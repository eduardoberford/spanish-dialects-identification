{"id": "286129", "revid": "15490", "url": "https://gl.wikipedia.org/wiki?curid=286129", "title": "M\u00e9dicos Sen Fronteiras", "text": "M\u00e9dicos Sen Fronteiras (MSF) (en franc\u00e9s:\"M\u00e9decins sans fronti\u00e8res\") \u00e9 unha Organizaci\u00f3n non gobernamental fundada en Francia o 20 de xullo de 1971 por un grupo de m\u00e9dicos. A organizaci\u00f3n foi fundada na idea de que todo o mundo ten dereito a unha asistencia m\u00e9dica, independentemente da s\u00faa nacionalidade.\nOrganizaci\u00f3n.\nMSF \u00e9 a maior organizaci\u00f3n privada de axuda humanitaria do mundo. Cun orzamento total de 365 mill\u00f3ns de euros e 2,2 mill\u00f3ns de doadores, MSF enviou ao redor de 3.000 profesionais a 77 pa\u00edses durante o per\u00edodo de actividades 2002-2003. A secci\u00f3n espa\u00f1ola de MSF representa cerca do 10% do total, con 230.000 socios e colaboradores, 30 mill\u00f3ns de euros de orzamento e 300 profesionais enviados a diferentes proxectos. A asistencia que MSF proporciona bas\u00e9ase unicamente nas necesidades das poboaci\u00f3ns. A an\u00e1lise e a acci\u00f3n de MSF est\u00e1n libres de calquera presi\u00f3n pol\u00edtica, econ\u00f3mica, militar ou relixiosa.\nEn MSF non toman partido por ningunha das partes enfrontadas nun conflito. Velan que a asistencia beneficie \u00e1s v\u00edtimas, non os verdugos. Pero MSF non asumen a neutralidade como un silencio c\u00f3mplice en caso de violaci\u00f3ns graves de dereitos humanos ou do Dereito Internacional Humanitario.\nOrixe e obxectivos.\nDed\u00edcase principalmente \u00e1 axuda de poboaci\u00f3ns en situaci\u00f3n precaria e as v\u00edtimas de conflitos, fame e cat\u00e1strofes de orixe natural. A s\u00faa experiencia m\u00e9dica comezou na guerra de Biafra (1968 - 1969) dentro do dispositivo da Cruz Vermella. Ent\u00f3n non era sen\u00f3n no marco de Cruz Vermella, a ONG m\u00e1is gobernamental (m\u00e1is a\u00ednda que agora), na que se pod\u00eda actuar\nEn 1991 foi galardonada, xunto \"Medicus Mundi\", co Premio Pr\u00edncipe de Asturias da Concordia e en 1999 recibiu o premio Nobel da Paz. O comit\u00e9 Nobel de Noruega concedeullo \"por ser pioneira no traballo humanitario en varios continentes\".\nHoxe en d\u00eda, conta con m\u00e1is dun mill\u00f3n e medio de socios, dous mil voluntarios traballando en programas humanitarios en setenta pa\u00edses e outros mil en labores administrativas. Prev\u00e9n e tratan algunhas enfermidades como a tuberculose, o SIDA e a meninxite.\nCarta Magna de M\u00e9dicos Sen Fronteiras.\nM\u00e9dicos Sen Fronteiras \u00e9 unha asociaci\u00f3n privada con vocaci\u00f3n internacional. A asociaci\u00f3n re\u00fane maioritariamente os membros do corpo sanitario e as\u00ed mesmo est\u00e1 aberta a outros profesionais \u00fatiles \u00e1 s\u00faa misi\u00f3n.\nTodos subscriben sobre o honor os seguintes principios:"}
{"id": "286130", "revid": "1888", "url": "https://gl.wikipedia.org/wiki?curid=286130", "title": "Antonio Nieto Oliva", "text": "Antonio Nieto Oliva, nado en Xinzo de Limia o 14 de novembro de 1899 e finado no mesmo concello o 29 de xullo de 1986, foi un comerciante, xornalista e escritor galego.\nTraxectoria.\nFillo de Antonio Nieto. Fixo o servizo militar en Madrid e estivo en Melilla en 1923. Volveu a Xinzo de Limia para atender o comercio \"La Moda\" dos Herdeiros de Antonio Nieto. Colaborou en \"Juventud\", \"El Agrario\", \"El L\u00e1tigo\" e \"El Eco de Monterrey\" e fundou e dirixiu \"El Pueblo Antelano\". Foi correspondente en Xinzo de Limia de \"El Pueblo Gallego\", colaborou en \"Vida Gallega\", e durante a d\u00e9cada dos cincuenta en \"La Regi\u00f3n\". Tam\u00e9n publicou artigos e poemas en \"Faro de Vigo\", \"Nuevo T\u00e1mega\", \"Eco de Galicia\" e \"Alfar\". Na Segunda Rep\u00fablica formou parte do comit\u00e9 provisional do Partido Agrario Regionalista. No franquismo foi secretario de Acci\u00f3n Cat\u00f3lica e presidente do Casino Antelano en varias ocasi\u00f3ns. Era curm\u00e1n de Manuel Casado Nieto, co que manti\u00f1a unha estreita relaci\u00f3n."}
{"id": "286131", "revid": "1888", "url": "https://gl.wikipedia.org/wiki?curid=286131", "title": "El Camelo", "text": "El Camelo foi un peri\u00f3dico editado en Xinzo de Limia en 1920.\nHistoria e caracter\u00edsticas.\nSubtitulado \"Quincenal-Humor\u00edstico-Chirigotero-Chung\u00f3n\", apareceu o 15 de abril de 1920. Peri\u00f3dico quincenal, que se publicaba os d\u00edas 1 e 15 de cada mes, en clave humor\u00edstica, estaba dirixido por Jos\u00e9 Barge Calvi\u00f1o, e os seus redactores eran Luis Seijo Villarino e Antonio Nieto Oliva. O \u00faltimo n\u00famero conservado \u00e9 o 2, de 1 de maio de 1920."}
{"id": "286132", "revid": "1093", "url": "https://gl.wikipedia.org/wiki?curid=286132", "title": "Isolino Nieto Caama\u00f1o", "text": ""}
{"id": "286133", "revid": "111586", "url": "https://gl.wikipedia.org/wiki?curid=286133", "title": "Santiago Bernab\u00e9u", "text": "Santiago Bernab\u00e9u Yeste, nado en Almansa, Albacete, o 8 de xullo de 1895 e finado en Madrid o 2 de xu\u00f1o de 1978, foi un futbolista e adestrador de f\u00fatbol espa\u00f1ol. Xogaba de dianteiro e estivo sempre ligado ao Real Madrid Club de F\u00fatbol, club que presidiu durante 35 anos (entre 1943 e a s\u00faa morte en 1978).\nPol\u00e9mica polo nome do estadio.\nO estadio Santiago Bernab\u00e9u foi nomeado na s\u00faa honra en 1955, cambi\u00e1ndolle o anterior nome (Chamart\u00edn). Segundo alg\u00fans, incumpre a Lei de Memoria Hist\u00f3rica xa que Bernab\u00e9u participou golpe fascista de 1936, e alistouse na Divisi\u00f3n de Infanter\u00eda falanxista ocupando Catalu\u00f1a, foi condecorado por m\u00e9ritos de guerra e ascendido a cabo militar. \nAo palco do estadio acud\u00edan autoridades franquistas, inclu\u00eddo o fundador da lexi\u00f3n, Jos\u00e9 Mill\u00e1n-Astray, quen o chegou a retar \"\"a un duelo con pistolas\". Nun fragmento dun documental sobre Bernab\u00e9u, publicado pola conta de Twitter do Real Madrid, este afirma: \"Cuando oigo que el Madrid ha sido el equipo del r\u00e9gimen me dan ganas de cagarme en el padre de quien lo dice\"\"."}
{"id": "286134", "revid": "89787", "url": "https://gl.wikipedia.org/wiki?curid=286134", "title": "Coencima M", "text": "O coencima M ou coenzima M, abreviado como HS-CoM e tam\u00e9n chamado 2-mercaptoetanosulfonato \u00e9 un coencima necesario para realizar as reacci\u00f3ns de transferencia de grupos metilo no metabolismo dos microorganismos metan\u00f3xenos. O coencima M \u00e9 un ani\u00f3n coa f\u00f3rmula HSCH2CH2SO3-. Cando leva o cati\u00f3n Na+ formando o sal s\u00f3dico \u00e9 un medicamento usado en quimioterapia chamado Mesna (INN). O mercaptoetanosulfonato cont\u00e9n tanto un tiol, que \u00e9 o seu principal sitio reactivo, coma un grupo sulfonato, que o fai soluble en medio acuoso.\nFunci\u00f3n bioqu\u00edmica.\nEste coencima \u00e9 o doante de C1 na metanox\u00e9nese. Conv\u00e9rtese no propil coencima M-tio\u00e9ster, o tio\u00e9ter CH3SCH2CH2SO3-, no pen\u00faltimo paso da formaci\u00f3n do metano. O coencima M reacciona co coencima B, 7-tioheptanoiltreoninafosfato, para dar un homodisulfuro, liberando metano:\nEsta induci\u00f3n est\u00e1 catalizada polo encima metil-coencima M redutase, que usa o cofactor F430 como grupo prost\u00e9tico."}
{"id": "286135", "revid": "27155", "url": "https://gl.wikipedia.org/wiki?curid=286135", "title": "Coenzima M", "text": ""}
{"id": "286136", "revid": "85894", "url": "https://gl.wikipedia.org/wiki?curid=286136", "title": "Badia del Vall\u00e8s", "text": "Badia del Vall\u00e8s \u00e9 un concello catal\u00e1n da comarca do Vall\u00e8s Occidental, na provincia de Barcelona. \u00c9 un dos municipios m\u00e1is pequenos e con m\u00e1is densidade de poboaci\u00f3n de Espa\u00f1a e un dos m\u00e1is novos: creouse en 1994 co nome de \"Badia\". Est\u00e1 situado entre Barber\u00e0 del Vall\u00e8s, Cerdanyola del Vall\u00e8s e Sabadell e antes da s\u00faa constituci\u00f3n en municipio a zona era co\u00f1ecida como \"Ciutat Badia\".\nHistoria.\nBadia creouse na d\u00e9cada de 1960 durante as fortes migraci\u00f3ns a Catalu\u00f1a, mediante un plan do goberno para crear vivendas no \u00e1rea metropolitana de Barcelona, nos arredores de Barber\u00e0 del Vall\u00e8s. Deb\u00eda estar formado por 11.054 vivendas e todos os servizos correspondentes a este n\u00famero de habitantes.\nEn 1970 iniciouse a primeira fase coa construci\u00f3n das 4.156 primeiras vivendas, 98 locais e a urbanizaci\u00f3n interior. Antes do inicio da construci\u00f3n da 2\u00aa fase, o Ministerio de Obras P\u00fablicas levou a termo a construci\u00f3n da autoestrada Barcelona-Terrassa e o terceiro cinto, ocupando tres cuartas partes do terreo previsto para esta segunda fase, co que s\u00f3 se puideron constru\u00edr 1.216 novas vivendas e 38 locais. As obras remataron en 1973 pero non se inaugurou a cidade, a cargo do ent\u00f3n Pr\u00edncipe Xo\u00e1n Carlos, ata 1975. O 14 de abril de 1994 constitu\u00eduse por primeira vez o municipio de Badia del Vall\u00e8s, por segregaci\u00f3n de Barber\u00e0 del Vall\u00e8s e Cerdanyola del Vall\u00e8s e extinguiuse a Mancomunidade destas d\u00faas poboaci\u00f3ns.\nA mas\u00eda de Can Santfeliu, xunto os terreos correspondentes e unha zona de campo, propiedade de Em\u00edlia Badia, foron convertidos nunha cidade chea de bloques de pisos, a maior\u00eda deles prefabricados cun sistema franc\u00e9s de construci\u00f3n de pezas modulares, xunto a espazos abertos axardinados e amplas avenidas. Este tipo de vivendas eran a clara expresi\u00f3n da pol\u00edtica de desenvolvemento franquista que quixo crear un novo modelo de cidade onde convivisen diferentes clases sociais. Para iso distribu\u00eduse o 66% de dita vivendas entre funcionarios e empregados de empresas p\u00fablicas e o restante 34% foi outorgado a traballadores a trav\u00e9s da \"Obra Sindical del Hogar\".\nAs familias \u00e1s que se lles outorgara a vivenda ti\u00f1an un prazo dun ano para trasladar a s\u00faa residencia a esta. Un n\u00famero significativo de vivendas permaneceron desocupadas transcorrido o devandito prazo o que orixinou a ocupaci\u00f3n por parte doutras familias co\u00f1ecedoras do proceso.\nA falta de equipamentos e servizos, exceptuando catro colexios de Ensino Primario, deu paso a un movemento asociativo e veci\u00f1al potente. Catro colexios de Ensino Primario m\u00e1is, un centro de Formaci\u00f3n Profesional, un Instituto de Bacharelato, tres gardar\u00edas p\u00fablicas, un mercado municipal, un novo Centro de Asistencia Primaria, un casal para a xente maior e unha biblioteca foron os logros desta loita veci\u00f1al, sendo o \"Centro C\u00edvico\" a demanda que m\u00e1is anos tardou en cumprirse, concretamente catorce, xa que non se inaugurou ata o ano 2002. Outra singularidade de Badia del Vall\u00e8s \u00e9 que, ao igual que as vivendas, todos os equipamentos existentes no municipio son de titularidade p\u00fablica.\nO movemento asociativo e veci\u00f1al, tras os logros reivindicativos iniciais, organizouse arredor da Federaci\u00f3n de Entidades Culturais de Badia del Vall\u00e8s. Esta entidade foi a primeira federaci\u00f3n de \u00e1mbito territorial que se constitu\u00edu en Catalu\u00f1a e serviu como modelo organizativo.\n\u00c9 un dos municipios m\u00e1is pequenos de Espa\u00f1a e cunha das densidades de poboaci\u00f3n m\u00e1is altas. A poboaci\u00f3n reside en bloques de pisos, de entre 5 e 16 plantas, rodeados de parques e zonas verdes. A curiosidade \u00e9 que a planta de Badia del Vall\u00e8s reproduce o mapa da pen\u00ednsula Ib\u00e9rica.\nComunicaci\u00f3ns.\nA\u00ednda que d\u00faas autoestradas cruzan o concello (a C-58 Barcelona-Manresa e a AP-7 Valencia-La Jonquera), Badia non dispo\u00f1\u00eda de ningunha sa\u00edda nin entrada para estas v\u00edas. Acced\u00edase ao municipio pola estrada do Aeroporto de Sabadell (sa\u00edda Sabadell Sud da C-58) ou por unha r\u00faa que conecta con Barber\u00e0 del Vall\u00e8s e a N-150. En 2008 Sabadell puxo en marcha o plan urban\u00edstico Sabadell Parc Empresarial na zona de Sant Pau de Riu Sec, constru\u00edndo outra entrada ao municipio que permite o acceso \u00e1 C-58."}
{"id": "286137", "revid": "89787", "url": "https://gl.wikipedia.org/wiki?curid=286137", "title": "Palau-solit\u00e0 i Plegamans", "text": "Palau-solit\u00e0 i Plegamans \u00e9 un municipio catal\u00e1n da comarca do Vall\u00e8s Occidental, na provincia de Barcelona, formado polas antigas parroquias de Plegamans e Palau-solit\u00e0. Entre 1939 e 2000 o nome do municipio era Palau de Plegamans.\nXeograf\u00eda.\nO municipio limita coa comarca do Vall\u00e8s Oriental. Est\u00e1 situado a 11\u00a0km de Sabadell, 13 de Granollers e a 25\u00a0km de Barcelona.\nLimita ao norte con Caldes de Montbui e Lli\u00e7\u00e0 d'Amunt, polo leste con Lli\u00e7\u00e0 de Vall e cun enclave hist\u00f3rico de Montcada i Reixac, ao sur con Mollet del Vall\u00e8s e Santa Perp\u00e8tua de Mogoda e polo oeste con Poliny\u00e0 e Sentmenat.\nO municipio ten unha extensi\u00f3n de 15,06\u00a0km\u00b2 e enc\u00f3ntrase unha altitude de 140 metros sobre o nivel do mar. Xeoloxicamente est\u00e1 situado entre a Cordilleira Litoral e a Prelitoral, na denominada depresi\u00f3n do Vall\u00e8s-Pened\u00e8s, configurando un territorio basicamente plano na s\u00faa parte central e con pequenas serras que se estenden en direcci\u00f3n norte-sur nos extremos do territorio. Na s\u00faa parte central e na mesma direcci\u00f3n que as serras, fl\u00fae a riera de Caldas, na que desembocan a riera de Sentmenat e o torrente de Can Duran.\nDemograf\u00eda.\nA poboaci\u00f3n do municipio est\u00e1 concentrada en varias entidades de poboaci\u00f3n: Palau-solit\u00e0 i Plegamans, El Carrer de Dalt, la Pineda i la Plana de l'Alzina, Can Falguera i els Turons, La Sagrera, El Carrer de Baix i la Plana de Can Periquet, Can Cort\u00e8s i la Pedra Llarga, Can Riera, El Castell i la Tenda Nova, Montju\u00efc, Pol\u00edgon industrial de la Riera de Caldes, Can Maiol e Can Perera i Can Valls."}
{"id": "286139", "revid": "23204", "url": "https://gl.wikipedia.org/wiki?curid=286139", "title": "Estado borgo\u00f1\u00f3n", "text": "Cos termos Estado borgo\u00f1\u00f3n ou Estados borgo\u00f1\u00f3ns des\u00edgnanse a todas as posesi\u00f3ns adquiridas polos duques de Borgo\u00f1a e os seus herdeiros durante case dous s\u00e9culos, entre 1363 e 1559.\nEste Estado foi unha importante potencia na Baixa Idade Media e no Renacemento, e un exemplo de construci\u00f3n dun estado no s\u00e9culo XV, pasando de ser un pequeno estado a constitu\u00edr o primeiro e moderno reino creado en Occidente durante trescentos anos.\nSubsistiu en Flandres no s\u00e9culo XVI at\u00e9 a guerra dos Oitenta Anos.\nEste conglomerado de territorios carec\u00eda dun t\u00edtulo singular que expresara a idea de unidade pol\u00edtica, pero de entre todos destaca o de \"duque de Borgo\u00f1a\", xa que o titular do ducado era o \"Grande Mestre e Xefe Soberano da Orde do V\u00e9laro de Ouro\", de a\u00ed o feito de que, unha vez perdido o territorio propiamente ducal, se seguira mantendo o t\u00edtulo, dado o seu prestixio.\nFormaci\u00f3n e apoxeo do Estado borgo\u00f1\u00f3n.\nA dinast\u00eda Valois.\nEn 1363, Filipe \"o Atrevido\", cuarto fillo do rei Xo\u00e1n II de Francia, recibiu do seu pai o ducado de Borgo\u00f1a como feudo. En 1369 Filipe casou coa condesa Margarita III de Flandres, herdeira do condado palatino de Borgo\u00f1a, e tam\u00e9n dos condados de Artois, Flandres, Nevers e Rethel. E as\u00ed, en 1384, titulouse deste xeito:\nInaugurouse as\u00ed unha pol\u00edtica matrimonial seguida polos seus sucesores, que constru\u00edron o Estado borgo\u00f1\u00f3n. En 1385 Filpe casou aos seus fillos Xo\u00e1n \"sen Medo\" e Margarida con senllos fillos do duque Alberte I de Baviera, tam\u00e9n conde de Holanda (con Frisia), de Zelandia e de Hainaut, preparando as\u00ed a uni\u00f3n din\u00e1stica ao Estado borgo\u00f1\u00f3n.\nTras a derrota de Agincourt, en 1415, Xo\u00e1n sen Medo, contrario aos armagnac, aproximouse aos ingleses, do que resultou o seu asasinato nunha entrevista co delf\u00edn Carlos. Sucedeuno finalmente o seu fillo Filipe \"o Bo\", que completou a s\u00faa alianza cos ingleses polo tratado de Troyes (1420), no que se desherdaba ao delf\u00edn en beneficio do fillo do rei de Inglaterra, o futuro Henrique VI; desta maneira foise conformando o poder e a influencia que ti\u00f1an os territorios rexidos polo duque de Borgo\u00f1a.\nEn 1421 Filipe III titul\u00e1base \u00abFilipe, duque de Borgo\u00f1a, conde de Flandres, de Artois e palatino de Borgo\u00f1a, se\u00f1or de Salins e de Malinas\u00bb. Durante a guerra dos Cen Anos, Filipe III herdou de varios primos e apropiouse de varios territorios nos Pa\u00edses Baixos: incorporou ao ses dominios Namur, por compra, en 1429; os condados de Hainaut, Holanda (co se\u00f1or\u00edo de Frisia) e Zelandia, en 1432, por conquista; os ducados de Brabante e de Limburgo, en 1430, por herdanza; e o ducado de Luxemburgo, en 1443, por compra, a\u00ednda que dita operaci\u00f3n non foi reco\u00f1ecida at\u00e9 1467 por Isabel de Austria, esposa de Casimiro IV de Polonia e Lituania.\nEstas adquisici\u00f3ns foron confirmadas no tratado de Arr\u00e1s (1435) por Carlos VII de Francia a cambio de reco\u00f1ecelo como rei de Francia fronte \u00e1s aspiraci\u00f3ns inglesas, o cal manifesta a influencia e poder territorial do duque de Borgo\u00f1a dentro de Francia.\nFilipe \"o Bo\" morreu en 1467, e os t\u00edtulos do seu fillo Carlos o Temerario, en 1467, reflicte ben o crecemento do poder territorial da dinast\u00eda borgo\u00f1oa:\nO duque Carlos \"o Temerario\" lanzouse a unha pol\u00edtica de creaci\u00f3n dun reino borgo\u00f1\u00f3n, para o que intentou procurar a vinculaci\u00f3n entre as terras propiamente borgo\u00f1oas (\"pays de par-del\u00e0\") e as terras neerlandesas do norte (\"pays de par-de\u00e7a\"). Isto levouno a unha confrontaci\u00f3n co rei Lu\u00eds XI de Francia, que se intensificou a partir da humillaci\u00f3n que lle infrixiu co tratado de P\u00e9ronne de 1468; por outra parte, en 1473, nun encontro en Tr\u00e9veris co emperador Frederico III, para concertar o matrimonio da s\u00faa filla Mar\u00eda co fillo de Frederico III, Maximiliano, intentou ser coroado rey, pero as negociaci\u00f3ns interromp\u00e9ronse bruscamente, quizais debido \u00e1s intrigas do rei de Francia, non sen antes reco\u00f1ecer a Carlos a investidura dos ducados de G\u00fceldres e de Zutphen. \nA pesar de non conseguir o t\u00edtulo de rei, Carlos proseguiu a s\u00faa pol\u00edtica expansiva conquistando os territorios que separaban as d\u00faas zonas (ambas as Borgo\u00f1as ao sur, e Flandres ao norte). A s\u00faa loita contra as cidades alsacianas e a ocupaci\u00f3n da Lorena, propiciou a uni\u00f3n dos seus veci\u00f1os na \"Liga de Constanza\" e, coa neutralizaci\u00f3n dos ingleses polo tratado de Picquigny (1475), foi derrotado e morto na batalla de Nancy, en xaneiro de 1477.\nTerritorios do Estado borgo\u00f1\u00f3n.\nNo seu apoxeo, en 1477, o Estado borgo\u00f1\u00f3n abarcaba os seguintes territorios:\nCrise territorial: fin da dinast\u00eda Valois e chegada dos Habsburgo.\nO rei Lu\u00eds XI de Francia, aproveitando a conxuntura da morte do duque Carlos \"o Temerario\", invadiu as d\u00faas Borgo\u00f1as, Artois e a Picard\u00eda, territorios da s\u00faa afillada a herdeira de Carlos, a duquesa Mar\u00eda de Borgo\u00f1a. Desta forma, a duquesa tivo que aceptar a restituci\u00f3n dos privilexios suprimidos nos Pa\u00edses Baixos polo \"Gran Privilexio\" en febreiro de 1477, o que destru\u00eda o labor centralizador dos dous duques anteriores. Para contrarrestar a ofensiva francesa, casou en agosto de 1477 co arquiduque Maximiliano, da casa de Habsburgo, vinculaci\u00f3n que durar\u00eda tres s\u00e9culos.\nEn 1482 morreu a duquesa e o seu herdeiro, Filipe \"o Fermoso\" era menor de idade. Dado que na guerra no hab\u00eda progresos, e demais que o seu vi\u00favo Maximiliano v\u00eda discutida a s\u00faa autoridade nos Pa\u00edses Baixos, Maximilano acordou o tratado de Arras co rei Lu\u00eds XI, polo que reco\u00f1ec\u00eda ao rei franc\u00e9s a posesi\u00f3n do ducado de Borgo\u00f1a (revertido ao dominio real ao extinguirse o \"apanage\"), Picard\u00eda (ocupada por Carlos \"o Temerario\" desde 1472), e a posesi\u00f3n dos condados de Borgo\u00f1a e de Artois como dote do matrimonio da s\u00faa filla Margarida co delf\u00edn Carlos. Lu\u00eds XI morreu ao ano seguinte e, debido a que a rexente de Francia Ana de Francia anulou o acordo matrimonial e que o rei Carlos VIII ti\u00f1a proxectos de invasi\u00f3n de Italia, asinouse finalmente a paz no tratado de Senlis (1493), devolvendo os franceses o Franco Condado e Artois aos borgo\u00f1\u00f3ns, e aceptando os borgo\u00f1\u00f3ns a suzeran\u00eda francesa sobre Artois e Flandres.\nEn 1493 Filipe \"o Fermoso\" xa era maior de idade e os seus t\u00edtulos en 1495 mostran as s\u00faas posesi\u00f3ns territoriais en Borgo\u00f1a e nos Pa\u00edses Baixos:\nCoa excepci\u00f3n de Artois e Flandres (que eran feudos franceses), o resto de territorios pertenc\u00edan ao Sacro Imperio.\nPolo seu matrimonio coa filla dos Reis Cat\u00f3licos e futura ra\u00ed\u00f1a Xoana I, posibilitou a vinculaci\u00f3n dos territorios borgo\u00f1\u00f3ns coa coroa espa\u00f1ola.\nReconfiguraci\u00f3n do Estado borgo\u00f1\u00f3n: o c\u00edrculo de Borgo\u00f1a.\nCo sucesor de Filipe \"o Fermoso\", Carlos, emperador do Sacro Imperio e rei de Espa\u00f1a, produciuse a estabilizaci\u00f3n e organizaci\u00f3n do territorio dentro da nova situaci\u00f3n internacional dos Habsburgo en oposici\u00f3n a Francia.\nA nivel territorial, en 1521 conquistou a cidade de Tournai, que se incorporou a Flandres. En 1523/1524, despois de anos de guerra, Carlos foi aceptado como se\u00f1or de Frisia (tras comprar os seus dereitos ao duque Xurxo \"o Barbudo\", de Saxonia-Meissen en 1515). En 1528 comprou o bispado de Utrecht (que inclu\u00eda Utrecht e Overijssel) polos tratados de Schoonhoven e Gorinchem. En 1536 conquistou Groninga con Ommelanden e Drente e, en 1543 o ducado de G\u00fceldres con Zutphen polo tratado de Venlo.\nA nivel institucional, en 1512 o emperador Maximiliano I, creou o C\u00edrculo imperial de Borgo\u00f1a, que englobaba este conglomerado de territorios, o denominado \"Estado borgo\u00f1\u00f3n\", que os Habsburgo herdaron dos duques borgo\u00f1\u00f3ns Filipe \"o Bo\" e Carlos o Temerario, e dos seus sucesores.\nEn 1529, o emperador Carlos V acordou a paz de Cambrai co rei de Francia Francisco I, pola que o rei franc\u00e9s renunciaba \u00e1 soberan\u00eda sobre os condados de Flandres e Artois, e o emperador renunciaba ao territorio espec\u00edfico do ducado de Borgo\u00f1a (perdido en 1477), pero non ao t\u00edtulo ducal xa que do mesmo derivaba ser o Gran Mestre e Xefe Soberano da Orde do V\u00e9laro de Ouro. Desta maneira produciuse a definitiva desvinculaci\u00f3n respecto a Francia. Finalmente, en 1548, Carlos V determinou na convenci\u00f3n de Augsburgo, o status destes territorios do \"Estado borgo\u00f1\u00f3n\" dentro do Sacro Imperio Romano Xerm\u00e1nico, pero sen chegar a unificarse.\nUnha maior cohesi\u00f3n do c\u00edrculo de Borgo\u00f1a estableceuse coa , pola que s\u00f3 os territorios dos Pa\u00edses Baixos (\"pays de par-de\u00e7a\") foron declarados unha entidade territorial indivisible, as Dezasete Provincias, que se herdar\u00eda polo mesmo monarca (Se\u00f1or dos Pa\u00edses Baixos: \"Heer der Nederlanden\").\nO c\u00edrculo de Borgo\u00f1a comprend\u00eda os seguintes territorios:\nPrestixio do t\u00edtulo de duque de Borgo\u00f1a.\nDado o prestixio do t\u00edtulo de duque de Borgo\u00f1a, e dado que os Habsburgo eran os sucesores dos duques borgo\u00f1\u00f3ns, usaron o t\u00edtulo de duque de Borgo\u00f1a (mesmo despois de perdern o ducado). Este t\u00edtulo englobaba os t\u00edtulos de \"duque de Borgo\u00f1a, de Brabante, Baixa Lorena, de Limburgo, de Luxemburgo e de G\u00fceldres, Conde de Borgo\u00f1a, de Flandres, de Artois, de Hainaut, de Holanda, de Zelandia, de Namur e de Zutphen, Margrave do Sacro Imperio Romano, Se\u00f1or de Frisia, de Salins, de Malinas e das cidades, vilas e terras de Utrech, Overijssel e Groninga\". Pero todos estes t\u00edtulos non aparec\u00edan na intitulaci\u00f3n dos reis \"en\" Espa\u00f1a, onde s\u00f3 se especificaba \"duque de Borgo\u00f1a, de Brabante e conde de Flandres\", e os demais t\u00edtulos se supo\u00f1\u00edan impl\u00edcitos nun \"etc\" ou nun \"&amp;c\" ao final da intitulaci\u00f3n.\nDesmembramento do Estado borgo\u00f1\u00f3n.\nReinados de Filipe V de Borgo\u00f1a, Isabel e Filipe VI.\nAs abdicaci\u00f3ns do emperador Carlos V mostran a falta de cohesi\u00f3n interna dos territorios do c\u00edculo de Borgo\u00f1a, que era tan s\u00f3 unha uni\u00f3n din\u00e1stica de herdanza remanente do Estado borgo\u00f1\u00f3n.\nO 25 de outubro de 1555 Carlos renunciou no seu fillo Filipe a xefatura da Orde do V\u00e9laro de Ouro, o ducado de Borgo\u00f1a e os territorios dos Pa\u00edses Baixos e, case un ano despois, en 1556 confirmo a renuncia no parlamento de Dole (Franco Condado.\nDeste xeito, o rei de Espa\u00f1a Filipe II (Filipe V de Borgo\u00f1a), ao iniciar o seu reinado, ostentaba, como duque titular de Borgo\u00f1a, os t\u00edtulos de \"duque de Borgo\u00f1a, de Brabante, da Baixa Lorena, de Limburgo, de Luxemburgo e de G\u00fceldres, conde palatino de Borgo\u00f1a, conde de Flandres, de Artois, de Hainaut, de Holanda, de Zelandia, de Namur e de Zutphen, margrave do Sacro Imperio Romano, Se\u00f1or de Frisia, de Salins, e de Malinas, e das cidades, vilas e terras de Utrecht, Overijssel e Groninga.\"\nEn 1568, comezou a rebeli\u00f3n nos Pa\u00edses Baixos, que dar\u00eda lugar \u00e1 guerra dos Oitenta Anos. O 5 de xaneiro de 1579, os s\u00fabditos cat\u00f3licos do soberano formaron a Uni\u00f3n de Arras, que inclu\u00eda as provincias de Artois, Hainaut e parte de Flandres (Lille, Douai e Orchies). En resposta, os protestantes constitu\u00edron o 23 de xaneiro a Uni\u00f3n de Utrecht, que inclu\u00eda as de Holanda, Zelandia, Utrech, G\u00fceldres, Groninga e, posteriormente, cidades de Brabante e Flandres.\nO 26 de xullo de 1581, as provincias de Brabante, G\u00fceldres, Zutphen, Holanda, Zelandia, Frisia, Malinas e Utrech, anularon nos Estados Xerais a s\u00faa vinculaci\u00f3n co rei de Espa\u00f1a Filipe II pola Acta de abxuraci\u00f3n, e elixiron como soberano a Francisco de Anjou.\nPero Filipe II non renunciou a estes territorios, e o gobernador dos Pa\u00edses Baixos, Alexandre Farnesio, iniciou a contraofensiva e recuperou a obediencia ao rei de Espa\u00f1a de gran parte do territorio, especialmente tras o asedio de Antuerpen, pero parte deles volv\u00e9ronse a perder tras a campa\u00f1a de Mauricio de Nassau.\nAntes da morte do rei Filipe II, o territorio dos Pa\u00edses Baixos, en teor\u00eda as dezasete provincias, e o resto dos territorios borgo\u00f1\u00f3ns, non pasaron ao seu fillo Filipe (futuro Filipe III), sen\u00f3n conxuntamente \u00e1 s\u00faa filla Isabel Clara Euxenia e ao seu xenro o arquiduque Alberte de Austria pola Acta de Cesi\u00f3n de 6 de maio de 1598.\nOs tratados de paz con Francia (1598) e con Inglaterra (1604) e o esgotamento pola guerra levaron ao establecemento da \"tregua dos doce anos\" (tam\u00e9n co\u00f1ecida como \"pax hispanica\").\nNa pr\u00e1ctica, os territorios do norte formaban as Provincias Unidas: Holanda, Zelandia, Utrecht, G\u00fceldres (con Zutphen), Overijssel (con Drente), Frisia e Groninga, ademais das terras da Xeneralidade (partes de Brabante, Flandres e Limburgo). Os territorios do sur permanecieron baixo a soberan\u00eda dos Habsburgo epa\u00f1ois: Flandres, Artois, Hainaut, Namur, Luxemburgo, Brabante, Antuerpen, Malinas e Limburgo.\nEn 1621 morreu o arquiduque Alberto sen descendencia e, polo estipulado na Acta de Cesi\u00f3n de 1598, a pretendida soberan\u00eda sobre as 17 provincias (de feito, s\u00f3 a parte sur) neerlandesas, e o resto dos territorios borgo\u00f1\u00f3ns, pasararon ao rei de Espa\u00f1a e sobri\u00f1o de Isabel Clara Euxenia, Filipe IV, o que coincidiu co final da tregua (debido ao acceso ao goberno do Conde-Duque de Olivares), e o comezo da guerra dos Trinta Anos.\nFinalmente, tras unha guerra infrutuosa, o 30 de xaneiro de 1648, polo tratado de M\u00fcnster, Espa\u00f1a reco\u00f1eceu a total independencia da Rep\u00fablica das Provincias Unidas dos Pa\u00edses Baixos e o rei Filipe IV eliminou da s\u00faa intitulaci\u00f3n \"conde de Holanda, de Zelandia e de Zutphen, Se\u00f1or de Frisia e das cidades, vilas e terras de Utrecht, Overijssel e Groninga\".\nPor outro lado, o tratado de M\u00fcnster de 24 de outubro de 1648 estipulou que o c\u00edrculo de Borgo\u00f1a perma\u00f1ecer\u00eda dentro do Sacro Imperio.\nDisoluci\u00f3n do Estado borgo\u00f1\u00f3n en tempois de Lu\u00eds IV de Francia.\nA dislocaci\u00f3n do que quedaba da herdanza do Estado borgo\u00f1\u00f3n realizose durante o reinado de Lu\u00eds XIV de Francia:\nDesta maneira romp\u00edase o nexo que posibilitara un m\u00ednimo de cohesi\u00f3n entre os desvertebrados dominios territoriais do Estado borgo\u00f1\u00f3n, produc\u00edndose o disloque definitivo do sistema de comunicaci\u00f3ns entre os terrritorios do antigo ducado de Borgo\u00f1a entre si, e con respecto \u00e1s posesi\u00f3ns espa\u00f1olas do norte de Italia (o chamado \"Cami\u00f1o espa\u00f1ol\").\nCon isto rematou a desaparici\u00f3n da estrutura xeopol\u00edtica do Estado borgo\u00f1\u00f3n que, iniciada en 1363 e vinculada aos Habsburgo en 1477, terminou por desaparecer ao interromperse os v\u00ednculos que lle daban o seu car\u00e1cter territorial fronte a Francia e Alema\u00f1a (Sacro Imperio).\nOutro evento que d\u00e1 idea da desaparici\u00f3n do Estado borgo\u00f1\u00f3n, \u00e9 que dado que os dous territorios da Borgo\u00f1a, o condado de Borgo\u00f1a ou Franco Condado e o ducado de Borgo\u00f1a, pertenc\u00edan xa a Francia, o rei Lu\u00eds XIV investiu ao seu neto Lu\u00eds como duque de Borgo\u00f1a, mentres que o rei Carlos II de Espa\u00f1a e os seus sucesores seguiron mantenndo os t\u00edtulos borgo\u00f1\u00f3ns de forma nominal (debido ao seu prestixio, como xa se dixo m\u00e1is arriba).\nDefinitivo final do c\u00edrculo de Borgo\u00f1a.\nO c\u00edrculo de Borgo\u00f1a seguiu existindo de forma precaria, pero s\u00f3 nos Pa\u00edses Baixos (reducidos \u00e1 zona sur), e flutuando as s\u00faas fronteiras con Francia.\nPolo tratado de Baden (1714), que forma parte do \"corpus\" de tratados que puxeron fin \u00e1 guerra de Sucesi\u00f3n espa\u00f1ola, os Pa\u00edses Baixos pasaron \u00e1 soberan\u00eda de Austria (polo que por iso se denominaron desde aquela Pa\u00edses Baixos austr\u00edacos).\nA final do c\u00edrculo chegou o 1 de outubro de 1795, cando a Convenci\u00f3n Nacional Francesa incorporou o seu territorio a Francia, sendo reco\u00f1ecida esta anexi\u00f3n o 17 de outubro de 1797 no tratado de Campo Formio."}
{"id": "286144", "revid": "51040", "url": "https://gl.wikipedia.org/wiki?curid=286144", "title": "\u00c1rnica falsa", "text": "A \u00e1rnica falsa, tam\u00e9n denominada flor de San Xo\u00e1n; \"Helichrysum f\u0153tidum (L.) Moench\", \u00e9 unha planta da familia Asteraceae orixinaria de Sur\u00e1frica.\nNaturalizada por gran parte da xeograf\u00eda galega; principalmente nos h\u00e1bitats costeiros onde vive. En zonas alteradas como cunetas, en ocasi\u00f3ns penetrando en medios naturais como dunas ou nas zonas de transici\u00f3n entre cultivos e matogueiras. Foi introducida en Galicia como planta ornamental.\nDescrici\u00f3n.\nPlanta anual que ten querenza polos solos \u00e1cidos, co talo erguido pouco ramificado, follas alternas oblongo-lanceoladas e s\u00e9siles, tomentosas polo env\u00e9s, moi arom\u00e1tica. Os cap\u00edtulos agr\u00fapanse no extremo do talo, son planos e achatados. Reprod\u00facese por sementes.\nOrixe e distribuci\u00f3n.\n\u00c9 orixinaria da provincia do Cabo en Sur\u00e1frica, mais naturalizada nas zonas costeiras do Finist\u00e8re (Breta\u00f1a), na pen\u00ednsula de Cotentin, na Mancha (Baixa Normand\u00eda) e nas costas de Galicia.\nPropiedades.\n\u00c9 unha planta moi arom\u00e1tica. Adstrinxente; produce a contracci\u00f3n dos tecidos vivos, reducindo o fluxo de secreci\u00f3ns, a perda de sangue, mocos, diarrea etc. As follas do \"Helichrysum f\u0153tidum\" son unha excelente cataplasma para as purulencias dolorosas. Util\u00edzase coma cataplasma en circuncisi\u00f3ns e tam\u00e9n se usa tradicionalmente para aliviar a dor menstrual. Na \u00c1frica oriental empr\u00e9ganse as ra\u00edces contra a dor de ollos, as follas usanse para paliar a influenza e xunto co \"H. decorum\" e o \"H. stenopterum\", os curandeiros inhalan \"H. f\u0153tidum\" para entraren en transo.\nUsos.\nUtil\u00edzase como planta de xard\u00edn en zonas secas e c\u00e1lidas; en Galicia foi introducida como planta ornamental e empregase para preparar a auga de San X\u00f3an, polo arom\u00e1tica que \u00e9. \u00c9 unha planta que gusta de exposici\u00f3ns c\u00e1lidas, terras areosas ben drenadas e unha boa achega de manto. Propagase por semente ou mediante o transplante das pl\u00e1ntulas. Despois da floraci\u00f3n c\u00f3rtanse os talos. No caso de xeadas fortes \u00e9 recomendable eliminar as partes a\u00e9reas danadas, volvendo a brotar. Adoita ser atacada polos caracois e lesmas."}
{"id": "286146", "revid": "29398", "url": "https://gl.wikipedia.org/wiki?curid=286146", "title": "Arturo Vidal", "text": "Arturo Erasmo Vidal Pardo, nado en Santiago de Chile o 22 de maio de 1987, \u00e9 un futbolista profesional chileno que xoga de mediocentro no Inter de Mil\u00e1n da Serie A. Ademais, \u00e9 internacional coa selecci\u00f3n de Chile.\nTraxectoria.\nClub.\nVidal debutou coma profesional no Torneo Apertura de 2006 co Colo-Colo. No ver\u00e1n de 2007, foi traspasado \u00f3 Bayer 04 Leverkusen a cambio de 11 mill\u00f3ns de d\u00f3lares.\nO 22 de xullo de 2011, o Juventus FC pagou 10.5 mill\u00f3ns de euros para facerse cos servizos de Vidal, con quen asinou un contrato de cinco anos."}
{"id": "286147", "revid": "7523", "url": "https://gl.wikipedia.org/wiki?curid=286147", "title": "Arturo Erasmo Vidal Pardo", "text": ""}
{"id": "286154", "revid": "5863", "url": "https://gl.wikipedia.org/wiki?curid=286154", "title": "Pierre Gilles de Gennes", "text": ""}
{"id": "286188", "revid": "89787", "url": "https://gl.wikipedia.org/wiki?curid=286188", "title": "Metanofurano", "text": "Os metanofuranos son unha familia de compostos qu\u00edmicos que se encontran nas arqueas metan\u00f3xenas, nas que funcionan como coencimas. Estes microorganismos te\u00f1en un 2-aminometilfurano enlazado a un grupo fenoxi. Nestas mol\u00e9culas reco\u00f1\u00e9cense polo menos tres grupos R diferentes: R = tricarboxiheptano\u00edl (metanofurano), glutamil-glutamil (metanofurano b), tricarboxi-2-hidroxiheptano\u00edl (metanofurano c, ver imaxe).\nFormilaci\u00f3n do metanofurano.\nO metanofurano conv\u00e9rtese en formilmetanofurano nunha etapa inicial da metanox\u00e9nese. \nO encima formilmetanofurano deshidroxenase () formila o metanofurano utilizando CO2, a fonte dun carbono (C1) primaria na metanox\u00e9nese.\nDesformilaci\u00f3n do metanofurano.\nO encima formilmetanofurano:tetrahidrometanopterina formiltransferase cataliza a transferencia dun grupo formilo desde o formilmetanofurano ao N5 da tetrahidrometanopterina, H4MPT. Este encima foi cristalizado e non cont\u00e9n ning\u00fan grupo prost\u00e9tico."}
{"id": "286198", "revid": "108464", "url": "https://gl.wikipedia.org/wiki?curid=286198", "title": "100 % CEF", "text": "100 % CEF \u00e9 un documental galego sobre o escritor Celso Emilio Ferreiro, dirixido por Aser \u00c1lvarez e estreado en 2012.\nCaracter\u00edsticas.\nO documental levouse a cabo co gallo do centenario do nacemento do autor celanov\u00e9s.\nConta con m\u00e1is de 50 entrevistas a familiares, expertos, historiadores, literatos e amigos, como Xes\u00fas Alonso Montero, Xos\u00e9 Neira Vilas, Anxo Angueira, Xos\u00e9 Lu\u00eds M\u00e9ndez Ferr\u00edn, Daniel Salgado, Ram\u00f3n Nicol\u00e1s, Xos\u00e9 Benito Reza, Pablo Montero, Benxam\u00edn Ferreiro, Isabel e Lu\u00eds Ferreiro (fillos do escritor), Baldomero Moreiras, Basilio Rodr\u00edguez, Adolfo \u00c1lvarez-Buylla, Jos\u00e9 Antonio Fanjul, Xos\u00e9 Antonio Perozo, Joaqu\u00edn Marta Sosa, Fernando Salgado, Sabino Torres, C\u00e9sar Portela, Ana Acu\u00f1a, Xos\u00e9 Mar\u00eda \u00c1lvarez C\u00e1ccamo, Manuel Bragado, M\u00f3nica G\u00f3\u00f1ez, Basilio Losada, Chelo Noya, Carlos G. Reigosa, Vicente Araguas, Cynthia Leborne, Mini, Suso de Toro, Francisco Leiro, Manolo Paz e Bann Kalac.\nAmais, hai colaboraci\u00f3ns art\u00edsticas, lecturas de poemas e musicaci\u00f3ns de Ant\u00f3n Reixa, Labregos do tempo dos Sputniks (Garc\u00eda e O Leo), Pornoenogastrophones, Porco Dinamita, Xiana Lastra e Mini e Mero, Alfredo V\u00e1zquez, Daniel Romero, Nuno \u00c1lvarez, Brais Lorenzo, Alfredo Gonz\u00e1lez, Javier Riestra Ferriman, Valent\u00edn Garc\u00eda G\u00f3mez e Lu\u00eds Emilio Batall\u00e1n e diversas persoas an\u00f3nimas.\nFoi rodado en Celanova, Acevedo do R\u00edo, Vigo, Pontevedra, Padr\u00f3n, Santiago de Compostela, Asturias e Ourense. Incl\u00fae imaxes do propio Celso Emilio e da s\u00faa muller, Moraima, amais de Lauro Olmo. O actor Lu\u00eds Tosar aparece caracterizado como o propio Celso Emilio.\nPremios.\nNos Premios Mestre Mateo 2012 acadou o premio ao Mellor Documental. Ga\u00f1ou tam\u00e9n o premio de xornalismo Jos\u00e9 Aurelio Carracedo 2013. No ano 2013 foi seleccionado para participar no Festival Internacional de Cine Documental de Roman\u00eda, na secci\u00f3n de Arte."}
{"id": "286199", "revid": "1131", "url": "https://gl.wikipedia.org/wiki?curid=286199", "title": "O si\u00f1or Afranio", "text": ""}
{"id": "286200", "revid": "23204", "url": "https://gl.wikipedia.org/wiki?curid=286200", "title": "Abu Dhabi Al Oula", "text": "Abu Dhabi Al Oula (en \u00e1rabe \u062a\u0644\u0641\u0632\u064a\u0648\u0646 (\u0645\u0631\u0646\u0627\u0629) \u0623\u0628\u0648\u0638\u0628\u064a ) \u00e9 unha cadea de televisi\u00f3n \u00e1rabe que comezou no ano 1969; no 2000 foi relanzada de novo e outra vez relanzada no ano 2008. Emite dende Abu Dabi, capital dos Emiratos \u00c1rabes Unidos e a propiedade \u00e9 do Abu Dhabi Media Company. A\u00ednda que sexa unha canle xen\u00e9rica, Abu Dhabi TV foi famosa pola s\u00faa cobertura informativa na Guerra do Iraq en 2003.\nAbu Dhabi TV est\u00e1 xestionada polo maior grupo de medios dos Emiratos \u00c1rabes Unidos, Abu Dhabi Media Company. ADMC, a maior e m\u00e1is diversificada empresa de medios de comunicaci\u00f3n no mundo \u00e1rabe, goza de independencia editorial e administrativa. Co relanzamento no ano 2000, a canle tivo certa dependencia dos fondos estatais do goberno a trav\u00e9s do Ministerio de Informaci\u00f3n e Cultura, ata que pasou formar parte da actual Abu Dhabi Media Company, na que o ministerio deixou de inxectar fondos p\u00fablicos en febreiro de 2006. As operaci\u00f3ns EMI incl\u00faen na actualidade tres canles de televisi\u00f3n por sat\u00e9lite, sete canles de radio e tres publicaci\u00f3ns de prensa.\nAbu Dhabi TV emite o seu telexornal cada tres horas. Produce aproximadamente o 60% da programaci\u00f3n que emite, inclu\u00edndo programas de pol\u00edtica, asuntos de actualidade emirat\u00ed como do mundo \u00e1rabe e a nivel internacional, programas de car\u00e1cter cultural, documentais, programas de entretemento, series e telenovelas. Abu Dhabi TV emite cos seus respectivos sinais por sat\u00e9lite ao Mundo \u00e1rabe, Norte Am\u00e9rica, Europa, Am\u00e9rica do Sur, e Australia.\nA canle \u00e9 ben co\u00f1ecida no mundo \u00e1rabe a ra\u00edz dun programa chamado \"Million's Poet\".\nA emisi\u00f3n de Abu Dhabi TV de forma anal\u00f3xica deuse por finalizada o 13 de febreiro de 2012.\nLogotipos na emisi\u00f3n.\nO logotipo de Abu Dhabi TV foi lanzado no 1969.\nEntre xu\u00f1o de 2000 e outubro de 2008 Abu Dhabi Al Oula incorpora un novo logotipo e unha nova identidade corporativa.\nDesde outubro de 2008 Abu Dhabi Al Oula ficou cunha nova identidade nova en internet, de logotipo e programaci\u00f3n. O novo \"look\" foi levado a cabo polo dese\u00f1ador gr\u00e1fico Lambie Nairn e a s\u00faa banda sonora foi composta por David Lowe o cal produciu a famosa canci\u00f3n da canle brit\u00e1nica BBC News.\nCanles irm\u00e1ns.\nAdemais de Abu Dhabi TV, tam\u00e9n disp\u00f3n doutras canles irm\u00e1ns como Abu Dhabi Al Emarat (Emirates TV), Abu Dhabi Al Riyadiya (Abu Dhabi Sports TV), Abu Dhabi Drama (Abu Dhabi Drama TV) e Abu Dhabi Al Oula +1."}
{"id": "286201", "revid": "5863", "url": "https://gl.wikipedia.org/wiki?curid=286201", "title": "Jos\u00e9 Sesto L\u00f3pez", "text": ""}
{"id": "286202", "revid": "5863", "url": "https://gl.wikipedia.org/wiki?curid=286202", "title": "Jos\u00e9 Sesto", "text": ""}
{"id": "286204", "revid": "49206", "url": "https://gl.wikipedia.org/wiki?curid=286204", "title": "Cris Pav\u00f3n", "text": "Mar\u00eda Cristina Pav\u00f3n Mauriz, nada na Coru\u00f1a en 1962, \u00e9 unha escritora galega.\nTraxectoria.\n\u00c9 profesora. Ten publicado artigos e relatos en \"Letra en Obras\", \"Xuntanza de Escritoras\" de Ba\u00eda Edici\u00f3ns e \"Tempos Dixitais\"."}
{"id": "286209", "revid": "89787", "url": "https://gl.wikipedia.org/wiki?curid=286209", "title": "Craig Ehlo", "text": "Joel Craig Ehlo, nado en Lubbock (Texas) o 11 de outubro de 1961, foi un xogador de baloncesto estadounidense que xogou durante 14 tempadas na NBA. Medindo 2,01 metros, xogaba na posici\u00f3n de escolta.\nTraxectoria deportiva.\nUniversidade.\nXogou durante 2 tempadas cos \"Cougars\" da Universidade de Washington State, nos que promediou 8,5 puntos e 3,2 asistencias por encontro.\nProfesional.\nFoi elixido no posto 48, na terceira rolda do Draft da NBA de 1983 por Houston Rockets, onde permaneceu durante 3 tempadas sen ter demasiada confianza por parte do seu adestrador, xogando apenas 6 minutos por partido. Na tempada 1986-87 fichou por Cleveland Cavaliers, onde pouco a pouco foi fac\u00e9ndose coa titularidade, chegando a facer de media 13,3 puntos, 5,4 rebotes e 4,6 asistencias en 1990. Pero sen d\u00fabida \u00e9 co\u00f1ecido por ser o xogador que defend\u00eda a Michael Jordan na lendaria xogada chamada \"The Shot\" (\"O Tiro\"), unha canastra ao final do partido que lle daba a vitoria aos Bulls na primeira rolda dos Playoffs de 1989, \u00e1 que lle seguiu unha esaxerada celebraci\u00f3n por parte de Jordan.\nEn 1994 foi traspasado a Atlanta Hawks, rematando a s\u00faa carreira na tempada 1996-97 no equipo dos Seattle Supersonics. Nos seus 14 anos como profesional promediou 8,6 puntos, 3,6 rebotes e 2,8 asistencias por partido."}
{"id": "286211", "revid": "89787", "url": "https://gl.wikipedia.org/wiki?curid=286211", "title": "Eduardo Toba", "text": "Eduardo Jos\u00e9 Toba Mui\u00f1o, nado en Mux\u00eda o 15 de maio de 1923 e finado na Coru\u00f1a o 3 de agosto de 2001, foi un m\u00e9dico, atleta e adestrador de f\u00fatbol galego.\nTraxectoria.\nEstudou medicina en Madrid ao mesmo tempo que practicaba atletismo, especializ\u00e1ndose en carreiras de obst\u00e1culos e triplo salto. En 1946 ga\u00f1ou a medalla de ouro en triplo salto no Campionato de Espa\u00f1a de Atletismo, cunha marca de 13,765 m. En 1948 bateu os r\u00e9cords galegos de salto de lonxitude, con 6,41 m, e o de 110 metros valados, con 16,50 segundos, o cal rebaixou ata 16,3 s\u00f3 uns d\u00edas despois. En 1951 rebaixou a marca de 110 valados ata 15,6.\nEn xullo de 1951 foi contratado como preparador f\u00edsico polo Deportivo da Coru\u00f1a, club no que militara xa antes na s\u00faa secci\u00f3n de atletismo. Ao ano seguinte obtivo o t\u00edtulo de adestrador de f\u00fatbol de categor\u00eda nacional e pouco despois adestrou o Fabril, ata que deixou o cargo en xaneiro de 1953 por non poder compaxinalo coa preparaci\u00f3n f\u00edsica do Deportivo.\nEn agosto de 1954 foi presentado como novo adestrador do Deportivo da Coru\u00f1a, en Primeira Divisi\u00f3n. O equipo realizou unha boa actuaci\u00f3n e rematou a tempada na s\u00e9tima posici\u00f3n. Logo pasou ao Oviedo, en Segunda Divisi\u00f3n, onde permaneceu ata febreiro de 1957, cando deixou o equipo polos malos resultados. Volveu ao Deportivo para a tempada 1958/59, co equipo de volta en Segunda. A s\u00faa nova etapa no club coru\u00f1\u00e9s s\u00f3 durou catro xornadas, ata a escandalosa derrota por 8-2 fronte ao Real Valladolid. Tras este partido foi substitu\u00eddo no banco por Ernesto Pons.\nPouco despois f\u00edxose cargo da selecci\u00f3n de Costa Rica, lev\u00e1ndoa a ga\u00f1ar o Campionato Centroamericano de 1961. Adestrou tam\u00e9n o costarrique\u00f1o Club Sport Herediano, conquistando a liga costarrique\u00f1a e a Copa tam\u00e9n en 1961. Volveu a Espa\u00f1a en 1962 e nas seguintes tempadas dirixiu consecutivamente a Tenerife, Oviedo, Murcia, C\u00f3rdoba e H\u00e9rcules.\nEn novembro de 1967 foi anunciado como novo adestrador da selecci\u00f3n espa\u00f1ola ol\u00edmpica. Conseguiu clasificar a Espa\u00f1a para os Xogos Ol\u00edmpicos de 1968 tras eliminar a selecci\u00f3n inglesa na fase de clasificaci\u00f3n. En xullo de 1968 foi elixido novo seleccionador absoluto de Espa\u00f1a. A pesar de comezar ga\u00f1ando un amig\u00e1bel contra Francia por 1-3, os seus malos resultados na fase de clasificaci\u00f3n para o Mundial (empates contra Iugoslavia e B\u00e9lxica e derrota contra B\u00e9lxica), provocaron o seu cesamento en marzo de 1969.\nEn 1971 volveu ao Real Oviedo, conquistando a liga de Segunda Divisi\u00f3n, e devolvendo o club a Primeira. Continuou no club asturiano na m\u00e1xima categor\u00eda, pero foi destitu\u00eddo na xornada 16, despois de caer ata o \u00faltimo posto da clasificaci\u00f3n. En 1975 volveu po\u00f1erse \u00e1 fronte da selecci\u00f3n espa\u00f1ola ol\u00edmpica, conseguindo eliminar a Alema\u00f1a e clasificar ao equipo para os Xogos Ol\u00edmpicos de 1976. Dirixiu tam\u00e9n a Escola Nacional de Adestradores e o Colexio Nacional. \nFaleceu na Coru\u00f1a o 3 de agosto de 2001."}
{"id": "286212", "revid": "27155", "url": "https://gl.wikipedia.org/wiki?curid=286212", "title": "Bacterias verdes non do xofre", "text": ""}
{"id": "286214", "revid": "5132", "url": "https://gl.wikipedia.org/wiki?curid=286214", "title": "Supercopa da UEFA", "text": ""}
{"id": "286215", "revid": "197", "url": "https://gl.wikipedia.org/wiki?curid=286215", "title": "Entorse", "text": ""}
{"id": "286216", "revid": "17467", "url": "https://gl.wikipedia.org/wiki?curid=286216", "title": "FIFA World Cup 2014", "text": ""}
{"id": "286218", "revid": "56817", "url": "https://gl.wikipedia.org/wiki?curid=286218", "title": "Base (baloncesto)", "text": "Base (ingl\u00e9s: \"point guard\" ou \"playmaker\"), tam\u00e9n chamado 1 na terminolox\u00eda usada polos adestradores, \u00e9 unha das 5 posici\u00f3ns dun equipo nunha pista de baloncesto. \u00c9 o xogador que dirixo ao equipo na pista, ordena as xogadas e normalmente \u00e9 a extensi\u00f3n do adestrador no terreo de xogo. Xeralmente \u00e9 o xogador m\u00e1is habilidoso do equipo, habitualmente o m\u00e1is baixo de todos, a\u00ednda que hai excepci\u00f3ns. Na NBA, os casos extremos en canto \u00e1 estatura atop\u00e1molos por un lado en Muggsy Bogues, que apenas med\u00eda 1,60 metros, e por outro lado a Magic Johnson, con 2,06 metros. Caracter\u00edzanse por ter unha boa visi\u00f3n de xogo, seren r\u00e1pidos e manexar moi ben o bal\u00f3n.\nXogadores hist\u00f3ricos.\nBases elixidos na lista dos 50 mellores xogadores da historia da NBA:"}
{"id": "286219", "revid": "197", "url": "https://gl.wikipedia.org/wiki?curid=286219", "title": "Retorz\u00f3n", "text": ""}
{"id": "286221", "revid": "69467", "url": "https://gl.wikipedia.org/wiki?curid=286221", "title": "Lago Gento", "text": "O Lago Gento (en catal\u00e1n: \"Estany Gento\") \u00e9 un lago de orixe glacial situado no Pireneo de Lleida, a 2.141 m de altitude. At\u00f3pase na cabeceira do r\u00edo Flamisell, na vall Fosca, no termo municipal de la Torre de Cabdella (Pallars Juss\u00e0).\nPreto do lago hai unha estaci\u00f3n meteorol\u00f3xica onde se rexistrou en 1956 a segunda temperatura m\u00e1is baixa rexistrada en Espa\u00f1a desde que hai datos segundo a Agencia Estatal de Meteorolog\u00eda, con -32,0\u00a0\u00b0C."}
{"id": "286222", "revid": "10599", "url": "https://gl.wikipedia.org/wiki?curid=286222", "title": "Estany Gento", "text": ""}
{"id": "286223", "revid": "23204", "url": "https://gl.wikipedia.org/wiki?curid=286223", "title": "Escolta (baloncesto)", "text": "Escolta (en ingl\u00e9s: \"shooting guard\"), tam\u00e9n denominado 2 na terminolox\u00eda empregada polos adestradores, ou \"ala baixo\", \u00e9 unha das 5 posici\u00f3ns dun equipo nunha pista de baloncesto. A s\u00faa funci\u00f3n consiste, por un lado, en dar apoio ao base \u00e1 hora de subir o bal\u00f3n, e por outro, desempe\u00f1ar as funci\u00f3ns de tirador de longa distancia. As s\u00faas caracter\u00edsticas xerais son as dun xogador habilidoso, cun bo manexo do bal\u00f3n, capaz de penetrar entre a defensa e cun bo tiro exterior. Fisicamente \u00e9 un xogador m\u00e1is dotado c\u00f3 base, r\u00e1pido e con bos fundamentos t\u00e9cnicos. Habitualmente poden xogar tanto na posici\u00f3n de base coma na de ala. Non existe unha normal escrita sobre a s\u00faa estatura, pero o m\u00e1is habitual \u00e9 que se atopen entre 1,91 e 2,03 metros.\nXogadores hist\u00f3ricos.\nNBA.\nEscoltas elixidos na lista dos 50 mellores xogadores da historia da NBA:\nEuropa.\nEn Europa a Euroleague elixiu os 50 maiores colaboradores da Euroliga, cos 35 mellores xogadores do \u00faltimo medio s\u00e9culo da m\u00e1xima competici\u00f3n europea, onde figuran os cinco mellores escoltas (ou \"shooting guards\") da Historia en Europa, en orde cronol\u00f3xico: Nikos Galis, Dra\u017een Petrovi\u0107, Predrag Danilovi\u0107, Emanuel Gin\u00f3bili e Tony Parker."}
{"id": "286224", "revid": "1987", "url": "https://gl.wikipedia.org/wiki?curid=286224", "title": "R\u00edo Flamisell", "text": "O r\u00edo Flamisell \u00e9 un r\u00edo que fl\u00fae pola provincia de Lleida, en Catalu\u00f1a, e que ten unha lonxitude de 34\u00a0km. \u00c9 afluente do Noguera Pallaresa pola esquerda, que \u00e1 s\u00faa vez \u00e9 afluente do r\u00edo Segre.\n\u00c9 un r\u00edo torrencial, con cambios bastantes bruscos do seu caudal. No seu nacemento, nos Pireneos, dentro do municipio de La Torre de Cabdella, recibe as augas que desaugan de varios estanques pirenaicos (Tort, Mar, Gento, Colomina etc.), nun dos espazos lacustres m\u00e1is notables de Europa. Discorre pola Vall Fosca, pasa por Cabdella, Espui, La Torre de Cabdella, La Pobleta de Bellve\u00ed e Senterada e desemboca no Noguera Pallaresa ao seu paso por La Pobla de Segur."}
{"id": "286225", "revid": "98629", "url": "https://gl.wikipedia.org/wiki?curid=286225", "title": "Fragmentaci\u00f3n (reproduci\u00f3n)", "text": "En biolox\u00eda, a fragmentaci\u00f3n ou fagmentaci\u00f3n clonal \u00e9 un tipo de reproduci\u00f3n asexual que se d\u00e1 en organismos multicelulares ou coloniais, fundamentalmente, no cal o organismo se divide en fragmentos que maduran e orixinan novos individuos cl\u00f3nicos.\nA fragmentaci\u00f3n pode ser \"intencionada\" (parte do ciclo vital normal) ou non. Os casos non intencionais poden ocorrer accidentalmente por danos naturais ou causados por depredadores ou provocados polo ser humano. Os organismos que presentan fragmentaci\u00f3n poden desenvolver \u00f3rganos espec\u00edficos ou zonas que se poden desprender ou descamar facilmente. Se a divisi\u00f3n ocorre sen unha previa preparaci\u00f3n do organismo, ambos os fragmentos deben poder rexenerar o organismo completo para que funcione como unha reproduci\u00f3n.\nA fragmentaci\u00f3n como m\u00e9todo de reproduci\u00f3n pode observarse en moitos organismos desde cianobacterias filamentosas, a mofos, liques, moitas plantas, e animais como esponxas, turbelarios, alg\u00fans an\u00e9lidos, e estrelas de mar.\nA fragmentaci\u00f3n en fungos e liques.\nOs mofos, l\u00e9vedos, e cogomelos, todos os cales forman parte do reino dos fungos, producen pequenos filamentos chamados hifas. Estas hifas obte\u00f1en alimentos e nutrientes de materia org\u00e1nica do medio ou do corpo doutros organismos para crecer e reproducirse. Cando unha parte das hifas se desprende crece formando un novo individuo.\nMoitos liques producen estruturas especializadas que poden facilmente desprenderse e dispersarse. Estas estruturas conte\u00f1en hifas do micobionte (fungo) e c\u00e9lulas do ficobionte (alga ou bacteria fotosint\u00e9tica) que rexeneran un lique completo, e que se denominan soredios e isidios. Poden desprenderse tam\u00e9n fragmentos m\u00e1is grandes do talo cando os liques secan ou por lesi\u00f3ns mec\u00e1nicas.\nPlantas.\nA fragmentaci\u00f3n \u00e9 un tipo moi com\u00fan de reproduci\u00f3n vexetativa nas plantas. Moitas \u00e1rbores, arbustos, plantas perennes non le\u00f1osas e fentos poden formar colonias clonais producindo novos talos que enra\u00edzan a partir de estol\u00f3ns ou rizomas. Se un destes talos enraizados se separa da colonia, produciuse unha fragmentaci\u00f3n. Outros mecanismos de fragmentaci\u00f3n natural en plantas son:\nAnimais.\nAnimais como esponxas e colonias de corais fragm\u00e9ntanse de forma natural para reproducirse. Moitas especies de an\u00e9lidos e platihelmintos tam\u00e9n se reproducen as\u00ed.\nCando a fragmentaci\u00f3n se produce como resultado de cambios no estado de desenvolvemento do organismo util\u00edzanse os termos arquitom\u00eda, paratom\u00eda e xemaci\u00f3n.\nNa arquitom\u00eda a animal div\u00eddese nun determinado punto da s\u00faa anatom\u00eda e os dous fragmentos orixinados rexeneran os \u00f3rganos e tecidos que lles faltan ata formar organismos completos. A fragmentaci\u00f3n neste caso non est\u00e1 precedida do desenvolvemento dos tecidos que se van perder. Antes da fragmentaci\u00f3n o organismo forma fendas na zona onde se vai producir a divisi\u00f3n. O fragmento que carece de cabeza ten que rexenerar unha nova cabeza, e o que lle falta a cola, unha nova cola.\nNa paratom\u00eda, a divisi\u00f3n ocorre perpendicularmente ao eixe anteroposterior e a divisi\u00f3n est\u00e1 precedida dunha \"prexeraci\u00f3n\" das estruturas anteriores na porci\u00f3n posterior. Os dous organismos te\u00f1en os seus eixes corporais ali\u00f1ados, \u00e9 dicir, desenv\u00f3lvense da cabeza \u00e1 cola. A xemaci\u00f3n pode considerarse similar en moitos aspectos \u00e1 paratom\u00eda, pero os eixes do corpo non te\u00f1en por que estar ali\u00f1ados: a nova cabeza ou zona oral pode crecer cara a un lado ou cara a abaixo (por exemplo, no verme platihelminto acelo \"Convolutriloba retrogemma\").\nCorais.\nMoitos tipos de colonias de coral poden aumentar o n\u00famero de individuos na colonia por fragmentaci\u00f3n, que ocorre como un fen\u00f3meno natural (rotura de ramas de coral polas tormentas) ou artificial. Nos acuarios con corais, os donos poden fragmentar os corais con distintos prop\u00f3sitos para reproducilos. Entre os x\u00e9neros que son moi tolerantes \u00e1 fragmentaci\u00f3n est\u00e1n: \"Acropora\", \"Montipora\", \"Pocillopora\", \"Euphyllia\", e \"Caulastraea\" entre moitos outros.\nEquinodermos.\nNos equinodermos, o proceso co\u00f1\u00e9cese xeralmente como fisiparidade (un termo que menos frecuentemente se usa tam\u00e9n para referirse \u00e1 fisi\u00f3n en xeral). Algunhas especies poden reproducirse deliberadamente desta maneira por medio de autotom\u00eda. Este m\u00e9todo \u00e9 m\u00e1is com\u00fan durante os estados larvarios.\nDesvantaxes deste proceso de reproduci\u00f3n.\nComo este proceso \u00e9 unha forma de reproduci\u00f3n asexual, non produce diversidade xen\u00e9tica na descendencia, o que o fai m\u00e1is vulnerable aos cambios ambientais. Pero en determinadas condici\u00f3ns pode servir para aumentar rapidamente a poboaci\u00f3n, o que pode ser unha vantaxe."}
{"id": "286226", "revid": "10599", "url": "https://gl.wikipedia.org/wiki?curid=286226", "title": "Flamisell", "text": ""}
{"id": "286229", "revid": "47401", "url": "https://gl.wikipedia.org/wiki?curid=286229", "title": "Menchu \u00c1lvarez del Valle", "text": "Mar\u00eda del Carmen \u00c1lvarez del Valle, m\u00e1is co\u00f1ecida como Menchu, nada en Santander o 16 de xaneiro de 1928 e finada en Ribeseya o 27 de xullo de 2021, foi unha xornalista radiof\u00f3nica espa\u00f1ola e avoa paterna da ra\u00ed\u00f1a de Espa\u00f1a, Letizia Ortiz Rocasolano.\nBiograf\u00eda.\nConsiderada unha das voces m\u00e1is populares da radio asturiana, tivo d\u00faas irm\u00e1s: Mar\u00eda Flora (1921) e Marisol del Valle (1936), tam\u00e9n xornalista radiof\u00f3nica e profesora de comunicaci\u00f3n audiovisual. A s\u00faa nai cham\u00e1base Pl\u00e1cida del Valle Arribas (1900-1993) e o seu pai, Eulalio \u00c1lvarez de la Fuente (1897-1983), foi ferroviario.\nNaceu en Santander, pero viviu en Oviedo dende os dezaseis anos. Frecuentou a radio dende moi nova, inici\u00e1ndose en Radio Asturias. En 1947 entrou en Radio Oviedo (despois REM), La Voz del Principado, Radiocadena Espa\u00f1ola e finalmente Radio Nacional de Espa\u00f1a. Durante 42 anos traballou ben como locutora, ben como creadora de novos espazos radiof\u00f3nicos, destacando entre os seus programas \"Coser y cantar\" e \"Rumbo a la gloria\". Prexubilouse en 1990. Ao longo da s\u00faa carreira recibiu m\u00faltiples galard\u00f3ns.\nSaltou \u00e1 fama nacional por ser a avoa de Letizia Ortiz Rocasolano, tam\u00e9n xornalista, cando esta anunciou o seu compromiso matrimonial co Pr\u00edncipe de Asturias. O seu marido, Jos\u00e9 Luis Ortiz Velasco, representante da firma Olivetti, faleceu no seu domicilio de Sard\u00e9u, en Ribeseya (Asturias), o 30 de marzo de 2005 aos 82 anos.\nMenchu recibiu o 13 de febreiro de 2013 o Premio Nacional de Radio; a s\u00faa irm\u00e1 Marisol tam\u00e9n foi galardoada na mesma edici\u00f3n, sendo o nome concreto do galard\u00f3n que reciben Premio Mar\u00eda Elena Domenech. O devandito premio \u00e9 outorgado pola Academia das Artes e as Ciencias Radiof\u00f3nicas de Espa\u00f1a."}
{"id": "286230", "revid": "98629", "url": "https://gl.wikipedia.org/wiki?curid=286230", "title": "Ala (baloncesto)", "text": "Ala ou \u00e1 (ingl\u00e9s: \"small forward\" ou \"forward\"), tam\u00e9n 3 na terminolox\u00eda empregada por adestradores, \u00e9 unha das 5 posici\u00f3ns dun equipo nunha pista de baloncesto.\nDescrici\u00f3n da posici\u00f3n.\nM\u00f3vense por posici\u00f3ns distantes do aro, podendo en moitas ocasi\u00f3ns desempe\u00f1ar acci\u00f3ns de escolta, cos que \u00e1s veces non se diferencian completamente, sobre todo no baloncesto modero. No baloncesto profesional, a estatura dun ala at\u00f3pase habitualmente entre 1,96 e 2,06 metros. Son capaces de axudar no rebote ou de correr para culminar un contraataque. Coa posesi\u00f3n do bal\u00f3n, deben ser capaces de anotar tanto dende longa distancia coma penetrando a canastra, as\u00ed coma provocar faltas.\nNa actualidade, debido \u00e1 versatilidade esixida para esta posici\u00f3n, existen diferentes perf\u00eds de ala: bos no pase (coma LeBron James), anotadores (Carmelo Anthony, Kevin Durant), ou especialistas defensivos (Metta World Peace, Tayshaun Prince). Existen xogadores cun perfil intermedio entre escolta e ala (Paul Pierce, Andre Iguodala), as\u00ed coma xogadores capaces de facer indistintamente de ala ou de ala-pivote (Dirk Nowitzki, Lamar Odom).\nXogadores hist\u00f3ricos.\nNBA.\n\u00c1s elixidos na lista dos 50 mellores xogadores da historia da NBA:"}
{"id": "286233", "revid": "15490", "url": "https://gl.wikipedia.org/wiki?curid=286233", "title": "C\u00e8lia S\u00e0nchez-M\u00fastich", "text": "Celia S\u00e1nchez-M\u00fastich, nada en Barcelona o 9 de decembro de 1954 \u00e9 unha poeta e escritora en catal\u00e1n. Vive en Sitges desde o 2001.\nTraxectoria.\nEstudou m\u00fasica (piano, guitarra, harmon\u00eda e ritmo) en Arts del ritme e no Conservatorio do Liceu de Barcelona. O seu traballo incl\u00fae varios t\u00edtulos de poes\u00eda, novelas, contos e non-ficci\u00f3n narrativa, sete dos cales recibiron premios como o Merc\u00e8 Rodoreda de narrativa, o Miquel de Palol, o Serra d'Or e o Premi Octubre de poes\u00eda . Alg\u00fans dos seus poemas foron traducidos para o galego, \u00e9uscaro, espa\u00f1ol, franc\u00e9s, occitano, italiano e ingl\u00e9s, e forman parte de varias antolox\u00edas, tanto en forma de libro (\"Parlano le donne, poetesse catalane di XXI secolo\", \"48 po\u00e8tesses catalans pour le si\u00e8cle XXI, Le Traducti\u00e8re\" ou \"Paraula encesa\", de Jordi Juli\u00e0 e Pere Ballart, entre outros) como audiovisual (arquivo audiovisual de poetas da ACEC etc).\nC\u00e8lia S\u00e0nchez-M\u00fastich realizou lecturas dos seus poemas en varios lugares nos Pa\u00edses Catal\u00e1ns, a mi\u00fado en colaboraci\u00f3n con outros poetas e m\u00fasicos. Unha curtametraxe dirixida por Jordi Bueno (lanzada en 2012) foi baseada nunha das s\u00faas historias, \"Radio Taxi\". \u00c9 tam\u00e9n unha difusora cultural que promoveu varios proxectos como os encontros po\u00e9ticos-musicais en Laila, no Raval de Barcelona, por cinco anos, e no singular Festival de Poes\u00eda a Sitges, que dirixiu xunto co poeta e bioqu\u00edmico Joan Duran i Ferrer desde 2007.\nXunto con Peter Gimferrer, Maria-Merce Mar\u00e7al e Jaume Pont formaba parte do cuarteto de poetas da antolox\u00eda dedicada ao estudo da literatura catal\u00e1 ao n\u00famero 1007 (maio de 2013) da revista literaria francesa Europe. A partir deste feito, empezou a recibir manifestaci\u00f3ns de interese do mundo da poes\u00eda franc\u00f3fona como por parte de Editions du Noro\u00eet (Quebec) e Myriam Solal (Par\u00eds) para traducir o seu poemario \"On no sabem\" \u00e1 versi\u00f3n francesa, e a invitaci\u00f3n para participar no festival Voix de la M\u00e9diterran\u00e9e 2014 en Lodeve. No outono de 2013, Editions du Noro\u00eet e Myriam Solal finalmente chegaron a un acordo para co-editar \"On no sabem baixo\" co t\u00edtulo de \"Cet Espace entre nous\" con traduci\u00f3n do poeta e tradutor Fran\u00e7ois-Michel Durazzo. A presentaci\u00f3n tivo lugar o 5 de xu\u00f1o de 2014, no palacio Maison de l'Am\u00e9rique Latine, en Par\u00eds."}
{"id": "286234", "revid": "98629", "url": "https://gl.wikipedia.org/wiki?curid=286234", "title": "Ala-pivote (baloncesto)", "text": "Ala-pivote (en ingl\u00e9s: \"power forward\"), tam\u00e9n denominado poste baixo, ou 4 na terminolox\u00eda empregada polos adestradores, \u00e9 unha das 5 posici\u00f3ns dun equipo nunha pista de baloncesto. Son, polo xeral, xogadores altos que xogan preto do aro, h\u00e1biles no rebote e con bo tiro en posici\u00f3ns dentro da zona.\nA s\u00faa caracter\u00edstica principal adoita ser a potencia, desempregando en ocasi\u00f3ns funci\u00f3ns de pivote. A s\u00faa estatura adoita estar entre os 2,03 e os 2,08 metros, sendo case sempre grandes defensores.\nXogadores hist\u00f3ricos.\nNBA.\n\u00c1s-pivotes elixidos na lista dos 50 mellores xogadores da historia da NBA:"}
{"id": "286236", "revid": "88215", "url": "https://gl.wikipedia.org/wiki?curid=286236", "title": "Iriome Gonz\u00e1lez", "text": "Iriome Gonz\u00e1lez Gonz\u00e1lez, co\u00f1ecido habitualmente como Iriome, nado o 22 de xu\u00f1o de 1987 en Icod de los Vinos (Tenerife), \u00e9 un futbolista profesional espa\u00f1ol da canteira do CD Tenerife, que xoga como centrocampista no Club Deportivo Lugo da Segunda Divisi\u00f3n. Foi internacional coa .\nTraxectoria.\nNado Icod de los Vinos, unha vila da illa canaria de Tenerife, Iriome \u00e9 froito da canteira do principal equipo de f\u00fatbol masculino da illa, o CD Tenerife, chegando ao primeiro equipo na tempada 2006\u201307, estando o club na Segunda Divisi\u00f3n, con tan s\u00f3 19 anos. Ese primeiro ano xogou 20 partidos nos que chegou a conseguir catro goles. O seu primeiro partido foi mediada a tempada, concretamente o 14 de xaneiro de 2007, nun empate 0\u20130 ante o UD Salamanca. O seu primeiro gol non tardar\u00eda en chegar, anotando catorce d\u00edas despois ante o UD Almer\u00eda, nun gol que contribu\u00edu \u00e1 vitoria por 2\u20131 contra o equipo andaluz.\nNa seguinte tempada xogou m\u00e1is partidos, 31, volvendo a anotar outros catro goles. Con todo, na tempada 2008\u201309 s\u00f3 disputa 12 partidos, nun ano no que o Tenerife conseguir\u00eda o seu ascenso \u00e1 m\u00e1xima categor\u00eda. O seguinte ano o xogador ser\u00eda cedido ao SD Huesca, onde dispor\u00eda de m\u00e1is minutos, regresando a Tenerife na seguinte tempada. Tras pasar polo Villarreal B e CD Mirand\u00e9s, o 8 de xullo de 2014 asina polo CD Lugo."}
{"id": "286237", "revid": "5132", "url": "https://gl.wikipedia.org/wiki?curid=286237", "title": "Iriome Gonz\u00e1lez Gonz\u00e1lez", "text": ""}
{"id": "286238", "revid": "22570", "url": "https://gl.wikipedia.org/wiki?curid=286238", "title": "Pivote (baloncesto)", "text": "Pivote (en ingl\u00e9s: \"center\"), tam\u00e9n denominado \"centro\" nalgunhas zonas de Am\u00e9rica Latina, ou 5 na terminolox\u00eda empregada polos adestradores, \u00e9 unha das 5 posici\u00f3ns dun equipo nunha pista de baloncesto. Son, polo xeral, os xogadores m\u00e1is altos dun equipo, xogando en posici\u00f3ns preto do aro, tanto en ataque coma en defensa. O seu principal rol dentro do equipo \u00e9 o de rebotear en ambas canastras, e o de intimidaci\u00f3n en defensa.\nXogadores hist\u00f3ricos.\nNBA.\nPivotes elixidos na lista dos 50 mellores xogadores da historia da NBA:"}
{"id": "286240", "revid": "23204", "url": "https://gl.wikipedia.org/wiki?curid=286240", "title": "O amigo Ed", "text": "O amigo Ed (orixinalmente en ingl\u00e9s: \"Best Ed\") \u00e9 unha serie de animaci\u00f3n canadense creada por Rick Marshall. A estrea da serie foi en 2008 en Teletoon.\nA serie conta as aventuras dun can excesivamente entusiasta chamado \"Ed\" e o seu mellor amigo, \"Doug\" o esqu\u00edo, que todo o mundo o chama \"Buddy\". Viven no seu apartamento en \"Swellville\"."}
{"id": "286241", "revid": "25871", "url": "https://gl.wikipedia.org/wiki?curid=286241", "title": "Verano azul", "text": "Verano azul foi unha serie de televisi\u00f3n de Televisi\u00f3n Espa\u00f1ola producida en 1981 e dirixida por Antonio Mercero. Foi rodada durante 16 meses, entre finais de agosto de 1979 e decembro de 1980, na localidade malague\u00f1a de Nerja e nas granadinas Motril e Almu\u00f1\u00e9car.\nA emisi\u00f3n orixinal tivo lugar na primeira cadea de RTVE entre o 11 de outubro de 1981 e o 14 de febreiro de 1982. O horario de emisi\u00f3n era dende as 16.05 h na tarde do domingo. Consta de 19 episodios de aproximadamente unha hora de duraci\u00f3n cada un. Foi unha serie custosa en tempo e di\u00f1eiro. Entre escritura do gui\u00f3n, localizaci\u00f3ns, rodaxe e montaxe tardou aproximadamente tres anos en estar lista para ser mostrada ao p\u00fablico.\nArgumento.\nA serie relata as aventuras de varios amigos, nenos e adolescentes, en vacaci\u00f3ns de ver\u00e1n nunha localidade da Costa do Sol. A\u00ednda que nunca se nomea a devandita localidade na serie, tr\u00e1tase de Nerja, en M\u00e1laga, as\u00ed como Motril e Almu\u00f1\u00e9car, en Granada.\nTr\u00e1tase das aventuras dunha cuadrilla composta por cinco rapaces e d\u00faas rapazas de diferentes idades, entre os oito e os dezasete anos, aproximadamente, e dous adultos pr\u00f3ximos: unha pintora e un mari\u00f1o retirado.\nNa s\u00faa banda sonora recup\u00e9ranse canci\u00f3ns como \"No nos mover\u00e1n\" de Joan Baez ou \"Amor de verano\" do D\u00fao Din\u00e1mico que volve adquirir popularidade entre o p\u00fablico m\u00e1is novo en Espa\u00f1a.\nPremios e candidaturas.\nPremios TP de Ouro 1981\nFotogramas de Prata 1981"}
{"id": "286243", "revid": "75439", "url": "https://gl.wikipedia.org/wiki?curid=286243", "title": "Sexto home (baloncesto)", "text": "En baloncesto, o sexto home \u00e9 un xogador que non \u00e9 titular, pero sae dende o banco moito m\u00e1is acot\u00edo que os outros suplentes. O sexto home moitas veces xoga o mesmo ou m\u00e1is tempo que alg\u00fans dos titulares, e consegue similares estad\u00edsticas. Adoita ser un xogador capaz de xogar en varias posici\u00f3ns, polo que poden ser substitu\u00eddos m\u00e1is acot\u00edo. Por exemplo, Kevin McHale, un famoso sexto home que xogou para os Boston Celtics na d\u00e9cada dos 80s, pod\u00eda xogar coma pivote ou aleiro-pivote. A presenza dun bo sexto home adoita ser un signo de fortaleza. Adoita significar que un equipo ten unha boa profundidade de banqui\u00f1o, e que o sexto home est\u00e1 capacitado para xogar de inicio na maior\u00eda dos equipos.\nUnha estratexia moi com\u00fan \u00e9 introducir ao sexto home cando o quinteto do outro equipo at\u00f3pase con fatiga ou con problemas de faltas; deste modo, dito xogador \"revoluciona\" o partido favorablemente para o seu equipo. Pode entrar sen que o equipo sufra unha baixada na anotaci\u00f3n, coma se comprobou con Toni Kukoc na d\u00e9cada gloriosa dos 90s dos Chicago Bulls, e m\u00e1is recentemente con Manu Gin\u00f3bili nos San Antonio Spurs ou Jason Terry nos Dallas Mavericks.\nO lendario adestrador dos Boston Celtics, Red Auerbach, \u00e9 tradicionalmente considerado o creador do sexto home no baloncesto. Usou coma base a Frank Ramsey, quen xogaba tralo d\u00fao de Hall of Fame de Bob Cousy e Bill Sharman na primeira etapa da dinast\u00eda dos Celtics. A\u00ednda que Ramsey era un dos mellores xogadores dos orgullosos verdes, sent\u00edase m\u00e1is c\u00f3modo sa\u00edndo dende o banco, e Auerbach quer\u00eda aos seus mellores xogadores frescos. James Harden actualmente en Houston Rockets na tempada 2011-12 da NBA ga\u00f1ou o premio ao mellor sexto home desa liga, xogando nese momento para Oklahoma City Thunder."}
{"id": "286245", "revid": "1410", "url": "https://gl.wikipedia.org/wiki?curid=286245", "title": "Walt Frazier", "text": "Walter \"Clyde\" Frazier, nado en Atlanta (Xeorxia) o 29 de marzo de 1945, foi un xogador de baloncesto estadounidense da d\u00e9cada dos 70. Xogou durante 13 tempadas na NBA, dez delas para os New York Knicks. Na actualidade \u00e9 comentarista deportivo para a televisi\u00f3n.\nTraxectoria deportiva.\nUniversidade.\nLogo dunha existosa carreira coma xogador no seu instituto, tivo dif\u00edcil elixir universidade no seu estado de nacemento, Xeorxia, debido \u00e1 segregaci\u00f3n racial que naquela \u00e9poca marcaba a pol\u00edtica de universidades coma Georgia Tech ou outras universidades do sur, que non admit\u00edan alumnos afroamericanos. Tivo que trasladarse ao estado de Illinois para poder competir al\u00ed na pequena Universidade de Southern Illinois, da II Divisi\u00f3n da NCAA. Promediou, en d\u00faas tempadas, 17,7 puntos e 10,6 rebotes.\nNBA.\nFoi elixido na quinta posici\u00f3n da primeira rolda do Draft da NBA por New York Knicks. Naquela \u00e9poca ga\u00f1ou o alcume de \"Clyde\" por levar un sombreiro similar ao de Warren Beatty na pel\u00edcula \"Bonnie e Clyde\". A marca deportiva Puma ten nos seus modelos unha edici\u00f3n dedicada a el: as m\u00edticas Puma Clyde, sendo o primeiro xogador de baloncesto profesional en dar o m\u00e1ximo rendemento cunhas deportivas de perfil baixo e con colores non tradicionais. No seu primeiro ano foi elixido no mellor quinteto de novatos da liga.\nDurante as s\u00faas dez tempadas nos Knicks conseguiu dous \"aneis\" de campi\u00f3n da NBA nos anos 1970 e 1973. Foi 7 veces All Star e formou parte do mellor quinteto da tempada en 4 ocasi\u00f3ns. Rematou a s\u00faa carreira en Cleveland Cavaliers. As s\u00faas medias durante todas estas tempadas foron de 18,9 puntos, 5,9 rebotes e 6,1 asistencias."}
{"id": "286247", "revid": "5132", "url": "https://gl.wikipedia.org/wiki?curid=286247", "title": "KNVB", "text": ""}
{"id": "286248", "revid": "5132", "url": "https://gl.wikipedia.org/wiki?curid=286248", "title": "DFB", "text": ""}
{"id": "286249", "revid": "89787", "url": "https://gl.wikipedia.org/wiki?curid=286249", "title": "Klaas-Jan Huntelaar", "text": "Dirk Jan Klaas Huntelaar, m\u00e1is co\u00f1ecido como Klaas-Jan Huntelaar ( [\u02c8kla\u02d0 \u02c8\u0283\u0251n \u02c8\u0266\u028fn.t\u0259.\u02ccla\u02d0r] ), nado en Bronckhorst, G\u00fceldres, o 12 de agosto de 1983, \u00e9 un futbolista neerland\u00e9s que xoga para o AFC Ajax e para a ."}
{"id": "286250", "revid": "5132", "url": "https://gl.wikipedia.org/wiki?curid=286250", "title": "Klaas Jan Huntelaar", "text": ""}
{"id": "286251", "revid": "5132", "url": "https://gl.wikipedia.org/wiki?curid=286251", "title": "Jan Klaas Huntelaar", "text": ""}
{"id": "286252", "revid": "5132", "url": "https://gl.wikipedia.org/wiki?curid=286252", "title": "Klaas Huntelaar", "text": ""}
{"id": "286253", "revid": "5132", "url": "https://gl.wikipedia.org/wiki?curid=286253", "title": "Jan Huntelaar", "text": ""}
{"id": "286254", "revid": "5132", "url": "https://gl.wikipedia.org/wiki?curid=286254", "title": "Dirk Klaas-Jan Huntelaar", "text": ""}
{"id": "286255", "revid": "5132", "url": "https://gl.wikipedia.org/wiki?curid=286255", "title": "Dirk Jan Klaas Huntelaar", "text": ""}
{"id": "286256", "revid": "98629", "url": "https://gl.wikipedia.org/wiki?curid=286256", "title": "Muggsy Bogues", "text": "Tyrone Curtis \"Muggsy\" Bogues, nado en Baltimore (Maryland) o 9 de xaneiro de 1965, \u00e9 \u00e9 un xogador retirado de baloncesto estadounidense que xogou na NBA, e tam\u00e9n foi adestrador da agora desaparecida franqu\u00eda da WNBA Charlotte Sting.\nXogou en catro equipos diferentes durante as s\u00faas catorce tempadas na NBA, mais xeralmente rec\u00f3rdaselle pola s\u00faa etapa cos Charlotte Hornets (hoxe en d\u00eda en Nova Orle\u00e1ns). Con 1,59\u00a0m de altura e 62\u00a0kg de peso, \u00e9 o xogador m\u00e1is baixo de toda a historia da NBA. Os seus equipos foron Washington Bullets, Charlotte Hornets, Golden State Warriors e Toronto Raptors. Tam\u00e9n formou parte dos cadros de xogadores do New York Knicks e do Dallas Mavericks, mais nunca chegou a debutar con eses equipos.\nCarreira.\nInstituto e universidade.\nBogues xogou no instituto Dunbar da cidade de Baltimore, onde foi compa\u00f1eiro de equipo doutros futuros xogadores da NBA coma David Wingate (promoci\u00f3n anterior \u00e1 s\u00faa), Reggie Williams e Reggie Lewis (ambos do seu mesmo ano). Logo xogou durante catro anos na universidade de Wake Forest University de Carolina do Norte, cunha media de 11,3 puntos, 8,4 asistencias e 3,1 roubos por partido no seu terceiro ano. Durante o seguinte ano, os seus n\u00fameros melloraron ata 14,8 puntos, 9,5 asistencias e 3,9 roubos por partido. Tam\u00e9n conseguiu capturar 3,8 rebotes por partido, algo meritorio tendo en conta que esa \u00e9 unha estat\u00edstica normalmente dominada por xogadores m\u00e1is altos.\nNBA.\nBogues foi elixido na posici\u00f3n duod\u00e9cima do \"draft\" de 1987 polos Washington Bullets. Foi membro dunha xeraci\u00f3n de moito talento \u00e1 que pertenceron xogadores do nivel de David Robinson, Reggie Miller, Scottie Pippen ou Kevin Johnson. Na s\u00faa primeira tempada na NBA, Bogues foi compa\u00f1eiro de equipo do sudan\u00e9s Manute Bol (2,31\u00a0m), daquelas o xogador m\u00e1is alto da historia da NBA (m\u00e1is tarde ser\u00eda desbancado por Gheorghe Muresan). Xuntos foron protagonistas de portadas de revistas.\nCharlotte Hornets.\nDurante a tempada 1988-1989 estaba prevista a entrada na NBA de d\u00faas novas franqu\u00edas, Miami Heat e Charlotte Hornets. Cando se incorporan novos equipos \u00e1 NBA, todos e cada un dos equipos xa existentes deben \"protexer\" oito dos seus xogadores; os novos equipos elaboran o seu cadro de xogadores elixindo entre os xogadores que non foran protexidos polo resto dos equipos, no que se chama un \"draft de expansi\u00f3n\". A\u00ednda que non ti\u00f1an demasiado cuberta a posici\u00f3n de base, os Bullets non protexeron a Bogues e durante o draft de expansi\u00f3n que tivo lugar o 22 de xu\u00f1o de 1988 foi elixido polos Hornets. En Charlotte, Muggsy Bogues consagrouse coma un excepcional pasador e un gran ladr\u00f3n de bal\u00f3ns.\nO seu pequeno tama\u00f1o converteuse nunha vantaxe posto que lle axudou a ser un dos xogadores m\u00e1is \u00e1xiles e r\u00e1pidos sobre a cancha. A iso sumaba ser un dos xogadores con maior altura en cada salto que fac\u00eda, o seu salto era de 1 metro e 5 cent\u00edmetros de media. Por exemplo, en 1993, Bogues conseguiu po\u00f1erlle un tap\u00f3n ao pivote Patrick Ewing (2,13\u00a0m).\nBogues estableceu os seguintes r\u00e9cords na franqu\u00eda dos Hornets:\nBogues pasou dez anos en Charlotte nos que os Hornets, liderados por Alonzo Mourning e Larry Johnson, convert\u00e9ronse nun dos equipos m\u00e1is populares da NBA e nun eterno aspirante nos \"playoffs\". Bogues foi un dos xogadores m\u00e1is populares da historia dos Hornets, a\u00ednda que xamais conseguiu unha media de m\u00e1is de 11,2 puntos nunha tempada.\n\u00daltimos anos.\nApenas dous partidos logo de comezar a tempada 1997-1998, a andaina de Bogues nos Hornets rematou ao formar parte dun traspaso que o mandou xunto con Tony Delk aos Golden State Warriors en troques de B.J. Armstrong. Bogues xogou d\u00faas tempadas cos Warriors, para logo firmar coma axente libre (sen ning\u00fan contrato en vigor) polos Toronto Raptors, onde rematar\u00eda a s\u00faa carreira. A\u00ednda que logo foi traspasado aos New York Knicks e aos Dallas Mavericks, non xogou nin un s\u00f3 partido con ning\u00fan deles.\nLogo da NBA.\nTras deixar o baloncesto profesional traballou no negocio inmobiliario ata o 3 de agosto de 2005, cando foi nomeado adestrador das Charlote Sting da WNBA a pesar da s\u00faa falta de experiencia coma adestrador. Perdeu o seu traballo cando o equipo se desfixo en xaneiro de 2007."}
{"id": "286263", "revid": "1131", "url": "https://gl.wikipedia.org/wiki?curid=286263", "title": "Sebasti\u00e1n Andr\u00e9s Trigo Ferraro", "text": "Sebasti\u00e1n Andr\u00e9s Trigo Ferraro, nado en Montevideo o 9 de xaneiro de 1979, \u00e9 un exfutbolista uruguaio que xogaba na demarcaci\u00f3n de dianteiro.\nTraxectoria.\nFormouse futbolisticamente no Uruguai, no ano 2001 deu o salto ao f\u00fatbol europeo pasando por numeroso equipos sen chegar a ten moita continuidade en ning\u00fan deles, a s\u00faa mellor tempada realizadora foi a 2002/03 na que anotou 13 goles en 23 encontros co CD Lugo."}
{"id": "286264", "revid": "89787", "url": "https://gl.wikipedia.org/wiki?curid=286264", "title": "Hip\u00f3tese do eocito", "text": "A hip\u00f3tese do eocito \u00e9 unha teor\u00eda sobre a orixe da c\u00e9lula eucariota, que postula que esta prov\u00e9n dunha arquea do grupo dos crenarqueotas (antes chamados eocitos). Esta teor\u00eda complem\u00e9ntase coa teor\u00eda simbioxen\u00e9tica da fusi\u00f3n biol\u00f3xica entre unha arquea e unha bacteria que dar\u00eda orixe aos eucariontes. Debido ao interese pola orixe da c\u00e9lula eucariota, a hip\u00f3tese do eocito despertou considerable atenci\u00f3n ao converterse na principal alternativa ao sistema de tres dominios de Carl Woese de 1977.\nDescubrimento.\nA hip\u00f3tese de que os eucariontes evolucionaron a partir dun procarionte tipo \"eocito\" (Crenarchaeota), prop\u00faxoa orixinalmente James A. Lake e colegas en 1984, base\u00e1ndose no descubrimento de que a estrutura dos ribosomas dos eocitos \u00e9 similar \u00e1 dos ribosomas eucariotas, pero distinta aos de bacterias ou de arqueas metan\u00f3xenas (Euryarchaeota). Por todo isto especulouse que a relaci\u00f3n entre estes catro reinos primarios era a seguinte:\nSegundo Lake, esta hip\u00f3tese \u00e9 compatible coas teor\u00edas da simbiox\u00e9nese. Pouco despois estableceuse a unidade entre as Archaebacteria (arqueas metan\u00f3xenas) e Eocyta (termoacid\u00f3filos), que se reuniron no dominio Archaea (Woese 1990), que quedou conformado polos grupos Euryarchaeota e Crenarchaeota.\nUn estudo realizado por un equipo xapon\u00e9s en 1989 encontrou relaci\u00f3n entre os factores de elongaci\u00f3n EF-Tu e EF-G dos eucariontes e as arqueas. Despois comprobouse que esta relaci\u00f3n era m\u00e1is pr\u00f3xima cos Crenarchaeota, o que deu un grande apoio \u00e1 hip\u00f3tese do eocito.\nEvidencias adicionais.\nNa d\u00e9cada dos 90 public\u00e1ronse outras probas que apoian a hip\u00f3tese do eocito, pero a pesar diso, prevaleceu ata os nosos d\u00edas a teor\u00eda dos tres dominios.\nEn 1992 encontr\u00e1ronse semellanzas entre o factor de elongaci\u00f3n +11aa (EF-1\u03b1) de eucariontes e eocitos. En 1999, a an\u00e1lise secuencial de xenes e prote\u00ednas atopou unha variaci\u00f3n na taxa de substituci\u00f3n de nucle\u00f3tidos e amino\u00e1cidos nos sitios de secuencia, mostrando unha \u00e1rbore filoxen\u00e9tica do ARNr e ARN polimerase que sustenta \u00e1 \u00e1rbore do eocito. Posteriormente, a an\u00e1lise de moitos xenes implicados na replicaci\u00f3n, transcrici\u00f3n e traduci\u00f3n, concordou tam\u00e9n coa hip\u00f3tese do eocito, igual que a an\u00e1lise de secuencias combinadas de amino\u00e1cidos de 41 xenes de ARNr e codificadores de prote\u00ednas.\nA compatibilidade desta hip\u00f3tese coa teor\u00eda endosimbi\u00f3tica \u00e9 destacada por alg\u00fans autores que soste\u00f1en que as caracter\u00edsticas bacterianas presentes na membrana eucariota, proceden xeneticamente da bacteria ancestral endosimbionte, a cal ser\u00eda unha antiga alfaproteobacteria de acordo coa an\u00e1lise comparativa proteica, polo que certos xenes eucariotas son de orixe bacteriana.\nHip\u00f3tese estendida do eocito.\nPosteriores an\u00e1lises filoxen\u00e9ticas estableceron unha \u00e1rbore do eocito m\u00e1is actualizada ao compararen os diversos filos arqueanos coa probable ra\u00edz eucariota, confirmando as\u00ed a orixe arqueana dos eucariontes. Cando se descubriu o novo filo Thaumarchaeota, axi\u00f1a se considerou que era posible que fose un grupo irm\u00e1n ou ancestral de Eukaryota.\nCompar\u00e1ronse novos filos. A an\u00e1lise utilizando sofisticados m\u00e9todos filoxen\u00e9ticos dos ARNr das subunidades menor e maior do ribosoma e de xenes que codifican prote\u00ednas, xunto con mostraxes melloradas da biodiversidade arqueana, permitiron unha \"hip\u00f3tese estendida do eocito\", na que os eucariontes est\u00e1n moi relacionados cun superfilo denominado TACK, acr\u00f3nimo das iniciais dos filos arqueanos (Thaumarchaeota, Aigarchaeota, Crenarchaeota e Korarchaeota), desbotando as\u00ed a hip\u00f3tese do sistema de tres dominios. En consecuencia, a filoxenia de Archaea, segundo esta hip\u00f3tese, estableceuse as\u00ed:"}
{"id": "286265", "revid": "27155", "url": "https://gl.wikipedia.org/wiki?curid=286265", "title": "Arqueas metan\u00f3xenas", "text": ""}
{"id": "286266", "revid": "22795", "url": "https://gl.wikipedia.org/wiki?curid=286266", "title": "Estados borgo\u00f1\u00f3ns", "text": ""}
{"id": "286267", "revid": "88215", "url": "https://gl.wikipedia.org/wiki?curid=286267", "title": "Rogelio G\u00f3mez Fern\u00e1ndez", "text": "Rogelio G\u00f3mez Fern\u00e1ndez, m\u00e1is co\u00f1ecido coma Gelucho, nado en Cacheiras (Teo) o 13 de febreiro de 1970, \u00e9 un exfutbolista e actual adestrador de f\u00fatbol galego. Xogaba na demarcaci\u00f3n de dianteiro e dende 2020 adestra a Agrupaci\u00f3n Estudiantil, en Terceira Divisi\u00f3n.\nTraxectoria.\nComo futbolista.\nComezou nas categor\u00edas inferiores do Cacheiras, pasando logo aos xuven\u00eds do Vista Alegre SD. Volveu logo ao Cacheiras, onde xogou co primeiro equipo en Preferente e en 1992 fichou polo Vista Alegre, que vi\u00f1a de converterse en filial da SD Compostela. Militou durante varias campa\u00f1as no Vista Alegre, sendo capit\u00e1n do equipo e m\u00e1ximo goleador de Preferente nas tempada 1994/95, con 29 goles, e 1995/96, con 31. Na 1995/96 logrou o ascenso \u00e1 Terceira Divisi\u00f3n, e na seguinte estivo a piques de ascender a Segunda B, tras formar unha gran dupla goleadora con Changui que catapultou ao equipo ao primeiro posto da clasificaci\u00f3n e a xogar a fase de ascenso. O Vista Alegre, renomeado como Compostela B, repetiu primeiro posto na tempada seguinte, de novo con grandes n\u00fameros goleadores de Gelucho. \nEn decembro de 1998 fichou polo CD Lugo, de 2\u00aaB, despois de non ter ningunha oportunidade co primeiro equipo do Compostela, co que s\u00f3 chegou a xogar en partido amig\u00e1bel, a pesar das s\u00faas cifras goleadoras co filial durante anos, e de levar marcados nese momento 17 dos 25 goles do equipo. A\u00ednda que chegou a Lugo na metade da tempada, acabou como m\u00e1ximo goleador do equipo con 10 goles.\nEn setembro de 1999 fichou polo Universidad de Las Palmas, co que s\u00f3 conseguiu anotar un gol en 13 partidos. Con todo, o equipo ascendeu \u00e1 Segunda Divisi\u00f3n. Ao remate da tempada volveu ao Lugo, co que marcou outros 5 goles.\nNo ver\u00e1n de 2001 fichou pola SD Negreira, que acababa de ascender \u00e1 Terceira Divisi\u00f3n. Xogou d\u00faas tempadas co club da Barcala, retir\u00e1ndose do f\u00fatbol ao remate da segunda delas, no ver\u00e1n de 2003, e convert\u00e9ndose ao mesmo tempo no novo adestrador do equipo.\nComo adestrador.\nAdestrou a SD Negreira durante tres tempadas, logrando na segunda delas (2004/05) un hist\u00f3rico ascenso \u00e1 Segunda Divisi\u00f3n B. A s\u00faa etapa en Negreira rematou un ano despois, ao descender o equipo de novo a Terceira, tras quedar \u00faltimo do seu grupo.\nTras un breve paso polo CD Lal\u00edn, tam\u00e9n en Terceira, adestrou durante cinco tempadas ao Santa Comba FC, ata que este se fusionou en 2012, co Xallas para dar lugar ao Xallas de Santa Comba Club de F\u00fatbol. Fichou ent\u00f3n polo CD Boiro, co que logrou o ascenso a Terceira e onde permaneceu ata a s\u00faa destituci\u00f3n en setembro de 2014. \nEn 2016 converteuse en adestrador da Agrupaci\u00f3n Estudiantil, coa que quedou no seu primeiro ano a un punto do ascenso directo, o cal lle ser\u00eda adxudicado dous anos despois tras un litixio xudicial por unha ali\u00f1aci\u00f3n indebida do CSD Arz\u00faa. Con todo, Gelucho deixou o equipo cando este decidiu xogar un ano na Terceira Auton\u00f3mica antes de ocupar a s\u00faa praza en Terceira nacional. En novembro de 2018 fichou polo o CD Arenteiro, \u00e1 fronte do cal estivo un ano e medio ata xullo de 2020.\nEn novembro de 2020 regresou ao Estudiantil, xa en Terceira, tras a fusi\u00f3n deste co Vista Alegre.\nVida persoal.\n\u00c9 xenro do exfutbolista compostel\u00e1n Tito Vald\u00e9s, hist\u00f3rico capit\u00e1n do Burgos."}
{"id": "286272", "revid": "27155", "url": "https://gl.wikipedia.org/wiki?curid=286272", "title": "FtsZ", "text": "A FtsZ \u00e9 unha prote\u00edna bacteriana codificada no xene \"ftsZ\" que se ensambla formando un anel no lugar onde se formar\u00e1 o septo que divide a c\u00e9lula bacteriana durante a s\u00faa divisi\u00f3n celular. Esta prote\u00edna \u00e9 un hom\u00f3logo procariota da prote\u00edna eucari\u00f3tica tubulina. O nome FtsZ procede do ingl\u00e9s \"Filamenting temperature-sensitive mutant Z\" (mutante sensible \u00e1 temperatura filamentante Z). A hip\u00f3tese sobre estes mutantes de \"Escherichia coli\" que ti\u00f1an alterada a divisi\u00f3n celular era que crecer\u00edan como filamentos debido \u00e1 incapacidade das c\u00e9lulas fillas de separarse unha da outra.\nHistoria.\nO descubrimento do citoesqueleto bacteriano \u00e9 bastante recente. A FtsZ foi a primeira prote\u00edna do citoesqueleto procariota que se identificou.\nO xene desta prote\u00edna foi descuberto na d\u00e9cada de 1950 por Y. Hirota e os seus colegas nun exame de mutantes para a divisi\u00f3n celular bacteriana. En 1991 Erfei Bi e Joseph Lutkenhaus demostraron que a FtsZ se ensamblaba formando un anel Z.\nNo musgo \"Physcomitrella patens\" existe un xene para a FtsZ, que est\u00e1 codificado no n\u00facleo e \u00e9 necesario para a divisi\u00f3n do cloroplasto, e foi a primeira prote\u00edna que se identificou que era esencial para a divisi\u00f3n dun org\u00e1nulo (ver musgo knockout).\nFunci\u00f3n.\nDurante a divisi\u00f3n celular, a FtsZ \u00e9 a primeira prote\u00edna que se despraza ao sitio de divisi\u00f3n, e \u00e9 esencial para recrutar outras prote\u00ednas que producen a nova parede celular entre as c\u00e9lulas en divisi\u00f3n. O papel da FtsZ na divisi\u00f3n celular \u00e9 an\u00e1logo ao da actina na divisi\u00f3n da c\u00e9lula eucari\u00f3tica, pero, a diferenza do anel de actina-miosina dos eucariotas, a FtsZ non ten prote\u00ednas motoras asociadas con ela. A orixe da forza citocin\u00e9tica non est\u00e1 aclarado, pero crese que a s\u00edntese localizada da nova parede celular produce polo menos parte desa forza. En liposomas Osawa (2009) demostrou que a FtsZ ten a capacidade de exercer unha forza contr\u00e1ctil sen que estea presente ningunha outra prote\u00edna.\nErickson (2009) propuxo unha maneira que explica como as prote\u00ednas de tipo tubulina e as de tipo actina inverteron o seu papel na divisi\u00f3n celular, o cal se consideraba un misterio evolutivo. \nA utilizaci\u00f3n do anel de FtsZ na divisi\u00f3n dos cloroplastos e algunhas mitocondrias reforza a idea de que te\u00f1en un antepasado procariota. \u00c9 interesante notar que nas formas L bacterianas que carecen de parede celular non c\u00f3mpre FtsZ para a divisi\u00f3n, o cal implica que as bacterias puideron reter compo\u00f1entes correspondentes a un modo ancestral de divisi\u00f3n celular.\nS\u00e1bese moito sobre as actividades de polimerizaci\u00f3n din\u00e1mica da tubulina e dos microt\u00fabulos, pero pouco sobre estas actividades na FtsZ. Os protofilamentos dunha febra de tubulina forman microt\u00fabulos de 13 febras, pero a estrutura de multifebras do anel Z que cont\u00e9n FtsZ non se co\u00f1ece. Espec\u00falase que poder\u00eda consistir en filamentos solapados.\nRecentemente, descubr\u00edronse prote\u00ednas similares \u00e1 tubulina e \u00e1 FtsZ en grandes pl\u00e1smidos de especies de \"Bacillus\". Crese que funcionan como compo\u00f1entes dos segrosomas, que son complexos multiprote\u00ednicos que separan os cromosomas/pl\u00e1smidos en bacterias. Os hom\u00f3logos nos pl\u00e1smidos da tubulina/FtsZ parece que conservaron a capacidade de polimerizarse formando filamentos.\nO anel contr\u00e1ctil.\nA FtsZ ten a capacidade de unirse \u00e1 GTP e tam\u00e9n presenta un dominio GTPase co que pode hidrolizar o GTP a GDP e fosfato. \"In vivo\", a FtsZ forma filamentos cunha disposici\u00f3n repetida de subunidades, todas colocadas cabeza con cola. Estes filamentos forman un anel arredor do punto medio lonxitudinal ou septo da c\u00e9lula. Este anel denom\u00ednase anel Z.\nA actividade de hidr\u00f3lise do GTP da prote\u00edna non \u00e9 esencial para a formaci\u00f3n de filamentos ou a divisi\u00f3n. Os mutantes que carecen do dominio GTPase forman septos retortos e desordenados. Estas c\u00e9lulas con septos irregulares poden malia todo dividirse, a\u00ednda que o fan de forma anormal. Non est\u00e1 claro como fai a FtsZ para proporcionar a forza f\u00edsica que d\u00e1 lugar \u00e1 divisi\u00f3n ou como serve de marcador para que outras prote\u00ednas executen a divisi\u00f3n.\nSe a FtsZ proporciona a forza para que se divida a c\u00e9lula, poder\u00eda facer o mesmo co movemento relativo das subunidades. Os modelos por computadora e as medidas \"in vivo\" suxiren que un filamento de FtsZ s\u00f3 non pode manter un tama\u00f1o de m\u00e1is de 30 subunidades de longo. Neste modelo, a forza de escisi\u00f3n da FtsZ procede do movemento latreral relativo das subunidades. Febras de FtsZ ali\u00f1ar\u00edanse paralelas e empurrar\u00edanse unhas a outras creando unha \"corda\" de moitas febras que se tensa a si mesma.\nNoutros modelos, a FtsZ non proporciona a forza contr\u00e1ctil sen\u00f3n que proporciona \u00e1 c\u00e9lula o armaz\u00f3n espacial para que outras prote\u00ednas executen a divisi\u00f3n da c\u00e9lula. Isto \u00e9 semellante a crear unha estrutura temporal como a que levantan os traballadores da construci\u00f3n para acceder \u00e1s partes \u00e1s que \u00e9 dif\u00edcl chegar nun edificio. A estrutura temporal permite o libre acceso e asegura que os traballadores poidan chegar a todas os lugares. Se a estrutura temporal non se constr\u00fae correctamente, os traballadores non poder\u00e1n chegar a certas partes e a construci\u00f3n ser\u00e1 deficiente.\nA teor\u00eda do armaz\u00f3n ou estadal est\u00e1 apoiada por informaci\u00f3ns que mostran que a formaci\u00f3n do anel e a localizaci\u00f3n na membrana require a acci\u00f3n concertada de varias prote\u00ednas accesorias. A prote\u00edna ZipA ou a prote\u00edna hom\u00f3loga da actina FtsA permiten que a FtsZ se sit\u00fae inicialmente na membrana. Despois de situarse na membrana, recr\u00fatanse prote\u00ednas da divisi\u00f3n da familia da Fts para a ensamblaxe do anel. Moitas destas prote\u00ednas, como FtsW, FtsK, e FtsQ est\u00e1n implicadas na estabilizaci\u00f3n do anel Z e poden tam\u00e9n ser participantes activos na escisi\u00f3n.\nLocalizaci\u00f3n septal e sinalizaci\u00f3n intracelular.\nA formaci\u00f3n do anel Z coincide estreitamente cos procesos celulares asociados coa replicaci\u00f3n. A formaci\u00f3n do anel Z coincide coa terminaci\u00f3n da replicaci\u00f3n do xenoma en \"Escherichia coli\" e co 70% da replicaci\u00f3n do cromosoma en \"B. subtilis\". A temporalizaci\u00f3n da formaci\u00f3n do anel Z suxire a posibilidade de que haxa un sinal espacial ou temporal que permita a formaci\u00f3n de filamentos de FtsZ. Actualmente, hai varios modelos e mecanismos que regulan a formaci\u00f3n de aneis Z.\nO sistema Min.\nA prote\u00edna FtsZ e as s\u00faas funci\u00f3ns e mecanismo relacionados interaccionan directamente cos tres compo\u00f1entes principais do sistema Min: MinC, MinD, e MinE. Un modelo de formaci\u00f3n do anel Z permite a s\u00faa formaci\u00f3n s\u00f3 despois de que se produce un certo sinal espacial que lle indica \u00e1 c\u00e9lula que \u00e9 grande dabondo como para dividirse. A polimerizaci\u00f3n da FtsZ est\u00e1 estreitamente ligada \u00e1 familia de prote\u00ednas Min, que foron todas elas descubertas en mutantes de \"E. coli\" que non pod\u00edan producir un septo correctamente situado. Hipotet\u00edzase que as prote\u00ednas Min, que deben impedir que o anel de FtsZ se sit\u00fae preto da parte media da c\u00e9lula e da rexi\u00f3n do nucleoide, est\u00e1n implicadas no mecanismo regulador espacial que liga o incremento de tama\u00f1o previo \u00e1 divisi\u00f3n celular coa polimerizaci\u00f3n de FtsZ no medio da c\u00e9lula.\nComunicaci\u00f3n de estreses.\nA polimerizaci\u00f3n da FtsZ est\u00e1 tam\u00e9n ligada a estresantes como os danos no ADN. Os danos no ADN inducen a produci\u00f3n de varias prote\u00ednas, unha das cales \u00e9 SulA. A prote\u00edna SulA impide a polimerizaci\u00f3n e a actividade GTPase da FtsZ. A SulA realiza esta tarefa ao unirse a sitios de autorreco\u00f1ecemento da FtsZ. Ao secuestrar a FtsZ, a c\u00e9lula pode ligar directamente os danos no ADN coa inhibici\u00f3n da divisi\u00f3n celular.\nPrevenci\u00f3n de danos no ADN.\nAdemais do de SulA, hai outrros mecanismos que impiden unha divisi\u00f3n celular incorrecta que dar\u00eda lugar a que se cedese \u00e1s c\u00e9lulas fillas unha informaci\u00f3n xen\u00e9tica alterada. Ata agora identific\u00e1ronse en \"E. coli\" e \"B. subtilis\" d\u00faas prote\u00ednas que impiden a divisi\u00f3n na rexi\u00f3n do nucleoide, chamadas Noc e SlmA. Os knockouts de xenes de Noc fan que a c\u00e9lula non se divida con respecto \u00e1 rexi\u00f3n do nucleoide, o que d\u00e1 lugar a unha divisi\u00f3n asimetrica entre as c\u00e9lulas fillas. O mecanismo non se comprende ben, pero p\u00e9nsase que implica o secuestro da FtsZ, que impide a polimerizaci\u00f3n na rexi\u00f3n do nucleoide. Observouse que SlmA, igual que SulA, secuestran a FtsZ, impedindo a formaci\u00f3n do anel Z polimerizado na rexi\u00f3n do nucleoide."}
{"id": "286273", "revid": "5863", "url": "https://gl.wikipedia.org/wiki?curid=286273", "title": "Doroth\u00e9 Schubart", "text": ""}
{"id": "286276", "revid": "89787", "url": "https://gl.wikipedia.org/wiki?curid=286276", "title": "C. J. McCollum", "text": "Christian James \"C. J.\" McCollum, nado o 19 de setembro de 1991 en Canton, Ohio, \u00e9 un xogador de baloncesto profesional estadounidense que xoga nos New Orleans Pelicans da National Basketball Association (NBA).\nTraxectoria profesional.\nO 27 de xu\u00f1o de 2013, McCollum converteuse no primeiro xogador da historia da Universidade de Lehigh en ser elixido nun Draft da NBA, \u00f3 ser elixido na 10\u00aa posici\u00f3n do Draft de 2013 polos Portland Trail Blazers. Participou cos Trail Blazers na Liga de Ver\u00e1n de Las Vegas e no primeiro partido anotou 23 puntos, 15 deles na primeira parte, ademais de repartir 4 asistencias e capturar 3 rebotes na derrota contra os Phoenix Suns.\nO 1 de xaneiro de 2014, foi asignado \u00f3s Idaho Stampede. O 5 de xaneiro volveu \u00f3s Trail Blazers, e tres d\u00edas despois fixo o seu debut na NBA na vitoria dos Blazers contra os Orlando Magic por 110-94.\nO 8 de febreiro de 2022, McCollum foi traspasado xunto a Larry Nance Jr. e Tony Snell \u00f3s New Orleans Pelicans a cambio de Josh Hart, Nickeil Alexander-Walker, Tom\u00e1\u0161 Satoransk\u00fd, Didi Louzada e unha elecci\u00f3n da primeira rolda do Draft de 2022. Dous d\u00edas m\u00e1is tarde, McCollum debutou cos Pelicans, facendo 15 puntos, 7 rebotes e 5 asistencias na derrota por 112\u201397 contra os Miami Heat."}
{"id": "286277", "revid": "7523", "url": "https://gl.wikipedia.org/wiki?curid=286277", "title": "CJ McCollum", "text": ""}
{"id": "286278", "revid": "7523", "url": "https://gl.wikipedia.org/wiki?curid=286278", "title": "C.J. McCollum", "text": ""}
{"id": "286279", "revid": "89787", "url": "https://gl.wikipedia.org/wiki?curid=286279", "title": "Shabazz Muhammad", "text": "Shabazz Nagee Muhammad, nado o 13 de novembro de 1992 en Long Beach (California), \u00e9 un xogador americano de baloncesto profesional que xoga nos Shanxi Brave Dragons da Chinese Basketball Association (NBA).\nTraxectoria profesional.\nO 16 de abril de 2013, Muhammad declarou a s\u00faa intenci\u00f3n de presentarse \u00f3 Draft da NBA de 2013. Muhammad foi elixido na 14\u00aa posici\u00f3n do Draft polos Utah Jazz, pero os seus dereitos foron posteriormente traspasados \u00f3s Minnesota Timberwolves xunto \u00e1 21\u00aa elecci\u00f3n, Gorgui Dieng, a cambio da 9\u00aa elecci\u00f3n, Trey Burke.\nO 5 de xaneiro de 2014, Muhammad foi asignado \u00f3s Iowa Energy da NBA Development League. En catro partidos con Iowa, acadou 24.5 puntos e 9.8 rebotes por partido, cunha porcentaxe de 57.1% de tiros de campo. O 13 de xaneiro, foi chamado de volta polos Timberwolves.\nO 15 de setembro de 2017, asinou un novo contrato cos Timberwolves. O 1 de marzo de 2018 foi cortado polos Timberwolves.\nO 4 de marzo de 2018, Muhammad asinou cos Milwaukee Bucks."}
{"id": "286281", "revid": "56817", "url": "https://gl.wikipedia.org/wiki?curid=286281", "title": "Septo", "text": "En anatom\u00eda e biolox\u00eda un septo \u00e9 unha parede que divide de forma completa ou incompleta unha cavidade ou estrutura en partes m\u00e1is pequenas.\nExemplos.\nEn anatom\u00eda humana.\nEn anatom\u00eda os septos (ou \"septum\", plural \"septa\") son as paredes ou tabiques que dividen \u00f3rganos e cavidades ou partes de tecidos. Por exemplo, o septo ou tabique nasal ou os septos que separan os alv\u00e9olos pulmonares. Outros exemplos son: tabique interarticular (\"septum atriorum\"), septo do bulbo uretral, septo crural, septo pel\u00facido (\"septum pellucidum\") do cerebro etc.\nOs septos histol\u00f3xicos aparecen na maior\u00eda dos tecidos do corpo, especialmente onde se necesita que os tecidos brandos sexan m\u00e1is duros, e tam\u00e9n proporcionan planos para a entrada de pequenos vasos sangu\u00edneos. Como as densas fibras de col\u00e1xeno que forman os septos xeralmente se estenden aos tecidos adxacentes, os septos fibrosos microsc\u00f3picos est\u00e1n peor definidos que os macrosc\u00f3picos mencionados ao principio."}
{"id": "286282", "revid": "89787", "url": "https://gl.wikipedia.org/wiki?curid=286282", "title": "Giannis Antetokounmpo", "text": "Giannis Sina Ugo Antetokounmpo, nado o 6 de decembro de 1994 en Sepolia, Atenas, \u00e9 un xogador grego de baloncesto profesional que xoga nos Milwaukee Bucks da National Basketball Association (NBA).\nTraxectoria.\nAntetokounmpo comezou nas categor\u00edas inferiores do Filathlitikos en Grecia, e debutou de forma profesional co primeiro equipo na tempada 2012-13, na segunda divisi\u00f3n grega.\nO 28 de abril de 2013, anunciouse que Antetokounmpo \u00edase presentar \u00f3 Draft da NBA de 2013. Foi elixido na 15\u00aa posici\u00f3n polos Milwaukee Bucks. O 30 de xullo de 2013, asinou un contrato de rookie cos Bucks. O 22 de maio de 2014, foi elixido no segundo equipo All-Rookie da NBA."}
{"id": "286283", "revid": "101134", "url": "https://gl.wikipedia.org/wiki?curid=286283", "title": "Tony Snell", "text": "Tony Rena Snell, Jr., nado o 10 de novembro de 1991 no barrio de Watts, na cidade dos \u00c1nxeles (California) \u00e9 un xogador americano de baloncesto profesional que xoga nos New Orleans Pelicans da National Basketball Association (NBA).\nTraxectoria profesional.\nSnell foi elixido na 20\u00aa posici\u00f3n do Draft da NBA de 2013 polos Chicago Bulls. O 10 de xullo de 2013, asinou o seu primeiro contrato profesional cos Bulls. Participou cos Bulls na Liga de Ver\u00e1n da NBA de 2013, onde fixo 11.8 puntos, 6.6 rebotes e 2.2 asistencias por partido.\nO 17 de outubro de 2016, Snell foi traspasado \u00f3s Milwaukee Bucks a cambio de Michael Carter-Williams.\nO 20 de xu\u00f1o de 2019, Snell foi traspasado xunto os dereitos do Draft de Kevin Porter Jr. \u00f3s Detroit Pistons, a cambio de Jon Leuer.\nO 20 de novembro de 2020, Snell e Khyri Thomas foron traspasados \u00f3s Atlanta Hawks a cambio de Dewayne Dedmon.\nO 10 de agosto de 2021, Snell asinou cos Portland Trail Blazers.\nO 8 de febreiro de 2022, Snell foi traspasado xunto a CJ McCollum e Larry Nance Jr. \u00f3s New Orleans Pelicans a cambio de Josh Hart, Nickeil Alexander-Walker, Tom\u00e1\u0161 Satoransk\u00fd, Didi Louzada e unha elecci\u00f3n da primeira rolda do Draft de 2022."}
{"id": "286284", "revid": "89787", "url": "https://gl.wikipedia.org/wiki?curid=286284", "title": "Thermoplasmatales", "text": "Thermoplasmatales \u00e9 unha orde de arqueas da clase Thermoplasmata. Todas son acid\u00f3filas, crecen optimamente a pH por debaixo de 2. O x\u00e9nero \"Picrophilus\" \u00e9 actualmente o m\u00e1is acid\u00f3filo co\u00f1ecido e pode vivir a un pH de s\u00f3 0,06. Moitos destes organismos non te\u00f1en parede celular, a\u00ednda que \"Picrophilus\" si a ten. A maior\u00eda dos seus membros son term\u00f3filos.\nFiloxenia.\nA taxonom\u00eda actualmente aceptada deste taxon est\u00e1 baseada na LPSN (\"List of Prokaryotic names with Standing in Nomenclature\") e no NCBI (\"National Center for Biotechnology Information\")\ne a filoxenia est\u00e1 baseada no ARNr 16S da LTP 106 do 'The All-Species Living Tree' Project.\nNotas:\n\u2660 Cepas que se encontran no NCBI pero non est\u00e1n na lista da LPSN."}
{"id": "286297", "revid": "22570", "url": "https://gl.wikipedia.org/wiki?curid=286297", "title": "Prieku\u013ci", "text": "Prieku\u013ci (en let\u00f3n: Prieku\u013cu novads) \u00e9 un dos 109 concellos de Letonia. Est\u00e1 situado en Vidzeme parte central do Gauja en Letonia, creouse o 1 de xullo de 2009. Est\u00e1 rodeado polos concellos de Cesis, P\u0101rgaujas, Koc\u0113nu, Bever\u012bnas, Smiltenes, Raunas e Vecpiebalgas.\nDivisi\u00f3n territorial.\nO concello est\u00e1 formado pola fusi\u00f3n de catro parroquias:"}
{"id": "286307", "revid": "5132", "url": "https://gl.wikipedia.org/wiki?curid=286307", "title": "Galicia Esporte Clube", "text": ""}
{"id": "286308", "revid": "88215", "url": "https://gl.wikipedia.org/wiki?curid=286308", "title": "Dante Bonfim Costa Santos", "text": "Dante Bonfim Costa Santos, m\u00e1is co\u00f1ecido como Dante, nado en Salvador de Ba\u00eda, o 18 de outubro de 1983, \u00e9 un futbolista internacional brasileiro que xoga como defensa central para o OGC Nice da Ligue 1 francesa. Coa selecci\u00f3n absoluta do Brasil conseguiu a vitoria na Copa das Confederaci\u00f3ns 2013."}
{"id": "286309", "revid": "5132", "url": "https://gl.wikipedia.org/wiki?curid=286309", "title": "Dante Bonfim", "text": ""}
{"id": "286310", "revid": "5132", "url": "https://gl.wikipedia.org/wiki?curid=286310", "title": "Dante (futbolista)", "text": ""}
{"id": "286311", "revid": "5132", "url": "https://gl.wikipedia.org/wiki?curid=286311", "title": "Dante Bonfim Costa", "text": ""}
{"id": "286315", "revid": "88215", "url": "https://gl.wikipedia.org/wiki?curid=286315", "title": "Julian Draxler", "text": "Julian Draxler, nado en Gladbeck, Renania do Norte-Westfalia, o 20 de setembro de 1993, \u00e9 un futbolista alem\u00e1n que xoga como medio ofensivo para o Paris Saint-Germain FC da Ligue 1 francesa. En xaneiro de 2014 foi nomeado por \"The Guardian\" un dos 10 futbolistas m\u00e1is prometedores de Europa."}
{"id": "286316", "revid": "7523", "url": "https://gl.wikipedia.org/wiki?curid=286316", "title": "Gorgui Dieng", "text": "Gorgui Dieng, nado o 18 de xaneiro de 1990 en K\u00e9b\u00e9mer, \u00e9 un xogador senegal\u00e9s de baloncesto profesional que xoga nos San Antonio Spurs da National Basketball Association (NBA).\nTraxectoria profesional.\nDieng foi elixido na 21\u00aa posici\u00f3n do Draft da NBA de 2013 polos Utah Jazz e foi traspasado \u00f3s Minnesota Timberwolves xunto \u00e1 14\u00aa elecci\u00f3n, Shabazz Muhammad, a cambio da 9\u00aa elecci\u00f3n, Trey Burke.\nO 20 de marzo de 2014, nun partido contra os Houston Rockets, Dieng fixo 22 puntos e 21 rebotes, convert\u00e9ndose no primeiro rookie da historia dos Timberwolves en facer 20 puntos e 20 rebotes nun encontro.\nO 6 de febreiro de 2020, Dieng foi traspasado \u00f3s Memphis Grizzlies nun traspaso entre tres equipos. O 26 de marzo de 2021, Dieng foi cortado polos Grizzlies.\nO 29 de marzo de 2021, Dieng asinou cos San Antonio Spurs.\nO 9 de agosto de 2021, Dieng asinou cos Atlanta Hawks."}
{"id": "286317", "revid": "1131", "url": "https://gl.wikipedia.org/wiki?curid=286317", "title": "Caixa de Aforros de Pontevedra", "text": ""}
{"id": "286318", "revid": "89787", "url": "https://gl.wikipedia.org/wiki?curid=286318", "title": "Solomon Hill", "text": "Solomon Jamar Hill, nado o 18 de marzo de 1991 en Harvey, unha cidade do condado de Cook, en Illinois, \u00e9 un xogador americano de baloncesto profesional que xoga nos Atlanta Hawks da National Basketball Association (NBA).\nTraxectoria profesional.\nO 27 de xu\u00f1o de 2013, Hill foi seleccionado na 23\u00aa posici\u00f3n do Draft da NBA de 2013 polos Indiana Pacers. O 3 de xullo de 2013, asinou un contrato cos Pacers e uniuse \u00f3 equipo para xogar a Liga de Ver\u00e1n de 2013.\nO 29 de decembro de 2013, foi asignado \u00f3s Fort Wayne Mad Ants da NBA Development League. O 4 de xaneiro de 2014, foi chamado de volta polos Pacers.\nEn xullo de 2014, Hill xogou de novo cos Pacers a Liga de Ver\u00e1n de 2014.\nO 21 de xullo de 2016, Hill asinou cos New Orleans Pelicans.\nO 6 de xullo de 2019, Hill foi traspasado \u00f3s Atlanta Hawks. O d\u00eda seguinte, os Hawks traspasaron a Hill \u00f3s Memphis Grizzlies.\nO 6 de febreiro de 2020, Hill foi traspasado \u00f3s Miami Heat nun traspaso entre tres equipos."}
{"id": "286319", "revid": "89787", "url": "https://gl.wikipedia.org/wiki?curid=286319", "title": "Hal\u00f3filo", "text": "Os hal\u00f3filos (do grego \"amantes do sal\") son organismos que viven en altas concentraci\u00f3ns de sal. Son un tipo de extrem\u00f3filos. A maior\u00eda dos hal\u00f3filos pertencen ao dominio das arqueas, hai tam\u00e9n hal\u00f3filos entre as bacterias e alg\u00fans eucariotas, como a alga \"Dunaliella salina\" ou o fungo \"Wallemia ichthyophaga\". Os hal\u00f3filos poden encontrarse en todos os lugares onde a concentraci\u00f3n salina sexa cinco veces maior que a mari\u00f1a, como o Gran Lago Salgado de Utah, EUA ou o Mar Morto de Israel, ou en lagoas de evaporaci\u00f3n.\nClasificaci\u00f3n.\nOs hal\u00f3filos clasif\u00edcanse en lixeiros, moderados e extremos (hiperhal\u00f3filos), segundo o seu grao de halotolerancia. Os hal\u00f3filos lixeiros prefiren concentraci\u00f3ns de 0,3 a 0,8 M (1,8% a 4,7%; por comparaci\u00f3n a da auga do mar \u00e9 0,6 M ou 3,5%), os hal\u00f3filos moderados entre 0,8 e 3,4 M (4,7% a 20%), e os hal\u00f3filos extremos entre 3,4 e 5,1 M (20% a 30%) de NaCl. Un hal\u00f3filo require sal para poder crecer, a diferenza dos organismos halotolerantes, que non requiren sal pero poden soportar as condici\u00f3ns de alta salinidade.\nForma de vida e adaptaci\u00f3ns.\nUn lugar con alta salinidade \u00e9 un ambiente extremo ao que relativamente poucos organismos se poden adaptar e ocupar. A maior\u00eda dos organismos hal\u00f3filos e todos os halotolerantes gastan enerx\u00eda para manter o sal f\u00f3ra dos seus citoplasmas para evitar as\u00ed a agregaci\u00f3n das prote\u00ednas. Para sobreviviren \u00e1s altas salinidades os hal\u00f3filos empregan d\u00faas estratexias para impedir a deshidrataci\u00f3n debida \u00e1 sa\u00edda por osmose de auga dos seus citoplasmas. Ambas as estratexias funcionan incrementando a osmolaridade interna da c\u00e9lula. Na primeira estratexia (que empregan a maior\u00eda das bacterias, algunhas arqueas, l\u00e9vedos, algas e outros fungos), acum\u00falanse compostos org\u00e1nicos no citoplasma; estes osmoprotectores co\u00f1\u00e9cense como solutos compatibles. Estes poden ser sintetizados ou acumulados a partir dos que hai no ambiente. Os solutos compatibles m\u00e1is com\u00fans son neutros ou zwitteri\u00f3nicos e entre eles est\u00e1n amino\u00e1cidos, azucres, poliois, beta\u00ednas e ecto\u00ednas, ou derivados dalg\u00fans destes compostos.\nA segunda estratexia de adaptaci\u00f3n, m\u00e1is radical, implica o fluxo selectivo de i\u00f3ns potasio (K+) cara ao interior da c\u00e9lula. Esta adaptaci\u00f3n est\u00e1 restrinxida \u00e1s bacterias moderadamente hal\u00f3filas da orde Halanerobiales, \u00e1s arqueas hal\u00f3filas extremas da familia Halobacteriaceae e \u00e1 bacteria hal\u00f3fila extrema \"Salinibacter ruber\". A presenza desta adaptaci\u00f3n en tres li\u00f1axes evolutivas distintas indica unha evoluci\u00f3n converxente desta estratexia, xa que \u00e9 improbable que se rete\u00f1a unha caracter\u00edstica ancestral en s\u00f3 uns poucos grupos moi diversos ou que se producise por medio dunha masiva transferencia lateral de xenes. A principal raz\u00f3n para isto \u00e9 que a maquinaria intracelular completa (encimas, prote\u00ednas estruturais etc.) debe estar adaptada aos altos niveis de sal, mentres que na adaptaci\u00f3n con solutos compatibles c\u00f3mpre pouco ou ning\u00fan axuste nas macromoleculas intracelulares; de feito, os solutos compatibles con frecuencia act\u00faan como protectores xerais contra estreses e non s\u00f3 como osmoprotectores.\nSon especialmente interesantes os hal\u00f3filos extremos ou haloarqueas (denominadas Halobacteria), un grupo de arqueas que requiren polo menos unha concentraci\u00f3n do 2 M de sal para vivir, e que xeralmente se encontran en soluci\u00f3ns saturadas (un 36% de sal en masa/volume). Estes son os principais organismos que viven nos lagos salgados, mares interiores, e lagoas de evaporaci\u00f3n de auga mari\u00f1a, como as salinas profundas, onde tinguen a auga e os sedimentos de brillantes cores. Estes procariotas requiren sal para crecer, pero as altas concentraci\u00f3ns de NaCl no seu ambiente limitan a dispo\u00f1ibilidade de ox\u00edxeno para a respiraci\u00f3n. Te\u00f1en o pigmento bacteriorrodopsina co que absorben enerx\u00eda da luz que transforman en enerx\u00eda qu\u00edmica (ATP). A s\u00faa maquinaria celular est\u00e1 adaptada a altas concentraci\u00f3ns salinas ao teren amino\u00e1cidos cargados nas s\u00faas superficies, o que lles permite reter mol\u00e9culas de auga arredor destes compo\u00f1entes. Son organismos heter\u00f3trofos que respiran normalmente de modo aer\u00f3bico. A maior\u00eda dos hal\u00f3filos son incapaces de sobrevivir f\u00f3ra do seu ambiente nativo alto en sal, e moitos te\u00f1en c\u00e9lulas tan fr\u00e1xiles que cando se colocan en auga destilada sofren inmediatamente cit\u00f3lise debido ao cambio osm\u00f3tico.\nOs hal\u00f3filos poden utilizar unha variedade de fontes de enerx\u00eda. Poden ser aerobios ou anaerobios. Os hal\u00f3filos anaerobios poden ser fototr\u00f3ficos, fermentativos, redutores de sulfato, homoacetox\u00e9nicos ou metanox\u00e9nicos.\nEcolox\u00eda.\nEn canto \u00e1 abundancia dos distintos grupos en ambientes salinos, as haloarqueas halobacteri\u00e1ceas son a maior\u00eda da poboaci\u00f3n procari\u00f3tica en ambientes hipersalinos. O dominio Bacteria (principalmente \"Salinibacter ruber\") pode supo\u00f1er o 25% da comunidade procari\u00f3tica neses lugares, pero xeralmente chega a porcentaxes moito menores. \u00c1s veces, a alga \"Dunaliella salina\" pode tam\u00e9n proliferar neses ambientes.\nNos lagos nos que cristaliza o sal foron illados unha gama relativamente ampla de taxons, entre os que est\u00e1n membros dos seguintes x\u00e9neros: \"Haloferax, Halogeometricum, Halococcus, Haloterrigena, Halorubrum, Haloarcula\" e \"Halobacterium\". Por\u00e9n, estes son estudos de cultivos que poden distorsionar os datos. As contaxes viables nestes estudos de cultivos son pequenos cando se comparan coas contaxes totais, e a significaci\u00f3n num\u00e9rica destes illamentos non est\u00e1 clara. S\u00f3 recentemente foi posible determinar a identidade e abundancia relativa de organismos nas s\u00faas poboaci\u00f3ns naturais, normalmente utilizando estratexias baseadas na PCR dirixidas aos xenes do ARNr 16S. A\u00ednda que se te\u00f1en feito relativamente poucos estudos deste tipo, os seus resultados suxiren que alg\u00fans dos x\u00e9neros m\u00e1is doadamente illados e estudados poden non ser de feito significativos na comunidade in situ. Isto vese en casos como o x\u00e9nero \"Haloarcula\", que se estima que sup\u00f3n menos do 0,1% da comunidade in situ pero que aparece moi frecuentemente nos estudos de illamento.\nSinatura xen\u00f3mica e prote\u00f3mica dos hal\u00f3filos.\nA an\u00e1lise xen\u00f3mica e prote\u00f3mica comparativa mostra que hai sinaturas moleculares distintivas para as adaptaci\u00f3ns ambientais dos hal\u00f3filos. Nas prote\u00ednas, as especies hal\u00f3filas caracter\u00edzanse por unha baixa hidrofobicidade, sobrerrepresentaci\u00f3n dos residuos amino\u00e1cidos \u00e1cidos, subrepresentaci\u00f3n de ciste\u00edna, baixa propensi\u00f3n a formar h\u00e9lices e maior tendencia a formar estruturas enroladas. Tam\u00e9n \u00e9 evidente que a parte central destas prote\u00ednas \u00e9 menos hidrof\u00f3bica, como na dihidrofolato redutase (DHFR), que ten follas \u03b2 m\u00e1is estreitas.\nNo seu ADN, os hal\u00f3filos mostran dinucle\u00f3tidos distintivos e usos de cod\u00f3ns peculiares.\nExemplos.\nHalobacterium \u00e9 un x\u00e9nero de arqueas que te\u00f1en unha alta tolerancia \u00e1 salinidade. Algunhas especies de halobacterias te\u00f1en prote\u00ednas \u00e1cidas que resisten os efectos desnaturalizantes do sal.\nAlg\u00fans lagos hipersalinos son o h\u00e1bitat de numerosas familias de hal\u00f3filos. Por exemplo, os salares de Makgadikgadi de Botswana son un extenso corpo de auga de alta salinidade estacional no que viven especies hal\u00f3filas como as diatomeas do x\u00e9nero \"Nitzschia\" da familia Bacillariaceae e especies do x\u00e9nero \"Lovenula\" da familia Diaptomidae. O lago Owens de California alberga unha grande poboaci\u00f3n de hal\u00f3filos como a arquea \"Halobacterium halobium\".\n\"Wallemia ichthyophaga\" \u00e9 un fungo basidiomiceto, que requre polo menos concentraci\u00f3ns 1,5 M de NaCl para o seu crecemento in vitro, e prospera ben en medios saturados de NaCl. O requirimento obrigado de sal \u00e9 unha excepci\u00f3n nos fungos. Mesmo as especies que poden tolerar o sal a concentraci\u00f3ns case de saturaci\u00f3n (por exemplo \"Hortaea werneckii\") en case todos os casos poden crecer ben en medios microbiol\u00f3xicos est\u00e1ndar sen a adici\u00f3n de sal.\nOs alimentos salgados (prebe de soia, feix\u00f3ns fermentados chineses, bacallau salgado, anchoas salgadas, sauerkraut etc.) a mi\u00fado conte\u00f1en halobacterias como ingredientes habituais ou contaminantes. Un exemplo \u00e9 \"Chromohalobacter beijerinckii\", que se encontra en feix\u00f3ns en salmoira e arenques en salaz\u00f3n. A especie \"Tetragenococcus halophilus\" enc\u00f3ntrase en anchoas salgadas e no prebe de soia."}
{"id": "286320", "revid": "27155", "url": "https://gl.wikipedia.org/wiki?curid=286320", "title": "Hiperhal\u00f3filo", "text": ""}
{"id": "286321", "revid": "23204", "url": "https://gl.wikipedia.org/wiki?curid=286321", "title": "Eduard Shevardnadze", "text": "Eduard Amvr\u00f3sievich Shevardnadze (en xeorxiano: \u10d4\u10d3\u10e3\u10d0\u10e0\u10d3 \u10d0\u10db\u10d1\u10e0\u10dd\u10e1\u10d8\u10e1 \u10eb\u10d4 \u10e8\u10d4\u10d5\u10d0\u10e0\u10d3\u10dc\u10d0\u10eb\u10d4, en ruso: \u042d\u0434\u0443\u0430\u0440\u0434 \u0410\u043c\u0432\u0440\u043e\u0441\u044c\u0435\u0432\u0438\u0447 \u0428\u0435\u0432\u0430\u0440\u0434\u043d\u0430\u0434\u0437\u0435; Mamati, 25 de xaneiro de 1928 - Tbilisi, 7 de xullo de 2014) foi un pol\u00edtico xeorxiano, nado na antiga Rep\u00fablica Socialista Sovi\u00e9tica Federativa Transcauc\u00e1sica. Exerceu as funci\u00f3ns de Ministro de Asuntos Exteriores da Uni\u00f3n Sovi\u00e9tica, baixo a presidencia de Mikhail Gorbachov, de 1985 a 1990.\nDesempe\u00f1ou un papel importante no fin da Guerra fr\u00eda e, tras a disoluci\u00f3n da Uni\u00f3n Sovi\u00e9tica, foi presidente de Xeorxia entre 1992 e 23 de novembro de 2003, cando renunciou ao cargo debido \u00e1 crecente presi\u00f3n popular, co\u00f1ecida como Revoluci\u00f3n da Rosas.\nFoi figura clave do proceso de apertura democr\u00e1tica da Uni\u00f3n Sovi\u00e9tica co\u00f1ecido como Perestroika."}
{"id": "286322", "revid": "23204", "url": "https://gl.wikipedia.org/wiki?curid=286322", "title": "C\u00fapula de Ferro", "text": "A C\u00fapula de Ferro (, , ) \u00e9 un sistema de defensa antia\u00e9rea israel\u00ed dese\u00f1ado por Rafael Advanced Defense Systems e Israel Aircraft Industries. Este sistema dese\u00f1ouse para interceptar e destru\u00edr m\u00edsiles de curto alcance e proxect\u00eds de artiller\u00eda disparados dende distancias de 4 a 70 km e que estivesen dirixidos cara \u00e1reas poboadas. O goberno de Israel prop\u00faxose incrementar este rango dende os 70\u00a0km ata un m\u00e1ximo de 250\u00a0km, engadindo a capacidade de interceptar proxect\u00eds lanzados dende varias direcci\u00f3ns ao mesmo tempo.\nDeclarouse operacional e comezou a funcionar o 27 de marzo de 2011 preto de Beersheba. O 7 de abril de 2011 o sistema interceptou un proxectil lanzado dende a Franxa de Gaza por primeira vez. O 10 de marzo de 2012 \"The Jerusalem Post\" informou que o sistema conseguira derribar o 90% dos proxect\u00eds lanzados dende Gaza con obxectivos en \u00e1reas poboadas, e en novembro de 2012 os informes oficiais do goberno israel\u00ed reportaron que o sistema levaba interceptado m\u00e1is de 400 proxect\u00eds."}
{"id": "286323", "revid": "98629", "url": "https://gl.wikipedia.org/wiki?curid=286323", "title": "Berseb\u00e1", "text": "Berseb\u00e1 ou Beerseba (en , \"Be'er Sheva\", \"Sete Pozos\"; en grego: \"\u0392\u03b7\u03c1\u03c3\u03b1\u03b2\u03b5\u03b5\"; en lat\u00edn: \"Bersabee\"; , ; ) \u00e9 a meirande cidade do deserto de Negev, no sur de Israel. \u00c9 chamada a mi\u00fado a \"Capital de Negev\", e \u00e9 a s\u00e9tima cidade m\u00e1is poboada de Israel, cunha poboaci\u00f3n de 205\u00a0588 habitantes no ano 2012, e a segunda m\u00e1is grande en canto a \u00e1rea, cun total de 117\u00a0500 dunams (despois de Xerusal\u00e9n).\nBerseb\u00e1 creceu en importacia no s\u00e9culo XIX, cando os turcos otom\u00e1ns constru\u00edron unha estaci\u00f3n rexional de polic\u00eda. A Batalla de Beersheba foi parte dunha ofensiva brit\u00e1nica m\u00e1is ampla no marco da primeira guerra mundial que quebrou a li\u00f1a defensiva turca de Gaza a Beer-Seba. En 1947, \"Bir Seb'a\" (en ), como era co\u00f1ecida, foi concibida como parte do estado \u00e1rabe no Plan de Partici\u00f3n das Naci\u00f3ns Unidas para a Palestina. Despois da declaraci\u00f3n de independencia de Israel, o ex\u00e9rcito exipcio reuniu as s\u00faas forzas en Beersheba como unha base estrat\u00e9xica e lox\u00edstica. Na Batalla de Beersheba que comezou en outubro de 1948, foi conquistada polas Forzas de Defensa de Israel.\nBerseb\u00e1 creceu considerablemente desde ent\u00f3n. Unha gran parte da poboaci\u00f3n est\u00e1 composta por descendentes de xudeus sefard\u00eds e xudeus Mizrahi que emigraron de pa\u00edses \u00e1rabes despois de 1948, as\u00ed como as comunidades menores de Bene Israel e os xudeus Coch\u00edn da India. A segunda e terceira onda de emigraci\u00f3n tiveron lugar a partir de 1990, traendo inmigrantes xudeus asquenac\u00ed da antiga Uni\u00f3n Sovi\u00e9tica, as\u00ed como tam\u00e9n inmigrantes Beta Israel de Etiop\u00eda. A cidade tornouse nun centro nacional de xadrez e lar de moitos campi\u00f3ns de xadrez da antiga Uni\u00f3n Sovi\u00e9tica, sendo a cidade con m\u00e1is grandes mestres de xadrez de todo o mundo.\nHistoria.\n\u00c9 unha das cidades m\u00e1is antigas do pa\u00eds, existente xa na \u00e9poca b\u00edblica; preto at\u00f3pase Tell Beerseba, un dos tres \"tells\" considerados en 2005 como Patrimonio da Humanidade pola Unesco como parte da denominaci\u00f3n \u00ab\"Tells\" b\u00edblicos - Magedo, Hazor e Berseb\u00e1\u00bb. \nBerseb\u00e1 era o centro da vida patriarcal. Este nome significa \"pozo do xuramento\", e se orixinou cun pacto entre Abraham e Abimeleque, rei de Xerar. Dous dos pozos nesa rexi\u00f3n son moi antigos, e acred\u00edtase que tiveran algunha ligaz\u00f3n cos patriarcas. Posiblemente estes foran os mesmos pozos que eles e os seus servos cavaran. Son de forma circular. O m\u00e1is largo ten 3,8 metros de di\u00e1metro e aproximadamente 20 metros de profundidade.\nNunha das pedras labradas que revisten o pozo, en 1874, Condor encontrou unha data indicando que se fixeran unha repaci\u00f3n al\u00ed no s\u00e9culo 12 d.C. A antiga borda de pedra, profundamente gastada polas cordas usadas para tirar a auga durante s\u00e9culos, foi substitu\u00edda por un aparello m\u00e1is novo, e un mecanismo m\u00e1is moderno foi instalado para facer subir a auga. Con todo, moitas mandas de camelos, de gando e de ovellas matan a sede al\u00ed diariamente en bebedoiros de pedra labrada e cimentada.\nClima.\nBerseb\u00e1 ten clima quente semi-\u00e1rido (Clasificaci\u00f3n clim\u00e1tica de K\u00f6ppen \"BSh\") con influencia mediterr\u00e1nea.\n\u00d3 ser un clima mediterr\u00e1neo e des\u00e9rtico, os ver\u00e1ns son quentes e secos, e os invernos son fr\u00edos e chuviosos. No ver\u00e1n, as temperaturas son elevadas durante o d\u00eda e \u00e1 noites cunha diferenza de temperaturas media alta de 32,3\u00a0\u00b0C e unha temperatura media baixa de 19,9\u00a0\u00b0C. No inverno, a temperatura \u00e9 fr\u00eda e o tempo est\u00e1 chuvioso, a neve \u00e9 moi rara. Os invernos te\u00f1en unha temperatura alta media de 17,7\u00a0\u00b0C e as baixas dunha media de 8\u00a0\u00b0C. As precipitaci\u00f3ns no ver\u00e1n son raras, a maior\u00eda das choivas ve\u00f1en no inverno entre setembro a maio, pero a suma das precipitaci\u00f3ns anuais son baixas, con media de 204,1\u00a0mm por ano. As tormentas de area e n\u00e9boa son com\u00fans, especialmente no inverno, como resultado da alta humidade.\nSon habituais as chuvias torrenciais.\nCidades irmandadas.\nBeersheba est\u00e1 irmandada con doce cidades."}
{"id": "286324", "revid": "5863", "url": "https://gl.wikipedia.org/wiki?curid=286324", "title": "Inmigraci\u00f3n na Arxentina", "text": "As inmigraci\u00f3ns ao territorio actual da Arxentina comezaron fai xa varios milenios a. C., coa chegada das culturas de orixe asi\u00e1tico ao continente americano por Berinxia, segundo as teor\u00edas m\u00e1is aceptadas, e foron pouco a pouco poboando o continente americano. \u00c1 chegada dos espa\u00f1ois, os habitantes do actual territorio arxentino eran aproximadamente 300.000 persoas, pertencentes a numerosas civilizaci\u00f3ns, culturas e tribos distintas. Logo da conquista espa\u00f1ola, chegaron ao territorio arxentino inmigrantes de todas partes do mundo.\nCo paso dos anos, o territorio arxentino experimentou diferentes fluxos migratorios:\nT\u00e1boa de inmigraci\u00f3n.\nOrixe dos inmigrantes ata 1940.\nFonte: Direcci\u00f3n Nacional de Migraciones (DNM)."}
{"id": "286333", "revid": "72012", "url": "https://gl.wikipedia.org/wiki?curid=286333", "title": "Luis Montestruc Rubio", "text": "Luis Montestruc Rubio, nado en Tardienta en 1868 e finado en Biescas en 1897, foi un xornalista, escritor e pol\u00edtico espa\u00f1ol, fundador do peri\u00f3dico zaragozano Heraldo de Arag\u00f3n.\nBiograf\u00eda.\nFillo dun terratenente fabricante de xesos da localidade oscense de Tardienta, a s\u00faa biograf\u00eda enc\u00f3ntrase marcada polo seu decidido sentido republicano e as s\u00faas temper\u00e1s inclinaci\u00f3ns literarias. Ingresou con quince anos como xornalista no \"Diario de Avisos\" debido \u00e1 amizade do seu pai con Calixto Ari\u00f1o, o seu fundador. Nel traballar\u00eda ata 1894, data na que funda e dirixe \"La Rep\u00fablica\" (\"\u00f3rgano de todos os republicanos\"), publicaci\u00f3n de vida ef\u00e9mera.\nDirixiu \"La ilustraci\u00f3n aragonesa\" (1888), publicaci\u00f3n na que colaboraron, entre outros, Leopoldo Alas \"Clar\u00edn\", Labastida, Berned, Faustino Sancho y Gil, Florencio Jardiel, Mariano de Cavia, Marcos Zapata, Marceliano Is\u00e1bal, Luis Ram de Viu, Luis Royo Villanova, Mariano de Pano y Ruata e outros intelectuais da \u00e9poca. Participar\u00eda tam\u00e9n en \"La defensa regional\" (1893) con Leopoldo Romeo e Juan Pedro Barcelona.\nO 20 de setembro de 1895 apareceu o primeiro n\u00famero do \"Heraldo de Arag\u00f3n\", xornal fundado por Montrestuc na cidade de Zaragoza e que se defin\u00eda como \u00f3rgano estritamente informativo, de car\u00e1cter liberal e independente de vinculaci\u00f3ns pol\u00edticas.\nEnfermo de gravidade, vendeu o 2 de novembro de 1896 o diario ao seu amigo e antigo compa\u00f1eiro en \"Diario de Avisos\", Antonio Motos Mart\u00ednez, se ben seguiu figurando nominalmente como director ata a s\u00faa morte, por tuberculose, no seu retiro de Biescas, aos 29 anos de idade.\nComo pol\u00edtico, foi fundador do Partido Republicano Centrista, deputado provincial na corporaci\u00f3n de Zaragoza e polo distrito de Tarazona-Borja. Orador brillante, poeta e dramaturgo, estreou con \u00e9xito en Zaragoza o drama \"Blanca\"."}
{"id": "286335", "revid": "89787", "url": "https://gl.wikipedia.org/wiki?curid=286335", "title": "Andr\u00e9s Ortiz-Os\u00e9s", "text": "Andr\u00e9s Ortiz-Os\u00e9s, nado en Tardienta (provincia de Huesca) en 1943 e finado en Zaragoza o 18 de xu\u00f1o de 2021, foi un fil\u00f3sofo espa\u00f1ol.\nTraxectoria.\nEstudou teolox\u00eda na Universidade Pontificia Comillas e posteriormente filosof\u00eda na Pontificia Universidade Gregoriana de Roma. M\u00e1is tarde se trasladou \u00e1 Universidade de Innsbruck (Austria) onde se doutorou en filosof\u00eda hermen\u00e9utica. En Innsbruck asistiu \u00e1s clases de Gadamer, Emerich Coreth e Franz-Karl Mayr. Colaborou co C\u00edrculo de Eranos (Su\u00edza), inspirado por Carl Gustav Jung e do que formaron parte Karl Kerenyi, Mircea Eliade, Erich Neumann, Gilbert Durand e James Hillman entre outros.\n\u00c9 fundador da hermen\u00e9utica simb\u00f3lica. Dela d\u00edxose que proporciona un xiro \u00e1 disciplina orixinaria de Alema\u00f1a, polo que \"a raz\u00f3n cl\u00e1sica se converte en raz\u00f3n-sentido, unha raz\u00f3n sensible ou sensual propia dunha filosof\u00eda sudista, latino-mediterr\u00e1nea e hispano-americana, caracterizada por unha raz\u00f3n afectiva\".\nA achega de Ortiz Os\u00e9s que m\u00e1is difusi\u00f3n tivo entre o gran p\u00fablico \u00e9 posiblemente a dedicada o estudo da mitolox\u00eda vasca, as\u00ed como ao chamado matriarcalismo vasco. A Universidade Nacional Aut\u00f3noma de M\u00e9xico publicou unha obra sobre o seu pensamento antropol\u00f3xico, coordinada por Blanca Solares, co t\u00edtulo \"El dios andr\u00f3gino\".\nA revista Anthropos dedicoulle un n\u00famero monogr\u00e1fico. \u00c9 membro de honra da Sociedade Espa\u00f1ola de Psicolox\u00eda Anal\u00edtica. \u00c9 director da colecci\u00f3n Hermeneusis da editorial Anthropos. Ten sido profesor das universidades de Zaragoza, Pontificia de Salamanca e Deusto, onde \u00e9 catedr\u00e1tico de filosof\u00eda.\nNa s\u00faa traxectoria realizou a intersecci\u00f3n entre a escola de Heidegger (hermen\u00e9utica) e a escola de Jung (C\u00edrculo Eranos). O resultado \u00e9 unha Filosof\u00eda do sentido.\nObra.\nA s\u00faa obra est\u00e9ndese ao longo de tres decenios e publicou m\u00e1is de trinta libros. Poden organizarse en catro grupos:"}
{"id": "286336", "revid": "1131", "url": "https://gl.wikipedia.org/wiki?curid=286336", "title": "Villasdardo", "text": "Villasdardo \u00e9 un municipio espa\u00f1ol da comarca de Tierra de Ledesma, na provincia de Salamanca, Castela e Le\u00f3n.\nEtimolox\u00eda.\nO seu nome prov\u00e9n da lingua leonesa medieval, estando rexistrado no s\u00e9culo XIII como \"Villares Sordo\" e no XV como \"Villares Dardo\", derivando diso a actual denominaci\u00f3n. As\u00ed, Villares traducir\u00edase en leon\u00e9s cun dobre significado: \"pobos\" ou \"casas\", sendo esta \u00faltima a acepci\u00f3n m\u00e1is axustada ao caso, desco\u00f1ec\u00e9ndose o significado da segunda parte do nome.\nHistoria.\nA fundaci\u00f3n do actual Villasdardo d\u00e9bese aos reis leoneses, que fundaron esta localidade na Alta Idade Media. Posteriormente, no s\u00e9culo XVI, foi se\u00f1or\u00edo de Fern\u00e1n \u00c1lvarez Abarca, m\u00e9dico real."}
{"id": "286337", "revid": "89787", "url": "https://gl.wikipedia.org/wiki?curid=286337", "title": "Tierra de Ledesma", "text": "Tierra de Ledesma, tam\u00e9n co\u00f1ecida como Campo de Ledesma ou Comarca de Ledesma, \u00e9 unha comarca da provincia de Salamanca, en Castela e Le\u00f3n. Os seus l\u00edmites non se corresponden cunha divisi\u00f3n administrativa, sen\u00f3n cunha demarcaci\u00f3n hist\u00f3rico-tradicional e agraria.\nXeograf\u00eda.\nLimita coa provincia de Zamora (Sayago e Tierra del Vino) ao norte, con La Armu\u00f1a ao leste, co Campo de Salamanca ao sur e con La Ramajer\u00eda e a Tierra de Vitigudino ao oeste.\nConcellos.\nComprende 30 municipios: Aldearrodrigo, Almenara de Tormes, A\u00f1over de Tormes, Do\u00f1inos de Ledesma, Encina de San Silvestre, El Arco, Gejuelo del Barro, Golpejas, Juzbado, La Mata de Ledesma, Ledesma, Monleras, Palacios del Arzobispo, Roll\u00e1n, San Pedro del Valle, San Pelayo de Guare\u00f1a, Sando, Santa Mar\u00eda de Sando, Santiz, Sard\u00f3n de los Frailes, Tabera de Abajo, Tremedal de Tormes, Valdelosa, Vega de Tirados, Villarmayor, Villasdardo, Villaseco de los Gamitos, Villaseco de los Reyes, Zamay\u00f3n e Zarapicos. Consid\u00e9rase a Ledesma como o centro neur\u00e1lxico ou capital do territorio."}
{"id": "286338", "revid": "1131", "url": "https://gl.wikipedia.org/wiki?curid=286338", "title": "Paseo do Prado", "text": "O paseo do Prado \u00e9 o xard\u00edn hist\u00f3rico urbano m\u00e1is antigo de Madrid, declarado Ben de interese cultural e un dos seus paseos m\u00e1is importantes e co\u00f1ecidos. Artic\u00falase segundo un eixe norte-sur, dende a praza de Cibeles ata a praza do Emperador Carlos V, popularmente co\u00f1ecida como glorieta de Atocha. \u00c1 metade do seu percorrido confl\u00fae coa praza da Lealdade e coa praza de C\u00e1novas del Castillo, onde se sit\u00faa a fonte de Neptuno.\nXunto cos paseos da Castellana e Recoletos, que se estenden ao norte, conforma un dos principais eixes viarios da cidade, ao conectar a zona setentrional desta coa meridional.\nNo terreo cultural, o paseo do Prado alberga un dos principais focos muse\u00edsticos de Espa\u00f1a. Nel sit\u00faanse os museos do Prado e Thyssen-Bornemisza e nas s\u00faas inmediaci\u00f3ns \u00e1chase o Centro de Arte Ra\u00ed\u00f1a Sof\u00eda, promovidos turisticamente baixo a denominaci\u00f3n de Paseo ou Tri\u00e1ngulo da Arte.\nNeste paseo tam\u00e9n se encontran diferentes monumentos e recintos de interese hist\u00f3rico-art\u00edstico, levantados no s\u00e9culo XVIII dentro do proxecto urban\u00edstico do Sal\u00f3n do Prado, ademais de numerosos motivos ornamentais e paisax\u00edsticos. Destacan o Edificio Villanueva, sede principal do Museo do Prado, o Real Xard\u00edn Bot\u00e1nico e os conxuntos escult\u00f3ricos das fontes de Neptuno, Cibeles e Apolo."}
{"id": "286339", "revid": "89787", "url": "https://gl.wikipedia.org/wiki?curid=286339", "title": "Tim Hardaway, Jr.", "text": "Timothy Duane \"Tim\" Hardaway, Jr., nado o 16 de marzo de 1992 en Alameda (California), \u00e9 un xogador americano de baloncesto profesional que xoga nos Dallas Mavericks da National Basketball Association (NBA). \u00c9 o fillo da estrela da NBA nos anos noventa, Tim Hardaway.\nTraxectoria profesional.\nO 27 de xu\u00f1o de 2013, Hardaway foi elixido na 24\u00aa posici\u00f3n do Draft da NBA de 2013 polos New York Knicks. O 4 de xullo de 2013, asinou un contrato por 4 anos e 6.1 mill\u00f3ns de d\u00f3lares cos Knicks, e participou co equipo na Liga de Ver\u00e1n de 2013. \u00d3 remate da s\u00faa primeira tempada na NBA, foi elixido no primeiro equipo All-Rookie da NBA, e rematou quinto na votaci\u00f3n \u00f3 Rookie do Ano.\nHardaway participou tam\u00e9n cos Knicks na Liga de Ver\u00e1n da NBA de 2014.\nO 31 de xaneiro de 2019, Hardaway Jr. foi traspasado xunto a Kristaps Porzi\u0146\u0123is, Trey Burke e Courtney Lee \u00f3s Dallas Mavericks, a cambio de DeAndre Jordan, Wesley Matthews, Dennis Smith Jr. e d\u00faas futuras elecci\u00f3ns da primeira rolda do Draft."}
{"id": "286340", "revid": "7523", "url": "https://gl.wikipedia.org/wiki?curid=286340", "title": "Tim Hardaway Jr.", "text": ""}
{"id": "286342", "revid": "1410", "url": "https://gl.wikipedia.org/wiki?curid=286342", "title": "Shane Larkin", "text": "DeShane \"Shane\" Larkin, nado o 2 de outubro de 1992 en Cincinnati, Ohio, \u00e9 un xogador profesional de baloncesto estadounisense con pasaporte turco que actualmente xoga para o Anadolu Efes da Basketbol S\u00fcper Ligi turca.\nTraxectoria.\nNBA.\nLarkin foi seleccionado na 18\u00aa posici\u00f3n do Draft da NBA de 2013 polos Atlanta Hawks. Os seus dereitos foron traspasados \u00f3s Dallas Mavericks a cambio dos dereitos de Lucas Nogueira e Mike Muscala, e a elecci\u00f3n da primeira rolda de 2012, Jared Cunningham. Durante a s\u00faa participaci\u00f3n na Liga de Ver\u00e1n de 2013, mancouse nun nocello e estivo de baixa durante 3 meses. O 18 de novembro de 2013, fixo o seu debut na NBA na vitoria dos Mavericks contra os Philadelphia 76ers por 97-94. Larkin fixo 3 puntos, 3 asistencias e 3 roubos de bal\u00f3n. Debutou nos Playoffs da NBA o 23 de abril de 2014, no segundo partido da primeira rolda da Conferencia Oeste contra os San Antonio Spurs. Durante a s\u00faa temporada coma rookie, foi asignado en varias ocasi\u00f3ns \u00f3s Texas Legends da NBA Development League.\nO 25 de xu\u00f1o de 2014, Larkin foi traspasado xunto a Wayne Ellington, Jos\u00e9 Calder\u00f3n, Samuel Dalembert e d\u00faas elecci\u00f3ns do Draft de 2014 \u00f3s New York Knicks, a cambio de Tyson Chandler e Raymond Felton. Ao mes seguinte, uniuse aos Knicks para a NBA Summer League de 2014. O 5 de abril de 2015, rexistrou 15 puntos e 11 rebotes, o r\u00e9cord da s\u00faa carreira, nunha vitoria por 101\u221291 sobre os Philadelphia 76ers. O 9 de xullo de 2015, Larkin asinou cos Brooklyn Nets. Debutou co equipo neoiorquino no partido inaugural da temporada contra os Chicago Bulls o 28 de outubro, rexistrando seis puntos e oito asistencias como titular nunha derrota por 115-100. O 13 de xaneiro de 2016, anotou 17 puntos, o m\u00e1ximo da temporada, desde o banco nunha vitoria por 110-104 sobre o seu antigo equipo, os Knicks. \nEuropa.\nO 10 de agosto de 2016, Larkin asinou un contrato por un ano co Saski Baskonia da Liga ACB, onde foi nomeado Xogador do mes de febreiro. Ao final a temporada o 28 de xu\u00f1o de 2017, Larkin foi rexistrado polo Baskonia para o dereito de tanteo. O 9 de xullo Larkin asinou un ofertas co FC Barcelona Lassa, mais o Baskonia igualou a oferta, mantendo a Larkin no seu elenco. Por\u00e9n, seis d\u00edas despois chegou a un acordo cos Boston Celtics, deixando unha oferta de 6,3 mill\u00f3ns de d\u00f3lares de Baskonia. Ap\u00f3s pasar un ano en Boston, non recibiu oferta para permancecer na franqu\u00eda. Ademais declarou que non xogar\u00eda m\u00e1is na NBA se non ti\u00f1a m\u00e1is responsabilidade. As\u00ed, en xullo de 2018, Larkin asinou un contrato por un ano co Anadolu Efes da Basketbol S\u00fcper Ligi turca.\nNa temporada 2018\u221219, o Efes clasificouse para a Final Four da Euroliga. Na semifinal, Larkin levou ao seu equipo \u00e1 final cunha vitoria sobre os seus grandes rivais, o Fenerbah\u00e7e, ao anotar 30 puntos, 7 rebotes e 7 asistencias, conseguindo unha valoraci\u00f3n de 43, r\u00e9cord na Final Four. Na final contra o CSKA Moscova, Larkin anotou 29 puntos, mais o seu equipo non conseguiu a vitoria. O 29 de novembro de 2019, Larkin estableceu o r\u00e9cord de anotaci\u00f3n nun s\u00f3 partido da Euroliga desde o ano 2000 con 49 puntos anotados nun partido contra o Bayern M\u00fcnchen. Nos anos 2021 e 2022 Larkin axodou ao seu equipo, esta vez si, a conseguir dous t\u00edtulos consecutivos da Euroliga."}
{"id": "286343", "revid": "89787", "url": "https://gl.wikipedia.org/wiki?curid=286343", "title": "Rudy Gobert", "text": "Rudy Gobert-Bourgarel, nado o 26 de xu\u00f1o de 1992 en Saint-Quentin, Aisne, \u00e9 un xogador franc\u00e9s de baloncesto profesional que xoga nos Minnesota Timberwolves da National Basketball Association (NBA).\nTraxectoria profesional.\nFrancia.\nNa tempada 2011-12 da LNB Pro A, Gobert fixo 4.2 puntos e 3.6 rebotes por partido co Cholet Basket.\nNBA.\nO 27 de xu\u00f1o de 2013, Gobert foi seleccionado na 27\u00aa posici\u00f3n do Draft da NBA de 2013 polos Denver Nuggets. Pouco despois foi traspasado \u00f3s Utah Jazz a cambio da 46\u00aa elecci\u00f3n, Erick Green, e di\u00f1eiro. O 6 de xullo de 2013, asinou un contrato cos Jazz para a tempada 2013-14. O 14 de decembro de 2013, foi asignado \u00f3s Bakersfield Jam da NBA Development League. O 21 de decembro foi chamado de volta polos Jazz. O 4 de xaneiro de 2014 foi asignado de novo \u00f3s Jam, e volveu \u00f3s Jazz o 13 de xaneiro.\nO 6 de xullo de 2022, Gobert foi traspasado \u00f3s Minnesota Timberwolves a cambio de Patrick Beverley, Malik Beasley, Jarred Vanderbilt, Leandro Bolmaro, e os dereitos do Draft de Walker Kessler, ademais de catro elecci\u00f3n da primeira rolda do Draft e un intercambio de elecci\u00f3ns da primeira rolda do Draft de 2026."}
{"id": "286344", "revid": "114944", "url": "https://gl.wikipedia.org/wiki?curid=286344", "title": "Dennis Schr\u00f6der", "text": "Dennis Mike Schr\u00f6der, nado o 15 de setembro de 1993 en Braunschweig, Baixa Saxonia, \u00e9 un xogador alem\u00e1n de baloncesto profesional que xoga nos Toronto Raptors da National Basketball Association (NBA).\nTraxectoria profesional.\nAlema\u00f1a.\nNa tempada 2011-12, a s\u00faa segunda tempada profesional, xogou 30 partidos co Phantoms Braunschweig, acadando 2.3 puntos, 0.7 asistencias e 0.8 rebotes en 8 minutos por partido.\nNa tempada 2012-13 xogou 32 partidos co Phantoms Braunschweig, e fixo 12.0 puntos, 3.2 asistencias e 2.5 rebotes en 25 minutos por encontro. Foi elixido xogador con maior progresi\u00f3n da liga, e mellor xogador novo de Alema\u00f1a.\nNBA.\nO 27 de xu\u00f1o de 2013, Schr\u00f6der foi elixido na 17\u00aa posici\u00f3n do Draft da NBA de 2013 polos Atlanta Hawks. O 4 de decembro de 2013, foi asignado \u00f3s Bakersfield Jam da NBA D-League. Foi chamado de volta polos Hawks o 16 de decembro de 2013.\nO 25 de xullo de 2018, Schr\u00f6der foi traspasado \u00f3s Oklahoma City Thunder nun traspaso entre tres equipos que inclu\u00eda tam\u00e9n \u00f3s Hawks e \u00f3s Philadelphia 76ers. Debutou cos Thunder \u00f3 16 de outubro de 2018, facendo 21 puntos, 9 rebotes e 6 asistencias na derrota por 100-108 contra os Golden State Warriors.\nO 18 de novembro de 2020, Schr\u00f6der foi traspasado \u00f3s Los Angeles Lakers a cambio de Danny Green e os dereitos do Draft de Jaden McDaniels.\nO 13 de agosto de 2021, Schr\u00f6der asinou cos Boston Celtics un contrato dun ano.\nO 10 de febreiro de 2022, Schr\u00f6der foi traspasado xunto a Enes Kanter Freedom e Bruno Fernando \u00f3s Houston Rockets a cambio de Daniel Theis.\nEn 2023 foi traspasado aos Toronto Raptors por dous anos, cun contrato de $26 mill\u00f3ns de d\u00f3lares.\nO 10 de setembro de 2023 ga\u00f1ou a final do Mundial de 2023 contra a selecci\u00f3n de Serbia, sendo nomeado mellor xogador do campionato. \u00a0"}
{"id": "286345", "revid": "7523", "url": "https://gl.wikipedia.org/wiki?curid=286345", "title": "Dennis Schroder", "text": ""}
{"id": "286346", "revid": "5863", "url": "https://gl.wikipedia.org/wiki?curid=286346", "title": "Historia da literatura galega", "text": ""}
{"id": "286347", "revid": "89787", "url": "https://gl.wikipedia.org/wiki?curid=286347", "title": "\u00c1rbore filoxen\u00e9tica", "text": "Unha \u00e1rbore filoxen\u00e9tica (xeralmente sin\u00f3nimo de \u00e1rbore evolutiva) \u00e9 un diagrama ramificado ou \"\u00e1rbore\" que mostra as relaci\u00f3ns evolutivas inferidas entre varias especies biol\u00f3xicas ou outros grupos, \u00e9 dicir a s\u00faa filoxenia, base\u00e1ndose nas semellanzas e diferenzas nas s\u00faas caracter\u00edsticas f\u00edsicas ou xen\u00e9ticas. Os taxons que quedan unidos na \u00e1rbore consid\u00e9rase que descenden dun antepasado com\u00fan.\nNunha \u00e1rbore filoxen\u00e9tica enraizada, cada nodo con descendentes representa o antepasado com\u00fan m\u00e1is recente inferido dos descendentes, e nalgunhas \u00e1rbores a lonxitude das li\u00f1as pode interpretarse como unha estimaci\u00f3n do tempo. Cada nodo denom\u00ednase unidade taxon\u00f3mica. Os nodos internos denom\u00ednanse xeralmente unidades taxon\u00f3micas hipot\u00e9ticas, xa que non poden ser observadas directamente. As \u00e1rbores son \u00fatiles en campos da biolox\u00eda como a bioinform\u00e1tica, a sistem\u00e1tica, e a filoxen\u00e9tica comparativa.\nHistoria.\nA idea dunha \"\u00e1rbore da vida\" procede das antigas noci\u00f3ns dun progreso na evoluci\u00f3n similar a subir por unha escada desde as formas \"inferiores\" \u00e1s \"superiores\" da vida. As representaci\u00f3ns iniciais de \u00e1rbores filoxen\u00e9ticas \"ramificadas\" inclu\u00edan un \"gr\u00e1fico paleontol\u00f3xico\" que mostraba as relaci\u00f3ns xeol\u00f3xicas entre as plantas e os animais como as do libro \"Elementary Geology\" (Xeolox\u00eda Elemental) de Edward Hitchcock (primeira edici\u00f3n de 1840).\nCharles Darwin (1859) tam\u00e9n creou unha das primeiras ilustraci\u00f3ns e popularizou a noci\u00f3n de \"\u00e1rbore\" evolutiva no seu influente libro \"The Origin of Species\" (A orixe das Especies). Un s\u00e9culo m\u00e1is tarde, os bi\u00f3logos evolutivos a\u00ednda utilizan diagramas en \u00e1rbore para ilustrar a evoluci\u00f3n porque ditos diagramas transmiten con efectividade o concepto de que a especiaci\u00f3n ocorre por medio dunha separaci\u00f3n adaptativa e semialeatoria das li\u00f1axes de seres vivos. Co tempo, a clasificaci\u00f3n das especies foi fac\u00e9ncose menos est\u00e1tica e m\u00e1is din\u00e1mica.\nTipos.\n\u00c1rbore enraizada.\nUnha \u00e1rbore filoxen\u00e9tica enraizada ou con ra\u00edz \u00e9 unha \u00e1rbore dirixida cun \u00fanico nodo correspondente ao antepasado com\u00fan m\u00e1is recente (xeralmente imputado) de todas as entidades situadas nas follas da \u00e1rbore. O m\u00e9todo m\u00e1is com\u00fan para elaborar \u00e1rbores enraizadas \u00e9 o uso dun grupo externo (\"outgroup\") o suficientemente pr\u00f3ximo e non controvertido para permitir facer a inferencia a partir da secuencia de datos de trazos, pero o suficientemente afastado para ser claramente un grupo externo.\n\u00c1rbore sen ra\u00edz.\nAs \u00e1rbores sen ra\u00edz ou non enraizadas ilustran o grao de relaci\u00f3n entre os nodos folla sen facer asunci\u00f3ns sobre cal foi o seu antepasado. Para constru\u00edlos ou inferilos non requiren unha ra\u00edz ancestral. As \u00e1rbores sen ra\u00edz sempre poden xerarse a partir das \u00e1rbores enraizadas simplemente omitindo a ra\u00edz. Ao contrario, inferir a ra\u00edz a partir dunha \u00e1rbore sen ra\u00edz require que haxa algunha maneira para poder identificar o antepasado. Isto faise normalmente inclu\u00edndo un grupo externo nos datos utilizados para que a ra\u00edz estea necesariamente entre o grupo externo e o resto dos taxons da \u00e1rbore, ou introducindo asunci\u00f3ns adicionais sobre as velocidades relativas de evoluci\u00f3n en cada p\u00f3la, como pode ser aplicar unha hip\u00f3tese de reloxo molecular. A figura 2 mostra unha \u00e1rbore filoxen\u00e9tica sen ra\u00edz para as miosinas, unha superfamilia de prote\u00ednas.\n\u00c1rbore bifurcada.\nTanto as \u00e1rbores filoxen\u00e9ticas enraizadas coma as non enraizadas poden ser bifurcadas ou multifurcadas, e tam\u00e9n etiquetadas ou non etiquetadas. Unha \u00e1rbore bifurcada enraizada ten exactamente dous descendentes que se orixinan en cada nodo interior (\u00e9 dicir, forma unha \u00e1rbore binaria), e unha \u00e1rbore bifurcada non enraizada ten a forma dunha \u00e1rbore binaria sen ra\u00edz, unha \u00e1rbore \"libre\" con exactamente tres veci\u00f1os en cada nodo interior. A diferenza dos anteriores, unha \u00e1rbore multifurcada enraizada pode ter m\u00e1is de dous descendentes nalg\u00fans nodos, e unha \u00e1rbore multifurcada non enraizada pode ter m\u00e1is de tres veci\u00f1os nalg\u00fans nodos. Unha \u00e1rbore etiquetada ten valores espec\u00edficos asignados \u00e1s s\u00faas follas, mentres que unha \u00e1rbore non etiquetada, \u00e1s veces chamada forma arb\u00f3rea, define soamente a topolox\u00eda. O n\u00famero de posibles \u00e1rbores para un n\u00famero dado de nodos folla depende do tipo espec\u00edfico de \u00e1rbore, pero sempre hai m\u00e1is \u00e1rbores multifurcadas que bifurcadas, e m\u00e1is \u00e1rbores etiquetadas que non etiquetadas, e m\u00e1is \u00e1rbores enraizadas que non enraizadas. A \u00faltima distinci\u00f3n \u00e9 de grande relevencia biol\u00f3xica; prod\u00facese porque hai moitos lugares nunha \u00e1rbore non enraizada onde se pode po\u00f1er a ra\u00edz. Para unha \u00e1rbore bifurcada etiquetada haber\u00eda:\n\u00e1rbores enraizadas totais e\n\u00e1rbores non enraizados totais, onde formula_3 representa o n\u00famero de nodos folla. Entre as \u00e1rbores bifurcadas etiquetadas, o n\u00famero de \u00e1rbores non enraizadas con formula_3 follas \u00e9 igual ao n\u00famero de \u00e1rbores enraizadas con formula_5 follas.\nConstruci\u00f3n.\nAs \u00e1rbores filoxen\u00e9ticas entre un n\u00famero non trivial de secuencias input constr\u00faense usando m\u00e9todos de filoxen\u00e9tica computacional. M\u00e9todos de matriz de distancia como neighbor-joining ou UPGMA, que calculan a distancia xen\u00e9tica a partir de ali\u00f1amentos de secuencia m\u00faltiple, son os m\u00e1is simples para aplicar, pero non implican un modelo evolutivo. Moitos m\u00e9todos de ali\u00f1amento de secuencias como ClustalW tam\u00e9n crean \u00e1rbores usando algoritmos m\u00e1is simples (como os baseados na distancia) para a construci\u00f3n de \u00e1rbores. A m\u00e1xima parsimonia \u00e9 outro m\u00e9todo simple de facer estimaci\u00f3n de \u00e1rbores filoxen\u00e9ticas, pero leva impl\u00edcito un modelo de evoluci\u00f3n (\u00e9 dicir parsimonia). Outros m\u00e9todos m\u00e1is avanzados usan o criterio de optimalidade de m\u00e1xima verosimilitude, a mi\u00fado cunha rede bayesiana, e aplican un modelo expl\u00edcito de evoluci\u00f3n para a estimaci\u00f3n dunha \u00e1rbore filoxen\u00e9tica. A identificaci\u00f3n da \u00e1rbore \u00f3ptima usando moitas destas t\u00e9cnicas \u00e9 o que na teor\u00eda de complexidade computacional se chama \"NP-hard\" (NP-complexo), as\u00ed que a investigaci\u00f3n heur\u00edstica e os m\u00e9todos de optimizaci\u00f3n se usan en combinaci\u00f3n con outras funci\u00f3ns para identificar unha \u00e1rbore razoablemente boa que se corresponda cos datos.\nOs m\u00e9todos de construci\u00f3n de \u00e1rbores poden ser avaliados base\u00e1ndose en varios criterios:\nAs t\u00e9cnicas de construci\u00f3n de \u00e1rbores atraeron tam\u00e9n a atenci\u00f3n dos matem\u00e1ticos. As \u00e1rbores poden tam\u00e9n constru\u00edrse usando a teor\u00eda T.\nLimitaci\u00f3ns.\nA\u00ednda que as \u00e1rbores filoxen\u00e9ticas elaboradas base\u00e1ndose en xenes secuenciados ou datos xen\u00f3micos de diferentes especies poden reflectir a evoluci\u00f3n desas especies, te\u00f1en tam\u00e9n importantes limitaci\u00f3ns. Pode que non representen con exactitude a historia evolutiva dos taxons inclu\u00eddos no estudo. Os datos nos que est\u00e1n baseados incl\u00faen \"ru\u00eddo\"; a an\u00e1lise pode confundirse pola recombinaci\u00f3n xen\u00e9tica, a transferencia horizontal de xenes, a hibridaci\u00f3n entre especies que non eran os veci\u00f1os m\u00e1is pr\u00f3ximos na \u00e1rbore antes de que dita hibridaci\u00f3n tivese lugar, evoluci\u00f3n converxente, e secuencias conservadas.\nTam\u00e9n hai problemas cando a an\u00e1lise se basea nun s\u00f3 tipo de car\u00e1cter, como un s\u00f3 xene ou prote\u00edna ou s\u00f3 en an\u00e1lises morfol\u00f3xicas, porque outras \u00e1rbores constru\u00eddas a partir doutros datos de fontes non relacionadas a mi\u00fado difiren da primeira. Isto \u00e9 especialmente certo con material xen\u00e9tico que est\u00e1 suxeito a transferencias laterais de xenes e recombinaci\u00f3n, no que diferentes bloques de haplotipos poden ter diferentes historias. En xeral, a \u00e1rbore obtida nunha an\u00e1lise filoxen\u00e9tica \u00e9 unha estimaci\u00f3n da filoxenia dun \"car\u00e1cter\" ou trazo (\u00e9 dicir unha \u00e1rbore dun xene) e non a filoxenia dun taxon (unha \u00e1rbore de especies), a\u00ednda que, idealmente, ambos os dous deber\u00edan ser moi parecidos. Por esta raz\u00f3n, para minimizar estes problemas, os estudos filoxen\u00e9ticos m\u00e1is completos xeralmente usan unha combinaci\u00f3n de xenes que proceden de diferentes fontes xen\u00f3micas (por exemplo, de mitocondrias ou plastidios fronte a xenomas nucleares), ou xenes que se esperar\u00eda que evolucionasen baixo diferentes r\u00e9ximes selectivos, para que esa homoplasia (falsa homolox\u00eda) sexa improbable que se orixine por selecci\u00f3n natural.\nCando se incl\u00faen nas \u00e1rbores especies extintas, estas son nodos terminais (nodos folla), xa que \u00e9 improbable que sexan os antepasados directos dalgunha especie existente. Cando se utilizan datos de ADN nas \u00e1rbores, hai que ter en conta que pouco \"ADN antigo\" \u00fatil (de especies extintas) queda preservado durante m\u00e1is de 100.000 anos.\nA gama de materiais de ADN \u00fatiles aumentou cos avances nas tecnolox\u00edas de extracci\u00f3n e secuenciaci\u00f3n. O desenvolvemento de tecnolox\u00edas capaces de inferir secuencias de pequenos fragmentos, ou de patr\u00f3ns espaciais de produtos da degradaci\u00f3n do ADN, poder\u00edan ampliar m\u00e1is a gama de ADN considerado \u00fatil.\nNalg\u00fans organismos, os endosimbiontes te\u00f1en unha historia xen\u00e9tica independente do seu h\u00f3spede.\nUtil\u00edzanse as redes filoxen\u00e9ticas cando as \u00e1rbores bifurcadas non son as axeitadas, debido a estas complicaci\u00f3ns que suxiren unha historia evolutiva m\u00e1is reticulada dos organismos estudados."}
{"id": "286348", "revid": "98629", "url": "https://gl.wikipedia.org/wiki?curid=286348", "title": "Hurricane", "text": "\"Hurricane\" \u00e9 un sinxelo da banda estadounidense de rock progresivo 30 Seconds to Mars, editado o 15 de novembro do 2010. Est\u00e1 sacado do seu \u00e1lbum \"This Is War\" e foi producido pola banda, con coproduci\u00f3n de Flood."}
{"id": "286349", "revid": "98629", "url": "https://gl.wikipedia.org/wiki?curid=286349", "title": "Up in the Air", "text": "\"Up in the Air\" \u00e9 un sinxelo da banda estadounidense de rock progresivo 30 Seconds to Mars, editado o 19 de marzo do 2013. Est\u00e1 sacado do seu \u00e1lbum \"Love, Lust, Faith and Dreams\" e foi producido por Jared Leto, con coproduci\u00f3n de Steve Lillywhite."}
{"id": "286350", "revid": "56817", "url": "https://gl.wikipedia.org/wiki?curid=286350", "title": "Do or Die", "text": "\"Do or Die\" \u00e9 un sinxelo da banda estadounidense de rock progresivo 30 Seconds to Mars, editado o 1 de xullo do 2013. Est\u00e1 sacado do seu \u00e1lbum \"Love, Lust, Faith and Dreams\" e foi producido por Jared Leto."}
{"id": "286351", "revid": "98629", "url": "https://gl.wikipedia.org/wiki?curid=286351", "title": "City of Angels", "text": "\"City of Angels\" \u00e9 un sinxelo da banda estadounidense de rock progresivo 30 Seconds to Mars, editado o 30 de xullo do 2013. Est\u00e1 sacado do seu \u00e1lbum \"Love, Lust, Faith and Dreams\" e foi producido por Jared Leto, con coproduci\u00f3n de Steve Lillywhite."}
{"id": "286362", "revid": "27155", "url": "https://gl.wikipedia.org/wiki?curid=286362", "title": "\u00c1rbore evolutiva", "text": ""}
{"id": "286383", "revid": "15490", "url": "https://gl.wikipedia.org/wiki?curid=286383", "title": "Doroth\u00e9 Schubarth", "text": "Doroth\u00e9 Schubarth, nada en Basilea o 11 de setembro de 1944 e finada na mesma cidade o 6 de setembro de 2023, foi unha music\u00f3loga e compositora su\u00edza. Tras facer estudos musicais na s\u00faa cidade natal, ampliounos logo en Colonia e M\u00fanic. Rexistrou, xunto con Ant\u00f3n Santamarina, o \"Cancioneiro popular galego\".\nTraxectoria.\nDende 1971 ocupou a c\u00e1tedra de harmon\u00eda e contrapunto na Academia de M\u00fasica de Lucerna. Dende este lugar desenvolveu unha intensa tarefa de pescuda da m\u00fasica popular europea, dando especial atenci\u00f3n \u00e1 zona dos Balc\u00e1ns e do C\u00e1ucaso, as\u00ed como aos cancioneiros de Alema\u00f1a e Francia. Como resultado destes traballos de campo publicou a obra \"Das Volkslied in Europa. Vielfalt seiner Erscheinungsformen\" (\"O Canto Popular en Europa. Diversidade das s\u00faas formas\").\nEn 1978 chegou a Galicia durante as s\u00faas vacaci\u00f3ns, coa intenci\u00f3n de co\u00f1ecer a s\u00faa m\u00fasica popular. A que \u00eda ser unha breve estad\u00eda de descanso deveu, grazas a unha bolsa da Fundaci\u00f3n Barri\u00e9, en anos de pescudas, viaxes, entrevistas con informantes e centos de gravaci\u00f3ns perfectamente conservadas. En 1984, despois dun intenso traballo de recollida, da an\u00e1lise, clasificaci\u00f3n e estudo dese material, para o que contou coa colaboraci\u00f3n do profesor Ant\u00f3n Santamarina, foi publicado o \"Cancioneiro popular galego\", en sete volumes, nunha edici\u00f3n patrocinada pola Fundaci\u00f3n Barri\u00e9. \nEsta obra est\u00e1 considerada o m\u00e1is amplo repertorio da musical popular de tradici\u00f3n oral galega. Os music\u00f3logos que at\u00e9 aquel momento fixeran estudos sobre a m\u00fasica popular ficaran na superficie do traballo, realizando compilaci\u00f3ns de cantigas. Pola contra, Schubarth levou a cabo unha an\u00e1lise en profundidade das melod\u00edas, achegando unha proposta cr\u00edtica de clasificaci\u00f3n e propondo teor\u00edas sobre as orixes dos diferentes tipos. Ademais, foi a primeira que reco\u00f1eceu a importancia das informantes, sendo a primeira pescudadora culta que recolleu os seus nomes. Foron cinco anos de traballo arreo por aldeas, montes e corredoiras, que non remataron coa publicaci\u00f3n dos materiais, sen\u00f3n que crearon un v\u00ednculo permanente da music\u00f3loga con Galicia. Algunhas das persoas que lle serviron de informantes seguen mantendo a relaci\u00f3n con ela.\nNo ano 2014, doou os seus rexistros sonoros, 248 CD (copias dixitalizadas das gravaci\u00f3ns orixinais) coas correspondentes transcrici\u00f3ns a cargo de Ant\u00f3n Santamarina, ao Museo do Pobo Galego, onde foron incorporados ao seu arquivo dixital e ao Consello da Cultura Galega que permite o seu acceso no Arquivo Sonoro de Galicia. Neste mesmo ano, a plataforma de cr\u00edtica literaria feminista A Sega dedicoulle o D\u00eda das Galegas nas Letras. No ano 2020, elaborouse o documental \"Doroth\u00e9 na Vila\" que mostra e reflexiona sobre o traballo de campo realizado pola music\u00f3loga su\u00edza case medio s\u00e9culo antes."}
{"id": "286384", "revid": "23204", "url": "https://gl.wikipedia.org/wiki?curid=286384", "title": "John Garfield", "text": "Jacob Julius Garfinkle, nado en Nova York o 4 de marzo de 1913 e finado na mesma cidade o 21 de maio de 1952 foi un actor estadounidense, co\u00f1ecido como John Garfield.\nTraxectoria.\nNaceu nun pequeno piso de Manhattan, fillo de dous inmigrantes rusos xudeus e medrou no Yiddish Theater District. A s\u00faa nai nunca se recuperou do embarazo do seu irm\u00e1n m\u00e1is novo e morreu cando Garfield ti\u00f1a sete anos. Os dous irm\u00e1ns foron vivir con varios parentes, todos eles pobres. Eses anos pasou moito tempo nas r\u00faas.\nO seu pai volveu casar e mudouse a West Bronx onde Garfield se uniu a varias bandas, convert\u00e9ndose nun l\u00edder. Nesa \u00e9poca a xente descubriu a s\u00faa capacidade para a m\u00edmica. Foi enviado a unha escola para rapaces dif\u00edciles e baixo a gu\u00eda do director Angelo Patri comezou a asistir a clases coa mestra Margaret O'Ryan, quen descubriu o seu talento natural para a interpretaci\u00f3n.\nCo apoio de Patri e O\u2019Ryan comezou a actuar en obras de The Heckscher Foundation for Children. Entrou logo no American Laboratory Theater, que introduciu nos Estados Unidos o m\u00e9todo de Stanislavsky, onde traballou pintando e constru\u00edndo escenarios. Tras un tempo que pasou vagabundeando polo pa\u00eds (Preston Sturges concibiu o filme \"Sullivan's Travels\" tras escoitar a historia de Garfield) debutou en Broadway en 1932 e entrou a formar parte do grupo teatral chamado \" the Group \".\nEn 1938 debutou no cinema no filme \"Four Daughters\", de Michael Curtiz, que lle valeu unha candidatura ao Oscar ao mellor actor secundario. O \u00e9xito fixo que Warner Bros. ampliase o seu contrato a sete anos. Por\u00e9n, pouco despois tivo problemas co estudio porque lles esix\u00eda gui\u00f3ns de calidade e acabou con suspensi\u00f3ns, rexeitamento de papeis asignados e sen cobrar.\nDurante a segunda guerra mundial tentou entrar no ex\u00e9rcito, pero foi rexeitado por problemas card\u00edacos e dedicouse a axudar no pa\u00eds, abrindo, con Bette Davis o Hollywood Canteen, club de comidas e diversi\u00f3n para os militares. Tam\u00e9n viaxou entretendo as tropas e vendendo bonos de guerra, ademais de protagonizar filmes patri\u00f3ticos como \"Destination Tokyo\".\nEn 1946, cando expirou o seu contrato coa Warner, Garfield decidiu non renovalo e crear a s\u00faa propia produtora independente, sendo unha das primeiras estrelas en facelo.\nInvolucrado durante tempo en pol\u00edticas liberais, foi investigado durante as d\u00e9cadas de 1940 e 1950. Cando foi chamado a declarar polo House Un-American Activities Committee, negouse a dar nomes de membros do partido comunista. Garfield tivo que abandonar o cinema por falta de traballo e volveu a Broadway en 1952.\nO 20 de maio, malia os consellos do seu m\u00e9dico xogou varios en\u00e9rxicos sets ao tenis e sa\u00edu cear, sent\u00edndose enfermo de s\u00fapeto. Ao d\u00eda seguinte apareceu morto. Probablemente os seus problemas de coraz\u00f3n foran agravados polo estr\u00e9s de verse na lista negra. O seu funeral foi o maior na cidade de Nova York desde o de Rodolfo Valentino, con m\u00e1is de dez mil persoas nas r\u00faas."}
{"id": "286385", "revid": "89787", "url": "https://gl.wikipedia.org/wiki?curid=286385", "title": "Carrick Felix", "text": "Carrick Felix, nado o 17 de agosto de 1990 en Las Vegas, Nevada, \u00e9 un xogador americano de baloncesto profesional.\nTraxectoria profesional.\nFelix foi seleccionado na 33\u00aa posici\u00f3n do Draft da NBA de 2013 polos Cleveland Cavaliers. O 20 de agosto de 2013 asinou o seu contrato cos Cavaliers. Durante a s\u00faa tempada coma rookie foi asignado en varias ocasi\u00f3ns \u00f3s Canton Charge da NBA D-League."}
{"id": "286386", "revid": "89787", "url": "https://gl.wikipedia.org/wiki?curid=286386", "title": "Andr\u00e9 Roberson", "text": "Andr\u00e9 Lee Roberson, nado o 4 de decembro de 1991 en Las Cruces, Novo M\u00e9xico, \u00e9 un xogador americano de baloncesto profesional que xoga nos Brooklyn Nets da National Basketball Association (NBA).\nTraxectoria profesional.\nRoberson foi seleccionado na 26\u00aa posici\u00f3n do Draft da NBA de 2013 polos Minnesota Timberwolves, pero foi traspasado despois \u00f3s Oklahoma City Thunder. O 12 de xullo de 2013, asinou o seu primeiro contrato profesional cos Thunder. Durante a s\u00faa tempada coma rookie, foi asignado en varias ocasi\u00f3ns \u00f3s Tulsa 66ers da NBA D-League.\nO 16 de febreiro de 2021, Roberson asinou cos Brooklyn Nets, onde xogou dous partidos cos Nets antes de ser cortado. Asinou de novo con Brooklyn o 26 de febreiro, cun contrato de dez d\u00edas."}
{"id": "286387", "revid": "7523", "url": "https://gl.wikipedia.org/wiki?curid=286387", "title": "Andre Roberson", "text": ""}
{"id": "286390", "revid": "1131", "url": "https://gl.wikipedia.org/wiki?curid=286390", "title": "David Sanz Pascual", "text": "David Sanz Pascual, nado o 23 de abril de 1977 en Madrid \u00e9 un exfutbolista espa\u00f1ol que xogaba na demarcaci\u00f3n de dianteiro.\nTraxectoria.\nTen unha ampla traxectoria en equipos da Segunda Divisi\u00f3n B, entre eles o CD Lugo no que xogou a tempada 2001/02 sendo o m\u00e1ximo goleador do equipo.\nNo ano 2007 fichou polo AD Alcorc\u00f3n co que ascendeu a Segunda Divisi\u00f3n, por\u00e9n ao rematar esa tempada non renovou e fichou polo CD Toledo. Xogando no equipo de Alcoi foi un dos protagonistas do \"Alcorconazo\", ao derrotar ao Real Madrid CF na Copa do Rei cun resultado no encontro de ida de 4-0."}
{"id": "286391", "revid": "5863", "url": "https://gl.wikipedia.org/wiki?curid=286391", "title": "Ediciones del Castro", "text": ""}
{"id": "286393", "revid": "98629", "url": "https://gl.wikipedia.org/wiki?curid=286393", "title": "Alcal\u00f3filo", "text": "Os alcal\u00f3filos (ou alcal\u00edfilos) son un tipo de microbios extrem\u00f3filos que poden vivir en ambientes alcalinos (pH entre 8,5 e 11), e crecen optimamente arredor do pH 10. Son bacterias ou arqueas. Estes organismos poden ser clasificados como alcal\u00f3filos obrigados (se requiren pH altos para sobrevivir), facultativos (se sobreviven a pH alto, pero tam\u00e9n crecen en condici\u00f3ns normais) e haloalcal\u00f3filos (se requiren ademais altas concentraci\u00f3ns de sal para sobrevivir).\nIntroduci\u00f3n.\nO crecemento microbiano en condici\u00f3ns alcalinas presenta varias complicaci\u00f3ns para a actividade bioqu\u00edmica normal e a reproduci\u00f3n, xa que o pH alto \u00e9 prexudicial para os procesos celulares. Por exemplo, a alcalinidade pode causar a desnaturalizaci\u00f3n do ADN, a inestabilidade da membrana plasm\u00e1tica e a inactivaci\u00f3n dos encimas citos\u00f3licos, xunto con outros cambios desfavorables. As\u00ed, para sortear adecuadamente estes problemas, os alcal\u00f3filos deben posu\u00edr ou ben unha maquinaria celular espec\u00edfica que funcione mellor en condici\u00f3ns alcalinas, ou ben deben ter m\u00e9todos para acidificar o citosol en relaci\u00f3n co medio extracelular. Para determinar cal destas d\u00faas posibilidades utilizan os alcal\u00f3filos, a experimentaci\u00f3n demostrou que os alcal\u00f3filos te\u00f1en encimas con pHs \u00f3ptimos relativamente habituais, polo que os seus encimas non est\u00e1n adaptados a pHs altos. En realidade, estes encimas funcionan m\u00e1is eficientemente a pHs pr\u00f3ximos ao pH fisiol\u00f3xico neutro (entre 7,5-8,5). Como o pH citos\u00f3lico debe permanecer case neutro, a conclusi\u00f3n foi que os alcal\u00f3filos deben ter un ou m\u00e1is mecanismos para acidificar o seu citosol.\nMecanismos de acidificaci\u00f3n citos\u00f3lica.\nOs alcal\u00f3fios mante\u00f1en a acidificaci\u00f3n citos\u00f3lica por medios pasivos e activos. Na acidificaci\u00f3n pasiva, prop\u00faxose que as paredes celulares conte\u00f1en compostos polim\u00e9ricos con residuos \u00e1cidos como o \u00e1cido galactur\u00f3nico, \u00e1cido glic\u00f3nico, \u00e1cido glut\u00e1mico, \u00e1cido asp\u00e1rtico, e \u00e1cido fosf\u00f3nico. En conxunto, estes residuos forman unha matriz \u00e1cida que axuda a protexer a membrana plasm\u00e1tica das condici\u00f3ns alcalinas ao previr a entrada de i\u00f3ns hidr\u00f3xido, e permitir a captaci\u00f3n de i\u00f3ns sodio e H+. Ademais, o peptidoglicano do \"Bacillus subtilis\" alcal\u00f3filo cont\u00e9n altos niveis de hexosaminas e amino\u00e1cidos en comparaci\u00f3n cos seus similares neutr\u00f3filos. Cando os alcal\u00f3filos perden estes residuos \u00e1cidos por medio de mutaci\u00f3ns inducidas, a s\u00faa capacidade para crecer en condici\u00f3ns alcalinas queda gravemente afectada. \nPor\u00e9n, hai un acordo xeral sobre que os m\u00e9todos pasivos de acidificaci\u00f3n citos\u00f3lica non son dabondo para manter un pH de 2-2,3 interno por debaixo do pH m\u00e1is alto externo; debe haber tam\u00e9n formas activas de acidificaci\u00f3n. O m\u00e9todo m\u00e1is caracterizado de acidificaci\u00f3n activa \u00e9 por medio de antiportadores de Na+/H+. Neste modelo, os i\u00f3ns H+ son primeiro pasados por unha cadea de transporte de electr\u00f3ns nas c\u00e9lulas en respiraci\u00f3n e ata certo punto a trav\u00e9s dunha ATPase nas c\u00e9lulas fermentadoras. Este paso de prot\u00f3ns por esas v\u00edas establece un gradiente de prot\u00f3ns que impulsa os antiportadores electrox\u00e9nicos, o cal pula a sa\u00edda da c\u00e9lula do Na+ intracelular que se intercambia cun gran n\u00famero de H+, o que leva a unha acumulaci\u00f3n neta interna de prot\u00f3ns. Esta acumulaci\u00f3n de prot\u00f3ns baixa o pH citos\u00f3lico. O Na+ expulsado pode utilizarse para o simporte de solutos, que son necesarios para procesos celulares. Comprobouse que o antiporte Na+/H+ \u00e9 necesario para o crecemento acid\u00f3filo, mentres que os antiportadores K+/H+ ou Na+/H+ poden utilizarse polas bacterias neutr\u00f3filas. Se os antiportadores Na+/H+ est\u00e1n inutilizados por unha mutaci\u00f3n ou por outros medios, as bacterias conv\u00e9rtense en neutr\u00f3filas. O sodio requirido por este sistema de antiporte \u00e9 a raz\u00f3n pola que os alcal\u00f3filos extremos s\u00f3 poden crecer en ambientes moi salinos.\nDiferenzas na produci\u00f3n de ATP en alcal\u00edfilos.\nAdemais do m\u00e9todo do transporte de prot\u00f3ns mencionado antes, crese que o m\u00e9todo xeral de respiraci\u00f3n celular \u00e9 diferente nos alcal\u00f3filos obrigados que nos neutr\u00f3filos. En xeral, a produci\u00f3n de ATP funciona estabilizando un gradiente de prot\u00f3ns (maior concentraci\u00f3n de H+ f\u00f3ra da membrana) e un potencial el\u00e9ctrico transmembrana (con carga posiiva f\u00f3ra da membrana). Por\u00e9n, como os alcal\u00f3filos te\u00f1en un gradiente de pH invertido, parecer\u00eda que a produci\u00f3n de ATP, que est\u00e1 baseada nunha potente forza prot\u00f3n motriz, quedar\u00eda gravemente reducida. Por\u00e9n, o verdadeiro \u00e9 o contrario. Prop\u00faxose que a\u00ednda que o gradiente de pH foi invertido, o potencial el\u00e9ctrico transmembrana \u00e9 moi incrementado. Este incremento na carga causa a produci\u00f3n de maiores cantidades de ATP por cada prot\u00f3n translocado cando pasa por unha ATPase. As investigaci\u00f3ns nesta \u00e1rea contin\u00faan.\nUsos e investigaci\u00f3ns futuras.\nOs alcal\u00f3filos prometen varios usos interesantes en biotecnolox\u00eda e futuras investigaci\u00f3ns. Os m\u00e9todos alcal\u00f3filos de regular o pH e producir ATP son interesantes para a comunidade cient\u00edfica. Por\u00e9n, quizais a maior \u00e1rea de interese dos alcal\u00f3filos son alg\u00fans dos seus encimas: proteases alcalinas; encimas que degradan o amid\u00f3n; celulases; lipases; xilanases; pectinases; quitinases e os seus metabolitos, como: 2-fenilamina; carotenoides; sider\u00f3foros; derivados do \u00e1cido c\u00f3lico e \u00e1cidos org\u00e1nicos. Esp\u00e9rase que futuras investigaci\u00f3ns nos encimas alcal\u00f3filos permitir\u00e1n utilizalos en condici\u00f3ns b\u00e1sicas. As investigaci\u00f3ns que tratan de descubrir antibi\u00f3ticos producidos por alcal\u00f3filos tiveron alg\u00fan \u00e9xito, pero non se desenvolveron porque alg\u00fans produtos a altos pHs son inestables e non se poden usar a pHs fisiol\u00f3xicos.\nExemplos.\nExemplos de alcal\u00f3filos son: \"Halorhodospira halochloris\", \"Natronomonas pharaonis\", e \"Thiohalospira alkaliphila\"."}
{"id": "286396", "revid": "5132", "url": "https://gl.wikipedia.org/wiki?curid=286396", "title": "BC Triumph Lyubertsy", "text": ""}
{"id": "286398", "revid": "89787", "url": "https://gl.wikipedia.org/wiki?curid=286398", "title": "Sergei Karasev", "text": "Sergei Vasilevich Karasev (en ruso \"\u0421\u0435\u0440\u0433\u0435\u0439 \u0412\u0430\u0441\u0438\u043b\u044c\u0435\u0432\u0438\u0447 \u041a\u0430\u0440\u0430\u0441\u0451\u0432\"), nado o 26 de outubro de 1993 en San Petersburgo, \u00e9 un xogador ruso de baloncesto profesional que xoga no BC Khimki da VTB United League.\nTraxectoria profesional.\nKarasev comezou a s\u00faa carreira profesional no Triumph Lyubertsy, onde acadou 16.1 puntos por partido na tempada 2012-13 da Eurocup. O 3 de abril de 2013, Karasev decidiu presentarse \u00f3 Draft da NBA de 2013.\nKarasev foi elixido na 19\u00aa posici\u00f3n do Draft polos Cleveland Cavaliers. O 20 de agosto de 2013, asinou o seu contrato cos Cavaliers. Durante a s\u00faa tempada coma rookie, foi asignado en varias ocasi\u00f3ns \u00f3s Canton Charge da NBA D-League.\nO 9 de xullo de 2014, foi traspasado \u00f3s Brooklyn Nets xunto a Jarrett Jack nun traspaso entre tres equipos.\nO 1 de xullo de 2019, anunciouse a s\u00faa fichaxe polo BC Khimki da VTB United League."}
{"id": "286399", "revid": "27155", "url": "https://gl.wikipedia.org/wiki?curid=286399", "title": "Alcal\u00edfilo", "text": ""}
{"id": "286401", "revid": "23204", "url": "https://gl.wikipedia.org/wiki?curid=286401", "title": "Reino de Borgo\u00f1a", "text": "O reino de Borgo\u00f1a (\"Regnum Burgundi\"), tam\u00e9n co\u00f1ecido por segundo reino de Borgo\u00f1a, foi un estado formado na alta Idade Media polo pobo xerm\u00e1nico dos burgundios (despois borgo\u00f1\u00f3ns) na conca do R\u00f3dano, que tivo uns l\u00edmites vari\u00e1beis pero sempre no leste e sueste da Francia moderna, ocupando tam\u00e9n gran parte da actual Su\u00edza.\nFoi un dos reinos constitu\u00edntes da monarqu\u00eda dos reis merovinxios.\nEstablecido en 561 polo nobre franco Gontr\u00e1n, desapareceu definitivamente en 687 tras a batalla de Tetry, ga\u00f1ada por Pipino de Heristal. \nHistoria de Borgo\u00f1a.\nO primeiro reino de Borgo\u00f1a.\nUn primeiro reino de Borgo\u00f1a, tam\u00e9n chamado reino dos burgundios, foi creado polo pobo burgundio no s\u00e9culo V, despois da s\u00faa instalaci\u00f3n nos bordos do lago L\u00e9man, e na conca do R\u00f3dano, na Sapaudia, que tivo uns l\u00edmites vari\u00e1beis pero sempre no leste e sueste da moderna Francia, ocupando tam\u00e9n parte da actual Su\u00edza. O seu soberano m\u00e1is glorioso, Gundebaldo, gobernaba daquela un territorio que se estend\u00eda de Langres a Marsella, e desde o Rin at\u00e9 o Loira.\n\u00c1 ca\u00edda do Imperio romano en 476, a provincia da Galia quedou dividida entre o reino de Siagrio, xeneral romano que se independizara do R\u00f3mulo Aug\u00fastulo, e os reinos francos. Pola s\u00faa parte, a provincia da Provenza foi repartida en tres dominios: o dos visigodos, o dos burgundios e o dos ostrogodos.\nDespois da derrota e morte do l\u00edder burgundio Gundahario ou Gundicario (411-436) en Worms a mans de Atila, o seu sucesor, Gundioc (435-463), conduciu ao seu pobo que, baixo a forma de \"foedus\", obtivo de Aecio a Saupadia (Savoia), con capital en Xenebra. Pouco a pouco os burgundios f\u00f3ronse estendendo polos cursos do Saona e o R\u00f3dano, con dominio efectivo do Delfinado e do norte da Provenza, dominando a Occitania oriental.\nAs sucesivas Borgo\u00f1as.\nDurante os seis s\u00e9culos seguintes \u00e1 instalaci\u00f3n dos burgundios na rexi\u00f3n, no curso da historia apareceron sucesivamente diferentes entidades xeopol\u00edticas cuns l\u00edmites territoriais sempre cambiantes que tomaron o nome de Borgo\u00f1a. O tratado de Verdun de 843 dividiu a Borgo\u00f1a en d\u00faas grandes entidades territoriais: unha \"Burgo\u00f1a franca\" ao oeste (futuro ducado, do que deriva a actual rexi\u00f3n de Borgo\u00f1a), e unha \"Borgo\u00f1a imperial\" ao leste, na que se encontraba sobre todo o futuro condado de Borgo\u00f1a ou Franco Condado.\nNo s\u00e9culo IX, na Borgo\u00f1a imperial xorden dous reinos:\nContra 933, baixo o reinado de Rodolfo II, rei da Borgo\u00f1a transxurana, os reinos de Borgo\u00f1a e de Arl\u00e9s \u00fanense. O reino as\u00ed formado toma o nome de \"reino de Borgo\u00f1a e de Arl\u00e9s, e se sit\u00faa baixo a suzeran\u00eda do Sacro Imperio.\nO reino de Borgo\u00f1a na \u00e9poca merovinxia.\nOs burgundios e os francos (532-561).\nNo ano 532, o reino dos burgundios foi atacado polos reis francos Clotario I e Childeberto I, sentenciando o destino do reino burgundio na batalla de Autun (532).\nEn 534 os francos, finalmente, derrotaron ao rei Gundomar e os reis Clotario, Childeberto e Teodeberto I repart\u00edronse o reino burgundio.\nClotario I, que reunira todos os reinos francos, faleceu en 561, e o reino de Borgo\u00f1a converteuse nun dos tres reinos merovinxios, xunto con Austrasia e Neustria.\nO segundo reino de Borgo\u00f1a.\nGontr\u00e1n I (561-592) converteuse no novo rei de Borgo\u00f1a, establec\u00e9ndose en Chalon-sur-Sa\u00f4ne. Na d\u00e9cada de 570 tivo que conter as incursi\u00f3ns de longobardos e sax\u00f3ns. Pero, finalmente, viuse inmerso na guerra civil entre Austrasia e Neustria. Como os seus fillos faleceran estableceu unha alianza con Austrasia no tratado de Andelot (587), para que o sucedera o seu sobri\u00f1o Childeberto II, como as\u00ed foi en 592.\nEn 595 faleceu Childeberto, e suced\u00e9rono os seus fillos Teoderico II en Borgo\u00f1a e Teodeberto II en Austrasia, que entraron en conflito b\u00e9lico. O rei de Borgo\u00f1a venceu ao de Austrasia, pero faleceu antes de atacar a Clotario II de Neustria. Suc\u00e9delle o seu fillo Sixeberto II, un menor que quedou baixo a rexencia da s\u00faa bisavoa Brunexilda, que intentou levar a cabo unha pol\u00edtica de centralizaci\u00f3n, pero a nobreza conspirou contra ela e ofreceu a coroa a Clotario II de Neustria. Brunexilda e Sixeberto foron facilmente derrotados e executados, e Clotario II reuniu aos tres reinos francos, mantendo un goberno particular para cada un deles dirixido por un mordomo de palacio. En Borgo\u00f1a, Clotario II tivo que aceptar o cargo vitalicio de Warnacario como mordomo de palacio, e cando faleceu en 626, os nobres rexeitaron un novo mordomo. Os nobres de Borgo\u00f1a acudiron desde ent\u00f3n ao palacio de Neustria. Por\u00e9n, m\u00e1is que a presenza dun mordomo de palacio, \u00e1 nobreza borgo\u00f1oa preocup\u00e1balle m\u00e1is o mantemento das s\u00faas leis.\nClotario faleceu en 628, e o seu fillo Dagoberto I tivo que facer unha campa\u00f1a en Borgo\u00f1a para someter as exacci\u00f3ns da nobreza e impartir xustiza. Dagoberto, xa rei dos tres reinos, estableceuse en Neustria, o que motivou que a nobreza de Austrasia reclamara ao rei Dagoberto un rei propio, que ser\u00eda o seu fillo Sixeberto III. Cando morreu Dagoberto en 639, sucedeuno o seu outro fillo Clodoveo II nos reinos de Neustria e Borgo\u00f1a, que xa compartir\u00edan o mesmo monarca desde ent\u00f3n. E, por outro lado, a menoridade dos reis asegurou a preponderancia do poder pol\u00edtico dos mordomos de palacio.\nEn 641, faleceu Aega, o mordomo de palacio de Neustria. Sucedeulle Erquinoaldo e este, xunto coa ra\u00ed\u00f1a nai, Nantilde, decidiron restaurar o cargo de mordomo de palacio de Borgo\u00f1a, para contrarrestar aos nobres borgo\u00f1\u00f3ns, os \"burgundofarones\". En 642, Flaochad foi reco\u00f1ecido como mordomo de palacio de Borgo\u00f1a. Por\u00e9n estalou a guerra contra o patricio Willebad, que se saldou coa morte de ambos os dous o ano seguiente. Non volveu a elixirse outro mordomo de palacio para Borgo\u00f1a, e a nobreza borgo\u00f1oa volveu a asistir \u00e1s mesmas reuni\u00f3ns que a de Neustria.\n\u00c1 morte de Erquinoaldo, Ebroino, o novo mordomo de palacio de Neustria, levou a cabo unha pol\u00edtica de centralizaci\u00f3n do poder mon\u00e1rquico que o enfrontou \u00e1 aristocracia terratenente, polo que buscou a supremac\u00eda de Neustria sobre Austrasia, desprazou \u00e1s aristocracias laica e eclesi\u00e1stica dos centros de poder, recuperou terras do fisco das que se apropiaran os nobres, prohibiu os cargos hereditarios, e prohibiu \u00e1 aristocracia borgo\u00f1oa aparecer perante a corte de Neustria. A guerra acabou coa vitoria da facci\u00f3n aristocr\u00e1tica encabezada polos \" arn\u00falfidas\" de Pipino de Heristal na batalla de Tertry (687).\nPipino de Heristal estableceuse en Austrasia, desde onde controlaba o poder. En Borgo\u00f1a dividiu o territorio en dous ducados: un a norte, gobernado polo seu fillo Drogo, e outro no sur, mentres que os bispos organizaban os seus propios principados territoriaus.\nOs territorios do reino de Borgo\u00f1a con posterioridade.\nReino de Provenza.\nNo imperio de Carlomagno, a gran Borgo\u00f1a compo\u00f1\u00edase da Baixa Borgo\u00f1a (\"Basse-Bourgogne\"), ao oeste do r\u00edo Saona, a Alta Borgo\u00f1a, ao norte do Jura, a Borgo\u00f1a transxurana ao sur do Jura (na Su\u00edza actual), e a Borgo\u00f1a cisxurana, que comprend\u00eda as terras de Li\u00f3n, Vienne, Savoia e o Delfinado).\nPolo tratado de Verd\u00fan 843 repartiuse o conxunto: a Baixa Borgo\u00f1a integrouse na Francia de Carlos II o Calvo, e o resto foi englobado no legado de Lotario I, o fillo de Ludovico P\u00edo.\nCando o emperador carolinxio Lotario I abdicou antes de morrer en Pr\u00fcm, en 855, o seu reino dividiuse entre os seus tres fillos var\u00f3ns: a Alta Borgo\u00f1a e a Borgo\u00f1a Transxurana formaron parte do legado de Lotario II; a Borgo\u00f1a Cisxurana e a Provenza pasaron a Carlos de Provenza, e Lu\u00eds II o Mozo, recibiu Italia e o t\u00edtulo de emperador.\n\u00c1 morte de Carlos en 863, o reino de Provenza pasou a Lu\u00eds. E cando este \u00faltimo morreu en 875, Carlos II o Calvo apoderouse dos dous reinos de Italia e Provenza.\nBos\u00f3n de Provenza, cu\u00f1ado de Carlos o Calvo, foi elixido rei de Provenza e de Borgo\u00f1a o 15 de outubro de 879, convert\u00e9ndose as\u00ed no primeiro rei non carolinxio dos Estados francos.\nRodolfo I de Borgo\u00f1a f\u00edxose elixir, \u00e1 s\u00faa vez, rei da Alta Borgo\u00f1a ou Borgo\u00f1a transxurana en 888.\nHugo de Arl\u00e9s, que gobernou o reino da Provenza, cedeuna en 934 a Rodolfo II de Borgo\u00f1a, rei da Borgo\u00f1a transxurana. A nova entidade foi o segundo reino de Borgo\u00f1a-Provenza, tam\u00e9n chamado reino de Arl\u00e9s. Subsistiu at\u00e9 o ano 1032.\nCondado e ducado de Borgo\u00f1a.\nEn 1016, o \u00faltimo rei de Borgo\u00f1a, Rodolfo III, ao non ter herdeiros, reco\u00f1eceu ao seu sobri\u00f1o, da casa dos ot\u00f3nidas, o emperador alem\u00e1n Henrique II como soberano protector e herdou do seu reino, que a nova organizaci\u00f3n feudal carolinxia transformara de reino en ducado de Borgo\u00f1a e condado de Borgo\u00f1a e outros condados e se\u00f1or\u00edos.\nOs condes de Borgo\u00f1a, vasalos de Ot\u00f3n Guillerme, e outros se\u00f1ores do reino organizaron unha revolta militar contra o seu novo soberano alem\u00e1n sen \u00e9xito (Sucesi\u00f3n de Borgo\u00f1a (1032-1034)). O condado de Borgo\u00f1a foi despois absorbido polo Sacro Imperio Romano e permaneceu baixo soberan\u00eda xerm\u00e1nica at\u00e9 1678, cando Lu\u00eds XIV logrou recuperalo para Francia.\nOs duques de Borgo\u00f1a intentaran restablecer a Lotarinxia no s\u00e9culo XV, pero a morte de Carlos \"o Temerario\" sen lex\u00edtimos herdeiros directos var\u00f3ns, seis anos despois da declaraci\u00f3n de independencia, puxo fin a esa ambici\u00f3n.\nReis de Borgo\u00f1a.\nEn 534, o reino dos burgundios foi conquistado polos fillos de Clodoveo I e repartido entre:\nCo debilitamento dos reis carolinxios, varios nobres proclam\u00e1ronse reis de Borgo\u00f1a, ou reis sobre as terras do antigo reino de Borgo\u00f1a, que formar\u00edan o Arelato."}
{"id": "286402", "revid": "88215", "url": "https://gl.wikipedia.org/wiki?curid=286402", "title": "Copa Intertoto da UEFA 2000", "text": "A Copa Intertoto da UEFA do ano 2000 transcorreu nos d\u00edas 8 e 22 de agosto dese ano. A competici\u00f3n estruturouse en catro fases de enfrontamentos a dous encontros, unha semifinal entre os vencedores e finalmente tres finais, os ga\u00f1adoras das cales ter\u00edan o dereito de disputar a Copa da UEFA.\nO Celta de Vigo, o Udinese e o Stuttgart foron os tres equipos campi\u00f3ns.\nPrimeira rolda.\nOs encontros de ida disput\u00e1ronse os d\u00edas 18 e 19 de xu\u00f1o e os de vota os d\u00edas 25 e 26.\nSegunda rolda.\nOs encontros de ida disput\u00e1ronse os d\u00edas 1 e 2 de xullo e os de volta os d\u00edas 8 e 9\nTerceira rolda.\nOs encontros de ida disput\u00e1ronse os d\u00edas 15 e 16 de xullo e os de volta o 22 de xullo.\nSemifinais.\nOs encontros disput\u00e1ronse os d\u00edas 26 de xullo e 2 de agosto."}
{"id": "286403", "revid": "1410", "url": "https://gl.wikipedia.org/wiki?curid=286403", "title": "Nizza di Sicilia", "text": "Nizza di Sicilia (Nizza i Sicilia en siciliano) \u00e9 un concello italiano da provincia de Messina, rexi\u00f3n de Sicilia."}
{"id": "286404", "revid": "1131", "url": "https://gl.wikipedia.org/wiki?curid=286404", "title": "Castro de Traxeito", "text": "O castro de Traxeito \u00e9 un poboado castrexo situado nunha pequena plataforma nas saias do monte Meismadela, en Traxeito, (La\u00ed\u00f1o, Dodro).\nTen forma case circular, along\u00e1ndose un pouco no sur. A croa \u00e9 circular con afloramentos no centro, o parapeto est\u00e1 formado por grandes pedras, a\u00ednda visibles; e os foxos foron cegado. Conserva alg\u00fan muro de pedra.\nEst\u00e1 recollido no inventario de Bens Patrimoniais da Xunta de Galicia co c\u00f3digo GA15033006."}
{"id": "286405", "revid": "1131", "url": "https://gl.wikipedia.org/wiki?curid=286405", "title": "Castro de Bexo", "text": "O castro de Bexo \u00e9 un poboado castrexo da Idade de Ferro e de \u00e9poca romana, sito na aldea de Bexo (San Xo\u00e1n de La\u00ed\u00f1o, Dodro).\nDescrici\u00f3n.\n\u00c9 un dos poboados m\u00e1is grandes da zona, pero est\u00e1 mal catalogado e na s\u00faa ficha non aparecen as s\u00faas verdadeiras dimensi\u00f3ns. Dende a s\u00faa coroa hai unhas vistas excelentes da r\u00eda de Arousa e do Baixo Ulla.\nCase non quedan restos p\u00e9treos polo espolio de pedra que se fixo nel para constru\u00edr casas en Bexo, Teaio, Bur\u00e9s e A Vacariza; quedando no castro, a\u00ednda hoxe en d\u00eda, restos do traballo das pedras polos canteiros.\nO mont\u00edculo catalogado como un castro independente (GA15072016) \u00e9 parte deste castro, m\u00e1is que un poboado en si.\nEn 2016 o concello comezou os traballos para estudar e po\u00f1er en valor a zona."}
{"id": "286406", "revid": "5863", "url": "https://gl.wikipedia.org/wiki?curid=286406", "title": "Istrobanka", "text": "Istrobanka \u00e9 un banco de Eslovaquia establecido en setembro de 1992.\nHistoria.\nO accionista fundador do Istrobanka foi Slovensk\u00e1 Poistovna (Compa\u00f1\u00eda de Seguros Eslovaca). En 1993, a cidade de Bratislava, capital de Eslovaquia, converteuse noutro accionista. GiroCredit Bank AG de Austria tornou sendo un terceiro accionista en 1994.\nA partir de marzo de 2002, o banco austr\u00edaco BAWAG chega a ser o principal accionista da Istrobanka, mantendo o 100% das acci\u00f3ns. En xullo de 2008 BAWAG formalizouse a venda de Istrobanka ao grupo belga KBC Bank NV, facendo KBC o cuarto maior banco do mercado eslovaco a trav\u00e9s da s\u00faa colaboraci\u00f3n coa \u010cSOB."}
{"id": "286408", "revid": "88215", "url": "https://gl.wikipedia.org/wiki?curid=286408", "title": "Maldini", "text": "O apelido italiano Maldini pode referirse a:"}
{"id": "286410", "revid": "839", "url": "https://gl.wikipedia.org/wiki?curid=286410", "title": "Sergey Karasev", "text": ""}
{"id": "286411", "revid": "839", "url": "https://gl.wikipedia.org/wiki?curid=286411", "title": "Maxim Usanov", "text": ""}
{"id": "286413", "revid": "5863", "url": "https://gl.wikipedia.org/wiki?curid=286413", "title": "Jos\u00e9 Fernando Filgueira Valverde", "text": ""}
{"id": "286414", "revid": "5863", "url": "https://gl.wikipedia.org/wiki?curid=286414", "title": "Xos\u00e9 F. Filgueira Valverde", "text": ""}
{"id": "286415", "revid": "5863", "url": "https://gl.wikipedia.org/wiki?curid=286415", "title": "Jos\u00e9 F. Filgueira Valverde", "text": ""}
{"id": "286416", "revid": "5863", "url": "https://gl.wikipedia.org/wiki?curid=286416", "title": "Jos\u00e9 Filgueira", "text": ""}
{"id": "286417", "revid": "89787", "url": "https://gl.wikipedia.org/wiki?curid=286417", "title": "Nate Wolters", "text": "Nate Wolters, nado o 15 de maio de 1991 en St. Cloud, Minnesota, \u00e9 un xogador americano de baloncesto profesional que xoga para o Panathinaikos BC da A1 Ethniki.\nTraxectoria profesional.\nWolters foi seleccionado na 38\u00aa posici\u00f3n do Draft da NBA de 2013 polos Washington Wizards, foi traspasado \u00f3s Philadelphia 76ers, e despois \u00f3s Milwaukee Bucks en dous traspasos diferentes."}
{"id": "286418", "revid": "89787", "url": "https://gl.wikipedia.org/wiki?curid=286418", "title": "Ryan Kelly", "text": "Ryan Matthew Kelly, nado o 9 de abril de 1991 en Carmel, Nova York, \u00e9 un xogador americano de baloncesto profesional que xoga no Real Betis Energ\u00eda Plus da Liga ACB.\nTraxectoria profesional.\nKelly foi elixido da 48\u00aa posici\u00f3n do Draft da NBA de 2013 polos Los Angeles Lakers. O 20 de setembro de 2013, asinou o seu primeiro contrato profesional cos Lakers. Durante a s\u00faa tempada coma rookie, foi asignado en varias ocasi\u00f3ns \u00f3s Los Angeles D-Fenders da NBA D-League.\nO 20 de setembro de 2016, Kelly asinou cos Atlanta Hawks. Tras xogar cos seis partidos de pretempada cos Hawks, foi cortado o 19 de outubro. O 21 de outubro asinou cos Boston Celtics, pero foi cortado \u00f3 d\u00eda seguinte. Asinou de novo cos Hawks o 31 de outubro."}
{"id": "286419", "revid": "56817", "url": "https://gl.wikipedia.org/wiki?curid=286419", "title": "Illas Bird, Queensland", "text": "As Illas Bird son d\u00faas pequenas illas situadas na parte norte da Ba\u00eda de Shelburne no norte de Queensland, Australia, a 30\u00a0km ao norte do Cabo Grenville, na Pen\u00ednsula do Cabo York no Parque Mari\u00f1o da Gran Barreira de Coral. As illas te\u00f1en ao redor de 21 hect\u00e1reas ou 0.21\u00a0km\u00b2 de superficie en conxunto."}
{"id": "286421", "revid": "23204", "url": "https://gl.wikipedia.org/wiki?curid=286421", "title": "Kiss (\u00e1lbum)", "text": "Kiss (en galego, \"Bico\") \u00e9 o segundo \u00e1lbum da cantora canadense Carly Rae Jepsen lanzado o 14 de setembro de 2012."}
{"id": "286422", "revid": "109216", "url": "https://gl.wikipedia.org/wiki?curid=286422", "title": "M\u00e1s de lo que piensas", "text": "M\u00e1s de lo que piensas (en galego: \"M\u00e1is do que pensas\") \u00e9 o d\u00e9cimo quinto \u00e1lbum de estudio do grupo musical espa\u00f1ol Camela, que foi lanzado o 24 de xu\u00f1o de 2014.\nO \u00e1lbum pos\u00fae 10 temas dos cales, cinco est\u00e1n compostos por Rub\u00e9n Mart\u00edn Mu\u00f1oz (fillo de Dioni) e producidos por Dionisio Mart\u00edn, que se estrea como produtor. Os outros cinco, compostos por \u00c1ngeles M\u00fa\u00f1oz, est\u00e1n producidos por Miguel \u00c1ngel Collado.\nExiste un tema chamado \"Ll\u00e1mala\" (en galego: Ch\u00e1maa), tam\u00e9n gravado co \u00e1lbum, que non est\u00e1 inclu\u00eddo neste."}
{"id": "286426", "revid": "839", "url": "https://gl.wikipedia.org/wiki?curid=286426", "title": "Diego Ortega de Escacena", "text": "Diego Ortega de Escacena, finado en 1696, foi un bispo cat\u00f3lico latino e relixioso franciscano descalzo, vigairo apost\u00f3lico de Marrocos (hoxe arquidiocese de T\u00e1nxer) dende 1693 at\u00e9 a s\u00faa morte.\nTraxectoria.\nEn novembro de 1630 fora estabelecida a prefectura apost\u00f3lica de Marrocos, confiada \u00f3s franciscanos descalzos espa\u00f1ois da Provincia de San Diego de Alcal\u00e1, en Andaluc\u00eda. Por\u00e9n, en 1677 os franciscanos descalzos tiveron que abandonar Marrocos, sendo substitu\u00eddos por trinitarios, que \u00e1 s\u00faa vez foron expulsados en 1680.\nFoi ent\u00f3n cando o prefecto apost\u00f3lico de Tr\u00edpoli tentou que dita s\u00e9 fose elevada a vigair\u00eda e estendese a s\u00faa influencia at\u00e9 Marrocos, mais Diego Ortega, ent\u00f3n Procurador Xeral dos franciscanos descalzos, conseguiu que fose encomendada \u00e1 provincia de San Diego novamente, o que sucedeu o 7 de maio de 1685. Ao ano seguinte, a misi\u00f3n estaba estabelecida en Mequinez, Fez, Tetu\u00e1n e Sal\u00e9.\nO 13 de xullo de 1693, cun breve de Inocencio XII, \"Propaganda Fide\" elevou a prefectura a vigair\u00eda apost\u00f3lica, escollendo como primeiro vigairo a Ortega de Escacena, quen foi tam\u00e9n nomeado arcebispo titular de Stauropolis. Ortega foi ordenado bispo polo patriarca titular de Constantinopla, Odoardo Cibo, o 11 de novembro de 1693.\nA instituci\u00f3n da vigair\u00eda, por\u00e9n, foi moi combatida polos diversos poderes espa\u00f1ois. O P. Ortega tivo que permanecer na pen\u00ednsula mentres de discut\u00eda a s\u00faa situaci\u00f3n entre as autoridades espa\u00f1olas e Roma. O confito rematou coa s\u00faa morte a comezos de 1696, sendo substitu\u00eddo polo Provincial de San Diego dos franciscanos como prefecto apost\u00f3lico."}
{"id": "286427", "revid": "839", "url": "https://gl.wikipedia.org/wiki?curid=286427", "title": "Vigair\u00eda apost\u00f3lica de Marrocos", "text": ""}
{"id": "286429", "revid": "23204", "url": "https://gl.wikipedia.org/wiki?curid=286429", "title": "V\u0103lenii de Munte", "text": "V\u0103lenii de Munte \u00e9 un concello roman\u00e9s do condado de Prahova, Munt\u00eania. Est\u00e1 situado a 96\u00a0km da capital do pa\u00eds Bucarest."}
{"id": "286430", "revid": "23204", "url": "https://gl.wikipedia.org/wiki?curid=286430", "title": "Gran Premio de Alema\u00f1a de 2014", "text": "O Gran Premio de Alema\u00f1a de 2014 (oficialmente o Formula 1 Grosser Preis Santander Von Deutschland) \u00e9 unha carreira de F\u00f3rmula Un que se celebrou o 20 de xullo de 2014, en Hockenheimring, Hockenheim, Alema\u00f1a. Logo de celebrarse en N\u00fcrburgring GP-Strecke na tempada , a carreira volver\u00e1 \u00e1 Hockenheimring cerca Hockenheim no estado alem\u00e1n de Baden-W\u00fcrttemberg, onde se celebrou a carreira en 2012. Foi a d\u00e9cima carreira da tempada . Foi o 75\u00ba Gran Premio de Alema\u00f1a, e o 61\u00ba como parte do Campionato Mundial de F\u00f3rmula 1. A carreira ga\u00f1ouna Nico Rosberg que partiu dende a pole.\nInforme.\nAntecedentes.\nD\u00faas semanas antes da carreira, o FIA anunciou a prohibici\u00f3n inmediata da interconexi\u00f3n do sistema de suspensi\u00f3n dianteiro e traseiro (comunmente abreviado como FRIC), con efecto a partir do Gran Premio de Alema\u00f1a, o argumento \u00e9 que o sistema FRIC cualificase como un dispositivo aerodin\u00e1mico m\u00f3bil en virtude do artigo 3.15 das normas t\u00e9cnicas.\nResumo da carreira.\nNico Rosberg que sa\u00eda da pole conservou a vantaxe no comezo, pero xa na primeira curva houbo un contacto entre Felipe Massa e Kevin Magnussen: o brasileiro leva a peor parte, e vese obrigado a retirarse. A direcci\u00f3n da carreira saca o coche de seguridade que lidera o grupo as d\u00faas primeiras roldas. Na reanudaci\u00f3n Rosberg \u00e9 primeiro, seguido de Valtteri Bottas, Sebastian Vettel, Fernando Alonso, Nico H\u00fclkenberg, Jenson Button, Daniil Kvjat e Sergio P\u00e9rez. O mexicano, durante a terceira volta, pasa ao Toro Rosso do ruso.\nKvjat na volta nove intenta recuperar a posici\u00f3n, pero toca o coche do mexicano, trompea, e perde postos na clasificaci\u00f3n. O que recupera varias posici\u00f3ns \u00e9 Lewis Hamilton, que part\u00eda desde a vix\u00e9sima posici\u00f3n. O brit\u00e1nico, xa estaba nos puntos na d\u00e9cima volta. Na d\u00e9cimo terceira volta Hamilton ataca a Kimi R\u00e4ikk\u00f6nen e Daniel Ricciardo na forquita, e arr\u00e1nxase para pasar aos dous, polo que escalou ata o s\u00e9timo lugar. Fernando Alonso xa fixera a s\u00faa primeira parada en boxes unha volta antes. Na volta 14 Vettel e Hulkenberg tam\u00e9n se tocaron: os dous mantiveron a vantaxe sobre o espa\u00f1ol.\nNa volta 15 realizase o primeiro cambio de pneum\u00e1ticos para os dous primeiros na pista Rosberg e Bottas. Detr\u00e1s Vettel ataca a R\u00e4ikk\u00f6nen imitado con \u00e9xito ao mesmo tempo por Alonso. O finland\u00e9s cae as\u00ed ao sexto lugar. A carreira segue liderada por Rosberg, seguido de Lewis Hamilton (que a\u00ednda non fixera paradas), a continuaci\u00f3n, Valtteri Bottas, Vettel e Alonso. Na volta 19, Hamilton cede a posici\u00f3n a Bottas, mentres que Nico Hulkenberg toma o sexto lugar pasando a Kimi R\u00e4ikk\u00f6nen. Este fai o cambio de pneum\u00e1ticos na volta 21, mentres que Hamilton non o fai ata a volta 29, sae oitavo de boxes, pero pasa rapidamente a Daniel Ricciardo. O ingl\u00e9s contin\u00faa a remontada tratando de pasar ao seu ex compa\u00f1eiro de equipo Jenson Button, os dous t\u00f3canse. A manobra ten \u00e9xito unha volta m\u00e1is tarde, e Hamilton pide desculpas a Button polo incidente da volta anterior.\nNa volta 30 Alonso fai a segunda parada en boxes, imitado unha volta mais tarde por Vettel. O alem\u00e1n sae diante do espa\u00f1ol, pero este adi\u00e1ntao rapidamente. Na volta 37, ambos pasan a H\u00fclkenberg. Entre a volta 40 e 42 fan a segunda parada Bottas, Rosberg e Hamilton. A carreira segue sendo liderada por Nico Rosberg, seguido de Valtteri Bottas, Fernando Alonso, Sebastian Vettel, Lewis Hamilton, Jenson Button, Daniel Ricciardo e Nico H\u00fclkenberg.\nVettel fai a terceira parada en boxes na volta 45, monta pneum\u00e1ticos brandos (polo tanto o alem\u00e1n \u00e9 pasado por Hamilton). Pouco despois o coche de Kvjat prende lume, na volta 50, logo de facer un trompo, o Sauber de Adrian Sutil quedou atravesado en medio da recta de boxes a\u00ednda que fora da trazada dos b\u00f3lidos; o director da carreira decide non sacar o coche de seguridade \u00e1 pista, o b\u00f3lido e retirado a man polos comisarios. Na quincuax\u00e9sima cuarta volta Ricciardo pasa a H\u00fclkenberg, unha volta despois Alonso fai o terceiro cambio de pneum\u00e1ticos; isto permite a Hamilton subir ao terceiro lugar. Unha volta m\u00e1is tarde, o australiano de Red Bull Racing, supera a Button, e ponse quinto. Button cede a posici\u00f3n a Alonso, que \u00e9 capaz de pasar a Ricciardo e po\u00f1erse no quinto lugar, logo dunha longa batalla co australiano.\nNico Rosberg ga\u00f1ou por s\u00e9tima vez unha carreira do mundial, por diante de Valtteri Bottas e Lewis Hamilton. Williams, con Bottas gana as\u00ed o podio n\u00famero trescentos nunha carreira v\u00e1lida para o campionato do mundo de F\u00f3rmula 1. O primeiro foi anotado por Jacques Laffite, en Alema\u00f1a, en ."}
{"id": "286431", "revid": "89787", "url": "https://gl.wikipedia.org/wiki?curid=286431", "title": "Ray McCallum, Jr.", "text": "Ray Michael McCallum, Jr., nado o 12 de xu\u00f1o de 1991 en Madison, Wisconsin, \u00e9 un xogador de baloncesto profesional estadounidense que xoga no Club Baloncesto Breog\u00e1n da Liga ACB.\nTraxectoria.\nO 27 de abril de 2013, McCallum anunciou a s\u00faa intenci\u00f3n de deixar a universidade de Detroit na s\u00faa tempada coma j\u00fanior, e presentouse oficialmente \u00f3 Draft da NBA de 2013. Foi elixido na 36\u00aa posici\u00f3n polos Sacramento Kings. O 18 de xullo de 2013, asinou o seu primeiro contrato profesional cos Kings. O 21 de novembro de 2013, foi asignado \u00f3s Reno Bighorns da NBA D-League. O 27 de novembro foi chamado de volta. O 13 de xaneiro de 2014, foi asignado de novo \u00f3s Bighorns, e volveu \u00f3s Kings o 21 de xaneiro."}
{"id": "286432", "revid": "7523", "url": "https://gl.wikipedia.org/wiki?curid=286432", "title": "Ray McCallum Jr.", "text": ""}
{"id": "286433", "revid": "89787", "url": "https://gl.wikipedia.org/wiki?curid=286433", "title": "ATPase V", "text": "A ATPase V (ou V-ATPase) ou ATPase vacuolar ou ATPase H+ de tipo vacuolar \u00e9 un encima antigo e moi conservado evolutivamente que desempe\u00f1a funci\u00f3ns moi diversas nos organismos eucari\u00f3ticos. A ATPase V acidifica varios org\u00e1nulos celulares e bombea prot\u00f3ns a trav\u00e9s da membrana plasm\u00e1tica de numerosos tipos celulares. As ATPases V acoplan a enerx\u00eda da hidr\u00f3lise do ATP co transporte de prot\u00f3ns a trav\u00e9s de membranas intracelulares e da plasm\u00e1tica das c\u00e9lulas eucari\u00f3ticas.\nFunci\u00f3ns das ATPases V.\nAs ATPases V enc\u00f3ntranse nas membranas de moitos org\u00e1nulos, como os endosomas, lisosomas, e ves\u00edculas secretoras, nos que desempe\u00f1an diversas funci\u00f3ns esenciais para o funcionamento deses org\u00e1nulos. Por exemplo, o gradiente de prot\u00f3ns a trav\u00e9s da membrana vacuolar dos l\u00e9vedos xerado por estas ATPases dirixe a captaci\u00f3n de calcio ao interior dos vac\u00faolos por medio dun sistema antiportador de H+/Ca2+ . Na transmisi\u00f3n sin\u00e1ptica das neuronas, as ATPases V acidifican as ves\u00edculas sin\u00e1pticas.\nAs ATPases vacuolares tam\u00e9n se encontran nas membranas plasm\u00e1ticas dunha ampla variedade de c\u00e9lulas como as c\u00e9lulas intercaladas dos riles, osteoclastos (c\u00e9lulas que reabsorben o \u00f3so), macr\u00f3fagos, neutr\u00f3filos, espermatozoides, c\u00e9lulas do intestino medio de insectos, e certas c\u00e9lulas tumorais. As ATPases V da membrana plasm\u00e1tica est\u00e1n implicadas en procesos como a homeostase do pH, transporte acoplado, e met\u00e1stase tumoral. As ATPases V na membrana do acrosoma do espermatozoide acidifican o acrosoma. Esta acidificaci\u00f3n activa as proteases necesarias para a perforaci\u00f3n da membrana do ovo durante a fecundaci\u00f3n. As ATPases V da membrana plasm\u00e1tica dos osteoclastos bombean prot\u00f3ns \u00e1 superficie do tecido \u00f3seo, o cal \u00e9 necesario para a reabsorci\u00f3n \u00f3sea. Nas c\u00e9lulas intercaladas dos riles, estas ATPases bombean prot\u00f3ns \u00e1 urina, permitindo a reabsorci\u00f3n de bicarbonato ao sangue.\nEstrutura.\nA ATPase V de l\u00e9vedo \u00e9 a que mellor est\u00e1 caracterizada. Identific\u00e1ronse polo menos 13 subunidades que forman o complexo funcional da ATPase V, que consta de dous dominios. As subunidades pertencen ao dominio Vo (subunidades asociadas \u00e1 membrana) ou ao dominio V1 (subunidades asociadas perifericamente). O dominio V1 \u00e9 responsable da hidr\u00f3lise do ATP, mentres que o dominio Vo \u00e9 responsable da translocaci\u00f3n de prot\u00f3ns.\nA porci\u00f3n V1 incl\u00fae 8 subunidades, da A \u00e1 H, con tres copias das subunidades catal\u00edticas A e B, tres copias das subunidades estator E e G, e unha copia das subunidades reguladoras C e H. Ademais, o dominio V1 tam\u00e9n cont\u00e9n as subunidades D e F, que forman un eixe de rotor central. O dominio V1 cont\u00e9n isoformas das subunidades espec\u00edficas de tecido B, C, E, e G. As mutaci\u00f3ns da isoforma B1 orixinan a enfermidade humana acidose tubular renal distal e a xordeira sensorineural.\nO dominio Vo cont\u00e9n 6 subunidades diferentes, a, d, c, c', c\", e, e a estequiometr\u00eda do anel c est\u00e1 a\u00ednda suxeita a debate, e post\u00falase que \u00e9 un dec\u00e1mero na ATPase V da avela\u00ed\u00f1a do tabaco \"Manduca sexta\". O dominio Vo de mam\u00edfero cont\u00e9n isoformas espec\u00edficas de tecido para as subunidades a e d, mentres que a ATPase V de l\u00e9vedo cont\u00e9n d\u00faas isoformas de subunidades espec\u00edficas de org\u00e1nulo de a, chamadas Vph1p e Stv1p. As mutaci\u00f3ns na isoforma a3 orixinan a enfermidade humana infantil osteopetrose maligna, e as mutaci\u00f3ns na isoforma a4 dan lugar \u00e1 acidose tubular renal distal, nalg\u00fans casos con xordeira sensorineural.\nA hidr\u00f3lise do ATP nos sitios de uni\u00f3n do nucle\u00f3tido catal\u00edtico na subunidade A impulsa a rotaci\u00f3n dun talo central composto polas subunidades D e F, o cal \u00e1 s\u00faa vez impulsa a rotaci\u00f3n dun barril de subunidades c en relaci\u00f3n coa subunidade a. A complexa estrutura da ATPase V foi determinada por medio das estruturas dos complexos atopados en \"Manduca sexta\" e l\u00e9vedo que foron resoltos por miroscoia crioelectr\u00f3nica de part\u00edcula \u00fanica e tinguidura negativa, respectivamente. Estas estruturas revelaron que a ATPase V ten unha rede de tres estatores, ligada por un colar denso formado polas subunidades C, H, e a, as cales, a\u00ednda que separan os dominios V1 e V0, non interaccionan co eixe do rotor central formado polas subunidades F, D, e d. A rotaci\u00f3n deste eixe de rotor central causada pola hidr\u00f3lise do ATP nas subunidades catal\u00edticas AB orixina o movemento do barril de subunidades c que est\u00e1n despois da subunidade a, o cal impulsa o transporte de prot\u00f3ns a trav\u00e9s da membrana. Prop\u00faxose unha estequiometr\u00eda de dous prot\u00f3ns translocados por cada ATP hidrolizado.\nAdemais das subunidades estruturais da ATPase V de l\u00e9vedo, identific\u00e1ronse prote\u00ednas asociadas que c\u00f3mpren para a ensamblaxe. Estas prote\u00ednas asociadas son esenciais para a ensamblaxe do dominio Vo e denom\u00ednanse Vma12p, Vma21p, e Vma22p . D\u00faas das tres prote\u00ednas, a Vma12p e a Vma22p, forman un complexo que se une transitoriamente a Vph1p (subunidade a) para axudar \u00e1 s\u00faa ensamblaxe e maduraci\u00f3n . A Vma21p coordina a ensamblaxe das subunidades de Vo e acompa\u00f1a ao dominio Vo ata ves\u00edculas para o seu transporte ao aparato de Golgi .\nV1.\nO dominio V1 da ATPase V \u00e9 o sitio da hidr\u00f3lise do ATP. Este dominio soluble consta dun hex\u00e1mero de subunidades A e B alternantes, un rotor central D, estatores perif\u00e9ricos G e E, e subunidades reguladoras C e H. A hidr\u00f3lise do ATP impulsa un cambio conformacional nas seis interfaces A|B e con iso a rotaci\u00f3n do rotor central D. A diferenza da ATP sintase, o dominio V1 non \u00e9 unha ATPase activa cando est\u00e1 disociado.\nSubunidade C.\nA ATPase vacuolar C representa a subunidade C-terminal que \u00e9 parte do complexo V1, e est\u00e1 localizada na interface entre os complexos V1 e V0.\nA subunidade C xoga un papel esencial no control da ensamblaxe da ATPase vacuolar, actuando como un estator flexible que mant\u00e9n unida as partes catal\u00edtica (V1) e de membrana (V0) do encima. A liberaci\u00f3n da subunidade C do complexo da ATPase causa a disociaci\u00f3n dos subcomplexos V1 e V0, o cal \u00e9 un importante mecanismo para o control da actividade da ATPase vacuolar na c\u00e9lula. Esencialmente, crear un alto gradiente electroqu\u00edmico e baixo pH, activa o encima para formar m\u00e1is ATP.\nSubunidade G.\nEsta subunidade, \u00e9 parte do V1, e \u00e9 importante para a ensamblaxe e actividade da ATPase vacuolar.\nSubunidade H.\nEsta subunidade est\u00e1 s\u00f3 implicada na actividade e non na ensamblaxe.\nVo.\nO dominio Vo \u00e9 responsable da translocaci\u00f3n de prot\u00f3ns. Ao contrario da ATP sintase de tipo F, o dominio Vo transporta prot\u00f3ns contra o gradiente de concentraci\u00f3ns. A rotaci\u00f3n do dominio Vo transporta os prot\u00f3ns en movementos coordinados co dominio V1, o cal \u00e9 responsable da hidr\u00f3lise do ATP. As subunidades do dominio Vo son:\nSubunidade I.\nA subunidade de 116kDa (ou subunidade a) e a subunidade I enc\u00f3ntranse no complexo V0 ou A0 das ATPases V e ATPases A, respectivamente. A subunidade de 116kDa \u00e9 unha glicoprote\u00edna transmembrana necesaria para a ensamblaxe e a actividade de transporte de prot\u00f3ns do complexo da ATPase. Hai varias isoformas da subunidade de 116kDa, que te\u00f1en un papel potencial para destinar e regular as ATPases vacuolares a org\u00e1nulos espec\u00edficos.\nA funci\u00f3n da subunidade de 116-kDa non est\u00e1 definida, pero a s\u00faa estrutura predita consta de 6\u20138 sectores transmembrana, o que suxire que pode ter unha funci\u00f3n similar da subunidade a de FO.\nSubunidade d.\nEsta subunidade non \u00e9 un compo\u00f1ente integral de membrana do dominio do poro de membrana e \u00e9 necesario para a correcta ensamblaxe do sector V0. P\u00e9nsase que est\u00e1 implicada na ensamblaxe regulada das subunidades V1 no sector da membrana ou alternativamente pode impedir o paso de prot\u00f3ns a trav\u00e9s de poros V0.\nSubunidade d2.\nEsta subunidade \u00e9 parte do complexo V0 integral de membrana da ATPase vacuolar, o cal \u00e9 responsable da acidificaci\u00f3n de compartimentos intracelulares nas c\u00e9lulas eucari\u00f3ticas. Axuda a proporcionar a maior parte da enerx\u00eda requirida para os procesos de transporte no sistema vacuolar. P\u00e9nsase que xoga un papel no acoplamento do transporte de prot\u00f3ns e a hidr\u00f3lise de ATP e interv\u00e9n na regulaci\u00f3n da fusi\u00f3n de osteoclastos e formaci\u00f3n de \u00f3so.\nSubunidade c.\nIgual que a ATPase de tipo F, a rexi\u00f3n tansmembrana da ATPase V incl\u00fae un anel de subunidades que abrangue o grosor da membrana que son as principais responsables da translocaci\u00f3n de prot\u00f3ns. A diferenza da ATP sintase de tipo F, a ATPase de tipo V ten moitas subunidades relacionadas no anel c; en fungos como os l\u00e9vedos hai tres subunidades relacionadas (de variada estequiometr\u00eda) e na maior\u00eda dos demias eucariotas hai d\u00faas.\nEnsamblaxe da ATPase vacuolar.\nA ATPase V de l\u00e9vedo non se pode ensamblar cando alg\u00fan dos xenes que codifican as subunidades \u00e9 eliminado excepto para as subunidades H e c\" . Sen subunidade H, a ATPase V ens\u00e1mblase pero non \u00e9 activa, e a perda da subunidade c\" causa o desacoplamento da actividae encim\u00e1tica.\nOs mecanismos precisos polos cales se produce a ensamblaxe das ATPases vacuolares son a\u00ednda controvertidos, e hai evidencias que suxiren d\u00faas posibilidades distintas. A an\u00e1lise mutacional e os ensaios \"in vitro\" mostraron que os dominios Vo e V1 preensamblados poden combinarse para formar un complexo nun proceso chamado ensamblaxe independente. Entre os apoios \u00e1 idea da ensamblaxe independente est\u00e1n que o dominio Vo ensamblado pode encontrarse no vac\u00faolo en ausencia do dominio V1, mentres que se poden encontrar dominios V1 libres no citoplasma e non no vac\u00faolo. Ao contrario, os experimentos de caza de pulso (\"pulse-chase\") \"in vivo\" revelaron que hai interacci\u00f3ns temper\u00e1s entre subunidades de Vo e V1, concretamente, as subunidades a e B, o que parece indicar que as subunidades se engaden paso a paso para formar un s\u00f3 complexo nun proceso de ensamblaxe concertado.\nEvoluci\u00f3n da ATPase vacuolar.\nUnha t\u00e9cnica relativamente nova chamada resurrecci\u00f3n de xene ancestral deu nova luz \u00e1 historia evolutiva da ATPase vacuolar. Atopouse como a estrutura da forma da ATPase vacuolar ancestral que constaba de d\u00faas prote\u00ednas diferentes evolucionou \u00e1 versi\u00f3n dos fungos con tres prote\u00ednas.\nRegulaci\u00f3n da actividade da ATPase vacuolar.\nA regulaci\u00f3n \"in vivo\" da actividade da ATPase vacuolar real\u00edzase pola disocaici\u00f3n reversible do dominio V1 do dominio Vo. Despois da ensamblaxe inicial, tanto a ATPase V do insecto \"Manduca sexta\" coma a de l\u00e9vedo poden desensamblarse reversiblemente nos dominios Vo e V1 libres despois de 2 a 5 minutos de privaci\u00f3n de glicosa. A desensamblaxe reversible pode ser un mecanismo xeral para regular a actividade da ATPase V, xa que existe en l\u00e9vedos e insectos. Proponse que a reensamblaxe \u00e9 axudada por un complexo chamado RAVE (regulador da H+-ATPase das membranas vacuolares e endos\u00f3micas). A desensamblaxe e reensamblaxe das ATPases V non require a s\u00edntese de novas prote\u00ednas pero necesita unha rede microtubular intacta.\nDoenzas humanas.\nOsteopetrose.\nOsteopetrose \u00e9 un termo xen\u00e9rico co que se designa un grupo de condici\u00f3ns herdables nas cales se produce un defecto na resorci\u00f3n \u00f3sea feita polos osteoclastos. En humanos danse tanto a osteopetrose dominante coma a recesiva. A osteopetrose autos\u00f3mica dominante produce s\u00edntomas leves nos adultos, que experimentan frecuentes fracturas \u00f3seas debido \u00e1 fraxilidade dos \u00f3sos. Hai unha forma m\u00e1is grave de osteopetrose que se denomina osteopetrose maligna infantil autos\u00f3mica recesiva. Identific\u00e1ronse tres xenes que son responsables da osteopetrose recesiva humana, os cales est\u00e1n directamente implicados na xeraci\u00f3n de prot\u00f3ns e nas v\u00edas de secreci\u00f3n que son esenciais para a reabsorci\u00f3n \u00f3sea. Un deses xenes \u00e9 o da anhidrase carb\u00f3nica II, que cando est\u00e1 mutado causa osteopetrose con acidose tubular renal (tipo 3). As mutaci\u00f3ns do xene do canal de cloruros ClC7 tam\u00e9n orixinan tanto osteopetrose dominante coma recesiva. Aproximadamente o 50% dos pacientes con osteopetrose maligna infantl recesiva te\u00f1en mutaci\u00f3ns no xene da subunidade a isoforma a3 da ATPase V. En humanos, identific\u00e1ronse 26 mutaci\u00f3ns no xene da subunidade a isoforma a3 na ATPase V, que se encontra en osteoclastos, que orixina a doenza \u00f3sea osteopetrose autos\u00f3mica recesiva.\nAcidose tubular renal distal.\nA importancia da actividade da ATPase V na secreci\u00f3n renal de prot\u00f3ns est\u00e1 suli\u00f1ada pola enfermidade hereditaria acidose tubular renal distal. En todos os casos, a acidose tubular renal orix\u00ednase polo fallo dos mecanismos renais normais que regulan o pH sist\u00e9mico. Hai catro tipos de acidose tubular renal. O tipo 1 \u00e9 a acidose tubular renal distal e orix\u00ednase polo fallo no conduto colector cortical para acidificar o pH da urina por debaixo de 5. Alg\u00fans pacientes con acidose tubular renal distal autos\u00f3mica recesiva tam\u00e9n presentan unha xordeira sensorineural. A herdanza deste tipo de acidose tubular renal depende de mutaci\u00f3ns na subunidade isoforma B1 da ATPase V ou na isoforma a4 ou mutaci\u00f3ns da banda 3 (tam\u00e9n chamada AE1), un intercambiador Cl- /HCO3-. S\u00e1bese que hai doce mutaci\u00f3ns diferentes na isoforma B1 da ATPase V e vinte e catro mutaci\u00f3ns na a4 que orixinan a acidose tubular renal distal. Os estudos de PCR e transcrici\u00f3n inversa mostraron a expresi\u00f3n da subunidade a4 nas c\u00e9lulas intercaladas renais e na c\u00f3clea do o\u00eddo. A acidose tubular renal distal causada por mutaci\u00f3ns no xene da subunidade a4 nalg\u00fans casos pode asociarse coa xordeira debido ao fallo na acidificaci\u00f3n normal da endolinfa do o\u00eddo interno.\nNomenclatura.\nO termo Vo leva como sub\u00edndice a letra o (non o n\u00famero cero), que \u00e9 a inicial de oligomicina. Por\u00e9n, moitas veces ese sub\u00edndice se le cero tanto informalmente coma nalgunhas notaci\u00f3ns, especialmente nas de xenes humanos no NCBI. Por exemplo, o xene da subunidade c do Vo humano denom\u00ednase \"ATP6V0C\" (co cero)."}
{"id": "286434", "revid": "27155", "url": "https://gl.wikipedia.org/wiki?curid=286434", "title": "V-ATPase", "text": ""}
{"id": "286435", "revid": "27155", "url": "https://gl.wikipedia.org/wiki?curid=286435", "title": "ATPase vacuolar", "text": ""}
{"id": "286436", "revid": "27155", "url": "https://gl.wikipedia.org/wiki?curid=286436", "title": "ATPase H+ de tipo vacuolar", "text": ""}
{"id": "286437", "revid": "89787", "url": "https://gl.wikipedia.org/wiki?curid=286437", "title": "Peyton Siva", "text": "Peyton Robert Siva, Jr., nado o 24 de outubro de 1990 en Seattle, Washington, \u00e9 un xogador estadounidense de baloncesto profesional.\nTraxectoria profesional.\nSiva foi seleccionado na 56\u00aa posici\u00f3n do Draft da NBA de 2013 polos Detroit Pistons. O 5 de agosto de 2013, asinou o seu primeiro contrato profesional cos Pistons. O 26 de decembro de 2013, foi asignado \u00f3s Fort Wayne Mad Ants da NBA D-League. O 13 de xaneiro de 2014, foi chamado de volta polos Pistons. O 31 de xaneiro de 2014 foi asignado de novo \u00f3s Mad Ants, e volveu \u00f3s Pistons a mediados de febreiro de 2014."}
{"id": "286442", "revid": "98629", "url": "https://gl.wikipedia.org/wiki?curid=286442", "title": "Fisi\u00f3n binaria", "text": "A fisi\u00f3n binaria ou bipartici\u00f3n \u00e9 unha forma de reproduci\u00f3n asexual celular que se leva a cabo en arqueas, bacterias, l\u00e9vedos de fisi\u00f3n, algas unicelulares e protozoos, que consiste na divisi\u00f3n dunha c\u00e9lula en d\u00faas despois da replicaci\u00f3n e separaci\u00f3n do ADN, seguida da divisi\u00f3n do citoplasma (citocinese).\nA fisi\u00f3n \"binaria\" contraponse coa fisi\u00f3n \"m\u00faltiple\", na cal unha c\u00e9lula d\u00e1 lugar a moitas c\u00e9lulas fillas. A fisi\u00f3n m\u00faltiple a nivel celular d\u00e1se en moitos protistas como esporozoos e algas, nos cales o n\u00facleo se divide moitas veces por mitose orixinando moitos n\u00facleos, e m\u00e1is tarde div\u00eddese o citoplasma formando moitas c\u00e9lulas fillas. Nos apicomplexos, a fisi\u00f3n m\u00faltiple ou esquizogonia d\u00e1se durante a formaci\u00f3n de merozo\u00edtos, esporozo\u00edtos e microgametos en distintas fases do seu ciclo vital. Tam\u00e9n se denomina divisi\u00f3n m\u00faltiple ou pluripartici\u00f3n.\nOs termos fisi\u00f3n binaria e bipartici\u00f3n, ademais de para a divisi\u00f3n de procariotas e protistas, util\u00edzanse tam\u00e9n en zoolox\u00eda para denominar certos tipos de reproduci\u00f3n asexual de animais nas que o animal se divide en fragmentos que orixinan un novo individuo. Son divisi\u00f3ns do tipo da xemaci\u00f3n (por exemplo en hidra de auga doce) ou da fragmentaci\u00f3n (por exemplo, a fisiparidade das estrelas de mar).\nFisi\u00f3n binaria procari\u00f3tica.\nA fisi\u00f3n binaria comeza coa replicaci\u00f3n do ADN, o cal en procariotas consta esencialmente dunha soa mol\u00e9cula circular, e tam\u00e9n de pequenos pl\u00e1smidos. Esta replicaci\u00f3n comeza desde a orixe de replicaci\u00f3n, onde o ADN se abre formando unha burbulla de replicaci\u00f3n que separa o ADN de dobre febra. Este novo ADN anc\u00f3rase na membrana plasm\u00e1tica.\nNo caso de \"Escherichia coli\", antes de que ocorra a replicaci\u00f3n, a orixe de replicaci\u00f3n (\"OriC\") sit\u00faase nun polo da bacteria. Cando remata a replicaci\u00f3n de \"OriC\", estas secuencias migran cara ao polo oposto da c\u00e9lula, continuando o proceso de replicaci\u00f3n do resto do cromosoma. Os cromosomas as\u00ed siuados nos polos celulares van determinar a posici\u00f3n do plano de divisi\u00f3n celular, asegurando que esta se produza no ecuador da c\u00e9lula. A fisi\u00f3n binaria depende da prote\u00edna FtsZ, a cal \u00e9 unha GTPase do citoesqueleto que forma filamentos similares aos da tubulina. Estes filamentos forman un anel no ecuador da c\u00e9lula e recrutan \u00e1s demais prote\u00ednas que van intervir na divisi\u00f3n. Estas prote\u00ednas dirixen o crecemento da parede celular e da membrana plasm\u00e1tica cara ao interior, formando un septo que divide a c\u00e9lula en d\u00faas nun proceso chamado citocinese. Outras prote\u00ednas que compo\u00f1en o anel do septo son a prote\u00edna FtsK, que se encarga de coordinar a separaci\u00f3n dos cromosomas na divisi\u00f3n celular, tam\u00e9n se encontraron en \"E. coli\", hidrolases de mure\u00edna que cumpren un importante papel na separaci\u00f3n das c\u00e9lulas fillas.\nA reproduci\u00f3n bacteriana por fisi\u00f3n binaria presenta taxas de crecemento expo\u00f1enciais. Por exemplo, en condici\u00f3ns \u00f3ptimas, a bacteria \"Escherichia coli\" div\u00eddese cada 20 minutos. O ADN bacteriano ten taxas de mutaci\u00f3n elevadas. Desta maneira, a r\u00e1pida reproduci\u00f3n bacteriana d\u00e1 amplas oportunidades para que se produzan novas cepas capaces de desenvolver resistencia a antibi\u00f3ticos e ax\u00fadalles a proliferar nunha gran variedade de ambientes.\nFisi\u00f3n binaria en protistas.\nA fisi\u00f3n binaria pode clasificarse nos protistas en diferentes tipos segundo cal sexa o plano de divisi\u00f3n, que son:"}
{"id": "286445", "revid": "27155", "url": "https://gl.wikipedia.org/wiki?curid=286445", "title": "Bipartici\u00f3n", "text": ""}
{"id": "286450", "revid": "5863", "url": "https://gl.wikipedia.org/wiki?curid=286450", "title": "Lago Gonz\u00e1lez", "text": ""}
{"id": "286451", "revid": "5863", "url": "https://gl.wikipedia.org/wiki?curid=286451", "title": "D\u00edaz Fierros", "text": ""}
{"id": "286452", "revid": "75439", "url": "https://gl.wikipedia.org/wiki?curid=286452", "title": "Estaci\u00f3n de Hidrobiolox\u00eda Encoro do Con", "text": "A Estaci\u00f3n de Hidrobiolox\u00eda Encoro do Con (EHEC) \u00e9 un centro de investigaci\u00f3n cient\u00edfica pertencente \u00e1 Universidade de Santiago de Compostela. Inaugurouse no ano 2004, e est\u00e1 situada \u00e1 beira do encoro do Con, no lugar de Castro de Agud\u00edn, na parroquia de Cea (Vilagarc\u00eda de Arousa).\nA EHEC persegue desde a s\u00faa orixe un triplo obxectivo: a investigaci\u00f3n en materia de hidrobiolox\u00eda, a formaci\u00f3n superior cient\u00edfico-t\u00e9cnica e a divulgaci\u00f3n do avance cient\u00edfico como v\u00eda para solicitar dos cidad\u00e1ns a s\u00faa cooperaci\u00f3n na conservaci\u00f3n do medio natural.\nObxectivos.\nOs principais obxectivos da EHEC son a investigaci\u00f3n, a docencia e a divulgaci\u00f3n, e apoi\u00e1ndose nestes foi creada co fin de propiciar, fomentar e desenvolver a investigaci\u00f3n en Biolox\u00eda das Augas Continentais, facilitando \u00f3s investigadores as s\u00faas instalaci\u00f3ns e medios dispo\u00f1ibles para o desenvolvemento dos traballos cient\u00edficos, proxectos de investigaci\u00f3n, teses doutorais, reuni\u00f3ns cient\u00edficas. Enc\u00e1rgase as\u00ed mesmo do asesoramento e colaboraci\u00f3n en materia de investigaci\u00f3n con entidades p\u00fablicas e privadas, o establecemento e coordinaci\u00f3n de relaci\u00f3ns de intercambio cient\u00edfico con outras Universidades e instituci\u00f3ns cient\u00edficas de Espa\u00f1a e doutros pa\u00edses.\nAs\u00ed, a EHEC pretende ser unha ponte na cooperaci\u00f3n entre os organismos xestores e os organismos de investigaci\u00f3n, onde se acheguen opini\u00f3ns baseadas no axeitado co\u00f1ecemento dos ecosistemas acu\u00e1ticos naturais.\nInstalaci\u00f3ns.\nA EHEC est\u00e1 distribu\u00edda en catro \u00e1reas correspondentes cada unha a unha planta. A primeira, corresponde \u00e1 planta baixa e nela sit\u00faanse os laboratorios (laboratorio de an\u00e1lises e laboratorio h\u00famido) e os almac\u00e9ns nos que se gardan os equipamentos necesarios para as mostraxes. A \u00e1rea de administraci\u00f3n (despachos) e de docencia e investigaci\u00f3n (aula, aula de inform\u00e1tica, laboratorio de microscop\u00eda) local\u00edzase na primeira planta. A segunda planta, dest\u00ednase a aloxamento para investigadores visitantes (habitaci\u00f3ns, sal\u00f3n-comedor). Por \u00faltimo, na planta baixo cuberta at\u00f3pase a biblioteca e a sala de xuntas.\nInvestigaci\u00f3ns.\nAs li\u00f1as tem\u00e1ticas que poden desenvolverse neste centro son as relacionadas coa investigaci\u00f3n hidrobiol\u00f3xica b\u00e1sica e aplicada que se levan a cabo na actualidade na comunidade cient\u00edfica internacional, desde investigaci\u00f3ns sobre biodiversidade, ecotoxicolox\u00eda, contaminaci\u00f3n e calidade das augas, ata a xesti\u00f3n de poboaci\u00f3ns, acuicultura, xen\u00e9tica, modelizaci\u00f3n limnol\u00f3xica etc.\nCertificados de excelencia e premios.\nA Estaci\u00f3n de Hidrobiolox\u00eda Encoro do Con obtivo no ano 2009 o \"Selo de Compromiso cara \u00e1 Excelencia Europea 200+\" polo seu sistema de xesti\u00f3n. Este Selo renovouse nos anos 2011 e 2013.\nNo referente a premios, a EHEC foi galardoada co Primeiro Premio do I Concurso de Acci\u00f3ns Sostibles de Emprendemento Social (ASES) da C\u00e1tedra Dr. Jaime Vera de Emprendemento Social da USC pola acci\u00f3n titulada: \"A piscicultura como terapia ocupacional e medio de fornecemento da responsabilidade medioambiental individual na comunidade terap\u00e9utica do Proxecto Home de Cernadas-Portomouro (Val do Dubra)\".\nEn 2013 o \"Diario de Arousa\" outorgoulle o Premio Arous\u00e1n do Ano, ademais de polo triplo obxectivo perseguido, polo seguimento exhaustivo dos r\u00edos do contorno, especialmente o Umia, no que a EHEC estivo activamente implicada no estudo do bloom toxix\u00e9nico de cianobacterias, e pola s\u00faa contribuci\u00f3n \u00f3 estudo da biodiversidade fluvial e pola promoci\u00f3n de cursos de ver\u00e1n para analizar as cuesti\u00f3ns m\u00e1is relevantes da auga.\nProduci\u00f3n cient\u00edfica.\nNos \u00faltimos anos o equipo pertencente \u00e1 EHEC publicou m\u00e1is de 40 artigos cient\u00edficos, publicou seis libros e abundante material de divulgaci\u00f3n; ademais participou activamente con comunicaci\u00f3ns nunha vintena de congresos internacionais.\nActividades.\nA EHEC organiza periodicamente xornadas de portas abertas, exposici\u00f3ns, conferencias, cursos de formaci\u00f3n etc. Tam\u00e9n colabora como asesora cient\u00edfica de medios de comunicaci\u00f3n e organizaci\u00f3ns como conservacionistas."}
{"id": "286455", "revid": "89787", "url": "https://gl.wikipedia.org/wiki?curid=286455", "title": "Drenaxe \u00e1cida de minas", "text": "A drenaxe \u00e1cida de minas ou, m\u00e1is en xeral, drenaxe metal\u00edfera e \u00e1cida, ou drenaxe \u00e1cida de rochas \u00e9 o fluxo de augas \u00e1cidas procedente de minas de metais ou de carb\u00f3n ou de formaci\u00f3ns naturais similares.\nA drenaxe \u00e1cida de rochas prod\u00facese de forma natural en certos lugares como parte do proceso de meteorizaci\u00f3n das rochas, pero \u00e9 exacerbado polos cambios a grande escala no terreo caracter\u00edsticos da minar\u00eda e outras grandes construci\u00f3ns, xeralmente cando afectan a rochas que conte\u00f1en abondosos sulfuros minerais. Nas \u00e1reas onde a terra foi alterada (por exemplo, lugares onde se fixeron construci\u00f3ns ou estradas) poden orixinarse drenaxes \u00e1cidas de rochas. En moitas localidades, o l\u00edquido que se drena dos lugares de almacenamento de carb\u00f3n, instalaci\u00f3ns para o tratamento do carb\u00f3n, lavados de carb\u00f3n, e residuos de carb\u00f3n pode ser moi \u00e1cido, e en tales casos consid\u00e9rase tam\u00e9n drenaxe \u00e1cida de rochas.\nO mesmo tipo de reacci\u00f3ns qu\u00edmicas e procesos poden ocorrer por medio de alteraci\u00f3ns de solos sulfatados \u00e1cidos formados en condici\u00f3ns costeiras ou de estuario.\nNomenclatura.\nHistoricamente, as descargas \u00e1cidas procedentes de minas activas ou abandonadas foron denominados drenaxe \u00e1cida de minas. O termo drenaxe \u00e1cida de rochas foi introducido nas d\u00e9cadas de 1980 e 1990 para indicar que a drenaxe \u00e1cida pode orixinarse doutras fontes distintas das minas. Por exemplo, un documento presentado en 1991 nunha importante conferencia internacional sobre este asunto titul\u00e1base: \"A predici\u00f3n da drenaxe \u00e1cida de rochas. L\u00e9cci\u00f3ns a partir da base de datos\" (\"The Prediction of Acid Rock Drainage - Lessons from the Database\") Tanto a drenaxe \u00e1cida de minas coma a de rochas ref\u00edrense a augas \u00e1cidas (de baixo pH) causadas pola oxidaci\u00f3n de dulfuros minerais, a\u00ednda que drenaxe \u00e1cida de rochas \u00e9 un termo m\u00e1is xen\u00e9rico.\nNos casos nos que as drenaxes procedentes dunha mina non son \u00e1cidas e levan metais ou metaloides disolvidos, ou eran orixinalmente \u00e1cidas, pero foron neutralizadas durante o traxecto seguido polo fluxo, ent\u00f3n denom\u00ednanse \"drenaxes neutras de minas\", \"auga influenciada pola minar\u00eda\" ou doutros modos. Ning\u00fan destes nomes acadou unha aceptaci\u00f3n xeral.\nDistribuci\u00f3n.\nA minar\u00eda subsuperficial a mi\u00fado progresa por debaixo de t\u00e1boas de auga, polo que hai que estar bombeando decote auga f\u00f3ra da mina para que esta non se aolague. Cando se abandona unha mina, d\u00e9ixase de bombear, e a mina in\u00fandase. Esta introduci\u00f3n de auga \u00e9 o paso inicial na maior parte das situaci\u00f3ns en que se produce drenaxe \u00e1cida das rochas. Moreas de residuos mineiros de barro, terra e rochas ou balsas de vertidos, e residuos de carb\u00f3n son tam\u00e9n unha importante fonte de drenaxe \u00e1cida de minas.\nUnha vez que se expo\u00f1en ao aire e auga os sulfuros de metais (xeralmente pirita, que \u00e9 un sulfuro de ferro) que se encontran nas rochas circundantes e nas que est\u00e1n sobre a veta, a s\u00faa oxidaci\u00f3n xera acidez. As colonias de bacterias e arqueas aceleran moito a descomposici\u00f3n de compostos con i\u00f3ns met\u00e1licos, a\u00ednda que as reacci\u00f3ns tam\u00e9n ocorren en ambientes abi\u00f3ticos. Estes microbios, chamados extrem\u00f3filos pola s\u00faa capacidade de sobrevivir en duras condici\u00f3ns, viven de forma natural nas rochas, pero a limitaci\u00f3n de auga e ox\u00edxeno xeralmente fai que non proliferen en gran n\u00famero. Os extrem\u00f3filos especiais chamados acid\u00f3filos aprov\u00e9itanse especialmente dos baixos pHs das minas abandonadas. En especial, \"Acidithiobacillus ferrooxidans\" contrib\u00fae de forma clave \u00e1 oxidaci\u00f3n das piritas.\nAs minas met\u00e1licas poden xerar descargas moi \u00e1cidas cando o mineral \u00e9 un sulfuro ou est\u00e1 asociado coa pirita. Nestes casos o i\u00f3n met\u00e1lico predominante pode non ser o ferro sen\u00f3n o cinc, cobre, ou n\u00edquel. O mineral de cobre m\u00e1is explotado, a calcopirita, \u00e9 un sulfuro de ferro e cobre e aparece xunto con outros sulfuros minerais. Deste xeito, as minas de cobre son con frecuencia as principais culpables das drenaxes \u00e1cidas de minas.\nNalgunhas minas, a drenaxe \u00e1cida det\u00e9ctase entre 2 e 5 anos despois de que empece a actividade meneira, pero noutras tarda moito m\u00e1is tempo. Ademais, as drenaxes \u00e1cidas poden seguir produc\u00edndose durante d\u00e9cadas ou s\u00e9culos despois de que se detectaron por primeira vez, o que pode ser un problema ambiental a longo prazo.\nQu\u00edmica.\nA qu\u00edmica da oxidaci\u00f3n das piritas, a produci\u00f3n de i\u00f3ns ferrosos e despois f\u00e9riicos, \u00e9 moi complexa, e esta complexidade dificulta considerablemente o dese\u00f1o de opci\u00f3ns de tratamento efectivo das drenaxes.\nA\u00ednda que hai moitos procesos qu\u00edmicos contrib\u00faen \u00e1 drenaxe \u00e1cida de minas, a oxidaci\u00f3n das piritas \u00e9 con diferenza o principal contribu\u00ednte. A ecuaci\u00f3n xeral deste proceso \u00e9:\nA oxidaci\u00f3n de sulfuro a sulfato solubiliza o ferro ferroso (ferro(II)), o cal \u00e9 posteriormente oxidado a i\u00f3n f\u00e9riico (Fe(III)):\nAmbas as reacci\u00f3ns poden ocorrer espontaneamente ou poden ser catalizados por microorganismos que obte\u00f1en enerx\u00eda da reacci\u00f3n de oxidaci\u00f3n. Os cati\u00f3ns f\u00e9rricos producidos poden tam\u00e9n oxidar m\u00e1is pirita e producir i\u00f3ns ferrosos:\nO efecto neto destas reacci\u00f3ns \u00e9 liberar H+, o cal fai diminu\u00edr o pH e manter a solubilidade do i\u00f3n f\u00e9rrico.\nPapel dos microorganismos.\nVarias especies de bacterias e arqueas acid\u00f3filas que viven nas minas son responsables de catalizar parte das reacci\u00f3ns que orixinan as drenaxes \u00e1cidas. A oxidaci\u00f3n dos sulfuros met\u00e1licos \u00e9 moito m\u00e1is lenta se non est\u00e1n presentes microorganismos como, por exemplo, \"Acidithiobacillus ferrooxidans\" (sin\u00f3nimo \"Thiobacillus ferrooxidans\"); esta bacteria xera ferro f\u00e9rrico, que \u00e9 un potente oxidante das piritas. Outras bacterias implicadas na drenaxe \u00e1cida de minas son \"Leptospirillum ferrooxidans\", \"Acidithiobacillus thiooxidans\" e \"Sulfobacillus thermosulfidooxidans\". Tam\u00e9n son importantes as arqueas da familia Ferroplasmaceae (como \"Ferroplasma acidiphilum\", que oxida o i\u00f3n ferroso), e as diminutas arqueas ARMAN, atopadas na mina de Iron Mountain en California e despois noutras partes do mundo. Prod\u00facense asociaci\u00f3ns e sinerx\u00edas entre a comunidade de microorganismos das minas.\nEfectos.\nEfectos sobre o pH.\nNalg\u00fans sistemas de drenaxes \u00e1cidas de minas as temperaturas chegan aos 47\u00a0\u00b0C, e o pH pode baixar ata -3,6 (os pH negativos son posibles en certas condici\u00f3ns).\nOs microorganismos que poden contribu\u00edr a causar drenaxe \u00e1cida de minas poden prosperar en augas con pHs pr\u00f3ximos a cero. Os pH negativos poden producirse cando a auga evapora en lagoas xa \u00e1cidas, o que incrementa a\u00ednda m\u00e1is a concentraci\u00f3n de H+.\nPor exemplo, aproximadamente a metade das descargas de minas de carb\u00f3n en Pensilvania te\u00f1en un pH por debaixo de 5. Por\u00e9n, unha porci\u00f3n significativa da drenaxe de minas nas rexi\u00f3ns produtoras de carb\u00f3n de Pensilvania tanto de carb\u00f3n bituminoso coma de antracita \u00e9 alcalina, porque a rocha calcaria das capas que cobren as vetas de carb\u00f3n neutraliza os \u00e1cidos antes de que emane a drenaxe.\nPrecipitados amarelos.\nCando o pH da drenaxe \u00e1cida de minas se eleva por riba de 3, polo contacto con auga doce ou con minerais neutralizantes, o Fe(III) previamente disolvido precipita como hidr\u00f3xido de ferro(III), que \u00e9 un s\u00f3lido de cor amarelo-laranxa. Son posibles outros tipos de precipitados de ferro, como \u00f3xidos de ferro e oxihidr\u00f3xidos. Todos estes precipitados poden cambiar a cor da auga e afectar \u00e1s plantas e animais, alterando o ecosistema do regato. O proceso tam\u00e9n produce i\u00f3ns hidr\u00f3xeno adicionais, os cales poden incrementar m\u00e1is a acidez do pH. Nalg\u00fans casos, as concentraci\u00f3ns de hidr\u00f3xidos de ferro nos precipitados son tan altas, que os precipitados poden recollerse para o seu uso comercial en pigmentos.\nContaminaci\u00f3n por metais traza e semimetais.\nMoitas descargas \u00e1cidas de rochas tam\u00e9n conte\u00f1en elevados niveis de metais potencialmente t\u00f3xicos, especialmente n\u00edquel e cobre e baixos niveis de i\u00f3ns de metais traza e semimetais como chumbo, ars\u00e9nico, aluminio, e manganeso. Os niveis elevados de metais pesados poden ser disoltos s\u00f3 en augas que te\u00f1an baixos pHs, como as que se atopan nas augas \u00e1cidas producidas pola oxidaci\u00f3n de piritas.\nIdentificaci\u00f3n e predici\u00f3n.\nNas explotaci\u00f3ns mineiras \u00e9 unha pr\u00e1ctica com\u00fan levar a cabo unha avaliaci\u00f3n xeoqu\u00edmica dos materiais da mina durante as primeiras etapas dun proxecto para determinar o potencial de produci\u00f3n de drenaxes \u00e1cidas. A avaliaci\u00f3n xeoqu\u00edmica pretende mapar a distribuci\u00f3n e variabilidade de par\u00e1metros xeoqu\u00edmicos clave, e caracter\u00edsticas que xeran \u00e1cidos e lixiviado de elementos.\nEsta avaliaci\u00f3n pode inclu\u00edr:\nM\u00e9todos de tratamento.\nNeutralizaci\u00f3n con cal.\nCon gran diferenza o m\u00e9todo m\u00e1is comunmente usado nos procesos comerciais para tratar a drenaxe \u00e1cida de minas \u00e9 o proceso de precipitaci\u00f3n con cal en lodos de alta densidade. Nesta aplicaci\u00f3n, disp\u00e9rsase unha preparaci\u00f3n de cal nun tanque que cont\u00e9n a drenaxe \u00e1cida de minas e lodo reciclado para incrementar o pH da auga a 9. A ese pH, a maior parte dos metais t\u00f3xicos fanse insolubles e precipitan, axudados pola presenza dos lodos reciclados. Opcionalmente, pode introducirse aire no tanque para oxidar o ferro e o manganeso e facilitar a s\u00faa precipitaci\u00f3n. O l\u00edquido resultante dir\u00edxese a unha cuba de sedimentaci\u00f3n. Na cuba, a auga limpa superior faise flu\u00edr f\u00f3ra do recipiente, mentres que os precipitados de metal sedimentados (lodos) ser\u00e1n reciclados cara ao tanque de tratamento das drenaxes \u00e1cidas de minas. Existen diversas variantes deste proceso, dependendo da natureza qu\u00edmica que te\u00f1an as drenaxes, o seu volume e outros factores. Xeralmente, os produtos do proceso realizado en lodos de alta densidade tam\u00e9n conte\u00f1en xeso e cal que non reaccionou, o que favorece a s\u00faa sedimentabilidade e resistencia a reacidificaci\u00f3ns ou mobilizaci\u00f3ns dos metais.\nVariantes menos complexas deste proceso, como unha neutralizaci\u00f3n simple con cal, poden precisar s\u00f3 un dep\u00f3sito para o cal, un tanque de mestura e un estanque de sedimentaci\u00f3n. Estes sistemas son moito menos custosos, pero tam\u00e9n menos eficaces (por exemplo, c\u00f3mpren tempos de reacci\u00f3n m\u00e1is longos, e producen unha descarga con concentraci\u00f3ns de metais traza m\u00e1is altas, se estes estaban presentes). Pero poden ser procedementos axeitados se os fluxos a tratar son relativamente pequenos ou con drenaxes \u00e1cidas de minas pouco complexas.\nNeutralizaci\u00f3n con silicato de calcio.\nPode utilizarse tam\u00e9n silicato de calcio, feito a patir de escoura de aceiro procesado, para neutralizar a acidez activa en sistemas de drenaxe \u00e1cida de minas, que elimina os i\u00f3ns hidr\u00f3xeno libres da masa da soluci\u00f3n, e deste xeito incrementa o pH. Como os ani\u00f3ns silicato capturan H+ (elevando o pH), f\u00f3rmase \u00e1cido monosil\u00edcico (H4SiO4), un soluto neutro. O \u00e1cido mososil\u00edcico permanece na masa da soluci\u00f3n e interv\u00e9n na correcci\u00f3n de moitos efectos adversos das condici\u00f3ns \u00e1cidas. Na soluci\u00f3n masiva, o ani\u00f3n silicato \u00e9 moi activo na neutralizaci\u00f3n do H+ na soluci\u00f3n do solo. A\u00ednda que o seu modo de acci\u00f3n \u00e9 moi distinto do utilizado polas calcarias (ver neutralizaci\u00f3n por carbonatos m\u00e1is abaixo), a capacidade do silicato de calcio de neutralizar as soluci\u00f3ns \u00e1cidas \u00e9 equivalente ao da calcaria como se pon en evidencia polo seu valor CCE do 90-100% e o seu valor neutrralizante relativo do 98%.\nEn presenza de metais pesados, o silicato de calcio reacciona de diferente maneira que as calcarias. Como as calcarias elevan o pH da soluci\u00f3n masiva, se est\u00e1n presentes metais pesados a precipitaci\u00f3n de hidr\u00f3xidos met\u00e1licos (de solubilidade extremadamente baixa) \u00e9 normalmente acelerada e a potencialidade de formaci\u00f3n de cubertas (\"armoring\") nas part\u00edculas calcarias increm\u00e9ntase significativamente. No agregado de silicato de calcio, abs\u00f3rbense especies de \u00e1cido sil\u00edcico na superficie do metal, o desenvolvemento de capas de s\u00edlice (mono- e bicapas) d\u00e1 lugar \u00e1 formaci\u00f3n de complexos coloidais con cargas superficiais neutras ou negativas. Estes coloides cargados negativamente crean unha repulsi\u00f3n electrost\u00e1tica entre eles (e cos gr\u00e1nulos de silicato de calcio cargados negativamente) e os coloides de metal secuestrado est\u00e1n estabilizados e permanecen en estado disperso, o que interrompe a precipitaci\u00f3n dos metais e reduce a vulnerabilidade do material a que se formen cubertas.\nNeutralizaci\u00f3n por carbonato.\nXeralmente, as calcarias ou outros estratos de rochas calcarias que poder\u00edan neutralizar os \u00e1cidos est\u00e1n ausentes ou son escasos nos sitios onde se produce drenaxe \u00e1cida de rochas. Poden introducirse pequenos fragmentos de calcarias neses sitios para crear un efecto neutralizante. Onde se utilizaou a calcaria, como en Cwm Rheidol en Gales, o impacto positivo foi moito menor que o esperado debido \u00e1 formaci\u00f3n dunha capa de sulfato de calcio insoluble sobre os fragmentos de calcaria, un\u00edndose ao material e impedindo unha ulterior neutralizaci\u00f3n.\nIntercambio de i\u00f3ns.\nOs procesos de intercambio de cati\u00f3ns foron investigados como un posible tratamento para as drenaxes \u00e1cidas de minas. O principio \u00e9 que unha resina intercambiadora de i\u00f3ns pode eliminar metais potencialmente t\u00f3xicos (resinas cati\u00f3nicas), ou cloruros, sulfatos e complexos uranil sulfato (resinas ani\u00f3nicas) dunha auga procedente de minas. Unha vez que os contaminantes son adsorbidos, os sitios de intercambio nas resinas deben rexenerarse, para o cal se necesita xeralmente reactivos \u00e1cidos e b\u00e1sicos, e xera unha salmoira que cont\u00e9n os contaminantes en forma concentrada. Unha compa\u00f1\u00eda surafricana que ga\u00f1ou o premio IChemE de 2013 () para o tratamento e subministraci\u00f3n de auga (tratando drenaxes \u00e1cidas de minas) desenvolveu un proceso de intercambio i\u00f3nico patentado que trata os efluentes das minas (e as drenaxes \u00e1cidas) de forma barata.\nTratamento do sodio.\nUn novo m\u00e9todo de tratamento para reducir o contido de sodio en augas que conte\u00f1an unha gran cantidade de i\u00f3ns sodio disolvidos, de polo menos 100 ppm utiliza resinas intercambiadoras. Exemplos desas augas son os efluentes das drenaxes \u00e1cidas de minas e augas fluviais. O m\u00e9todo incl\u00fae os seguintes pasos: (i) eliminar os i\u00f3ns sodio, calcio e magnesio da auga pasando a auga por unha resina intercambiadora de cati\u00f3ns onde os cati\u00f3ns quedan capturados, (ii) tratar as resinas de intercambio de cati\u00f3ns do paso anterior con \u00e1cido n\u00edtrico para producir un eluente que conte\u00f1a os i\u00f3ns met\u00e1licos e i\u00f3ns nitrato e \u00e1cido n\u00edtrico, (iii) engadir un carbonato ao eluente para precipitar os i\u00f3ns calcio e magnesio en forma de carbonatos de calcio e magnesio; (iv) separar os carbonatos precipitados do eluente; e (v) tratar o eluente do paso (iv) para obter un produto de nitrato de sodio e/ou potasio.\nConstruci\u00f3n de zonas h\u00famidas.\nOs sistemas de zonas h\u00famidas constru\u00eddas propux\u00e9ronse na d\u00e9cada de 1980 para tratar as drenaxes \u00e1cidas de minas xeradas por minas de carb\u00f3n abandonadas no leste dos Apalaches. Xeralmente, as zonas h\u00famidas reciben auga case neutra, despois de que foi neutralizada normalmente con procesos baseados nas calcarias. A precipitaci\u00f3n de metais ocorre pola s\u00faa oxidaci\u00f3n a pH case neutro, formaci\u00f3n de complexos con materia org\u00e1nica, precipitaci\u00f3n como carbonatos ou sulfuros. Nisto \u00faltimo interve\u00f1en bacterias anaer\u00f3bicas tra\u00eddas nos sedimentos.\nEsta soluci\u00f3n de construci\u00f3n de zonas h\u00famidas \u00e9 de custo relativamente baixo, pero est\u00e1 limitada pola carga met\u00e1lica que te\u00f1a que tratar e a acidez da auga (que debe ser previamente tratada ata que te\u00f1a pH 6,5-7.0). Os sedimentos met\u00e1licos deber\u00edan permanecer permanentemente mergullados para que non reaccionen co ox\u00edxeno. Un exemplo no que se constru\u00edron estas zonas h\u00famidas \u00e9 no val do r\u00edo Afan en Port Talbot (Gales) para tratar as descargas feruxinosas de minas.\nPrecipitaci\u00f3n de sulfuros met\u00e1licos.\nA maior\u00eda dos metais en soluci\u00f3n \u00e1cida precipitan en contacto con sulfuro libre, por exemplo, a partir de H2S ou NaHS. A separaci\u00f3n l\u00edqido-s\u00f3lido despois da reacci\u00f3n producir\u00eda un efluente libre de metais que pode ser descargado ou tratado posteriormente para reducir o sulfato, e un sulfuro met\u00e1lico concentrado cun posible valor econ\u00f3mico.\nComo alternativa, varios cient\u00edficos investigaron a precipitaci\u00f3n dos metais utilizando sulfuro biox\u00e9nico. Neste proceso, as bacterias redutoras de sulfato oxidan materia org\u00e1nica utilizando sulfato, en vez de ox\u00edxeno. Os seus produtos metab\u00f3licos incl\u00faen o bicarbonato, o cal pode neutralizar a acidez da auga, e o sulfuro de hidr\u00f3xeno, que forma precipitados moi insolubles con moitos metais t\u00f3xicos. A\u00ednda que este proceso \u00e9 prometedor, est\u00e1 tardando en adoptarse por diversas raz\u00f3ns t\u00e9cnicas.\nEstudos metaxen\u00f3micos.\nCos avances nos m\u00e9todos de secuenciaci\u00f3n do ADN a grande escala, os xenomas dos microorganismos que viven nas comunidades das drenaxes \u00e1cidas de minas ou rochas poden ser directamente secuenciados de mostras tomadas do seu ambiente. Con estes estudos metaxen\u00f3micos os xenomas case completos obtidos permiten ter unha nova comprensi\u00f3n da comunidade e reconstru\u00edr as s\u00faas v\u00edas metab\u00f3licas. A\u00ednda as\u00ed, o co\u00f1ecemento dos acid\u00f3filos en drenaxes \u00e1cidas de minas segue sendo rudimentario, xa que se co\u00f1ecen moitas especies asociadas coas drenaxes \u00e1cidas de rochas, pero s\u00f3 a unha porci\u00f3n delas se lle puideron atopar as s\u00faas funci\u00f3ns."}
{"id": "286462", "revid": "5863", "url": "https://gl.wikipedia.org/wiki?curid=286462", "title": "Centro Virtual Cervantes", "text": ""}
{"id": "286474", "revid": "98629", "url": "https://gl.wikipedia.org/wiki?curid=286474", "title": "Mar\u00eda de Borgo\u00f1a", "text": "Mar\u00eda I de Borgo\u00f1a, nada en Bruxelas (ducado de Brabante) o 13 de febreiro de 1457 e finada en Bruxas (Flandres) o 27 de marzo de 1482), foi duquesa titular de Borgo\u00f1a e dos demais territorios do Estado borgo\u00f1\u00f3n: duquesa de Brabante, da Baixa Lorena, de G\u00fceldres, e Limburgo e de Luxemburgo; Condesa palatina de Borgo\u00f1a, de Artois, do Charolais, de Flandres, de Hainaut, de Holanda, de Zelandia, de Namur e de Zutphen; marquesa do Santo Imperio se\u00f1ora de Fisia, de Malinas e de Salines.\nFilla \u00fanica do duque de Borgo\u00f1a Carlos o Temerario (1433-1477), e de Isabel de Borb\u00f3n (1437-1465), pasou a maior parte do seu reinado (1477-1482) defendendo os seus dereitos \u00e1 herdanza do seu pai, disputada polo rei de Francia.\nO seu matrimonio, en 1477, co arquiduque Maximiliano de Austria, futuro emperador do Sacro Imperio Romano, deu paso a case dous s\u00e9culos de hexemon\u00eda dos Habsburgo na xeopol\u00edtica de Europa.\nFoi a nai de Filipe \"o Fermoso\" e, polo tanto, avoa de Carlos V (ao que ela non chegou a co\u00f1ecer).\nTraxectoria.\nComo filla \u00fanica do \u00faltimo duque de Borgo\u00f1a, Carlos o Temerario e da s\u00faa quinta esposa Isabel de Borb\u00f3n, herdou aos 20 anos o ducado do seu pai, tras a morte deste na batalla de Nancy.\nA pretensi\u00f3n francesa polos territorios dos Pa\u00edses Baixos borgo\u00f1\u00f3ns fixo que o rei Lu\u00eds XI ocupara alg\u00fans deles, como o condado de Borgo\u00f1a ou o ducado de Borgo\u00f1a, o que impediu a Mar\u00eda exercer o seu t\u00edtulo nos que foran as s\u00faas posesi\u00f3ns.\nCoa finalidade de expulsar os franceses, promulgou unha carta que se co\u00f1ece como \"O Gran Privilexio\", pola que quedaba garantido o goberno propio nos Pa\u00edses Baixos.\nCasou en 1477 con Maximiliano, arquiduque de Austria, fillo do emperador Frederico III.\nCon Maximiliano, que despois tam\u00e9n ser\u00eda emperador do Sacro Imperio Romano Xerm\u00e1nico, tivo dous fillos: Margarida de Austria e Filipe o Fermoso.\nFilipe \"o Fermoso\" introducir\u00eda, polo seu matrimonio con Xoana I de Castela, filla dos Reis Cat\u00f3licos, a estirpe dos Austria en Espa\u00f1a.\nMar\u00eda de Borgo\u00f1a morreu en Bruxas en 1482, aos 25 anos, como consecuencia dunha ca\u00edda dun cabalo."}
{"id": "286477", "revid": "89787", "url": "https://gl.wikipedia.org/wiki?curid=286477", "title": "Lukovit", "text": "Lukovit (en b\u00falgaro, \u041b\u0443\u043a\u043e\u0432\u0438\u0442) \u00e9 unha cidade de Bulgaria na provincia de Lovech. Est\u00e1 situada a 112\u00a0km da capital do pa\u00eds, Sof\u00eda.\nPoboaci\u00f3n.\nEvoluci\u00f3n da poboaci\u00f3n:"}
{"id": "286478", "revid": "75439", "url": "https://gl.wikipedia.org/wiki?curid=286478", "title": "Gasoduto Bolivia-Brasil", "text": "O Gasoduto Bolivia-Brasil, tam\u00e9n co\u00f1ecido como Gasbol, \u00e9 unha v\u00eda de transporte de gas natural entre Bolivia e o Brasil con 3.150\u00a0km de extensi\u00f3n, sendo 557 quil\u00f3metros en territorio boliviano (administrado pola empresa transportadora de gas privada Gas Transbolivariano S.A., GTB) e 2593 quil\u00f3metros en territorio brasileiro (administrado pola empresa Transportadora Brasileira Gasoduto Bol\u00edvia-Brasil S/A, TBG).\nA capacidade m\u00e1xima do gasoduto \u00e9 de 11 mill\u00f3ns de metros c\u00fabicos ao ano (390 mill\u00f3ns de metros c\u00fabicos ao ano) de gas natural. O custo total do gasoduto foi 2,15 mill\u00f3ns de d\u00f3lares americanos, dos cales 1,72 mill\u00f3ns de d\u00f3lares foron os gastos para a secci\u00f3n brasileira e de 435 mill\u00f3ns de d\u00f3lares para a secci\u00f3n boliviana. Este proxecto foi levado a cabo en d\u00faas fases, a primeira en 1999, e a segunda no ano 2000.\nA construci\u00f3n, funcionamento e comercio do gas r\u00e9xese polo acordo Tratado de La Paz redactado en 1996. Comezou a ser constru\u00eddo en 1997, iniciando a s\u00faa operaci\u00f3n en 1999. Pero estivo plenamente operativo s\u00f3 en 2010, co obxectivo de que o gas natural chegue ao 15% de todo o consumo enerx\u00e9tico brasileiro. O ent\u00f3n presidente Fernando Henrique Cardoso tivo un grande empe\u00f1o para a realizaci\u00f3n do proxecto e inaugurou as primeiras etapas. O gasoduto ten o seu inicio na cidade boliviana de Santa Cruz de la Sierra e o seu fin na cidade gaucha de Canoas, atravesando tam\u00e9n os estados de Mato Grosso do Sul, S\u00e3o Paulo, Paran\u00e1, Santa Catarina e R\u00edo Grande do Sul, pasando por unhas catro mil propiedades en 135 municipios.\nEn S\u00e3o Paulo, o trazado acompa\u00f1a o r\u00edo Tiet\u00ea, chegando a Campinas, onde se atopan as industrias que, en 1999, foron as empresas pioneiras na utilizaci\u00f3n do gas natural boliviano. O traxecto \u00e9 estrat\u00e9xico, xa que pasa por unha zona responsable do 71% do consumo enerx\u00e9tico brasileiro, o 82% da produci\u00f3n industrial do pa\u00eds e o 75% do PIB.\nAta a construci\u00f3n do gasoduto, terminado en 2010, soamente a capital e alg\u00fans municipios adxacentes fac\u00edan uso do gas natural nacional, extra\u00eddo das plataformas submarinas de Campos (en R\u00edo de Xaneiro) e de Santos, no litoral paulista. Este sistema xa se encontra conectado ao gasoduto boliviano a trav\u00e9s dunha conexi\u00f3n nas proximidades do Vale do Para\u00edba. O gas natural de Campos, tras alimentar alg\u00fans municipios na \u00e1rea de San Xos\u00e9 dos Campos, \u00e9 dirixido \u00e1 rede paulista polos condutos que corren paralelamente \u00e1 V\u00eda Dutra e o de Santos sobe a Serra do Mar, en direcci\u00f3n \u00e1 zona industrial da rexi\u00f3n metropolitana. En novembro de 2008, na cidade de Gaspar, en Santa Catarina, houbo unha rotura do gasoduto no transcurso das inundaci\u00f3ns ocorridas na rexi\u00f3n do Vale do Itaja\u00ed.\nNacionalizaci\u00f3n de Evo Morales.\nEn 2006 o presidente Evo Morales declara o Decreto Supremo, na que imp\u00f3n regras para os hidrocarburos e os derivados do petr\u00f3leo extra\u00eddos no pa\u00eds. O decreto transfire a propiedade das reservas para a Bolivia e aumenta os impostos sobre a produci\u00f3n do 50% ao 82%, entre outros temas.\nO gas era extra\u00eddo en Bolivia en campos anteriormente explotados por multinacionais como Petrobr\u00e1s, Repsol YPF, British Gas, British Petroleum e Total. Estas tiveron perdas nos seus beneficios e provocaron intensas cr\u00edticas internacionais e discusi\u00f3ns diplom\u00e1ticas.\nEste episodio foi amplamente rexeitado pola oposici\u00f3n brasileira presionando o ent\u00f3n presidente Luiz In\u00e1cio Lula da Silva a tomar actitudes no \u00e1mbito do sector enerx\u00e9tico, que en ning\u00fan momento foron tomadas."}
{"id": "286486", "revid": "5132", "url": "https://gl.wikipedia.org/wiki?curid=286486", "title": "RC Recreativo", "text": ""}
{"id": "286487", "revid": "98629", "url": "https://gl.wikipedia.org/wiki?curid=286487", "title": "Godzilla (filme de 2014)", "text": "Godzilla \u00e9 un filme estadounidense de ciencia ficci\u00f3n dirixido por Gareth Edwards que se estreou no 2014. \u00c9 unha versi\u00f3n baseada na historia do monstro xapon\u00e9s Godzilla, e o filme est\u00e1 ambientado 15 anos despois de que un desastre nuclear no Xap\u00f3n espertase d\u00faas criaturas parasitas xigantes, co\u00f1ecidas como \"MUTOs\", que est\u00e1n a buscarse entre elas para reproducirse, pero que sen querelo chaman a atenci\u00f3n doutra criatura, meirande, m\u00e1is destrutiva e antiga, un predador co\u00f1ecido como \"Godzilla\", cuxa existencia foi mantida en segredo polo goberno dos Estados Unidos dende 1954. O filme conta a historia da orixe de Godzilla na era contempor\u00e1nea como unha \"arrepiante forza da natureza\". Est\u00e1 protagonizado por Aaron Taylor-Johnson, Ken Watanabe, Elizabeth Olsen, Juliette Binoche, Sally Hawkins, David Strathairn e Bryan Cranston.\nSinopse.\nEn 1954, o test das bombas de hidr\u00f3xeno dos Estados Unidos foron usadas en realidade para destru\u00edr unha criatura xigante da superficie do oc\u00e9ano. En 1999, os cient\u00edficos do proxecto Monarch Ishiro Serizawa e Vivienne Graham investigan o colosal esqueleto atopado nunha mina de Filipinas. D\u00faas esporas con forma de ovos foron descubertas, unha delas aberta e cun claro rastro en direcci\u00f3n \u00f3 mar. No Xap\u00f3n, a Planta Nuclear de Janjira experimenta actividade s\u00edsmica. Joe Brody, o supervisor da planta, env\u00eda a s\u00faa muller, Sandra, e un grupo de t\u00e9cnicos a comprobar os sensores do reactor. Cando o equipo est\u00e1 dentro, o reactor rompe, liberando radioactividade. Sandra e o seu equipo non son quen de escapar e a planta \u00e9 destru\u00edda."}
{"id": "286489", "revid": "1410", "url": "https://gl.wikipedia.org/wiki?curid=286489", "title": "Jon Ander Serantes", "text": "Jon Ander Serantes Sim\u00f3n, co\u00f1ecido habitualmente como Jon Ander, nado o 4 de xaneiro de 1989 en Barakaldo, Biscaia, \u00e9 un futbolista profesional vasco que xoga como gardameta no Club Deportivo Legan\u00e9s da Segunda Divisi\u00f3n.\nTraxectoria.\nNado en Barakaldo, Biscaia, Joan Ander formouse na canteira do conxunto da s\u00faa localidade desde cadete, a\u00ednda que antes xa militara nas categor\u00edas inferiores do Santutxu e do Athletic Club. No Barakaldo CF xoga at\u00e9 a categor\u00eda xuvenil, chegando ao primeiro equipo en 2007. Na seguinte tempada \u00e9 cedido ao Deusto, onde compaxina a s\u00faa angueira como gardameta con axudas ao seu pai, de profesi\u00f3n albanel. Ao volver ao Barakaldo \u00e9 cada vez m\u00e1is habitual no once do primeiro equipo, polo que desperta o interese do Athletic Club, onde ficha na tempada 2011-12 tras rematar o seu contrato. As d\u00faas seguintes campa\u00f1as xoga no filial bilba\u00edno, o Athletic Club, regresando cedido ao Barakaldo na tempada 2013-14, onde \u00e9 indiscutible na meta do conxunto. A s\u00faa boa tempada fai que na tempada 2014-15 asine co Club Deportivo Lugo da Segunda Divisi\u00f3n."}
{"id": "286490", "revid": "5132", "url": "https://gl.wikipedia.org/wiki?curid=286490", "title": "Jon Ander Serantes Sim\u00f3n", "text": ""}
{"id": "286491", "revid": "27155", "url": "https://gl.wikipedia.org/wiki?curid=286491", "title": "Diplom\u00f3nadas", "text": ""}
{"id": "286492", "revid": "18868", "url": "https://gl.wikipedia.org/wiki?curid=286492", "title": "Seca\u00f1o", "text": ""}
{"id": "286493", "revid": "89787", "url": "https://gl.wikipedia.org/wiki?curid=286493", "title": "Corpse Party", "text": " \u00e9 unha serie de videoxogos de supervivencia e terror creados por Makoto Ked\u014din e desenvolvidos por Team GrisGris. O primeiro xogo da serie foi desenvolvido usando o software RPG Maker e foi estreado en 1996 para o PC-9801. Tivo d\u00faas continuaci\u00f3ns: \"Corpse Party: Blood Covered\", que foi lanzado para Microsoft Windows o 8 de marzo de 2008; e \"Corpse Party: Blood Covered ...Repeated Fear\", que foi lanzado para PlayStation Portable o 12 de agosto de 2010, e iOS o 9 de febreiro de 2012. O xogo foi lanzado en Norte Am\u00e9rica e Europa por Xseed Games baixo o t\u00edtulo \"Corpse Party\".\nO xogo de PSP tivo a s\u00faa secuela, \"Corpse Party: Book of Shadows\", que foi estreada para PSP o 1 de setembro de 2011 no Xap\u00f3n, e o 15 de xaneiro de 2013 en Norte Am\u00e9rica. Un xogo spin-off, , foi lanzado para PSP no Xap\u00f3n o 2 de agosto de 2012."}
{"id": "286494", "revid": "56817", "url": "https://gl.wikipedia.org/wiki?curid=286494", "title": "Cenarchaeum symbiosum", "text": "Cenarchaeum symbiosum \u00e9 unha especie de microorganismos do dominio das arqueas con forma de bacilo, e a primeira especie descrita do novo filo proposto das Thaumarchaeota. \"C. symbiosum\" non \u00e9 term\u00f3fila como outras arqueas, sen\u00f3n que vive a temperaturas temperadas (crece ben a 10\u00a0\u00b0C) e enc\u00f3ntrase habitando en esponxas mari\u00f1as como simbionte.\nO xenoma de \"C. symbiosum\" est\u00edmase que ten 2,02 mill\u00f3ns pb, e cont\u00e9n pouco m\u00e1is de 2000 xenes preditos. Presenta un ciclo do \u00e1cido tricarbox\u00edlico incompleto, a v\u00eda de Embden-Meyerhof, e unha derivaci\u00f3n da v\u00eda da pentosa fosfato."}
{"id": "286495", "revid": "98629", "url": "https://gl.wikipedia.org/wiki?curid=286495", "title": "One Direction", "text": "One Direction (tam\u00e9n co\u00f1ecidos como 1D) \u00e9 unha banda xuvenil anglo-irlandesa de pop establecida en Londres, composta por Niall Horan, Liam Payne, Harry Styles e Louis Tomlinson; o antigo membro, Zayn Malik deixou o grupo en marzo de 2015. Asinaron co selo discogr\u00e1fico de Simon Cowell Syco Records despois de acabar terceiros na versi\u00f3n brit\u00e1nica do programa The X Factor en 2010. Contan cun grande \u00e9xito internacional, e lanzaron cinco \u00e1lbums \u00f3 mercado \"Up All Night\" (2011), \"Take Me Home\" (2012), \"Midnight Memories\" (2013), \"Four\" (2014) e Made in the A.M. (2015) cos cales bateron r\u00e9cords, estiveron na maior\u00eda das listas musicais, e deron sinxelos exitosos como \"What Makes You Beautiful\", \"Live While We're Young\", \"Story of My Life\" e \"Steal My Girl\". Dende xaneiro de 2016, a banda iniciou un hiato indefinido e cada un dos membros continuou unha carreira en solitario."}
{"id": "286518", "revid": "98629", "url": "https://gl.wikipedia.org/wiki?curid=286518", "title": "TVC", "text": ""}
{"id": "286519", "revid": "25871", "url": "https://gl.wikipedia.org/wiki?curid=286519", "title": "Inmigraci\u00f3n en Chile", "text": "As inmigraci\u00f3ns en Chile corresponden ao desprazamento e chegada de varias comunidades estranxeiras ao pa\u00eds. A poboaci\u00f3n chilena recibiu inmigrantes principalmente de Am\u00e9rica Latina, Europa e de Oriente Pr\u00f3ximo durante os s\u00e9culos XIX e XX. Hoxe en d\u00eda, os inmigrantes son principalmente de orixe americana (sobre todo dos pa\u00edses veci\u00f1os), e tam\u00e9n a nova inmigraci\u00f3n asi\u00e1tica. Estes grupos de inmigrantes ten diversas orixes e motivaci\u00f3ns. O \u00faltimo informe da Organizaci\u00f3n Internacional para as Migraci\u00f3ns, rexistra no ano 2008 a uns 415.000 estranxeiros legalizados no pa\u00eds, que representa ao 2,1% da poboaci\u00f3n nacional."}
{"id": "286520", "revid": "56817", "url": "https://gl.wikipedia.org/wiki?curid=286520", "title": "Pobre de m\u00ed", "text": "O Pobre de m\u00ed \u00e9 un c\u00e1ntico popular que serve para po\u00f1er o punto final aos Sanfermines, celebrados en Pamplona. C\u00e1ntase o d\u00eda 14 de xullo de cada ano \u00e1s 24 horas, na Plaza Consistorial, cando o alcalde da cidade anuncia o final das festas en honor de San Ferm\u00edn.\n\u00c1 hora en punto, o alcalde as\u00f3mase dende o balc\u00f3n do Concello para po\u00f1er fin \u00e1s festas e dirix\u00edndose ao xent\u00edo espeta: \"Xa falta menos para o glorioso San Ferm\u00edn\" e empraza a todos a participar nos Sanfermines do ano seguinte. Dende a contigua Plaza de los Burgos \u00f3ese o ru\u00eddo dunha traca de foguetes lanzada para marcar o final das festas."}
{"id": "286522", "revid": "22570", "url": "https://gl.wikipedia.org/wiki?curid=286522", "title": "D\u00eda de Navarra", "text": "O D\u00eda de Navarra cel\u00e9brase o d\u00eda 3 de decembro, festividade de San Francisco Xabier, segundo a Lei Foral 18/1985, do 27 de setembro, aprobada polo Parlamento de Navarra, dispo\u00f1endo que o Goberno de Navarra adopte as medidas necesarias para a celebraci\u00f3n anual da devandita festividade e organice os actos pertinentes. Dende 1984, entre outros actos, faise entrega o 3 de decembro da Medalla de Ouro de Navarra nun acto institucional solemne.\nHistoria.\nA celebraci\u00f3n desa data \u00e9 moito m\u00e1is antiga; a Deputaci\u00f3n do Reino de Navarra adoptou como patr\u00f3n a San Francisco Xabier pouco despois da s\u00faa canonizaci\u00f3n e xurouno solemnemente o 2 de agosto de 1622; as Cortes de Navarra ratificaron o xuramento en 1624 e dispuxeron que a Deputaci\u00f3n acudise todos os anos a celebrar unha misa solemne \u00e1 igrexa da Compa\u00f1\u00eda de Xes\u00fas en Pamplona. En 1657 o Papa Alexandre VII declarou como copatr\u00f3ns de Navarra a San Ferm\u00edn e a San Francisco Xabier e declarou ambas as d\u00faas festas como de precepto. A partir de 1767 como consecuencia da expulsi\u00f3n dos xesu\u00edtas a celebraci\u00f3n ti\u00f1a lugar na Parroquia de San Sadurni\u00f1o de Pamplona. A Deputaci\u00f3n Foral de Navarra constitu\u00edda en 1836 acordou seguir con esa celebraci\u00f3n, a\u00ednda que a fins do s\u00e9culo XIX trasladouse ao \u00faltimo domingo de novembro. A partir de 1916 volveu celebrarse o propio d\u00eda 3 de decembro; como festa oficial deixou de celebrarse durante a II Rep\u00fablica, a\u00ednda que a Deputaci\u00f3n volveu celebrala dende 1935. En 1946 trasl\u00e1dase a misa oficial \u00e1 Catedral de Pamplona, e en 1979 \u00e1 Bas\u00edlica do Castelo de Javier."}
{"id": "286524", "revid": "25871", "url": "https://gl.wikipedia.org/wiki?curid=286524", "title": "Catedral de Oviedo", "text": "A Santa Igrexa Bas\u00edlica Catedral Metropolitana de San Salvador de Oviedo \u00e9 unha catedral de estilo g\u00f3tico situada na cidade de Oviedo (Principado de Asturias). \u00c9 co\u00f1ecida tam\u00e9n como \"Sancta Ovetensis\", refer\u00edndose \u00e1 calidade e cantidade das reliquias que cont\u00e9n.\nComezou a edificarse a finais do s\u00e9culo XIII pola sala capitular e o claustro, e a s\u00faa construci\u00f3n prolongouse durante tres s\u00e9culos ata o remate da torre a mediados do s\u00e9culo XVI. Posteriormente engadir\u00edase un deambulatorio no s\u00e9culo XVII ademais de diversas capelas anexas \u00e1s naves laterais.\nA igrexa est\u00e1 emprazada no lugar do anterior conxunto catedralicio prerrom\u00e1nico do s\u00e9culo IX, alg\u00fan de cuxos edificios sobreviviron. Por esta raz\u00f3n e o dilatado da construci\u00f3n do edificio actual, este cont\u00e9n estruturas de estilo prerrom\u00e1nico (C\u00e1mara Santa), rom\u00e1nico (b\u00f3vedas e apostolado da C\u00e1mara Santa), renacentista (remate da torre) e barroco (Deambulatorio, Capela do Rei Casto e outras capelas).\nA C\u00e1mara Santa, do s\u00e9culo IX, est\u00e1 declarada Patrimonio da Humanidade pola Unesco e alberga as xoias m\u00e1is prezadas da catedral: as cruces da Vitoria e dos Anxos, s\u00edmbolos de Asturias e da cidade de Oviedo respectivamente, a Caixa das \u00c1gatas e o Arca Santa que cont\u00e9n un gran n\u00famero de reliquias entre as que se encontra o Santo Sudario."}
{"id": "286525", "revid": "10599", "url": "https://gl.wikipedia.org/wiki?curid=286525", "title": "Catedral de San Salvador de Oviedo", "text": ""}
{"id": "286529", "revid": "1505", "url": "https://gl.wikipedia.org/wiki?curid=286529", "title": "Cruz da Vitoria", "text": "A Cruz da Vitoria \u00e9 unha cruz latina que se atopa na C\u00e1mara Santa da Catedral de Oviedo. Afonso III o Magno, rei de Asturias, doouna \u00e1 Catedral de San Salvador de Oviedo no ano 908, segundo consta nunha inscrici\u00f3n colocada no reverso da cruz. \u00c9 o principal s\u00edmbolo representativo do Principado de Asturias, ao figurar tanto na s\u00faa bandeira como no seu escudo."}
{"id": "286535", "revid": "56817", "url": "https://gl.wikipedia.org/wiki?curid=286535", "title": "Maragater\u00eda", "text": "A Maragater\u00eda \u00e9 unha comarca espa\u00f1ola situada na zona central da provincia de Le\u00f3n, na comunidade aut\u00f3noma de Castela e Le\u00f3n, que re\u00fane varias subcomarcas denominadas a Alta e a Baixa Maragater\u00eda e, dentro destas, a vella zona tradicional da Somoza. A s\u00faa capital \u00e9 Astorga.\nXeograf\u00eda.\nLimita ao norte coa comarca de La Cepeda, ao sur coa comarca de La Valduerna, ao oeste coa comarca do Bierzo e a da Cabreira, e ao leste con La Vega del Tuerto e La Valduerna.\nConcellos.\nOs municipios que conforman a Maragater\u00eda son os seguintes:\nA s\u00faa capital econ\u00f3mica \u00e9 a cidade de Astorga. A capital da Alta Maragater\u00eda actualmente est\u00e1 en Santa Colomba de Somoza, mentres que a capital da Baixa Maragater\u00eda est\u00e1 en Santiago Millas. A capital relixiosa est\u00e1 en Luyego de Somoza, lugar onde se encontra a patroa dos maragatos, a Virxe dos Remedios, se ben o bispado se encontra na cidade de Astorga."}
{"id": "286536", "revid": "10599", "url": "https://gl.wikipedia.org/wiki?curid=286536", "title": "Comarca da Maragater\u00eda", "text": ""}
{"id": "286538", "revid": "27155", "url": "https://gl.wikipedia.org/wiki?curid=286538", "title": "H+-ATPase de tipo vacuolar", "text": ""}
{"id": "286539", "revid": "23204", "url": "https://gl.wikipedia.org/wiki?curid=286539", "title": "Aaron Johnson", "text": ""}
{"id": "286540", "revid": "27155", "url": "https://gl.wikipedia.org/wiki?curid=286540", "title": "Drenaxe \u00e1cida de rochas", "text": ""}
{"id": "286542", "revid": "27155", "url": "https://gl.wikipedia.org/wiki?curid=286542", "title": "Drenaxe metal\u00edfera e \u00e1cida", "text": ""}
{"id": "286543", "revid": "27155", "url": "https://gl.wikipedia.org/wiki?curid=286543", "title": "Pyrococcus furiosus", "text": "Pyrococcus furiosus \u00e9 unha especie de microorganismos extrem\u00f3filos do dominio das arqueas. Clasif\u00edcase como hiperterm\u00f3filo porque prospera mellor a temperaturas moito m\u00e1is altas que as preferidas polos term\u00f3filos. \u00c9 notable por ter unha temperatura de crecemento \u00f3ptima de 100\u00a0\u00b0C (\u00e1 que morrer\u00edan a maior\u00eda dos organismos), e por ser un dos poucos organismos que se saiba que te\u00f1en encimas que conte\u00f1en volframio, un elemento que raramente se atopa nas mol\u00e9culas biol\u00f3xicas. \"P. furiosus\" illouse orixinalmente anaerobicamente en sedimentos mari\u00f1os quentes en zonas xeot\u00e9rmicas con temperaturas entre 90\u00a0\u00b0C e 100\u00a0\u00b0C recollidas da praia de Porto Levante, na illa de Vulcano, Italia. O seu descubrimento en 1986 supuxo a creaci\u00f3n dun novo x\u00e9nero de arqueas.\nPropiedades.\nA especie foi recollida en sedimentos mari\u00f1os termais e estudada cultiv\u00e1ndoa no laboratorio. \"P. furiosus\" \u00e9 notable polo seu r\u00e1pido tempo de duplicaci\u00f3n de 37 minutos baixo condici\u00f3ns \u00f3ptimas, o que \u00e9 unha curva de crecemento exponencial. \u00c9 un coco case esf\u00e9rico de entre 0,8\u00a0\u00b5m a 1,5\u00a0\u00b5m de di\u00e1metro con flaxelaci\u00f3n politrica monopolar. Cada organismo est\u00e1 rodeado por unha envoltura celular composta de glicoprote\u00ednas.\nCrece entre os 70\u00a0\u00b0C e os 103\u00a0\u00b0C, cunha temperatura \u00f3ptima de 100\u00a0\u00b0C, e entre os pHs 5 e 9, cun \u00f3ptimo de 7. Crece ben con extracto de l\u00e9vedo, maltosa, celobiosa, \u03b2-glucanos, amid\u00f3n, e fontes proteicas (triptona, peptona, case\u00edna, e extractos de carne). Esta \u00e9 un gama relativamente ampla comparada con outras arqueas. O crecemento \u00e9 moi lento ou non se produce con amino\u00e1cidos, \u00e1cidos org\u00e1nicos, alcohois, e a maior\u00eda dos carbohidratos (inclu\u00edndo a glicosa, frutosa, lactosa, e galactosa). Os produtos metab\u00f3licos de \"P. furiosus\" son CO2 e H2. A presenza de hidr\u00f3xeno inhibe fortemente o seu crecemento e metabolismo; este efecto pode ser evitado introducindo xofre no ambiente onde vive o microorganismo, xa que nese caso pode producirse H2S nos seus procesos metab\u00f3licos, a\u00ednda que non parce que se obte\u00f1a enerx\u00eda destas reacci\u00f3ns. \u00c9 interesante notar que, a\u00ednda que moitos outros hiperterm\u00f3filos dependen do xofre para crecer, \"P. furiosus\" non.\n\"P. furiosus\" \u00e9 tam\u00e9n notable por ter un sistema respiratorio pouco usual e enigm\u00e1tico, que obt\u00e9n enerx\u00eda reducindo prot\u00f3ns a gas hidr\u00f3xeno e utiliza esta enerx\u00eda para crear un gradiente electroqu\u00edmico a trav\u00e9s da membrana plasm\u00e1tica, o que impulsa a s\u00edntese de ATP. Este sistema pode ser un precursor evolutivo moi inicial dos sistemas respiratorios de todos os organismos superiores actuais.\nDescubriuse unha ADN polimerase en \"P. furiosus\" que non est\u00e1 relacionada coas outras ADN polimerases co\u00f1ecidas, xa que non se encontrou que te\u00f1a homolox\u00eda de secuencias significativa coas demais. Esta ADN polimerase ten unha forte actividade exonucleol\u00edtica 3'-5' e unha preferencia molde-cebador que \u00e9 caracter\u00edstica dunha ADN polimerase replicativa, o que levou aos cient\u00edficos a crer que este encima pode ser a ADN polimerase replicativa de \"P. furiosus\".\nXenoma.\nA secuenciaci\u00f3n do xenoma completo de \"P. furiosus\" completouse en 2001, e ten 1.908 kb, e codifica unhas 2.065 prote\u00ednas.\nUsos.\nOs encimas de \"P. furiosus\" son extremadamente termoestables. Como consecuencia, a ADN polimerase de \"P. furiosus\" (tam\u00e9n chamada ADN polimerase Pfu) pode utilizarse na reacci\u00f3n en cadea da polimerase (PCR) para realizar amplificaci\u00f3ns de mostras de ADN, que funcionan a altas temperaturas.\nNa produci\u00f3n de dioles.\nUnha aplicaci\u00f3n pr\u00e1ctica de \"P. furiosus\" \u00e9 na produci\u00f3n de dioles en varios procesos industriais. Poden utilizarse os encimas de \"P. furiosus\" para aplicaci\u00f3ns en industrias da alimentaci\u00f3n, farmac\u00e9uticas, e qu\u00edmicas, nas cales as alcohol deshidroxenases son necesarias para a produci\u00f3n de dioles enantio- e diastereomericamente puros. Os encimas dos hiperterm\u00f3filos como \"P. furiosus\" poden realizar ben no laboratorio estes procesos porque son relativamente resistentes: funcionan xeralmente ben a altas temperaturas e presi\u00f3ns, e tam\u00e9n en altas concentraci\u00f3ns de compostos qu\u00edmicos.\nPara facer que os encimas derivados dos naturais sexan \u00fatiles no laboratorio, a mi\u00fado \u00e9 necesario alterar as s\u00faas caracter\u00edsticas xen\u00e9ticas. A\u00ednda que os encimas de \"P. furiosus\" funcionan optimamente a altas temperaturas, os cient\u00edficos pode que non queiran necesariamente levar a cabo o procedemento \u00e1 temperatura de 100\u00a0\u00b0C (\u00f3ptima para o microorganismo), polo que primeiro se utiliza o encima AdhA de \"P. furiosus\" unha vez que este foi sometido a modificaci\u00f3ns mutacionais no laboratorio para obter un encima adecuado para os usos industriais de que se trate.\nEn plantas.\nA expresi\u00f3n de certos xenes de \"P. furiosus\" en plantas pode facelas m\u00e1is resistentes ao incrementar a s\u00faa tolerancia \u00e1 calor. En resposta a estreses ambientais como a exposici\u00f3n \u00e1 calor, as plantas producen especies reactivas do ox\u00edxeno que poden orixinar a morte celular. Se estes radicais son eliminados, a morte celular pode atrasarse. Os encimas de plantas chamados super\u00f3xido dismutases eliminan radicais de ani\u00f3ns super\u00f3xido das c\u00e9lulas, pero incrementar a cantidade e actividade destes encimas \u00e9 dif\u00edcil e non \u00e9 o modo m\u00e1is eficiente de aumentar a duraci\u00f3n das plantas.\nAo introducir super\u00f3xido redutases de \"P. furiosus\" nas plantas, os niveis de O2 poden reducirse rapidamente. Comprobouse este m\u00e9todo utilizando a planta \"Arabidopsis thaliana\". Como resultado deste procedemento, a morte celular nas plantas ocorre menos fecuentemente, e, por tanto, prod\u00facese unha reduci\u00f3n na gravidade das respostas aos estreses ambientais. Isto mellora a supervivencia das plantas, fac\u00e9ndoas m\u00e1is resistentes \u00e1 luz e compostos qu\u00edmicos.\nEstes estudos potencialmente poder\u00edan servir como punto de partida para crear plantas que poidan sobrevivir en climas extremos ou noutros planetas como Marte.\nInvestigaci\u00f3n sobre amino\u00e1cidos.\nComparando \"P. furiosus\" con outras especies de arqueas relacionadas como \"Pyrococcus abyssi\", tratouse de determinar a correlaci\u00f3n entre certos amino\u00e1cidos e a afinidade por certas presi\u00f3ns en diferentes especies. \"P. furiosus\" non \u00e9 bar\u00f3filo, mentres que \"P. abyssi\" si, o que significa que funciona optimamente a moi altas presi\u00f3ns. Utilizar d\u00faas especies hiperterm\u00f3filas de arqueas dimin\u00fae a posibilidade de desviaci\u00f3ns que te\u00f1an que ver coa tempertura ambiental.\nAdemais, ao obter informaci\u00f3n sobre a barofilia de certos amino\u00e1cidos, estes experimentos tam\u00e9n fornecen informaci\u00f3n valiosa sobre a orixe do c\u00f3digo xen\u00e9tico. Viuse que a maior\u00eda dos amino\u00e1cidos que determinaron barofilia son tam\u00e9n importantes na organizaci\u00f3n do c\u00f3digo xen\u00e9tico. Os amino\u00e1cidos m\u00e1is polares e pequenos son m\u00e1is probablemente barof\u00edlicos. Por medio da comparaci\u00f3n destas d\u00faas arqueas, as conclusi\u00f3ns \u00e1s que se chegou foron que o c\u00f3digo xen\u00e9tico se estruturou probablemente a altas presi\u00f3ns hidrost\u00e1ticas, e que as presi\u00f3ns foron un factor m\u00e1is importante que a temperatura na determinaci\u00f3n do c\u00f3digo."}
{"id": "286544", "revid": "89787", "url": "https://gl.wikipedia.org/wiki?curid=286544", "title": "\u00c1cido graxo sintase", "text": "A \u00e1cido graxo sintase (en ingl\u00e9s \"Fatty acid synthase\" ou \"FAS\") \u00e9 un encima que nos humanos est\u00e1 codificado no xene \"FASN\" situado no cromosoma 17 e que interv\u00e9n na s\u00edntese de \u00e1cidos graxos.\nA \u00e1cido graxo sintase \u00e9 un complexo multiencim\u00e1tico composto por dous polip\u00e9ptidos id\u00e9nticos de 272 kDa multifuncionais que cataliza a s\u00edntese de \u00e1cidos graxos, no cal os substratos van pasando dun dominio funcional ao seguinte.\nA s\u00faa principal funci\u00f3n \u00e9 catalizar a s\u00edntese de palmitato a partir de acetil-CoA e malonil-CoA, que achegan grupos de dous carbonos, en presenza de NADPH, orixinando \u00e1cidos graxos de cadea longa saturados.\nFunci\u00f3ns metab\u00f3licas.\nOs \u00e1cidos graxos son \u00e1cidos alif\u00e1ticos fundamentais para a produci\u00f3n de enerx\u00eda e o seu almacenamento, manter estruturas celulares e servir como intermediarios na bios\u00edntese de hormonas e outras importantes mol\u00e9culas. Sintet\u00edzanse por medio dunha serie de reacci\u00f3ns de condensaci\u00f3n de Claisen descarboxilativas a partir de acetil-CoA e malonil-CoA. En cada rolda de elongaci\u00f3n da cadea o grupo beta ceto red\u00facese a unha cadea carbonada completamente saturada pola acci\u00f3n secuencial dunha cetorredutase (KR), unha deshidratase (DH), e unha enol redutase (ER). A cadea de \u00e1cido graxo en crecemento \u00e9 transportada sucesivamente aos sitios activos destes encimas do complexo mentres est\u00e1 unido covalentemente ao grupo prost\u00e9tico fosfopantete\u00edna dunha prote\u00edna portadora de acilos (ACP), e \u00e9 liberado pola acci\u00f3n dunha tioesterase (TE) cando a cadea carbonada chega a unha lonxitude de 16 carbonos, correspondente ao \u00e1cido palm\u00edtico.\nClases.\nHai d\u00faas clases de \u00e1cido graxo sintases (FAS): \nO mecanismo de elongaci\u00f3n e reduci\u00f3n de FAS I e FAS II \u00e9 o mesmo, xa que os dominios dos encimas FAS II son en grande medida hom\u00f3logos dos dominios dos seus equivalentes nos polip\u00e9ptidos multiencim\u00e1ticos FAS I. Por\u00e9n, as diferenzas na organizaci\u00f3n dos encimas (integrados en FAS I, e discretos en FAS II) d\u00e1 lugar a moitas diferenzas bioqu\u00edmicas importantes.\nA historia evolutiva das \u00e1cido graxo sintases est\u00e1 moi entrelazada coa das polic\u00e9tido sintases (PKS). As polic\u00e9tido sintases usan un mecanismo similar e dominios hom\u00f3logos para producir metabolitos secundarios lip\u00eddicos. Ademais, as polic\u00e9tido sintases tam\u00e9n mostran unha organizaci\u00f3n de tipo I e tipo II. O FAS I en animais crese que se orixinou por modificaci\u00f3n da PKS I de fungos, mentres que o FAS I de fungos e do grupo CMN bacteriano parece que se orixinaron por separado por medio da fusi\u00f3n dos xenes de FAS II.\nEstrutura.\nA FAS de mam\u00edferos consiste nun homod\u00edmero de d\u00faas subunidades proteicas id\u00e9nticas, nas cales tres dominios catal\u00edticos na secci\u00f3n N-terminal (-cetoacil sintase (KS), malonil/acetiltransferase (MAT), e deshidratase (DH)), est\u00e1n separadas por unha rexi\u00f3n central de 600 residuos dos catro dominios C-terminais (eno\u00edl redutase (ER), -cetoacil redutase (KR), prote\u00edna portadora de acilos (ACP) e tioesterase (TE)). En total son, pois, sete dominios.\nO modelo convencional da organizaci\u00f3n da FAS (modelo cabeza con cola) est\u00e1 en grande medida baseado nas observaci\u00f3ns de que o reactivo bifuncional 1,3-dibromopropanona (DBP) pode entrelazar o sitio activo ciste\u00edna tiol do dominio KS nun mon\u00f3mero de FAS co grupo prost\u00e9tico fosfopantete\u00edna do dominio ACP do outro mon\u00f3mero. A an\u00e1lise de complementaci\u00f3n dos d\u00edmeros de FAS que te\u00f1en diferentes mutaci\u00f3ns en cada mon\u00f3mero estableceu que os dominios KS e MAT poden cooperar coa ACP de cada mon\u00f3mero, e unha reinvestigaci\u00f3n dos experimentos de entrelazamento de DBP revelaron que o sitio activo de KS Cys161 tiol pod\u00eda entrelazarse co ACP 4'-fosfopantete\u00edna tiol de cada mon\u00f3mero. Ademais, informouse recentemente que unha FAS heterodim\u00e9rica que cont\u00e9n s\u00f3 un mon\u00f3mero competente pode facer a s\u00edntese do palmitato.\nAs observaci\u00f3ns anteriores parecen incompatibles co modelo cl\u00e1sico \"cabeza con cola\" da organizaci\u00f3n da FAS, e prop\u00faxose un modelo alternativo, que pred\u00ed que os dominios KS e MAT de ambos os mon\u00f3meros se sit\u00faan pr\u00f3ximos ao centro do d\u00edmero da FAS, onde poden acceder \u00e1 ACP de cada subunidade.\nResolveuse unha estrutura de cristalograf\u00eda de raios X de baixa resoluci\u00f3n do encima FAS de porco (homod\u00edmero) e de l\u00e9vedo (heterododec\u00e1mero) xunto con imaxes de ~6 \u00c5 de resoluci\u00f3n de crio-electromicroscopia (crio-EM) da estrutura da FAS de l\u00e9vedo.\nMecanismo de traslado do substrato.\nAs estruturas resoltas das FAS de l\u00e9vedo e mam\u00edfero presentan d\u00faas organizaci\u00f3ns distintas dos dominios/encimas catal\u00edticos moi conservados nesta m\u00e1quina celular multiencim\u00e1tica. A FAS de l\u00e9vedo ten unha estrutura de tipo barril r\u00edxida moi eficiente con seis c\u00e1maras de reacci\u00f3n que sintetizan \u00e1cidos graxos independentemente, mentres que a FAS de mam\u00edfero ten unha estrutura flexible con s\u00f3 d\u00faas c\u00e1maras de reacci\u00f3n. Por\u00e9n, en ambos os casos a ACP conservada act\u00faa como o dominio m\u00f3bil responsable do traslado dos substratos de \u00e1cido graxo intermedios a varios centros catal\u00edticos. A primeira visi\u00f3n estrutural directa deste mecanismo de traslado do substrato obt\u00edvose por an\u00e1lise de crio-EM, no cal a ACP se observa unida a varios dominios catal\u00edticos na \u00e1cido graxo sintase con forma de barril de l\u00e9vedo. Os resultados da crio-EM indican que a uni\u00f3n da ACP a varios sitios \u00e9 asim\u00e9trica e aleatoria, como tam\u00e9n indican os estudos de simulaci\u00f3n por computadora.\nRegulaci\u00f3n.\nO metabolismo e a homeostase da FAS est\u00e1 regulada transcricionalmente polos Factores Estimuladores de Augas Arriba (\"Upstream Stimulatory Factors\") USF1 e USF2) e pola prote\u00edna que se une ao elemento regulador de esterois-1c (SREBP-1c) en resposta \u00e1 alimentaci\u00f3n/insulina en animais vivos.\nA\u00ednda que o receptor X hep\u00e1tico (LXRs) modula a expresi\u00f3n da SREBP-1c durante a alimentaci\u00f3n, a regulaci\u00f3n da FAS pola SREBP-1c \u00e9 dependente de USF.\nOs acilfloroglucinois illados do fento \"Dryopteris crassirhizoma\" mostran unha actividade inhibidora da \u00e1cido graxo sintase.\nImportancia cl\u00ednica.\nA FAS foi investigada como posible oncoxene. A FAS est\u00e1 sobrerregulada nos cancros de mama e \u00e9 un indicador de mal progn\u00f3stico e pode tam\u00e9n ser \u00fatil como diana quimioterap\u00e9utica. A FAS pode tam\u00e9n estar implicada na produci\u00f3n dun ligando end\u00f3xeno para o receptor nuclear PPARalfa, diana dos medicamentos fibrato para a hiperlipidemia, e \u00e9 investigado como unha posible diana de medicamentos para o tratamento da s\u00edndrome metab\u00f3lica.\nNalgunhas li\u00f1as de c\u00e9lulas cancerosas, esta prote\u00edna viuse que estaba fusionada co receptor de estr\u00f3xenos alfa (ER-alfa), no cal o extremo N-terminal do FAS est\u00e1 fusionado en pauta co extremo C-terminal do ER-alfa.\nInformouse unha asociaci\u00f3n coa doenza mioma uterino."}
{"id": "286545", "revid": "1888", "url": "https://gl.wikipedia.org/wiki?curid=286545", "title": "Finis Terre", "text": "Finis Terre foi un semanario publicado na Coru\u00f1a en 1924.\nHistoria e caracter\u00edsticas.\nSubtitulado \"Semanario independiente\", apareceu o 4 de agosto de 1924. Continuaci\u00f3n de \"Regi\u00f3n Gallega\", foi fundado por Jos\u00e9 Mi\u00f1ones Bern\u00e1rdez."}
{"id": "286547", "revid": "1131", "url": "https://gl.wikipedia.org/wiki?curid=286547", "title": "El Eco de Mug\u00eda", "text": "El Eco de Mug\u00eda foi un peri\u00f3dico publicado en Mux\u00eda entre 1902 e 1904.\nHistoria e caracter\u00edsticas.\nSubtitulado \"Peri\u00f3dico independiente. Defensor de los intereses generales del partido judicial de Corcubi\u00f3n\", apareceu en 1902. Peri\u00f3dico quincenal impulsado por Manuel Mi\u00f1ones Barros, o seu director, fundador e propietario era Gonzalo L\u00f3pez Abente, que tam\u00e9n asinou a maior parte dos traballos aparecidos na publicaci\u00f3n xunto a V\u00edctor Castro Rodr\u00edguez. Publicaba novas locais e tam\u00e9n contidos literarios. Mantivo pol\u00e9micas con \"El Celta\". No n\u00famero 21, publicado o 13 de setembro de 1903, polas festas da Nosa Se\u00f1ora da Barca, apareceron composici\u00f3ns en galego de Victorino Abente Lago, Eugenio Carr\u00e9 Aldao, Salvador Golpe, Aurelio Ribalta, Galo Salinas Rodr\u00edguez, Francisco Tettamancy, Florencio Vaamonde Lores, V\u00edctor Castro Rodr\u00edguez e Enrique Labarta Pose, cunha narraci\u00f3n en torno \u00e1 lenda da romar\u00eda. Debeu cesar a s\u00faa edici\u00f3n co n\u00famero 42, correspondente ao 15 de xullo de 1904."}
{"id": "286553", "revid": "1888", "url": "https://gl.wikipedia.org/wiki?curid=286553", "title": "El Celta (Corcubi\u00f3n)", "text": "El Celta foi un semanario publicado en Corcubi\u00f3n entre 1901 e 1902.\nHistoria e caracter\u00edsticas.\nApareceu en agosto de 1901. Dirixido por Salvador Ram\u00f3n Carrera. Mantivo pol\u00e9micas con \"El Eco de Mug\u00eda\"."}
{"id": "286554", "revid": "56817", "url": "https://gl.wikipedia.org/wiki?curid=286554", "title": "El Celta", "text": "El Celta pode referirse a:"}
{"id": "286560", "revid": "7596", "url": "https://gl.wikipedia.org/wiki?curid=286560", "title": "Carlos o Temerario", "text": "Carlos I de Valois-Borgo\u00f1a, chamado Carlos \"o Temerario\" (en franc\u00e9s \"Charles le T\u00e9m\u00e9raire\"), e tam\u00e9n \"o Audaz\" (en franc\u00e9s: \"Charles le Hardi\"), nado en Dijon o 10 ou o 11 de novembro de 1433, e finado en Nancy o 5 de xaneiro de 1477, foi o \u00faltimo duque de Borgo\u00f1a, de Brabante, de Limburgo e de Luxemburgo, entre outros t\u00edtulos do chamado Estado borgo\u00f1\u00f3n.\nTraxectoria.\nPertenc\u00eda a unha rama menor dos Valois, que gobernaron Borgo\u00f1a entre 1364 e 1482.\nCarlos era o terceiro fillo, convertido primox\u00e9nito despois da morte temper\u00e1 dos dous primeiros, do duque Filippe III de Borgo\u00f1a Filipe \"o Bo\" (1396-1467), e da s\u00faa terceira esposa Isabel de Portugal, filla do rei Xo\u00e1n I, e por iso recibiu o t\u00edtulo de conde do Charolais que, baixo os duques de Valois-Borgo\u00f1a, estaba reservado ao herdeiro dos Estados borgo\u00f1\u00f3ns.\nO poder do ducado de Borgo\u00f1a alcanzou o seu apoxeo baixo o seu reinado, pero desaparecer\u00eda en virtude dos h\u00e1biles golpes pol\u00edticos do rei de Francia, Luis XI.\nA s\u00faa morte en 1477, na batalla de Nancy, significou o fin do so\u00f1o borgo\u00f1\u00f3n de resucitar a antiga Lotarinxia.\nO matrimonio da s\u00faa filla Mar\u00eda co arquiduque Maximiliano, futuro emperador do Sacro Imperio, ligou a herdanza borgo\u00f1oa \u00e1 li\u00f1axe dos Habsburgo na persoa do fillo de ambos, Filipe \"o Fermoso\", que contraer\u00eda matrimonio coa ra\u00ed\u00f1a Xoana de Castela. O fillo de ambos, Carlos, recibir\u00eda o seu nome en memoria do seu av\u00f3 materno.\nO sobrenome de \"Temerario\" non lle foi adxudicado at\u00e9 o romanticismo. Para os seus coet\u00e1neos foi \"Carlos o Audaz\", \"o Gran Le\u00f3n\" ou \"o Guerreiro\", e \"o Terr\u00edbel\" para os seus detractores."}
{"id": "286561", "revid": "85894", "url": "https://gl.wikipedia.org/wiki?curid=286561", "title": "Manuel Mi\u00f1ones Barros", "text": "Manuel Mi\u00f1ones Barros, nado en Moraime (Mux\u00eda) e finado en Corcubi\u00f3n o 20 de setembro de 1926, foi un banqueiro e pol\u00edtico galego.\nTraxectoria.\nPropietario da Casa de Banca Manuel Mi\u00f1ones Barros en Corcubi\u00f3n. Impulsou o peri\u00f3dico \"El Eco de Mug\u00eda\". Foi alcalde de Corcubi\u00f3n entre 1914 e 1920. Foi pai de Jos\u00e9 Mi\u00f1ones Bern\u00e1rdez."}
{"id": "286562", "revid": "5863", "url": "https://gl.wikipedia.org/wiki?curid=286562", "title": "Yesterday Will Make You Cry", "text": "Yesterday Will Make You Cry (\"O pasado farate chorar\") \u00e9 unha novela escrita por Chester Himes, publicada por vez primeira en 1999. O autor comezou a escribir o texto en 1937, dous anos despois de sa\u00edr do c\u00e1rcere e cando non publicara a\u00ednda novela algunha. Logo de catro revisi\u00f3ns e bastante alterada, foi publicada en 1953 co t\u00edtulo de \"Cast the First Stone\" (\"Tirar a primeira pedra\"), sendo publicada con este t\u00edtulo logo da s\u00faa morte.\nTrama.\nJimmy Monroe \u00e9 un rapaz de 19 anos, que ingresa no c\u00e1rcere logo dun asalto a man armada en Chicago. Bota seis anos en prisi\u00f3n, e o seu paso polo sistema penitenciario do estado pon a proba a s\u00faa cordura, a s\u00faa capacidade de sufrimento e a s\u00faa definici\u00f3n de amor. Trata tam\u00e9n o racismo, a homosexualidade e a corrupci\u00f3n.\nO personaxe de Jimmy ten moitas caracter\u00edsticas en com\u00fan co propio Chester Himes, salvando que o protagonista da novela \u00e9 de raza branca. O escritor naceu en Missouri o 29 de xullo de 1909, e personaxe o 14 de agosto dese mesmo ano. Estuda no instituto de Cleveland (Ohio) e na Universidade de Columbus, de onde foi expulsado en 1926 trala s\u00faa detenci\u00f3n por participar nun roubo. Por aquel ent\u00f3n desenv\u00f3lvese en ambientes delituosos e do xogo. Evita o c\u00e1rcere, pero, dous anos despois, ingresou en prisi\u00f3n por roubo a man armada cunha condena de 20 anos. Durante o seu encerro comezou a escribir relatos curtos e a publicalos en revistas. \u00c9 posto en liberdade en 1935.\nNarraci\u00f3n.\nA obra est\u00e1 narrada en terceira persoa. A trama desenv\u00f3lvese de forma lineal, a\u00ednda que hai algunhas analepses a sucesos acontecidos na s\u00faa infancia e mocidade."}
{"id": "286563", "revid": "56817", "url": "https://gl.wikipedia.org/wiki?curid=286563", "title": "Agromar", "text": "Agromar pode referirse a varias publicaci\u00f3ns:"}
{"id": "286564", "revid": "98629", "url": "https://gl.wikipedia.org/wiki?curid=286564", "title": "Secuencia de apertura", "text": "Unha secuencia de apertura \u00e9 un m\u00e9todo empregado nos filmes e nas series para presentar o seu t\u00edtulo, elenco principal e membros da produci\u00f3n, utilizando recursos visuais e sonoros. Adoita seguir \u00f3s cr\u00e9ditos de apertura, mais non debe ser confundida con eles, xa que se tratan dunha serie de textos superpostos.\nHistoria.\nDende a invenci\u00f3n do cinemat\u00f3grafo empreg\u00e1banse sinxelas tarxetas con t\u00edtulos para dar p\u00e9 \u00e1s presentaci\u00f3ns de filmes mudos co obxectivo de identificar tanto o t\u00edtulo do mesmo como a produtora, as\u00ed como para sinalar o comezo e fin do filme. No cine mudo, esas tarxetas eran empregadas para comunicar di\u00e1logos e narraci\u00f3n, e \u00e9 naquel momento cando aparecen as primeiras secuencias de apertura propiamente ditas, sendo unha serie de tarxetas amosadas \u00f3 comezo da produci\u00f3n. A chegada do son non alterou esta convenci\u00f3n ag\u00e1s polo feito de que as tarxetas \u00edan acompa\u00f1adas de m\u00fasica.\nEsta convenci\u00f3n mant\u00edvose durante varios anos ata que a chegada da televisi\u00f3n obrigou \u00f3s estudos a investir no desenvolvemento cinematogr\u00e1fico para captar unha audiencia en diminuci\u00f3n. Os anuncios de \u00e9picos \"repartimento de centos\" en formato de pantalla ancha foron unha resposta directa \u00e1 exitosa invasi\u00f3n da televisi\u00f3n no mercado do entretemento. Parte do renovado prestixio e aumento de calidade do cine, con orquestra musical que anteced\u00eda a apertura das cortinaxes e longas secuencias de apertura, estaban ideadas para provocar un sentido de gravidade contra o que se agardaba que fose incapaz de competir a televisi\u00f3n. A medida que as secuencias de apertura no cine foron crecendo, empezaron a involucrarse mestres do dese\u00f1o gr\u00e1fico como Saul Bass, que influ\u00edron moito nos programas de televisi\u00f3n de da d\u00e9cada de 1960. Os cineastas de comezos do s\u00e9culo XXI ti\u00f1an moitas opci\u00f3ns no que respecta \u00e1s secuencias de apertura. Nalg\u00fans filmes superp\u00f3\u00f1ense t\u00edtulos de cr\u00e9dito sobre as secuencias de apertura, mentres que outros prefiren eliminar os t\u00edtulos e elaborar complexas secuencias \u00f3 final do filme."}
{"id": "286565", "revid": "89787", "url": "https://gl.wikipedia.org/wiki?curid=286565", "title": "Miles Plumlee", "text": "Miles Christian Plumlee, nado o 1 de setembro de 1988 en Fort Wayne, Indiana, \u00e9 un xogador americano de baloncesto profesional.\nTraxectoria profesional.\nPlumlee foi elixido na 26\u00aa posici\u00f3n do Draft da NBA de 2012 polos Indiana Pacers. Durante a tempada 2012-13 foi asignado en varias ocasi\u00f3ns \u00f3s Fort Wayne Mad Ants da NBA Development League.\nO 27 de xullo de 2013, foi traspasado \u00f3s Phoenix Suns xunto a Gerald Green e unha elecci\u00f3n da primeira rolda do Draft de 2014 a cambio de Luis Scola.\nO 19 de febreiro de 2015, Plumlee foi traspasado xunto a Tyler Ennis \u00f3s Milwaukee Bucks, como parte dun acordo entre os Suns, os Bucks e os Philadelphia 76ers.\nO 2 de febreiro de 2017, Plumlee foi traspasado \u00f3s Charlotte Hornets a cambio de Spencer Hawes e Roy Hibbert.\nO 20 de xu\u00f1o de 2017, Plumlee foi traspasado xunto a Marco Belinelli e a 41\u00aa elecci\u00f3n do Draft de 2017 \u00f3s Atlanta Hawks, a cambio de Dwight Howard e a 31\u00aa elecci\u00f3n do Draft de 2017.\nO 7 de xullo de 2019, Plumlee foi traspasado xunto a Solomon Hill \u00f3s Memphis Grizzlies, a cambio de Chandler Parsons. O 19 de outubro de 2019, foi cortado polos Grizzlies."}
{"id": "286566", "revid": "15490", "url": "https://gl.wikipedia.org/wiki?curid=286566", "title": "Cruz de Borgo\u00f1a", "text": "A Cruz de Borgo\u00f1a ou Aspa de Borgo\u00f1a \u00e9 unha representaci\u00f3n da Cruz de Santo Andr\u00e9 na que os troncos que forman a cruz aparecen cos seus n\u00f3s nos lugares onde se cortan as ramas.\nEste emblema foi inclu\u00eddo nos escudos de armas e nas bandeiras de Espa\u00f1a, tanto de terra como de mar, desde 1506, \u00e9poca da s\u00faa introduci\u00f3n coa Garda borgo\u00f1oa de Filipe \"o Fermoso\", at\u00e9 Xo\u00e1n Carlos I.\nA Cruz de Borgo\u00f1a desapareceu do escudo de armas do rei de Espa\u00f1a, e do seu estandarte, no reinado de Filipe VI, as\u00ed como nos estandartes, bandeiras, bandeirolas, gui\u00f3ns, pend\u00f3ns e confal\u00f3ns das Forzas Armadas de Espa\u00f1a.\nEsta cruz tam\u00e9n \u00e9 a orixe do s\u00edmbolo distintivo que marca as colas dos avi\u00f3ns do Ex\u00e9rcito do Aire de Espa\u00f1a. Varios historiadores aeron\u00e1uticos indican que a primeira vez que se pintou a Cruz de Borgo\u00f1a sobre un aeroplano foi a principios da Guerra Civil espa\u00f1ola por orde do xeneral Franco sobre un fondo branco, ao tempo que fixo desaparecer a bandeira tricolor da II Rep\u00fablica, o 8 de agosto de 1936.\nHistoria.\nParece ser que a aspa de Borgo\u00f1a foi o distintivo da facci\u00f3n borgo\u00f1oa na Francia da guerra dos Cen Anos, a partir do duque Xo\u00e1n \"sen Medo\" de Borgo\u00f1a (duque entre 1404 e 1419), xa que Santo Andr\u00e9 \u00e9 o patr\u00f3n de Borgo\u00f1a.\nFoi o rei Filipe I \"o Fermoso\" quen, en 1506, tras contraer matrimonio coa ra\u00ed\u00f1a Xoana I de Castela, introduciu en Espa\u00f1a o signo distintivo da casa da s\u00faa nai, Mar\u00eda de Borgo\u00f1a.\nComo s\u00edmbolo vexilol\u00f3xico, foi o m\u00e1is utilizado at\u00e9 1785 nas bandeiras espa\u00f1olas.\nEn terra, esta bandeira, branca coa cruz de Borgo\u00f1a en vermello, ondeou quizais por primeira vez como insignia espa\u00f1ola na batalla de Pavia, en 1525 (a\u00ednda que as aspas vermellas eran lisas, sen n\u00f3s, e o ex\u00e9rcito de Carlos I era m\u00e1is ben hispano-xermano), e \u00e9 a m\u00e1is caracter\u00edstica das utilizadas polos terzos espa\u00f1ois e rexementos de infantar\u00eda do Imperio espa\u00f1ol durante os s\u00e9culos XVI, XVII, XVIII e comezos do XIX.\nDesde Carlos I, cada compa\u00f1\u00eda ti\u00f1a a s\u00faa propia bandeira, na que a cruz figuraba sobre fondos de moi diversa forma e colorido (nos que \u00e1s veces se inclu\u00edan xer\u00f3glifos ou motivos her\u00e1ldicos do oficial ao mando).\nAo acceder ao trono Filipe II, ordenou que, ademais das bandeiras de cada compa\u00f1\u00eda, cada terzo levase outra en cabeza de cor amarela coas aspas de Borgo\u00f1a en vermello. A pesar desta variedade, a cor branca foi a m\u00e1is utilizada como pano de fondo, sobre todo nas bandeiras coronelas. A este respecto, un decreto de Filipe V dado en 28 de febreiro de 1707 dic\u00eda:\nPosteriormente a 1785, a versi\u00f3n de aspa vermella sobre fondo branco ser\u00eda tam\u00e9n a bandeira adoptada polo movemento carlista tras constitu\u00edrse no s\u00e9culo XIX. Na guerra carlista de 1833-1840, a borgo\u00f1oa a\u00ednda segu\u00eda sendo a bandeira do Ex\u00e9rcito, ou sexa, das forzas regulares liberais (o Ex\u00e9rcito non adoptou a vermella e amarela at\u00e9 1843), non sendo empregada polas tropas do bando carlista. Despois da citada unificaci\u00f3n de bandeiras en 1843, xurdiu un estandarte militar h\u00edbrido cunha pequena aspa borgo\u00f1oa na franxa amarela central da vermella e amarela, normalmente debaixo dun escudo redondo coos cuarteis de Castela e Le\u00f3n. Contra 1923 ditas aspas borgo\u00f1oas das vermello-amarelas do Ex\u00e9rcito empezaron a ga\u00f1ar en tama\u00f1o, superpo\u00f1\u00e9ndose \u00e1s franxas vermella superior e inferior (o cal obrigou a recorrer a diferentes matices de vermello).\nA\u00ednda que algunhas unidades carlistas si chegaron a utilizar a aspa na Primeira Guerra Carlista de 1833 -cando era s\u00f3 un distintivo das insignias de infantar\u00eda, artillar\u00eda e enxe\u00f1eiros, sen connotaci\u00f3ns ideol\u00f3xicas a\u00ednda-, e na Terceira Guerra Carlista de 1872 probabelmente o sotuer borgo\u00f1\u00f3n s\u00f3 o usaron as forzas gobernamentais, normalmente na franxa amarela das vermello-amarelas, a\u00ednda que algunhas unidades mantiveron nas s\u00faas bandeiras do modelo anterior \u00e1 unificaci\u00f3n de 1843 (a artillar\u00eda e o rexemento \"Inmemorial do Rei\", que na \u00e9poca da I Rep\u00fablica (1873-1874) quedou en \"Inmemorial\" a secas). \nA aspa borgo\u00f1oa como emblema pol\u00edtico propio carlista \u00e9 tard\u00eda: foi o 24 de abril de 1935, en \u00e9poca de Manuel Fal Conde, coincidindo coa reorganizaci\u00f3n do Requet\u00e9, por aquel ent\u00f3n un grupo paramilitar clandestino, sendo utilizado posteriormente por rexementos tradicionalistas e requet\u00e9s carlistas durante a Guerra Civil espa\u00f1ola dentro do bando nacional.\nEn mar a f\u00f3ra, as bandeiras coas aspas de Borgo\u00f1a empreg\u00e1ronse como bandeiras de proa e como pavill\u00f3ns da Armada e da Mari\u00f1a mercante.\nTam\u00e9n foi o \"estandarte vicerreinal\" nos vicerreinados da Nova Espa\u00f1a.\nDurante a guerra da independencia hispanoamericana, os patriotas ecuatorianos da Primeira Xunta de Goberno Aut\u00f3noma de Quito usaron unha bandeira vermella coa cruz de Borgo\u00f1a en branco, para indicar a s\u00faa oposici\u00f3n \u00e1 monarqu\u00eda espa\u00f1ola. Esta bandeira \u00e9 co\u00f1ecida como \"bandeira do dez de agosto de 1809\".\nHoxe en d\u00eda moitas bandeiras americanas recordan no seu dese\u00f1o a Cruz de Borgo\u00f1a e o seu pasado espa\u00f1ol como, por exemplo, a bandeira do departamento de Chuquisaca en Bolivia, ou as dos estados estadounidenses de Florida e Alabama.\nA bandeira ondea sobre o castelo de San Felipe del Morro e o forte de San Crist\u00f3bal en San Juan, Porto Rico."}
{"id": "286567", "revid": "22795", "url": "https://gl.wikipedia.org/wiki?curid=286567", "title": "Aspa de Borgo\u00f1a", "text": ""}
{"id": "286568", "revid": "56817", "url": "https://gl.wikipedia.org/wiki?curid=286568", "title": "El Alacr\u00e1n", "text": "El Alacr\u00e1n foi un peri\u00f3dico editado en Santiago de Compostela en 1872.\nHistoria e caracter\u00edsticas.\nSubtitulado \"Peri\u00f3dico semi-informativo y semibufo\", apareceu en 1872. De tendencia republicana. Foi continuado por \"El Nuevo Alacr\u00e1n\"."}
{"id": "286569", "revid": "56817", "url": "https://gl.wikipedia.org/wiki?curid=286569", "title": "El Nuevo Alacr\u00e1n", "text": "El Nuevo Alacr\u00e1n foi un peri\u00f3dico editado en Santiago de Compostela en 1873.\nHistoria e caracter\u00edsticas.\nSubtitulado \"Peri\u00f3dico mordiente y camorrista. \u00d3rgano de las aspiraciones de la sociedad descamisada\", apareceu a principios de 1873. Peri\u00f3dico republicano, substitu\u00edu a \"El Alacr\u00e1n\". Estaba dirixido por Domingo Criado Gonz\u00e1lez. Cesou a s\u00faa publicaci\u00f3n en febreiro dese ano, pola marcha do seu director."}
{"id": "286570", "revid": "56817", "url": "https://gl.wikipedia.org/wiki?curid=286570", "title": "La Hoja Volante", "text": "La Hoja Volante foi un peri\u00f3dico editado na Coru\u00f1a en 1865.\nHistoria e caracter\u00edsticas.\nApareceu o 21 de abril de 1865. Imprim\u00edase nos obradoiros de Ares Hermanos. Foron os seus redactores Romualdo B. Leal, Luis Tettamancy e Joaqu\u00edn D. Caunedo. Cesou a s\u00faa publicaci\u00f3n o 14 de xullo dese ano."}
{"id": "286571", "revid": "98629", "url": "https://gl.wikipedia.org/wiki?curid=286571", "title": "El Adalid", "text": "El Adalid foi un peri\u00f3dico editado na Coru\u00f1a en 1873.\nHistoria e caracter\u00edsticas.\nApareceu a principios de 1873 como voceiro do republicanismo federal da Coru\u00f1a. Estaba dirixido por Joaqu\u00edn Castro Arias, que cesou aos poucos meses. Entre os seus colaboradores figurou Romualdo Real V\u00e1zquez. Creouse co obxectivo de contrarrestar a influencia da AIT entre as clases populares galegas, tradicionalmente orientadas ao republicanismo federal. Subtitulouse \"\u00d3rgano del Cant\u00f3n galaico\" e promoveu a insurrecci\u00f3n popular para alcanzar a independencia do cant\u00f3n galaico, secundando o movemento cantonalista. O 14 de outubro cambiou o seu subt\u00edtulo por \"Diario republicano democr\u00e1tico federal\" e volveu facerse cargo da direcci\u00f3n Joaqu\u00edn Castro Arias. Cesou en novembro e foi substitu\u00eddo por \"El Siglo\"."}
{"id": "286572", "revid": "56817", "url": "https://gl.wikipedia.org/wiki?curid=286572", "title": "El Federal", "text": "El Federal foi un peri\u00f3dico editado en Lugo en 1868.\nHistoria e caracter\u00edsticas.\nApareceu en 1868 como consecuencia da Revoluci\u00f3n de 1868, que decretou a liberdade de imprenta. Peri\u00f3dico republicano, os seus redactores foron Celestino L. Mart\u00ed e Saturnino Su\u00e1rez. Reapareceu o 2 de marzo de 1873, public\u00e1base os m\u00e9rcores e os s\u00e1bados e ti\u00f1a como programa \"Propagar la doctina democr\u00e1tica, explicarla y recomendarla a todos los amantes de la libertad y la justicia\"."}
{"id": "286573", "revid": "56817", "url": "https://gl.wikipedia.org/wiki?curid=286573", "title": "El Siglo", "text": "El Siglo foi un peri\u00f3dico editado na Coru\u00f1a entre 1873 e 1874.\nHistoria e caracter\u00edsticas.\nSubtitulado \"Diario Republicano Federal\", apareceu en novembro de 1873. Veu substitu\u00edr a \"El Adalid\". O seu director era Joaqu\u00edn Castro Arias."}
{"id": "286574", "revid": "22570", "url": "https://gl.wikipedia.org/wiki?curid=286574", "title": "Agromar (obra de teatro)", "text": "Agromar \u00e9 unha obra de teatro en lingua galega de Xos\u00e9 Filgueira Valverde. Apareceu publicada en maio de 1936 co pseud\u00f3nimo de J. Acu\u00f1a, impresa no obradoiro de Palacios en Lugo.\nPr\u00f3logo.\nO pr\u00f3logo est\u00e1 asinado polo propio Filgueira Valverde, que xa usara o pseud\u00f3nimo de \"J. A.\" para publicar varios artigos na revista \"Logos\". Por norma xeral os pr\u00f3logos al\u00f3grafos (non escritos pola persoa autora do libro) tenden a ser laudatorios, mais este recorre \u00e1 \"captatio benevolentiae\" a trav\u00e9s do t\u00f3pico da modestia. O retrato que fai de J. Acu\u00f1a ten moitos datos biogr\u00e1ficos coincidentes cos do autor (alumno de Losada Di\u00e9guez, estudante na Universidade de Santiago de Compostela, membro do Seminario de Estudos Galegos...)\nArgumento.\nNun accidente de tr\u00e1fico cun Chenard-Walcker, Lolo atropela un home que vai nun carro de bois e ao se\u00f1orito Juan. O home morre e Juanito est\u00e1 grave, precisando unha transfusi\u00f3n de sangue. Os se\u00f1oritos da vila non est\u00e1n dispostos a doar sangue, pero si o fai Xelo por unha aposta.\nLogo da transfusi\u00f3n, o se\u00f1orito Juan pasa a ser Xanci\u00f1o, ou Nito, pasando a ser un alde\u00e1n m\u00e1is. No remate Nito est\u00e1 sachando nos terr\u00f3ns e ponse a falar con el un se\u00f1orito que non o reco\u00f1ece. A farsa remata cun mitin de Don Enrique, facendo un chamamento a seguir a tradici\u00f3n fronte \u00e1 modernidade.\nNarraci\u00f3n.\nPersonaxes.\nOs personaxes son todos masculinos:\nEstrutura.\nA obra estrut\u00farase en dous lances (o primeiro de tres escenas e o segundo de cinco) e un ep\u00edlogo. A portada incl\u00fae un dese\u00f1o de Torres, no que aparecen varios alde\u00e1ns e varios rapaces da vila.\nTempo.\nO tempo hist\u00f3rico discorre a comezos do s\u00e9culo XX, cando os autom\u00f3biles a\u00ednda non eran frecuentes polos cami\u00f1os galegos, e cando as transfusi\u00f3ns sangu\u00edneas a\u00ednda se comezaban a desenvolver. O tempo narrativo abrangue dous per\u00edodos diferenciados: os dous lances discorren continuados, sen rupturas, mentres que o remate ten lugar un tempo despois, indeterminado.\nEspazo.\nA acci\u00f3n discorre na aldea e na vila. As anotaci\u00f3ns ao respecto recomendan un decorado con \"calquera cousa que suxira nas escenas o lugar da acci\u00f3n: a r\u00faa, a casa do m\u00e9dico, o pazo, os agros...\". O primeiro lance ten lugar no exterior, na r\u00faa, e o segundo no interior do pazo, na habitaci\u00f3n de Nito. O remate ten lugar no exterior, nunha leira.\nO espazo poder\u00eda ter lugar preto de Pontevedra, pois faise referencia \u00e1 Misi\u00f3n Biol\u00f3xica de Galicia. Aparecen nomeadas tam\u00e9n A Coru\u00f1a e Agolada.\nLinguaxe.\nNo momento da escritura da obra a\u00ednda non exist\u00eda unha normativa oficial do galego, mais o autor segue uns certos criterios no texto, resultando un idioma apto para a representaci\u00f3n teatral ao tempo que incl\u00fae unha alternancia de c\u00f3digos. Fronte a outros textos biling\u00fces anteriores, como \"Maxina ou a filla esp\u00farea\", nesta obra non hai diglosia, sen\u00f3n que o galego aparece como referente. Amais, hai un modelo de castel\u00e1n agalegado co prop\u00f3sito de ridiculizar o seu emprego, con galeguismos l\u00e9xicos e morfosint\u00e1cticos.\nAparece por escrito alg\u00fan fen\u00f3meno dialectal, como o seseo posnuclear en voces como \"rap\u00e1s\", \"ves\" e \"lus\". O plural das palabras rematadas en -n \u00e9 -ns (\"vacaci\u00f3ns\", \"maz\u00e1ns\"); por\u00e9n, o plural das palabras rematadas en -l faino segundo o modelo central (\"xorn\u00e1s\", \"millerir\u00e1s\", \"cas\u00e1s\").\nUsa o infinitivo conxugado. Aparecen hiperenxebrismos (\"escadeiras\", \"sinceiridade\", \"primaveira\"), vulgarismos (\"perfeuci\u00f3n\", \"leutricid\u00e1\") e arca\u00edsmos (\"vegadas\", \"t\u00edduo\", \"door\"), amais de neoloxismos (o anglicismo \"sport\"), castelanismos e lusismos (\"ap\u00f3s de\")."}
{"id": "286575", "revid": "22570", "url": "https://gl.wikipedia.org/wiki?curid=286575", "title": "Barbeito (terra)", "text": "O barbeito \u00e9 unha t\u00e9cnica de cultivo pola que unha terra de labor se deixa sen sementar durante unha tempada. Tam\u00e9n se chama as\u00ed \u00e1 terra de labor abandonada. Recibe as\u00ed mesmo os nomes de coita, coit\u00edo ou poula.\nNalgunhas zonas de Galicia un barbeito \u00e9 unha terra de seca\u00f1o onde se cultiva centeo,trigo, millo e/ou patacas.\nA t\u00e9cnica do barbeito, que pode durar un ou varios ciclos vexetativos, ten o fin de recuperar e almacenar materia org\u00e1nica e humidade, ademais de evitar pat\u00f3xenos agardando a que os seus ciclos rematen sen poder volver a se renovar por mor da falla de h\u00f3spedes dispo\u00f1\u00edbeis.\nA leira a barbeito, antes de volverse a cultivar, r\u00f3zase para eliminar a matogueira, as silvas ou a maleza; ent\u00f3n se labra de xeito que a parcela estea pronta para a bota.\n\u00c9 unha t\u00e9cnica moi usada na rotaci\u00f3n de cultivos por alg\u00fans agricultores que procuran que se repo\u00f1an os nutrientes e a composici\u00f3n qu\u00edmica do solo antes doutra xeira de colleita, para que naturalmente se poida restaurar o equilibrio dos elementos que compo\u00f1en a terra.\nDurante o tempo que fica sen cultivar, o solo \u00e9 sometido a unha serie de labores co obxecto de mellorar a s\u00faa predisposici\u00f3n \u00e1 cultura.\nHistoria.\nXa nas rexi\u00f3ns amaz\u00f3nicas e andinas utiliz\u00e1base como parte do traballo agr\u00edcola para deixar \"descansar\" a terra e que non se sobreexplotase. En Europa comezou a ser habitual na Idade Media, onde as terras de labranza se cultivaban cunha periodicidade na que se alternaba o descanso e cultivo, facendo que en \u00e9pocas de descanso se traballase co arado practicando o barbeito: unha parte de terras de cultivo se deixaba sen cultivar mais se pasaba o arado, arrincando deste xeito as herbas bravas (que \u00e1 s\u00faa vez serv\u00edan coma fertilizante) e aumentando a humidade, de forma que a terra recuperase minerais que se perderan durante o cultivo.\nA\u00ednda hoxe en d\u00eda \u00e9 practicada por centos de comunidades ind\u00edxenas en rexi\u00f3ns tropicais. A presi\u00f3n sobre a terra, a partir da agroindustria, mete presi\u00f3n cada vez m\u00e1is a estas comunidades para desleixar esta pr\u00e1ctica hist\u00f3rica de equilibrio no uso do recurso terra.\nO barbeito sup\u00f3n un proceso agr\u00edcola para permitir que as cualidades do solo non se desgasten. Existen dous tipos de barbeito: labrado (aquel no que se tiran as mas herbas) e sen labrar. Dentro dos barbeitos labrados at\u00f3panse o barbeito labrado qu\u00edmico, no que se eliminan as malezas ou m\u00e1s herbas por medio de herbicidas e o barbeito labrado mec\u00e1nico que ten m\u00e1is efectividade xa que \u00e9 tratado con implementos que aceleran o proceso de descomposici\u00f3n ao soterrar as herbas, por exemplo o arado con disco."}
{"id": "286576", "revid": "18868", "url": "https://gl.wikipedia.org/wiki?curid=286576", "title": "Coit\u00edo", "text": ""}
{"id": "286577", "revid": "56817", "url": "https://gl.wikipedia.org/wiki?curid=286577", "title": "Coita", "text": ""}
{"id": "286578", "revid": "5132", "url": "https://gl.wikipedia.org/wiki?curid=286578", "title": "Filipe Lu\u00eds Kasmirski", "text": ""}
{"id": "286588", "revid": "5863", "url": "https://gl.wikipedia.org/wiki?curid=286588", "title": "Luz M\u00e9ndez Fern\u00e1ndez", "text": ""}
{"id": "286589", "revid": "22570", "url": "https://gl.wikipedia.org/wiki?curid=286589", "title": "Marcial G\u00f3mez Parejo", "text": "Marcial G\u00f3mez Parejo, nado en Hinojosa del Duque, C\u00f3rdoba, 5 de xullo de 1930 e finado en C\u00f3rdoba, 1 de xu\u00f1o de 2012, foi un pintor e ilustrador andaluz co\u00f1ecido polo seu traballo creativo e de realismo m\u00e1xico.\nNas s\u00faas orixes art\u00edsticas, entre 1949 e 1953, foi influenciado polo debuxante estadounidense Alex Raymond, creador de Flash Gordon. A vi\u00f1eta, dixo, supuxo a s\u00faa conexi\u00f3n inicial coas expresi\u00f3ns art\u00edsticas.\nNos anos 60 empezou a traballar para a industria t\u00e9xtil, en Barcelona, \u200b\u200bonde creou series de guache con influencias do construtivismo xeom\u00e9trico, con motivos vexetais e outras artes decorativas do norte de Europa e da Uni\u00f3n Sovi\u00e9tica, lugares que visitou nesta d\u00e9cada\nA partir da d\u00e9cada de 1970 deixou o mundo de estampaxe e comezou unha pintura ao \u00f3leo figurativa con infiltraci\u00f3ns surrealistas en di\u00e1logo cun tipo de realismo m\u00e1xico moi persoal e comezou a exhibir en varias galer\u00edas\nPremios e exposici\u00f3ns.\nLista de premios e exposici\u00f3ns Marcial G\u00f3mez Parejo:"}
{"id": "286591", "revid": "98629", "url": "https://gl.wikipedia.org/wiki?curid=286591", "title": "Maxi Rodr\u00edguez", "text": "Maximiliano Rub\u00e9n Rodr\u00edguez, m\u00e1is co\u00f1ecido como Maxi Rodr\u00edguez, nado en Rosario, Santa Fe, o 2 de xaneiro de 1981, \u00e9 un exfutbolista profesional arxentino que xogaba como centrocampista.\nV\u00e9xase tam\u00e9n.\nLigaz\u00f3ns externas.\n\u200e"}
{"id": "286592", "revid": "5132", "url": "https://gl.wikipedia.org/wiki?curid=286592", "title": "Maximiliano Rodr\u00edguez", "text": ""}
{"id": "286593", "revid": "5132", "url": "https://gl.wikipedia.org/wiki?curid=286593", "title": "Maximiliano Rub\u00e9n Rodr\u00edguez", "text": ""}
{"id": "286594", "revid": "5132", "url": "https://gl.wikipedia.org/wiki?curid=286594", "title": "Maxi Rub\u00e9n Rodr\u00edguez", "text": ""}
{"id": "286595", "revid": "56817", "url": "https://gl.wikipedia.org/wiki?curid=286595", "title": "El Eco Republicano", "text": "El Eco Republicano foi un peri\u00f3dico republicano editado en Ferrol despois de 1868."}
{"id": "286598", "revid": "5863", "url": "https://gl.wikipedia.org/wiki?curid=286598", "title": "Eduardo Mart\u00ednez del Campo", "text": "Eduardo Mart\u00ednez del Campo Acosta, nado en Belorado (Burgos) o 13 de outubro de 1840 e finado en Madrid o 11 de abril de 1911, foi un avogado e pol\u00edtico espa\u00f1ol, ministro de Graza e Xustia durante o reinado de Afonso XIII.\nTraxectoria.\nDeputado pola circunscrici\u00f3n de Burgos nas elecci\u00f3ns de 1886, en 1891 pasou ao Senado en representaci\u00f3n da provincia de Burgos at\u00e9 que en 1900 foi nomeado senador vitalicio.\nFoi ministro de Graza e Xustiza entre o 21 de outubro de 1909 e o 9 de febreiro de 1910 nun gabinete que presidiu Segismundo Moret.\nEn 1891 accedeu ao Tribunal Supremo como maxistrado, chegando a ser o seu presidente entre 1901 e 1909.\nCasou con Eugenia Montero Villegas, filla de Eugenio Montero R\u00edos e a s\u00faa filla Mar\u00eda Eugenia Mart\u00ednez del Campo Montero R\u00edos casou con Juan Yag\u00fce Blanco o 8 de maio de 1926."}
{"id": "286599", "revid": "1888", "url": "https://gl.wikipedia.org/wiki?curid=286599", "title": "Eduardo Mart\u00ednez del Campo Acosta", "text": ""}
{"id": "286600", "revid": "98629", "url": "https://gl.wikipedia.org/wiki?curid=286600", "title": "Ronda do Real Club Deportivo de La Coru\u00f1a", "text": "A ronda do Real Club Deportivo de La Coru\u00f1a \u00e9 o nome co que o Concello da Coru\u00f1a bautizou a v\u00eda de alta capacidade dependente da Xunta de Galicia V-1.4 (V-14 segundo a sinalizaci\u00f3n viaria do Ministerio de Fomento), popularmente co\u00f1ecida como Terceira Ronda. A V-1.4 \u00e9 na pr\u00e1ctica unha autoestrada de circunvalaci\u00f3n que une a zona de Riazor coa AC-14, constru\u00edda simultaneamente polo Ministerio de Fomento como parte do proxecto integral da Terceira Ronda.\nA Ronda do Real Club Deportivo da Coru\u00f1a sae da rotonda do Pavo Real, na confluencia da r\u00faa de Manuel Murgu\u00eda coa rolda de Outeiro, atravesa os lugares de San Pedro de Visma, Penamoa, o pol\u00edgono de Agrela-Bens, pasa ao car\u00f3n do complexo comercial Marineda City e por debaixo do n\u00facleo das Ra\u00f1as antes de desembocar na AC-14 entre O Martinete e Mesoiro, xunto a Pocomaco.\nA AC-14, proveniente da avenida de Enrique Salgado Torres, arrodea o monte do Castro e int\u00e9rnase no concello de Culleredo pola Zapateira, permitindo a conexi\u00f3n co aeroporto de Alvedro e coa autoestrada A-6.\nO tramo de tres quil\u00f3metros que une Manuel Murgu\u00eda co pol\u00edgono da Agrela foi inaugurado oficialmente o 27 de decembro de 2011, mentres que a s\u00faa continuaci\u00f3n que conecta coa AC-14 inaugurouse o 14 de marzo de 2015, ao mesmo tempo que se completaban as obras nesta \u00faltima.\nHistoria.\nAs orixes da actual estrada rem\u00f3ntanse ao 14 de decembro do ano 2000, d\u00eda no que Xos\u00e9 Cu\u00ed\u00f1a Crespo e Francisco V\u00e1zquez V\u00e1zquez asinaron o acordo para iniciar a estrada que vir\u00eda a solucionar os problemas do tr\u00e1fico para acceder \u00e1 cidade. Tres anos m\u00e1is tarde a Xunta de Galicia presentou o proxecto para o tramo entre Os Rosales e a ligaz\u00f3n coas Ra\u00f1as. En 2006 asinouse o acordo de inicio das obras e o 10 de novembro dese mesmo ano comezaron os traballos.\nEn decembro de 2009 o pleno do Concello aprobara por unanimidade darlle o nome do Deportivo da Coru\u00f1a a unha r\u00faa da cidade, que era unha petici\u00f3n de vello dos afeccionados. O 8 de agosto de 2012 o alcalde da Coru\u00f1a, Carlos Negreira, anunciou que a Terceira Ronda ser\u00eda finalmente a v\u00eda que levase ese nome. O 21 de setembro dese ano, o alcalde, acompa\u00f1ado polo presidente do Deportivo, Augusto C\u00e9sar Lendoiro, inaugurou o novo nome da ronda. Centos de persoas acheg\u00e1ronse para a celebraci\u00f3n.\nDescrici\u00f3n.\nA comezos da d\u00e9cada de 2000, a ronda de Nelle, primeira circunvalaci\u00f3n da Coru\u00f1a, e a ronda de Outeiro, a segunda circunvalaci\u00f3n, quedaran completamente integradas no trazado urbano da cidade. As\u00ed mesmo, a avenida de Alfonso Molina comezaba a amosarse saturada como v\u00eda exclusiva de entrada \u00e1 Coru\u00f1a tanto dende a A-6 (autov\u00eda de Madrid) como dende a AP-9 (autoestrada do Atl\u00e1ntico). Por estes motivos, achouse necesaria unha nova estrada, a denominada Terceira Ronda, para servir asemade como circunvalaci\u00f3n oeste e como acceso \u00e1 cidade por Visma.\nO 20 de novembro do 2014 foi sometido a informaci\u00f3n p\u00fablica o estudo informativo do que se deu en chamar \"Cuarta Ronda\". Esta ser\u00eda unha estrada convencional que prolongar\u00eda a autoestrada AC-15 de acceso ao porto exterior da Coru\u00f1a para conectar coa Terceira Ronda no pol\u00edgono de Pocomaco tras pasar a car\u00f3n do pol\u00edgono de V\u00edo.\nA Terceira Ronda foi unha obra inaugurada por tramos. Nalgunhas zonas ten seis carr\u00eds, tres en cada sentido. Nunha primeira inauguraci\u00f3n parcial a finais do ano 2011 foron os accesos \u00e1 \u00e1rea comercial Marineda City os que aproveitaron a infraestrutura. Constru\u00eduse un viaduto sobre a rotonda que d\u00e1 acceso \u00e1 tenda de IKEA na Coru\u00f1a. Esta rotonda a tres niveis na estrada Ba\u00f1os de Arteixo \u00e9 un dos accesos \u00e1 cidade da Coru\u00f1a dende a autoestrada de Carballo.\nO \u00faltimo tramo da Terceira Ronda, o da AC-14, foi inaugurado en marzo de 2015. Daquela o ministerio de Fomento calculaba un tr\u00e1nsito de 10.000 veh\u00edculos. En 2016 o tr\u00e1fico chegou a 26.709 veh\u00edculos ao d\u00eda e en 2017 acad\u00e1ronse os 29.354 en sentido sa\u00edda. O aumento do tr\u00e1fico na Terceira Ronda expl\u00edcase m\u00e1is pola suba dos prezos da portaxe na AP-9 que por unha verdadeira desconxesti\u00f3n da Avenida de Alfonso Molina, obxectivo a\u00ednda non acadado.\nAs obras comezaron en 2006 e a suma das lonxitudes de todos os tramos da Terceira Ronda (V-1.4 e AC-14) \u00e9 de 18,3 quil\u00f3metros. A obra financi\u00e1rona varias administraci\u00f3ns:\nIsto quere dicir que a V-1.4 (a Terceira Ronda en sentido estrito) foi financiada pola Xunta, mentres que a AC-14 (conexi\u00f3n da A-6 coa Coru\u00f1a e co aeroporto) foi financiada polo Ministerio de Fomento.\nO custo total da Terceira Ronda supera os 250 mill\u00f3ns de euros, sumando o investimento do Estado e o da Xunta."}
{"id": "286601", "revid": "1131", "url": "https://gl.wikipedia.org/wiki?curid=286601", "title": "Edificio Castromil", "text": "O edificio Castromil, co\u00f1ecido previamente como caf\u00e9 Quiqui-Bar, en Santiago de Compostela, foi un edificio de estilo modernista derrubado no ano 1975 que estaba situado na antiga praza de Garc\u00eda Prieto, hoxe praza de Galicia.\nFoi o arquitecto coru\u00f1\u00e9s Rafael Gonz\u00e1lez Villar quen o proxectou en 1922 e Antonio Alfonso Viana quen coordinou a obra en 1926. Os seus promotores foron os socios compostel\u00e1ns Manuel Ramallo G\u00f3mez e \u00c1ngel Gont\u00e1n S\u00e1nchez, co prop\u00f3sito de destinalo a caf\u00e9-bar e restaurante. \nO Colexio Oficial de Arquitectos de Galicia pronunciouse, pedindo que fose declarado monumento Hist\u00f3rico-Art\u00edstico, tras ser expropiado polo concello de Santiago para o seu derrubamento no ano 1974. Malia todo, o ano seguinte ser\u00eda derrubado o edificio para constru\u00edr un aparcadoiro subterr\u00e1neo, impo\u00f1\u00e9ndose o criterio da corporaci\u00f3n municipal.\nHistoria.\nA actual praza de Galicia de Santiago de Compostela sufriu \u00f3 longo do s\u00e9culo XX importantes cambios, coa demolici\u00f3n de antigos edificios e a construci\u00f3n doutros novos. A comezos do s\u00e9culo XX recib\u00eda o nome de Garc\u00eda Prieto, era o lugar de encontro para o viaxeiro que chegaba e o principal punto de acceso \u00e1 cidade. Quen por al\u00ed transitaba pod\u00eda contemplar nun recanto da praza o pazo da Inquisici\u00f3n, cuxa demolici\u00f3n se produciu en 1913 para levantar no seu lugar o que ser\u00eda co\u00f1ecido como \"Teatro Royalty\", en 1921, que sufriu a mesma sorte que o anterior anos despois. Finalmente inaugurouse en 1930 o actual Hotel Compostela, que ocupa ese curruncho da praza de Galicia na actualidade.\nEn 1926 constru\u00eduse, no que daquela era a praza Garc\u00eda Prieto, un edificio de estilo modernista, que albergar\u00eda nun principio o co\u00f1ecido como Quiqui-Bar. Foi a partir desa data, coa construci\u00f3n do edificio, cando verdadeiramente se pode comezar a falar de praza.\nProblemas financeiros levaron \u00f3 seu traspaso poucos anos despois, debido \u00f3 alto custo que supo\u00f1\u00eda o mantemento do negocio. En 1929 adquiriu as instalaci\u00f3ns a empresa Castromil, onde establecer\u00eda a sede da compa\u00f1\u00eda de autobuses, funci\u00f3n que se mantivo ata o seu derrubamento en 1975. Esta edificaci\u00f3n serv\u00eda de transici\u00f3n entre a monumentalidade da zona hist\u00f3rica e os edificios modernos da zona nova. O inmoble formaba parte inseparable do enleado urbano e gozaba de moi boa consideraci\u00f3n tanto pola cidadan\u00eda como entre os arquitectos da cidade.\nEn troques, a principios da d\u00e9cada de 1970, o concello quixo constru\u00edr un estacionamento soterrado, pensando en revitalizar a urbe compostel\u00e1. Para levalo a cabo decidiu derrubar o emblem\u00e1tico edificio Castromil, que varios arquitectos de Santiago definiron como \"a mellor obra arquitect\u00f3nica de uso p\u00fablico de que dispuxo o Ensanche\" ou como \"o edificio m\u00e1is representativo da arquitectura de principios do s\u00e9culo XX en Santiago de Compostela\".\nA proposta baseada en constru\u00edr o aparcadoiro arredor do edificio sen derru\u00edlo, respectando os seus alicerces, non prosperou. Como tampouco o fixo o intento de declarar monumento Hist\u00f3rico-Art\u00edstico o edificio Castromil, que se atopou co rexeitamento da Comisi\u00f3n Provincial de Belas Artes.\nEn setembro de 1975 as picas comezaron o derrubamento do senlleiro edificio en medio dunha forte pol\u00e9mica desatada en t\u00f3dolos \u00e1mbitos cidad\u00e1ns, maioritariamente favorables \u00e1 s\u00faa conservaci\u00f3n. A demolici\u00f3n do Castromil foi un dos moitos exemplos de derruba de edificios emblem\u00e1ticos nas cidades e vilas de Galicia dende os anos sesenta do s\u00e9culo XX. Mais a pol\u00e9mica suscitada polo Castromil marcou un punto de referencia na toma de conciencia sobre o patrimonio hist\u00f3rico de Galicia e a s\u00faa conservaci\u00f3n.\nProceso de derrubamento.\nO edificio foi derrubado entre os meses de setembro e outubro de 1975 culminando un proceso pol\u00e9mico que describimos a continuaci\u00f3n:\nEstilo arquitect\u00f3nico.\nDefinido baixo o estilo ecl\u00e9ctico expresionista pr\u00f3ximo \u00f3 modernismo, foi proxectado o edificio no ano 1922 polo arquitecto Rafael Gonz\u00e1lez Villar, inspirado nos canons de moda europeos desa \u00e9poca."}
{"id": "286605", "revid": "23204", "url": "https://gl.wikipedia.org/wiki?curid=286605", "title": "Illa de Bau", "text": "Bau \u00e9 unha pequena illa, de aproximadamente 8 hect\u00e1reas das Fidxi, a uns centos de metros da costa leste da illa principal de Viti Levu, na provincia de Tailevu. Bau saltou \u00e1 fama a mediados do s\u00e9culo XIX e converteuse na illa dominante das Fidxi ata a s\u00faa cesi\u00f3n ao Reino Unido. A\u00ednda mant\u00e9n a s\u00faa influencia na pol\u00edtica e o liderado na Fidxi moderna.\nTerritorios e monumentos.\nBau \u00e9 a capital da Confederaci\u00f3n Kubuna (tribo Kubuna) e o centro principal na Provincia Tailevu. Div\u00eddese en tres aldeas Bau, \"Lasakau\" e \"Soso\".\nEntre os monumentos de Bau est\u00e1n a antiga Igrexa Cristi\u00e1 e unha pedra na que se esmagaban os cranios das v\u00edtimas do canibalismo.\nIdioma.\nA lingua fidxiana ten moitos dialectos, pero a lingua oficial bas\u00e9ase na fala Bauan de Bau.\nHistoria.\nFoi en Kubuna onde o ancestral gran xefe, \"Ratu Vueti\" Koroi-Ratu mai Bulu, Serui-Ratu mai Bulu, o primeiro \"Roko Tui Bau Vuani-ivi\" (segundo a lenda era a cuarta xeraci\u00f3n de \"Ratu Lutunasobasoba\") estableceu o Reino de Kubuna e formou un dos m\u00e1is antigos asentamentos co\u00f1ecidos nas Fidxi.\nA illa ten un significado hist\u00f3rico e pol\u00edtico \u00fanico en Fidxi, xa que \u00e9 a orixe da unificaci\u00f3n de todo o arquip\u00e9lago.\nBau est\u00e1 habitada por unhas 300 persoas, a\u00ednda que se estima que nun tempo foi habitada por preto de 3.000 persoas. \u00c9 a\u00ednda sagrada aos ollos de moitos Fidxianos, a illa est\u00e1 prohibida aos estranxeiros, salvo autorizaci\u00f3n especial."}
{"id": "286606", "revid": "18868", "url": "https://gl.wikipedia.org/wiki?curid=286606", "title": "Sorghum", "text": ""}
{"id": "286608", "revid": "25871", "url": "https://gl.wikipedia.org/wiki?curid=286608", "title": "Sergio Romero", "text": "Sergio Germ\u00e1n Romero, m\u00e1is co\u00f1ecido como Sergio Romero, nado en Bernardo de Irigoyen, Santa Fe, o 22 de febreiro de 1987, \u00e9 un futbolista arxentino que xoga como gardameta para o Manchester United F.C. da Premier League inglesa."}
{"id": "286609", "revid": "5132", "url": "https://gl.wikipedia.org/wiki?curid=286609", "title": "Sergio Germ\u00e1n Romero", "text": ""}
{"id": "286610", "revid": "98629", "url": "https://gl.wikipedia.org/wiki?curid=286610", "title": "Pablo Zabaleta", "text": "Pablo Javier Zabaleta Girod, m\u00e1is co\u00f1ecido como Pablo Zabaleta, nado en Buenos Aires o 16 de xaneiro de 1985, \u00e9 un exfutbolista arxentino."}
{"id": "286611", "revid": "5132", "url": "https://gl.wikipedia.org/wiki?curid=286611", "title": "Pablo Javier Zabaleta", "text": ""}
{"id": "286612", "revid": "5132", "url": "https://gl.wikipedia.org/wiki?curid=286612", "title": "Pablo Zabaleta Girod", "text": ""}
{"id": "286613", "revid": "5132", "url": "https://gl.wikipedia.org/wiki?curid=286613", "title": "Pablo Javier Zabaleta Girod", "text": ""}
{"id": "286614", "revid": "25871", "url": "https://gl.wikipedia.org/wiki?curid=286614", "title": "Marcos Rojo", "text": "Faustino Marcos Alberto Rojo, m\u00e1is co\u00f1ecido como Marcos Rojo, nado en La Plata, Buenos Aires, o 20 de marzo de 1990, \u00e9 un futbolista arxentino que xoga como defensa para o Sporting Clube de Portugal da Primeira Liga portuguesa e a ."}
{"id": "286615", "revid": "5132", "url": "https://gl.wikipedia.org/wiki?curid=286615", "title": "Faustino Marcos Alberto Rojo", "text": ""}
{"id": "286616", "revid": "25871", "url": "https://gl.wikipedia.org/wiki?curid=286616", "title": "Lucas Biglia", "text": "Lucas Rodrigo Biglia, m\u00e1is co\u00f1ecido como Lucas Biglia, nado en Mercedes, Buenos Aires, o 30 de xaneiro de 1986, \u00e9 un futbolista arxentino que xoga como medio defensivo para o Fatih Karag\u00fcmr\u00fck da S\u00fcper Lig turca. Foi internacional coa ."}
{"id": "286617", "revid": "5132", "url": "https://gl.wikipedia.org/wiki?curid=286617", "title": "Lucas Rodrigo Biglia", "text": ""}
{"id": "286618", "revid": "25871", "url": "https://gl.wikipedia.org/wiki?curid=286618", "title": "Mart\u00edn Demichelis", "text": "Mart\u00edn Gast\u00f3n Demichelis, m\u00e1is co\u00f1ecido como Demichelis, nado en Justiniano Posse, C\u00f3rdoba, o 20 de decembro de 1980, \u00e9 un futbolista arxentino que xoga como defensa para o RCD Espanyol da Liga Santander e a ."}
{"id": "286619", "revid": "5132", "url": "https://gl.wikipedia.org/wiki?curid=286619", "title": "Mart\u00edn Gast\u00f3n Demichelis", "text": ""}
{"id": "286622", "revid": "25871", "url": "https://gl.wikipedia.org/wiki?curid=286622", "title": "Enzo P\u00e9rez", "text": "Enzo Nicol\u00e1s P\u00e9rez, m\u00e1is co\u00f1ecido como Enzo P\u00e9rez, nado en Maip\u00fa, Mendoza, o 22 de febreiro de 1986, \u00e9 un futbolista arxentino que xoga como centrocampista para o CA River Plate e a ."}
{"id": "286623", "revid": "5132", "url": "https://gl.wikipedia.org/wiki?curid=286623", "title": "Enzo Nicol\u00e1s P\u00e9rez", "text": ""}
{"id": "286624", "revid": "88215", "url": "https://gl.wikipedia.org/wiki?curid=286624", "title": "Rodrigo Palacio", "text": "Rodrigo Sebasti\u00e1n Palacio Alcalde, m\u00e1is co\u00f1ecido como Rodrigo Palacio, nado en Bah\u00eda Blanca, Buenos Aires, o 5 de febreiro de 1982, \u00e9 un futbolista arxentino que xoga como dianteiro para o Bologna FC 1909 da Serie A italiana e a ."}
{"id": "286625", "revid": "5132", "url": "https://gl.wikipedia.org/wiki?curid=286625", "title": "Rodrigo Sebasti\u00e1n Palacio Alcalde", "text": ""}
{"id": "286626", "revid": "109216", "url": "https://gl.wikipedia.org/wiki?curid=286626", "title": "Mamonas Assassinas", "text": "Mamonas Assassinas foi unha banda brasileira de rock c\u00f3mico formada en Guarulhos en 1990, que nun comezo ti\u00f1a o nome de Utopia. O seu son era unha mestura de punk rock con influencias de x\u00e9neros populares, como o forr\u00f3 (\"Jumento Celestino\"), a brega (\"Bois Don't Cry\"), o heavy metal (\"D\u00e9bil Metal\"), o pagode (\"L\u00e1 Vem o Alem\u00e3o\"), m\u00fasica mexicana (\"Pelados em Santos\"), reggae (\"Onon Onon\") e vira (\"Vira-Vira\"). A carreira da banda, co nome de Mamonas Assassinas, durou de xullo de 1995 at\u00e9 o 2 de marzo de 1996 (pouco m\u00e1is de 7 meses). Tiveron un \u00e9xito mete\u00f3rico. Cun \u00fanico \u00e1lbum de estudio, \"Mamonas Assassinas\", lanzado en xu\u00f1o de 1995, o grupo vendeu m\u00e1is de 3 mill\u00f3ns de copias no Brasil, sendo certificado como disco de diamante comprobado pola ABPD. Con letras humor\u00edsticas, o \u00e1lbum lanzou \u00f3s \"Mamonas\" \u00f3 estrelato nacional. Por\u00e9n, en marzo de 1996, no auxe da carreira, a banda foi v\u00edtima dun accidente a\u00e9reo sobre a Serra da Cantareira, o que ocasionou a morte de todos os seus integrantes."}
{"id": "286627", "revid": "29398", "url": "https://gl.wikipedia.org/wiki?curid=286627", "title": "Alejandro Sabella", "text": "Alejandro Javier Sabella, nado en Buenos Aires o 5 de novembro de 1954 e finado na mesma cidade o 8 de decembro de 2020, foi un futbolista e adestrador profesional de f\u00fatbol arxentino. Como xogador ocupaba a posici\u00f3n de centrocampista. Adestrou a , desempe\u00f1ando o cargo desde o 30 de xullo de 2011 ao 30 de xullo de 2014.\nT\u00edtulos.\nXogador.\nRiver Plate\nEstudiantes\nAdestrador.\nEstudiantes"}
{"id": "286628", "revid": "5132", "url": "https://gl.wikipedia.org/wiki?curid=286628", "title": "Alejandro Javier Sabella", "text": ""}
{"id": "286629", "revid": "47401", "url": "https://gl.wikipedia.org/wiki?curid=286629", "title": "Margaret Rutherford", "text": "Dame Margaret Taylor Rutherford, nada en Londres o 11 de maio de 1892 e finada en Chalfon St Peter (Buckinghamshire) o 22 de maio de 1972 foi unha actriz inglesa.\nTraxectoria.\nRutherford foi a \u00fanica filla de William Rutherford Benn (que tivo problemas mentais e tivo que ser hospitalizado) e a s\u00faa segunda muller, Florence Nicholson. Cando era nena mudouse cos seus pais \u00e1 India, volvendo aos tres anos para vivir coa s\u00faa t\u00eda Bessie Nicholson, despois de que a s\u00faa nai se suicidase cando estaba embarazada.\nTraballou como mestra de elocuencia para logo pasar \u00e1 interpretaci\u00f3n, debutando no teatro en 1925, xa con trinta e tres anos. Polo seu aspecto pronto se especializou na comedia. O seu talento foi reco\u00f1ecido en 1939 na obra \"The Importance of Being Earnest\", de Oscar Wilde. A\u00ednda que o seu primeiro papel cinematogr\u00e1fico foi en 1936, foi a partir de \"Blithe Spirit\" (1945), de David Lean, que se converteu nunha actriz de \u00e9xito na pantalla. En 1963 ga\u00f1ou o Oscar \u00e1 mellor actriz secundaria pola s\u00faa personaxe da duquesa de Brighton en \"The V.I.P.s\".\nA principios da d\u00e9cada de 1960 interpretou a Miss Marple nunha serie de catro filmes baseados libremente en novelas de Agatha Christie. Rutherford insistiu en levar a s\u00faa propia roupa e que o seu home aparecese tam\u00e9n. Christie dedicoulle en 1963 a s\u00faa novela \"The Mirror Crack'd\": \"A Margaret Rutherford, con admiraci\u00f3n\". Por\u00e9n, a escritora non aprobou que a comicidade da personaxe de Marple nin a falta de fidelidade aos seus libros.\nAo final da s\u00faa vida Rutherford sufriu alzh\u00e9imer."}
{"id": "286632", "revid": "23204", "url": "https://gl.wikipedia.org/wiki?curid=286632", "title": "Lorenzo Nov\u00e1s", "text": "Lorenzo Nov\u00e1s Rar\u00eds, nado en 1880 e finado en Pontevedra en agosto de 1946, foi un fot\u00f3grafo galego.\nTraxectoria.\nEn 1894, con 14 anos, entrou como aprendiz no estudio de Francisco Zagala. En 1897 cando Zagala solicita un fot\u00f3grafo profesional para o seu estudio, Lorenzo Nov\u00e1s \u00e9 o elixido para o posto, que desempe\u00f1ou de forma aut\u00f3noma. Colaborou con Zagala facendo as fotograf\u00edas que este lle encargou, principalmente as de exteriores, \u00f3 tempo que tam\u00e9n traballou con outros fot\u00f3grafos da \u00e9poca, como Cobi\u00e1n, e monta un estudio fotogr\u00e1fico na veci\u00f1a vila de Mar\u00edn. Despois do agravamento da enfermidade cr\u00f3nica de Zagala que no ano 1900 case lle ocasiona a morte, enc\u00e1rgase de facer case todas as fotograf\u00edas de campo para o seu estudio.\nLogo da morte de Zagala en 1908, foi o fot\u00f3grafo oficial da Sociedade Arqueol\u00f3xica de Pontevedra e ademais f\u00edxose cargo do estudio Zagala Fot. ata a s\u00faa venda en 1911; nesta \u00e9poca asinou algunhas imaxes como \"Sucesor de Zagala\". Cara \u00f3s anos 1911-12 formou unha sociedade co tam\u00e9n fot\u00f3grafo Cobi\u00e1n, \"Cobi\u00e1n y Nov\u00e1s\". En 1917 constitu\u00edu a Sociedade S\u00e1ez Mon y Nov\u00e1s, cuxo estudio se inaugurou o 14 de febreiro, mant\u00e9ndose a sociedade ata 1934. \nEn 1945, facilitou \u00f3 Museo de Pontevedra, do que era fot\u00f3grafo desde 1924, 1 230 clix\u00e9s. Colaborou como fot\u00f3grafo en revistas como \"Vida Gallega\", \"Almanaque Gallego\", \"La Temporada en Mondariz\" e \"Estampa\" e peri\u00f3dicos como \"Faro de Vigo\", \"Diario de Pontevedra\", \"Galicia. Diario de Vigo\", \"El Pueblo Gallego\" e \"Relicario Monumental de Galici\"a de Jose Cao Moure e da editorial P.P.K.O. de Vigo. Moitas fotos da cidade de Pontevedra de comezos do s\u00e9culo XX d\u00e9bense \u00e1 s\u00faa autor\u00eda, as\u00ed como as imaxes de varios lugares e monumentos da provincia.\nPremios.\nObtivo varios premios fotogr\u00e1ficos:\nVida persoal.\nEra t\u00edo de Manuel Cu\u00f1a Nov\u00e1s e curm\u00e1n de Juan Nov\u00e1s, un dos fundadores do Museo de Pontevedra."}
{"id": "286633", "revid": "1888", "url": "https://gl.wikipedia.org/wiki?curid=286633", "title": "Lorenzo Nov\u00e1s Rar\u00eds", "text": ""}
{"id": "286634", "revid": "1131", "url": "https://gl.wikipedia.org/wiki?curid=286634", "title": "Campo do Lodairo", "text": "O campo do Lodairo \u00e9 un campo de f\u00fatbol situado na r\u00faa do Lodairo da localidade de Cea, San Cristovo de Cea. \u00c9 utilizado no seu uso como local polo CD Cea, o Veteranos Cea, o Bar Breixo e o Ourense Veteranos. Tam\u00e9n foi utilizado como local polas desaparecidas categor\u00edas inferiores do CD Cea e polo S.D. Pi\u00f1or que agora xoga no Outeiro Grande de Maside.\nHistoria.\nConstruci\u00f3n.\nEste campo constru\u00eduse no ano 1966 para o uso do creado tam\u00e9n nese ano CD Cea. Daquela o campo era un terreo de xogo de terra sen butacas na bancada e cunha tapadeira para que non chovera enriba das persoas que v\u00edan o f\u00fatbol.\nEra dourada.\nNa era dourada do CD Cea o campo seguiu albergando coma sempre ao Club Deportivo Cea e tam\u00e9n \u00e1s desaparecidas categor\u00edas inferiores do CD Cea. Nesa era O Lodairo acolleu un triunfo do conxunto panadeiro xuvenil na Copa Deputaci\u00f3n e unha liga de 3\u00aa Auton\u00f3mica, unha de 1\u00aa Auton\u00f3mica e unha Copa Deputaci\u00f3n de categor\u00eda absoluta.\nRemodelaci\u00f3n.\nNo ano 2012 o alcalde de Cea decidiu remodelar o campo do Lodairo. Esta remodelaci\u00f3n custou case medio mill\u00f3n de euros. Este di\u00f1eiro usouse pra cambiar a terra pola actual herba artificial, constru\u00edr uns novos vestiarios e po\u00f1er asentos \u00e1 tribuna do campo. No tempo que se reconstru\u00edu o campo, o CD Cea xogou os seus partidos como local no Campo da Uceira.\nDende a remodelaci\u00f3n.\nDende a remodelaci\u00f3n, o Club Deportivo Cea contin\u00faa xogando como local no Lodairo. Coa creaci\u00f3n do Cea Veteranos este equipo tam\u00e9n xoga neste lugar xunto cos tam\u00e9n veteranos: Bar Breixo e Ourense Veteranos.\nCampo.\nO Campo do Lodairo \u00e9 un vello campo remodelado no 2012. \u00c9 un campo de f\u00fatbol 11 tam\u00e9n con li\u00f1as de f\u00fatbol 7 e 8 dunha superficie de herba artificial. As distancias do campo son 100 metros de longo por 60 metros de ancho. Na tribuna hai 456 chanzos.\nEquipos.\nNo campo do Lodairo de Cea xogan o CD Cea de Segunda Auton\u00f3mica de Galicia e os veter\u00e1ns: o Veteranos Cea, o Bar Breixo e o Ourense Veteranos."}
{"id": "286636", "revid": "98629", "url": "https://gl.wikipedia.org/wiki?curid=286636", "title": "Beatrice Straight", "text": "Beatrice Whitney Straight, nada en Old Westbury (Nova York) o 2 de agosto de 1914 e finada nos \u00c1nxeles o 7 de abril de 2001 foi unha actriz estadounidense.\nTraxectoria.\nNada nos Estados Unidos, ti\u00f1a catro anos cando o seu pai morreu de gripe mentres participaba na primeira guerra mundial. Tralo novo matrimonio da s\u00faa nai, toda a familia marchou a Inglaterra, onde foi educada e onde comezou a actuar en obras teatrais. De volta ao seu pa\u00eds, debutou en Broadway en 1939.\nStraight era membro de Actors Studio e tam\u00e9n apareceu nos primeiros anos da televisi\u00f3n. Por\u00e9n, a s\u00faa presenza no cinema foi menos habitual, destacando a s\u00faa interpretaci\u00f3n en \"Network, un mundo implacable\" (1976), coa que ga\u00f1ou o Oscar \u00e1 mellor actriz secundaria. Neste filme aparece tan s\u00f3 cinco minutos e corenta segundos, o que a converte na interpretaci\u00f3n m\u00e1is curta que ga\u00f1ou un Oscar.\nTras anos sufrindo o alzh\u00e9imer finou de pneumon\u00eda aos oitenta e seis anos."}
{"id": "286638", "revid": "1131", "url": "https://gl.wikipedia.org/wiki?curid=286638", "title": "Souto-Mandr\u00e1s F.C.", "text": "O Souto\u2013Mandr\u00e1s F.C. foi un equipo de f\u00fatbol do concello de San Cristovo de Cea. Este equipo das localidades de Souto e Mandr\u00e1s s\u00f3 ti\u00f1a xogadores do concello da comarca carballi\u00f1esa de Cea. Este equipo non xogaba sempre de local no mesmo estadio sen\u00f3n que cambiaba de campos. \u00c1s veces xogaban no campo do Lodairo en San Cristovo de Cea ou no Outeiro Maior de Vilamar\u00edn. Pero case sempre xogaban de locais no Campo da Penafita de San Marcos, Amoeiro. Este equipo nunca conseguiu ning\u00fan t\u00edtulo."}
{"id": "286642", "revid": "22570", "url": "https://gl.wikipedia.org/wiki?curid=286642", "title": "Cronolox\u00eda do Edificio Castromil", "text": "Li\u00f1a temporal ou cronol\u00f3xia do edificio Castromil."}
{"id": "286643", "revid": "89787", "url": "https://gl.wikipedia.org/wiki?curid=286643", "title": "Tom Wlaschiha", "text": "Thomas \"Tom\" Wlaschiha, nado en Dohna o 20 de xu\u00f1o de 1973, \u00e9 un actor alem\u00e1n de cine, televisi\u00f3n, teatro e dobraxe. Internacionalmente, \u00e9 co\u00f1ecido polo seu papel de Jaqen H'ghar na segunda tempada da serie da HBO \"Game of Thrones\"."}
{"id": "286646", "revid": "5863", "url": "https://gl.wikipedia.org/wiki?curid=286646", "title": "Rotaci\u00f3n de cultivos", "text": "A rotaci\u00f3n de cultivos consiste en alternar plantas de diferentes familias e con necesidades nutritivas diferentes nunha mesma leira durante distintos ciclos, evitando que o solo se esgote e que as doenzas que afectan a un tipo de plantas se perpet\u00faen nun tempo determinado.\nDeste xeito aprov\u00e9itase mellor a fertilizaci\u00f3n (ao utilizar plantas con necesidades nutritivas distintas e con raizames diferentes), contr\u00f3lanse mellor as m\u00e1s herbas e dimin\u00faen os problemas coas pragas e as doenzas, (ao non atoparen un h\u00f3spede te\u00f1en m\u00e1is dificultade para sobrevivir).\nC\u00f3mpre tam\u00e9n introducir regularmente na rotaci\u00f3n unha leguminosa e alternar plantas que requiren unha forte cantidade de materia org\u00e1nica, e a soportan parcialmente ou incluso sen fermentar (patacas, cabazas, espargos etc.), con outras menos esixentes ou que requiren materia org\u00e1nica moi descomposta (acelgas, cebolas, ervellas etc.).\nNesta pr\u00e1ctica c\u00f3mpre evitarmos que se sucedan plantas de tipo vexetativo diferente mais que pertenzan \u00e1 mesma familia bot\u00e1nica, por exemplo: espinaca e beterraba = Quenopodi\u00e1ceas, aipo e cenoira = Umbel\u00edferas, pataqueira e tomateira = Solan\u00e1ceas.\nExemplo de rotaci\u00f3n de cultivos.\nMarc\u00e1ronse en cor segundo o resultado:\nInd\u00edcase en literal o efecto non desexado:"}
{"id": "286647", "revid": "18868", "url": "https://gl.wikipedia.org/wiki?curid=286647", "title": "Umbelliferae", "text": ""}
{"id": "286648", "revid": "18868", "url": "https://gl.wikipedia.org/wiki?curid=286648", "title": "Umbel\u00edferas", "text": ""}
{"id": "286649", "revid": "89787", "url": "https://gl.wikipedia.org/wiki?curid=286649", "title": "Mercadona", "text": "Mercadona \u00e9 unha empresa espa\u00f1ola de distribuci\u00f3n con sede no municipio de Tavernes Blanques e orixe en La Pobla de Farnals, as d\u00faas na provincia de Valencia.\nOs Supermercados Mercadona, cunha sala de vendas dunha superficie media de 1.300 m\u00b2, responden a un modelo de comercio urbano de proximidade, e mante\u00f1en unha variedade en alimentaci\u00f3n, drogar\u00eda, perfumar\u00eda e complementos, que se caracteriza, por potenciar a presenza das s\u00faas propias marcas brancas e reducir a oferta daquelas marcas externas que non mante\u00f1an un m\u00ednimo de rotaci\u00f3n.\nEn xullo de 2014, a compa\u00f1\u00eda estaba presente en 47 provincias de 16 comunidades aut\u00f3nomas cun total de 1.497 supermercados de barrio. En Galicia hab\u00eda 48 supermercados Mercadona repartidos polas catro provincias.\nMarcas.\nAs s\u00faas marcas propias son:\nControversias.\nMercadona tense envolto en varias liortas pola s\u00faa organizaci\u00f3n interna: uso preferente de marcas propias en prexu\u00edzo de provedores de fora. Ten sido criticada por obrigar aos seus provedores a manter prezos fixados por Mercadona limitando a competencia e oferta. Diversas empresas que traballan para Mercadona est\u00e1n ligadas a directivos da marca. A s\u00faa pol\u00edtica antisindical tam\u00e9n ten sido criticada. Mercadona mantivo unha liorta nos tribunais durante anos co sindicato CNT e diversas folgas o cal tivo que retirarse."}
{"id": "286652", "revid": "35340", "url": "https://gl.wikipedia.org/wiki?curid=286652", "title": "Estrellita Castro", "text": "Estrella Castro Navarrete, m\u00e1is co\u00f1ecida como Estrellita Castro, nada en Sevilla o 26 de xu\u00f1o de 1908 e finada en Madrid o 10 de xullo de 1983, foi unha cantante e actriz espa\u00f1ola considerada a creadora da copla andaluza. A artista viviu a s\u00faa \u00e9poca dourada durante os anos 30 e 40 do S\u00e9culo XX. Algunhas das s\u00faas canci\u00f3ns m\u00e1is famosas son \"Mi Jaca\", \"Roc\u00edo\", \"La Morena de mi Copla\", \"Suspiros de Espa\u00f1a\" e \"Mar\u00eda de la O\".\nEstancia en Galicia.\nO pai de Estrellita, Jos\u00e9 Castro Bascuas, era un peixeiro galego que emigrou a Andaluc\u00eda. A\u00ednda que a artista naceu en Sevilla permaneceu dous anos en San Pedro de Ancorados, A Estrada, localidade natal do seu pai. Cando Estrellita era unha estrela consagrada da canci\u00f3n, foi co seu espect\u00e1culo a este lugar e actuou no \"Principal\", onde foi calidamente acollida polo p\u00fablico ."}
{"id": "286654", "revid": "88215", "url": "https://gl.wikipedia.org/wiki?curid=286654", "title": "Jos\u00e9 Mar\u00eda Basanta", "text": "Jos\u00e9 Mar\u00eda Basanta Pavone, m\u00e1is co\u00f1ecido como Basanta, nado en Tres Sargentos, Buenos Aires, o 3 de abril de 1984, \u00e9 un futbolista arxentino que xoga como defensa para o Benfica da Primeira Liga portuguesa e a ."}
{"id": "286655", "revid": "5132", "url": "https://gl.wikipedia.org/wiki?curid=286655", "title": "Jos\u00e9 Basanta", "text": ""}
{"id": "286656", "revid": "5132", "url": "https://gl.wikipedia.org/wiki?curid=286656", "title": "Jos\u00e9 Mar\u00eda Basanta Pavone", "text": ""}
{"id": "286657", "revid": "5863", "url": "https://gl.wikipedia.org/wiki?curid=286657", "title": "Ciudad", "text": "Ciudad foi un semanario editado en Pontevedra entre 1945 e 1948.\nHistoria e caracter\u00edsticas.\nSubtitulado \"Semanario de Pontevedra\", apareceu o 21 de maio de 1945. Fundado e dirixido por Emilio Canda P\u00e9rez. Interrompeu a s\u00faa publicaci\u00f3n o 12 de novembro, co n\u00famero 26. Iniciou unha segunda \u00e9poca o 21 de xaneiro de 1946, principiando de novo a numeraci\u00f3n, sen cambios relevantes con respecto \u00e1 primeira. Publicaba informaci\u00f3n relativa \u00e1 cidade de Pontevedra, pero tam\u00e9n dedicaba un espazo \u00e1 literatura, no que apareceron poemas de Celso Emilio Ferreiro e de Manuel Cu\u00f1a Nov\u00e1s e artigos de Filgueira Valverde e Ferm\u00edn Bouza-Brey. Cesou a s\u00faa edici\u00f3n co n\u00famero 111, en 1948."}
{"id": "286658", "revid": "98629", "url": "https://gl.wikipedia.org/wiki?curid=286658", "title": "Fernando Gago", "text": "Fernando Rub\u00e9n Gago, m\u00e1is co\u00f1ecido como Gago, nado en Ciudadela, Buenos Aires, o V\u00e9lez S\u00e1rsfield, \u00e9 un exfutbolista e adestrador arxentino que xogaba como medio defensivo. Foi campi\u00f3n ol\u00edmpico coa s\u00faa selecci\u00f3n nos Xogos Ol\u00edmpicos de 2008 en Pequ\u00edn."}
{"id": "286659", "revid": "5132", "url": "https://gl.wikipedia.org/wiki?curid=286659", "title": "Fernando Rub\u00e9n Gago", "text": ""}
{"id": "286660", "revid": "23204", "url": "https://gl.wikipedia.org/wiki?curid=286660", "title": "Donald Crisp", "text": "George William Crisp, nado en Londres o 27 de xullo de 1882 e finado en Van Nuys (California) o 25 de maio de 1974 foi un actor brit\u00e1nico, co\u00f1ecido como Donald Crisp.\nTraxectoria.\nEducouse na Universidade de Oxford e participou na guerra anglo-b\u00f3er. Mentres viaxaba a Am\u00e9rica nun barco en 1906, a s\u00faa voz durante un concerto chamou a atenci\u00f3n do empresario de \u00f3pera John C. Fisher, que lle ofreceu un traballo na s\u00faa compa\u00f1\u00eda. Pasou o primeiro ano na Grand Opera en Nova York e os anos seguintes como director de escena. Nunha xira polos Estados Unidos e Cuba comezou a interesarse en seguir unha carreira teatral.\nEn 1910 co\u00f1eceu e f\u00edxose amigo do director D.W. Griffith. Cando Griffith marchou a Hollywood en 1912, Crisp foi con el. Entre 1908 e 1930 apareceu nun cento de filmes como actor e dirixiu unha ducia. A maior\u00eda foron papeis pequenos, ag\u00e1s en \"The Birth of a Nation\" onde interpretou o xeneral Ulysses S. Grant.\nDurante a primeira guerra mundial serviu no ex\u00e9rcito brit\u00e1nico, mentres na Segunda serviu na U.S. Army Reserve, acadando o rango de coronel.\nUn dos seus papeis m\u00e1is destacados no cinema sonoro foi o do taciturno pai de \"Que verde era o meu val\" (1941), dirixida por John Ford, co que ga\u00f1ou o Oscar ao mellor actor secundario. Seguiu traballando ata que tivo m\u00e1is de oitenta anos."}
{"id": "286661", "revid": "5132", "url": "https://gl.wikipedia.org/wiki?curid=286661", "title": "Societ\u00e0 Sportiva Calcio Napoli", "text": ""}
{"id": "286662", "revid": "88215", "url": "https://gl.wikipedia.org/wiki?curid=286662", "title": "Federico Fern\u00e1ndez", "text": "Federico Fern\u00e1ndez, nado en Tres Algarrobos, Buenos Aires, o 20 de marzo de 1990, \u00e9 un futbolista arxentino que xoga como defensa central para o Newcastle United FC da Premier League inglesa e a ."}
{"id": "286663", "revid": "5132", "url": "https://gl.wikipedia.org/wiki?curid=286663", "title": "Federico Fern\u00e1ndez (futbolista)", "text": ""}
{"id": "286664", "revid": "23204", "url": "https://gl.wikipedia.org/wiki?curid=286664", "title": "Peggy Ashcroft", "text": "Edith Margaret Emily Ashcroft, nada en Croydon (Londres) o 22 de decembro de 1907 e finada en Londres o 14 de xu\u00f1o de 1991 foi unha actriz inglesa, co\u00f1ecida como \"Dame\" Peggy Ashcroft.\nTraxectoria.\nDedicouse ao teatro desde moi nova, destacando no papel de Desdemona en \"Otelo\" en 1931 e chegou ao estrelado en 1934 cando interpretou a Xulieta en \"Romeo e Xulieta\", con Laurence Olivier e John Gielgud. Durante toda a s\u00faa vida estivo no m\u00e1is alto do teatro brit\u00e1nico.\nPola contra, as s\u00faas aparici\u00f3ns no cinema e na televisi\u00f3n foron escasas, pero ga\u00f1ou o Oscar \u00e1 mellor actriz secundaria entre outros premios por \"A Passage to India\" (1984), de David Lean."}
{"id": "286665", "revid": "88215", "url": "https://gl.wikipedia.org/wiki?curid=286665", "title": "Hugo Campagnaro", "text": "Hugo Armando Campagnaro, m\u00e1is co\u00f1ecido como Hugo Campagnaro, nado en C\u00f3rdoba, Arxentina, o 27 de xu\u00f1o de 1980, \u00e9 un futbolista profesional que xoga como defensa central para o Delfino Pescara 1936 da Serie B italiana e na ."}
{"id": "286666", "revid": "5132", "url": "https://gl.wikipedia.org/wiki?curid=286666", "title": "Hugo Armando Campagnaro", "text": ""}
{"id": "286668", "revid": "88215", "url": "https://gl.wikipedia.org/wiki?curid=286668", "title": "Ricardo Gabriel \u00c1lvarez", "text": "Ricardo Gabriel \u00c1lvarez, m\u00e1is co\u00f1ecido como Ricardo \u00c1lvarez ou Ricky \u00c1lvarez, nado en Buenos Aires, Arxentina, o 27 de xu\u00f1o de 1980, \u00e9 un futbolista profesional que xoga como medio ofensivo para o CA V\u00e9lez Sarsfield e para a ."}
{"id": "286669", "revid": "5863", "url": "https://gl.wikipedia.org/wiki?curid=286669", "title": "Ricardo \u00c1lvarez", "text": "Ricardo \u00c1lvarez pode referirse a:"}
{"id": "286670", "revid": "1888", "url": "https://gl.wikipedia.org/wiki?curid=286670", "title": "Finisterre (Pontevedra)", "text": "Finisterre foi un peri\u00f3dico editado en Pontevedra entre 1943 e 1946.\nHistoria e caracter\u00edsticas.\nSubtitulado \"Revista de Galicia\", apareceu o 1 de setembro de 1943. Fundada e dirixida por Emilio Canda P\u00e9rez, o redactor xefe era Celso Emilio Ferreiro e Sabino Torres e Emilio \u00c1lvarez Negreira foron os redactores. Con vocaci\u00f3n literaria, acolleu biograf\u00edas de persoeiros da cultura galega (Sarmiento, Mac\u00edas o Namorado, o cura de Fru\u00edme, Francisco A\u00f1\u00f3n, Valle Incl\u00e1n), ensaios, recensi\u00f3ns literarias e creaci\u00f3ns en prosa e en verso. Tam\u00e9n apareceron artigos sobre antropolox\u00eda, historia, xeograf\u00eda, deporte, temas cient\u00edficos e informaci\u00f3n sobre a actualidade pontevedresa. Publicou un dicionario ilustrado con cantigas populares. Entre os seus colaboradores figuraron \u00c1lvaro Cunqueiro, Otero Pedrayo, Vicente Risco, Filgueira Valverde, Benito Varela J\u00e1come e Manuel Blanco Tob\u00edo. E ti\u00f1a ilustraci\u00f3ns de Laxeiro, Castro Gil e Land\u00edn e fotograf\u00edas de Ksado, Pacheco e Lu\u00eds Pintos Fonseca.\nTivo unha segunda etapa a principios de 1946, cando pasou a editarse en Madrid, pero continuou interes\u00e1ndose por temas galegos e acollendo artigos dos escritores de Galicia. No primeiro n\u00famero publicou os seis poemas en galego de Garc\u00eda Lorca, artigos de Camilo Jos\u00e9 Cela e \u00c1lvaro Cunqueiro. Camilo Jos\u00e9 Cela foi director da revista durante uns meses de 1947. Esta segunda etapa non chegou ao ano de vida. Comezou unha nova etapa baixo a direcci\u00f3n de Leopoldo Eulogio Palacios pero s\u00f3 conseguiu sacar dez n\u00fameros m\u00e1is.\nFoi o primeiro peri\u00f3dico no que se publicaron textos en galego despois da Guerra Civil, ademais de recuperar poemas in\u00e9ditos de Rosal\u00eda de Castro, Eduardo Pondal, Marcial Valladares e Alberto Camino, na secci\u00f3n titulada \"Oro viejo\"."}
{"id": "286671", "revid": "27155", "url": "https://gl.wikipedia.org/wiki?curid=286671", "title": "\u00c1cido graxo sintetase", "text": ""}
{"id": "286672", "revid": "1888", "url": "https://gl.wikipedia.org/wiki?curid=286672", "title": "Luis Pintos Fonseca", "text": ""}
{"id": "286673", "revid": "89787", "url": "https://gl.wikipedia.org/wiki?curid=286673", "title": "Finisterre (Montevideo)", "text": "Finisterre foi un peri\u00f3dico editado en Montevideo entre 1957 e 1962.\nHistoria e caracter\u00edsticas.\nSubtitulado \"Bolet\u00edn Informativo editado por el Centro Coru\u00f1\u00e9s de Montevideo\", apareceu o 1 de agosto de 1957. A partir do n\u00famero 8 aparece Miguel V\u00e1zquez Vali\u00f1o como redactor xefe. Cesou a s\u00faa publicaci\u00f3n o 1 de decembro de 1962."}
{"id": "286675", "revid": "5863", "url": "https://gl.wikipedia.org/wiki?curid=286675", "title": "Ilustraci\u00f3n Gallega (Madrid)", "text": "Ilustraci\u00f3n Gallega foi unha revista editada en Madrid en 1954.\nHistoria e caracter\u00edsticas.\nSubtitulada \"Revista de Galicia para Espa\u00f1a y Am\u00e9rica\", apareceu o 1 de outubro de 1954. Dirixida por Emilio Canda P\u00e9rez, Nicol\u00e1s Alcal\u00e1 Arana era o administrador. Editada cun grande acompa\u00f1amento gr\u00e1fico, conti\u00f1a un suplemento informativo con noticias sociais e de interese de Galicia titulado \"Vida Gallega\". Entre os seus colaboradores figuraron Jos\u00e9 Mar\u00eda Castroviejo, Valent\u00edn Paz-Andrade, Ram\u00f3n Otero Pedrayo, \u00c1lvaro Cunqueiro, Lu\u00eds Trabazo, Xos\u00e9 Filgueira Valverde, Prudencio Land\u00edn Tob\u00edo e Manuel Cu\u00f1a Nov\u00e1s. No seu primeiro n\u00famero publicou os \"Seis poemas galegos\" de Federico Garc\u00eda Lorca."}
{"id": "286677", "revid": "89787", "url": "https://gl.wikipedia.org/wiki?curid=286677", "title": "Arqueocina", "text": "Arqueocina \u00e9 o nome que se lle d\u00e1 a un novo tipo de antibi\u00f3tico potencialmente \u00fatil que se obt\u00e9n dos microorganismos do dominio das arqueas. Polo momento foron caracterizadas total ou parcialmente oito arqueocinas, pero crese que existen centos delas, especialmente nas haloarqueas. A produci\u00f3n destes antimicrobianos protein\u00e1ceos arqueanos \u00e9 unha caracter\u00edstica case universal das haloarqueas bacilares.\nA prevalencia de arqueocina noutros membros deste dominio non se co\u00f1ece simplemente porque a\u00ednda non se buscaron. O descubrimento de novas arqueocinas real\u00edzase coa recollida e cultivo de organismos arqueanos do seu ambiente. Por exemplo, das mostras tomadas dun novo lugar hipersalino atopado en Wilson Hot Springs, Utah, EUA obtiv\u00e9ronse 350 organismos hal\u00f3filos; as an\u00e1lises preliminares de 75 illados mostraron que 48 eran arqueas e 27 eran bacterias.\nHalocinas.\nAs halocinas son antibi\u00f3ticos que se clasifican como p\u00e9ptidos (\u2264 10 kDa; \"microhalocinas\") ou prote\u00ednas (&gt; 10 kDa) producidos pola familia de arqueas das Halobacteriaceae. Ata o momento, todos os xenes de halocinas co\u00f1ecidos est\u00e1n codificados en megapl\u00e1smidos (&gt; 100 kbp) e pos\u00faen as rexi\u00f3ns promotoras t\u00edpicas das arqueas TATA e BRE. Os transcritos de halocinas non te\u00f1en rexi\u00f3n l\u00edder e as preprote\u00ednas traducidas or preproprote\u00ednas exp\u00f3rtanse probablemente utilizando a v\u00eda de translocaci\u00f3n de arxininas xemelgas (Tat), xa que o motivo sinal Tat, consistente en dous residuos de arxinina adxacentes, est\u00e1 presente no extremo N-terminal. Os xenes de halocinas expr\u00e9sanse case universalmente na transici\u00f3n entre as fases de crecemento expo\u00f1encial e estacionaria; a \u00fanica excepci\u00f3n \u00e9 a halocina H1, que \u00e9 inducida durante a fase expo\u00f1encial. Ao contrario, as prote\u00ednas halocinas m\u00e1is grandes son l\u00e1biles \u00e1 calor e obrigadamente hal\u00f3filas, xa que perden a s\u00faa actividade (ou esta red\u00facese) cando se colocan en medios sen sal.\nMicrohalocinas ou halocinas pept\u00eddicas.\nActualmente, foron caracterizadas parcial ou totalmente cinco p\u00e9ptidos halocinas a nivel proteico ou xen\u00e9tico, que son: HalS8, HalR1, HalC8, HalH7, e HalU1. Estes p\u00e9ptidos antimicrobianos te\u00f1en masas moleculares que van de ~3 a 7,4 kDa, e constan de 36 a 76 residuos de amino\u00e1cidos. D\u00faas das microhalocinas (HalS8 e HalC8) prod\u00facense por clivaxe proteol\u00edtica dunha preproprote\u00edna m\u00e1is grande por un mecanismo desco\u00f1ecido. As microhalocinas son p\u00e9ptidos hidr\u00f3fobos que permanecen activos mesmo se o medio \u00e9 desalgado e/ou almacenado a 4\u00a0\u00b0C e son bastante insensibles \u00e1 calor e a solventes org\u00e1nicos. A primeira microhalocina que foi caracterizada foi HalS8, producida pola haloarquea a\u00ednda non caracterizada S8a illada do Gran Lago Salgado de Utah, EUA.\nProte\u00ednas halocinas.\nD\u00faas halocinas, a HalH1 e a HalH4, poden clasificarse como prote\u00ednas; as masas moleculares do resto das halocinas a\u00ednda te\u00f1en que calcularse. A halocina H1 prod\u00facea \"Haloferax mediterranei\" M2a (antes cepa Xia3), illada dunha salina da provincia de Alacant, Espa\u00f1a. \u00c9 unha prote\u00edna de 31 kDa l\u00e1bil \u00e1 calor, que perde a s\u00faa actividade cando \u00e9 desalgada, e mostra un amplo rango de inhibici\u00f3n dentro das haloarqueas. A halocina H1 a\u00ednda ten que ser caracterizada a nivel proteico e xen\u00e9tico. A HalH4, producida por \"Hfx. mediterranei\" R4 (ATCC 33500), tam\u00e9n illada dunha salina alacantina, foi a primeira halicina descuberta. A masa molecular da prote\u00edna HalH4 madura \u00e9 34,9 kDa (ten 359 amino\u00e1cidos), e proc\u00e9sase a partir dunha preprote\u00edna de 39,6 kDa por un mecanismo desco\u00f1ecido. A halocina H4 \u00e9 unha halocina arqueol\u00edtica e ads\u00f3rbese a c\u00e9lulas sensibles de \"Halobacterium salinarum\", \u00e1s que lle altera a permeabilidade da membrana.\nSulfolobicinas.\nAs arqueocinas producidas por \"Sulfolobus\" son completamente diferentes das halocinas, xa que a s\u00faa actividade est\u00e1 predominantemente asociada coas c\u00e9lulas e non co sobrenadante. Ata o momento, o espectro de actividade das sulfolobicinas parece estar restrinxido a outros membros das Sulfolobales: a sulfolobicina inhibe a \"S. solfataricus\" P1, \"S. shibatae\" B12, e a seis cepas non produtoras de \"S. islandicus\". A actividade parece ser arqueocida pero non arqueol\u00edtica. Identific\u00e1ronse dous xenes implicados na produci\u00f3n de sulfolobicinas en \"S. acidocaldarius\" e \"S. tokodaii\". As sulfolobicinas representan unha nova clase de prote\u00ednas antimicrobianas."}
{"id": "286678", "revid": "23204", "url": "https://gl.wikipedia.org/wiki?curid=286678", "title": "Selecci\u00f3n de f\u00fatbol da Rep\u00fablica Democr\u00e1tica Alem\u00e1", "text": "A Selecci\u00f3n de f\u00fatbol da Rep\u00fablica Democr\u00e1tica Alem\u00e1 foi o equipo deportivo representativo da desaparecida Rep\u00fablica Democr\u00e1tica Alem\u00e1 entre 1952 e 1990, sendo un dos tres equipos alem\u00e1ns da posguerra xunto coa e a . Estaba controlada pola Asociaci\u00f3n Alem\u00e1 de F\u00fatbol da RDA, (en ), membro da UEFA e da FIFA, participando nas competici\u00f3ns oficiais organizadas por esas organizaci\u00f3ns, as\u00ed como en partidos amig\u00e1beis. Despois da reunificaci\u00f3n alem\u00e1 en 1990, a Deutscher Fu\u00dfball-Verband der DDR, xunto coa selecci\u00f3n, integr\u00e1ronse na Federaci\u00f3n Alem\u00e1 de F\u00fatbol (\"Deutscher Fu\u00dfball-Bund\") e na selecci\u00f3n da Alema\u00f1a Federal que vi\u00f1a de ga\u00f1ar a Copa do Mundo de F\u00fatbol.\nXogadores.\nM\u00e1is encontros disputados.\nA seguinte lista recolle aos 25 xogadores que m\u00e1is veces vestiron a camisola da selecci\u00f3n da Alema\u00f1a Oriental. Os n\u00fameros est\u00e1n tirados do sitoi web oficial da DFB, os cales incl\u00faen a dez fases de clasificaci\u00f3n e torneos finais dos Xogos Ol\u00edmpicos. Estes encontros non contan para a FIFA, por tanto, ind\u00edcase entre par\u00e9ntese os n\u00fameros oficiais para esta organizaci\u00f3n.\nM\u00e1ximos goleadores.\nA seguinte lista recolle aos 15 xogadores que m\u00e1is goles anostaron coa camisola da selecci\u00f3n da Alema\u00f1a Oriental. Os n\u00fameros est\u00e1n tirados do sitoi web oficial da DFB, os cales incl\u00faen a dez fases de clasificaci\u00f3n e torneos finais dos Xogos Ol\u00edmpicos. Estes encontros non contan para a FIFA, por tanto, ind\u00edcase entre par\u00e9ntese os n\u00fameros oficiais para esta organizaci\u00f3n. "}
{"id": "286679", "revid": "5132", "url": "https://gl.wikipedia.org/wiki?curid=286679", "title": "Selecci\u00f3n de f\u00fatbol da RDA", "text": ""}
{"id": "286680", "revid": "5132", "url": "https://gl.wikipedia.org/wiki?curid=286680", "title": "Selecci\u00f3n de f\u00fatbol de Rep\u00fablica Democr\u00e1tica Alem\u00e1", "text": ""}
{"id": "286681", "revid": "5132", "url": "https://gl.wikipedia.org/wiki?curid=286681", "title": "Selecci\u00f3n de f\u00fatbol de Alema\u00f1a Oriental", "text": ""}
{"id": "286682", "revid": "5132", "url": "https://gl.wikipedia.org/wiki?curid=286682", "title": "Selecci\u00f3n de f\u00fatbol de Alema\u00f1a do Leste", "text": ""}
{"id": "286683", "revid": "5132", "url": "https://gl.wikipedia.org/wiki?curid=286683", "title": "Selecci\u00f3n de f\u00fatbol de Alema\u00f1a Democr\u00e1tica", "text": ""}
{"id": "286684", "revid": "5132", "url": "https://gl.wikipedia.org/wiki?curid=286684", "title": "Selecci\u00f3n de f\u00fatbol da Alema\u00f1a Democr\u00e1tica", "text": ""}
{"id": "286685", "revid": "5863", "url": "https://gl.wikipedia.org/wiki?curid=286685", "title": "Aguirre y Gil de Biedma", "text": ""}
{"id": "286686", "revid": "5132", "url": "https://gl.wikipedia.org/wiki?curid=286686", "title": "Selecci\u00f3n nacional de f\u00fatbol da Rep\u00fablica Democr\u00e1tica Alem\u00e1", "text": ""}
{"id": "286687", "revid": "5132", "url": "https://gl.wikipedia.org/wiki?curid=286687", "title": "Selecci\u00f3n nacional de f\u00fatbol de Alema\u00f1a Oriental", "text": ""}
{"id": "286688", "revid": "98629", "url": "https://gl.wikipedia.org/wiki?curid=286688", "title": "Reino da Alta Borgo\u00f1a", "text": "O reino da Alta Borgo\u00f1a (888\u2013933), tam\u00e9n co\u00f1ecido como Transxurania ou Borgo\u00f1a Transxurana, foi un reino medieval centroeuropeo creado no territorio dos antigos reinos dos burgundios, a ambos os lados das monta\u00f1as do Xura, entre a actual Su\u00edza occidental de fala francesa, o val de Aosta italiano (as\u00ed mesmo de fala francesa) e o val do alto r\u00edo Saona, como consecuencia da descomposici\u00f3n do reino da Francia Media tras a morte do emperador carolinxio Lotario I.\nFoi o n\u00facleo do reino de Arl\u00e9s, ou reino das D\u00faas Borgo\u00f1as, no que se integrou desaparecendo como unidade org\u00e1nica.\nOrixes do reino.\nNo Imperio carolinxio despois do tratado de Verd\u00fan.\nO tratado de Verd\u00fan de 843 foi un acordo entre os fillos de Ludovico P\u00edo polo que se repartiu o grande Imperio carolinxio en tres partes, d\u00faas grandes entidades pol\u00edticas bastante homox\u00e9neas e un conglomerado de territorios situados entre as d\u00faas primeiras:\nNeste primeiro repartimento, o antigo reino merovinxio de Burgundia foi dividido entre \"Francia Occidentalis\" e Francia Media. Carlos o Calvo quedou co que na Idade Media se converter\u00eda no ducado de Borgo\u00f1a dentro do reino de Francia, mentres que o resto da Burgundia, inclu\u00edndo a Provenza, caeu en poder de Lotario I, dentro da Francia Media.\nUn dos principais se\u00f1ores feudatarios de Lotario I foi Hugberto, marqu\u00e9s de Transxurania e se\u00f1or laico da Abad\u00eda de San Mauricio de \"Agaunum\" (no Valais su\u00edzo actual), pertencente a unha das principais casas nobiliarias francas do seu Imperio, os Bos\u00f3nidas, cos que Lotario I reforzou a s\u00faa alianza casando o seu fillo Lotario II con Teutberga, irm\u00e1 de Hugberto, fillos ambos de Bos\u00f3n o Vello, conde de Arl\u00e9s.\nDespois do tratado de Pr\u00fcm.\nLotario I deixou en Italia ao seu fillo m\u00e1is vello, Lu\u00eds II o Mozo (que xa estaba asociado ao trono como coemperador desde o ano 850) e pasou ao norte atravesando os Alpes, tratando de salvagardar o seu reino dos ataques viquingos en Frisia e dos sarracenos na Provenza.\nEn 855, nas proximidades da abad\u00eda de Pr\u00fcm (probabelmente no pr\u00f3ximo castelo de Sch\u00fcller), Lotario I, sent\u00edndose enfermo, dividiu o seu Imperio entre os seus fillos no que se co\u00f1ece como tratado de Pr\u00fcm:\nLotario II trasladou a capital do seu reino da Lotarinxia a Metz, guerreando contra as apetencias dos seus t\u00edos Carlos o Calvo e Lu\u00eds o Xerm\u00e1nico, fundamentalmente co primeiro deles, que considerou como \"casus belli\" o desexo de Lotario II de divorciarse de Teutberga, coa que non consegu\u00eda ter fillos e \u00e1 que acusaba de incesto co seu irm\u00e1n Hugberto, para casar coa s\u00faa amante e concubina Waldrada. Nesta empresa, Lotario II encontrou a natural oposici\u00f3n do irm\u00e1n de Teutberga, Hugberto de Transxurania, que se alzou en armas contra el e, despois de que Teutberga se sometera con \u00e9xito ao \"xu\u00edzo de Deus\" na ordal\u00eda da auga, Lotario II viuse obrigado a acollela como esposa lex\u00edtima en 858.\nEn 859 Lotario II cedeu os territorios de Hugberto, o pa\u00eds de Gex, Xenebra, Valais e Vaud, ao seu irm\u00e1n, o emperador Lu\u00eds II, pola axuda prestada ante a Santa S\u00e9 para favorecer o seu divorcio. Cando en 863 morreu Carlos de Provenza, o reino da Baixa Borgo\u00f1a repartiuse entre os seus irm\u00e1ns Lotario (que quedou cos pa\u00edses de Lyon e de Vienne, e con Xerardo de Vienne como conselleiro principal) e Lu\u00eds (que quedou co resto e co t\u00edtulo de rei de Provenza).\nA dinast\u00eda gobernante.\nOrixe.\nConrado o Mozo, pertencente \u00e1 antiga Casa de Welf suaba, era sobri\u00f1o das esposas de Ludovico P\u00edo (Carlos o Calvo era fillo de Xudite de Baviera) e de Lu\u00eds o Xerm\u00e1nico (que casou coa irm\u00e1n de Judith, Emma de Altdorf), e irm\u00e1n de Hugo o Abade, como el, conde de Auxerre (na Borgo\u00f1a ducal da \"Francia Occidentalis\") e un importante apoio do rei Carlos o Calvo cando o irm\u00e1n deste, Lu\u00eds o Xerm\u00e1nico, invadiu Francia (858\u2013860) e outro home forte do reino de Carlos o Calvo, Roberto o Forte, margrave na Marca Bretoa, se levantou contra o seu rei.\nEn 861 os irm\u00e1ns Hugo e Conrado caeron en desgraza e fuxiron da \"Francia Occidentalis\", pasando ao servizo dos fillos de Lotario I, Lotario II e Lu\u00eds II o Mozo. Por iso, cando en decembro de 864 Conrado matou o rebelde Hugberto de Transxurania en batalla cerca de Orbe (Vaud, Su\u00edza), o emperador Lu\u00eds II deulle os antigos territorios de Hugberto (Gex, Xenebra, Lausana e Sion), co t\u00edtulo de margrave (\"marquis\") de Transxurania, e o se\u00f1or\u00edo laico da Abad\u00eda de San Mauricio de \"Agaunum\".\nEn 865, Lotario II fixo as paces co seu t\u00edo Carlos, reun\u00edndose con el en Attigny. Intentou facer as paces tam\u00e9n co Papado, e viaxou a Roma en 869. \u00c1 volta desta viaxe, Lotario II enfermou e morreu en Mil\u00e1n. Foi levado a Metz, onde foi soterrado, e o seu reino da Lotarinxia foi dividido entre os seus t\u00edos, Carlos o Calvo e Lu\u00eds o Xerm\u00e1nico, tal como o acordaran no tratado de Mersen (870).\nA Marca de Transxurania quedou no reino de Francia Oriental, en poder de Lu\u00eds o Xerm\u00e1nico, mentres que Carlos o Calvo s\u00f3 puido arrancar da Alta Borgo\u00f1a o condado de Portois e unha parte do condado de Varais, inclu\u00edndo a cidade episcopal de Besan\u00e7on. Conrado o Mozo mantivo as s\u00faas posesi\u00f3ns pero non o abadengo laico de San Mauricio, que pasou ao novo home forte do rei Carlos o Calvo, Bos\u00f3n de Provenza, irm\u00e1n da s\u00faa \u00faltima esposa Riquilda.\n\u00c1 morte do seu sobri\u00f1o Lu\u00eds II o Mozo, Carlos o Calvo viaxou a Italia e conseguiu ser coroado emperador de Occidente, contravindo as disposici\u00f3ns testamentarias de Lu\u00eds II, que nomeara herdeiro a Carlom\u00e1n de Baviera, fillo de Lu\u00eds o Xerm\u00e1nico e Emma de Altdorf. Carlos II deixou en Italia como rexente a Bos\u00f3n de Provenza, e Conrado recuperou o abadengo laico da Abad\u00eda de San Mauricio a tempo para cedelo \u00e1 s\u00faa morte en 876 ao seu fillo e sucesor en Transxurania e a Alta Borgo\u00f1a co t\u00edtulo de conde, Rodolfo I de Borgo\u00f1a.\nO fundador do reino.\nNese mesmo ano de 876, Rodolfo recibiu en San Mauricio \u00e1 emperatriz vi\u00fava Engelberga, despois de que Bos\u00f3n de Provenza a secuestrara xunto con Ermengarda de Provenza, a s\u00faa \u00fanica filla sobrevivente habida co emperador Lu\u00eds II o Mozo. Bos\u00f3n forzou a Ermengarda a que casara con el en xu\u00f1o de 876, ao mesmo tempo en que era nomeado gobernador en Italia do novo emperador, Carlos o Calvo, co t\u00edtulo de \"dux\". En 877, cando morre seu cu\u00f1ado Carlos o Calvo e ten que deixar Italia nas mans do novo emperador (Carlos III o Gordo, fillo de Lu\u00eds o Xerm\u00e1nico e derradeiro emperador carolinxio), era \"dux\" dos territorios comprendidos entre o r\u00edo Saona e o Mediterr\u00e1neo: o Lyonais, o Viennois e a Provenza (\u00e9 dicir, a Baixa Borgo\u00f1a e Provenza). Dous anos despois, \u00e1 morte do sucesor de Carlos o Calvo en \"Francia Occidentalis\", o seu fillo Lu\u00eds II o Tatexo, Bos\u00f3n de Provenza proclamouse o 15 de outubro de 879 en Mantaille, en presenza do arcebispo de Besan\u00e7on, rei de Borgo\u00f1a, con capital en Vienne, no que se inclu\u00eda, ademais dos seus feudos da Baixa Borgo\u00f1a e a Provenza, a Borgo\u00f1a Transxurana. Foi o primeiro sinal da descomposici\u00f3n do legado carolinxio: o primeiro rei dun feudo do Imperio carolinxio que non era descendente por v\u00eda masculina ou feminina de Carlomagno.\nReis da Alta Borgo\u00f1a.\nAo principio do seu reinado, Rodolfo intentou reunir toda a Lotarinxia, pero a forte oposici\u00f3n do emperador Arnulfo de Carintia, rei da \"Francia Orientalis\" e do seu fillo Zwentibold obrigouno a centrarse no seu territorio de Transxurania e no occidental condado de Borgo\u00f1a. Tras a s\u00faa morte en 912, a s\u00faa vi\u00fava Guilla (Willa) casou con Hugo de Arl\u00e9s, rei da Baixa Borgo\u00f1a.\nEn 922 Rodolfo II combateu no reino de Italia, derrotou a Berengario de Friuli e foi coroado como rei de Italia. O seu reinado foi, por\u00e9n, impugnado polos nobres, que se rebelaron e convocaron o seu padrastro Hugo de Arl\u00e9s, que expulsou a Rodolfo e ga\u00f1ou a coroa de ferro da Lombard\u00eda en Pav\u00eda en 926. En 933 Rodolfo cedeu finalmente todas as s\u00faas reclamaci\u00f3ns en Italia en favor de Hugo e, a cambio, obtivo o reino da Baixa Borgo\u00f1a, reunindo as\u00ed os dous territorios borgo\u00f1\u00f3ns.\nExtinci\u00f3n do reino.\nBaixo o seu reinado, o reino de Borgo\u00f1a (en realidade, o reino das D\u00faas Borgo\u00f1as), pasou a ser co\u00f1ecido como reino de Arl\u00e9s que, coa extinci\u00f3n da li\u00f1a sucesoria en 1032, foi incorporado ao Sacro Imperio como un terceiro reino despois dos de Alema\u00f1a e Italia, asumindo os seus emperadores o t\u00edtulo de rei de Borgo\u00f1a."}
{"id": "286689", "revid": "22795", "url": "https://gl.wikipedia.org/wiki?curid=286689", "title": "Alta Borgo\u00f1a", "text": ""}
{"id": "286690", "revid": "22795", "url": "https://gl.wikipedia.org/wiki?curid=286690", "title": "Transxurania", "text": ""}
{"id": "286691", "revid": "22795", "url": "https://gl.wikipedia.org/wiki?curid=286691", "title": "Borgo\u00f1a Transxurana", "text": ""}
{"id": "286696", "revid": "89787", "url": "https://gl.wikipedia.org/wiki?curid=286696", "title": "Leopoldo N\u00f3voa", "text": "Leopoldo N\u00f3voa Garc\u00eda, nado en Salcedo (Pontevedra) o 17 de decembro de 1919 e finado en Par\u00eds o 23 de febreiro de 2012, foi un pintor e escultor galego.\nTraxectoria.\nNaceu na parroquia pontevedresa de Salcedo, sendo fillo do exfutbolista e diplom\u00e1tico galego-uruguaio Edmundo N\u00f3voa e de Mar\u00eda de las Mercedes Garc\u00eda Sol\u00eds, filla do que fora alcalde de Pontevedra, Aquilino Garc\u00eda Est\u00e9vez. Con sete anos fixo a s\u00faa primeira viaxe a Am\u00e9rica e tres anos despois regresou a Galicia. Ao producirse a sublevaci\u00f3n do 18 de xullo de 1936 trasladouse ao Porto coa familia, xa que o pai, c\u00f3nsul do Uruguai, fora expulsado de Espa\u00f1a. En 1938 emigrou a Uruguai, onde se vinculou con Joaqu\u00edn Torres Garc\u00eda. Pasou a s\u00faa xuventude en Montevideo, onde fundou a revista de cultura \"Apex\" con Carlos Maggi e outros artistas e intelectuais uruguaios. Nela participaron Joaqu\u00edn Torres Garc\u00eda, Juan Carlos Onetti, Juana de Ibarbourou, Julio Mar\u00eda Sanguinetti e Marta Canessa. Trabou tam\u00e9n unha estreita amizade con Jorge Oteiza, que chegou a prologarlle a s\u00faa exposici\u00f3n no Centro de Artes y Letras. En Buenos Aires, onde viviu entre 1948 e 1957, foi amigo de Lucio Fontana, que tivo moita influencia na s\u00faa obra, as\u00ed como doutros galegos exiliados, coma Rafael Dieste e Lu\u00eds Seoane.\nA partir de 1957 estableceuse en Montevideo ata a s\u00faa marcha a Par\u00eds, en 1965, da man de Michel Tapi\u00e9, que quedou impresionado co seu xigantesco mural do Estadio Luis Tr\u00f3ccoli, en Montevideo. Al\u00ed impresionou a Julio Cort\u00e1zar, que escribiu un relato sobre a s\u00faa obra, e o pintor asturiano exiliado Orlando Pelayo, amigo de Andr\u00e9 Camus desde a s\u00faa etapa en Or\u00e1n. N\u00f3voa fundou con varios pintores uruguaios e arxentinos o Espacio Latinoamericano. En 1974 fixo a s\u00faa primeira exposici\u00f3n na galer\u00eda Edouard Loeb, que ser\u00eda o seu galerista durante moitos anos. Seguiu traballando ata a s\u00faa morte, alternando estad\u00edas en Galicia.\nObra.\nOs seus debuxos, pinturas e murais, as\u00ed como as pirograf\u00edas (madeiras queimadas e pintadas), rescatan o seu impulso creador. Refire a paisaxes dos seus recordos de Galicia en obras abstractas, sen recrear escenarios nin an\u00e9cdotas, con referencias do expresionismo abstracto e do informalismo, a\u00ednda que non se corresponde con ning\u00fan movemento. Comp\u00f3n con formas impersonais, ritmos enfrontados e gran presenza mat\u00e9rica, descrito por Ra\u00fal Zaffaroni no prefacio dunha exposici\u00f3n de 1964 como \"pintura urxente\".\nDestacan o mural de 600 metros cadrados do Estadio do Club Atl\u00e9tico Cerro de Montevideo (1962-1964) e o da Canteira do parque de Santa Margarida na Coru\u00f1a, as\u00ed como o mural e as esculturas realizadas en 1964 en Termas del Arapey (Salto, Uruguay)."}
{"id": "286697", "revid": "1888", "url": "https://gl.wikipedia.org/wiki?curid=286697", "title": "Leopoldo N\u00f3voa Garc\u00eda", "text": ""}
{"id": "286698", "revid": "89787", "url": "https://gl.wikipedia.org/wiki?curid=286698", "title": "Finisterre (Buenos Aires)", "text": "Finisterre foi un peri\u00f3dico editado en Buenos Aires entre 1927 e 1929.\nHistoria e caracter\u00edsticas.\nSubtitulado \"Publicaci\u00f3n mensual. \u00d3rgano de la Sociedad Finisterre en Am\u00e9rica\", apareceu o en 1927. Empezou sa\u00edndo cada mes e despois bimestralmente. Estaba dirixida por Joaqu\u00edn de Haz Ugarte e nas s\u00faas p\u00e1xinas aparec\u00edan artigos sobre a comarca de Fisterra, acontecementos hist\u00f3ricos e as actividades que levaba a cabo a asociaci\u00f3n hom\u00f3nima. Inclu\u00edu numerosos poemas e estaba ilustrada con fotograf\u00edas da zona fisterr\u00e1, institucionais e de sociedade. Entre os seus colaboradores figuraron Ram\u00f3n Su\u00e1rez Picallo, Feliciano de Haz Ugarte, Julio Conde Rivas, Ram\u00f3n Ball\u00f3n, Benigno Oliveira, Josefina Gra\u00ed\u00f1os e Felipe Fern\u00e1ndez Armesto."}
{"id": "286699", "revid": "51040", "url": "https://gl.wikipedia.org/wiki?curid=286699", "title": "Quiqui-Bar", "text": ""}
{"id": "286700", "revid": "89787", "url": "https://gl.wikipedia.org/wiki?curid=286700", "title": "R\u00edo Saona, r\u00edo R\u00f3dano", "text": "O Saona (en franc\u00e9s \"La Sa\u00f4ne\", en francoprovenzal, \"Sona\") \u00e9 un r\u00edo do leste de Francia, o principal afluente do r\u00edo R\u00f3dano, co que confl\u00fae en Li\u00f3n.\nTen unha lonxitude de 480\u00a0km e drena unha ampla conca de 29.950\u00a0km\u00b2. O seu principal afluente \u00e9 o r\u00edo Doubs.\nXeograf\u00eda.\nO r\u00edo Saona nace en Viom\u00e9nil, nos montes Faucilles, no departamento dos Vosgos a 392 m de altitude e desemboca no R\u00f3dano en Li\u00f3n.\nAntes da confluencia co r\u00edo r\u00edo Doubs, situada en Verdun-sur-le-Doubs no departamento de Saona e Loira, o Saona \u00e9 chamado pequeno Saona, o que mostra a forte contribuci\u00f3n do afluente do Franco Condado.\nO seu antigo nome antes da \u00e9poca romana era \"Arar\", desdobrado da ra\u00edz indoeuropea \"ar\" = auga, xa que ao flu\u00edr tan lentamente, \u00e9 dif\u00edcil \u00e1s veces ver o sentido da auga (segundo C\u00e9sar en \"De Belo Gallico\"). En \u00e9poca cl\u00e1sica cham\u00e1base Araris. O seu nome actual prov\u00e9n dunha fonte de auga sagrada situada en Chalon, cuxo nome foi dado ao conxunto do r\u00edo polos lexionarios romanos.\nDepartamentos e principais cidades atravesadas.\nO r\u00edo Saona pasa por moitas cidades e localidades ao longo do seu curso. As principais son as seguintes, en direcci\u00f3n augas abaixo:\nA principal de todas as cidades \u00e9 Li\u00f3n (472.305 hab. en 2006), a terceira cidade en importancia de Francia.\nHidrolox\u00eda.\nO pequeno Saona.\nO pequeno Saona ten un r\u00e9xime pluvial (\u00e1s veces influenciado pola neve) cunha forte influencia oce\u00e1nica. Os chans pouco propicios \u00e1 infiltraci\u00f3n sat\u00faranse moi pronto e favorecen o aumento do caudal.\nAxi\u00f1a que como aumenta e logo de recibir as augas do Lanterne, o Saona conv\u00e9rtese nun r\u00edo poderoso.\nO caudal medio interanual do Saona \u00e9 rexistrado desde 1964 pola estaci\u00f3n hidrol\u00f3xica de Ray-sur-Sa\u00f4ne, localidade situada a unha trintena de quil\u00f3metros logo da confluencia co Lanterne, entre Port-sur-Sa\u00f4ne e Gray.\n\u00c9 do 59,7 m\u00b3/s por unha superficie de cunca de 3740\u00a0km\u00b2 (cunca superior do pequeno Saona), cun m\u00e1ximo anual do 64,5 e un m\u00ednimo do 54,8.\nO r\u00edo presenta flutuaci\u00f3ns de caudal dependendo da estaci\u00f3n, con crecidas no inverno de 84 a 108\u00b3 de decembro a marzo inclu\u00eddos, e de baixadas de caudal no ver\u00e1n, en xullo-agosto-setembro, cunha baixada que chega ao 16,9 m\u00b3 no mes de agosto.\nO gran Saona.\nO gran Saona f\u00f3rmase pola uni\u00f3n do r\u00edo Doubs e do Saona en Verdun-sur-le-Doubs. O Doubs achega unha media interanual de 175 m\u00b3 de auga por segundo, mentres que o Saona achega 160 m\u00b3.\nO gran Saona s\u00f3 recibe pequenos afluentes que modifican pouco o r\u00e9xime hidrol\u00f3xico e particularmente as crecidas. O gran Saona transcorre por unha gran e ancha chaira (ata 3\u00a0km de anchura) ata a entrada en Li\u00f3n, pola depresi\u00f3n dun antigo lago. A pendente \u00e9 moi d\u00e9bil e sen os acondicionamentos hidr\u00e1ulicos para garantir ata o norte de Chalon unha canle de navegaci\u00f3n profunda, os desbordamentos ser\u00edan m\u00e1is frecuentes.\nNa estaci\u00f3n hidrol\u00f3xica de Couzon-au-Mont-d'Or \u00e1 entrada da aglomeraci\u00f3n lionesa, as observaci\u00f3ns realizadas desde 1969 ata 1986 mostraron un caudal medio interanual de 473 m\u00b3/s, cun caudal de crecida centenario de 3\u00a0180 m\u00b3.\nCaudal medio mensual (en m\u00b3/s) medido na estaci\u00f3n hidrol\u00f3xica de Couzon-au-Mont-d'Or - datos calculados sobre 16 anos\nEn total, o caudal medio en Li\u00f3n \u00e9 de 475 m\u00b3/s cun m\u00ednimo en agosto de 153 m\u00b3/s e un m\u00e1ximo en febreiro de 954 m\u00b3"}
{"id": "286701", "revid": "23204", "url": "https://gl.wikipedia.org/wiki?curid=286701", "title": "Reino da Baixa Borgo\u00f1a", "text": "As denominaci\u00f3ns reino da Baixa Borgo\u00f1a, reino de Provenza, reino de Arl\u00e9s, reino da Borgo\u00f1a Cisxurana, Cisxurania e reino das D\u00faas Borgo\u00f1as, son nomes historiogr\u00e1ficos para un reino formado por Bos\u00f3n no territorio sudoriental da actual Francia durante a descomposici\u00f3n do Imperio carolinxio, no ano 879, \u00e1 morte do rei Lu\u00eds o Tatexo.\nEstes nomes d\u00e9banse a que o territorio se asenta na parte inferior do val do R\u00f3dano ao sur da Alta Borgo\u00f1a.\nOs seus l\u00edmites eran o mar Mediterr\u00e1neo ao sur, Septimania ao sueste, Aquitania ao oeste, o reino da Alta Borgo\u00f1a ao norte e o reino de Italia ao leste.\nHistoria.\nO rei de Francia Occidental Lu\u00eds II, \"o Tatexo\", morreu o 10 de abril de 879. Tras conseguir a neutralidade do reino da Francia Oriental no Tratado de Ribemont, os seus dous fillos adultos, Lu\u00eds III e Carlom\u00e1n, dividiron entre eles o reino do seu pai.\nO nobre Bos\u00f3n, conde de Arl\u00e9s, renunciou \u00e1 lealdade a ambos os irm\u00e1ns e, en xullo, reclamou a independencia do \"reino de Provenza\". O 15 de outubro de 879, os bispos e os nobres da rexi\u00f3n ao redor dos r\u00edos R\u00f3dano e Saona reun\u00edronse no S\u00ednodo de Mantaille e elixiron a Bos\u00f3n como rei sucesor de Lu\u00eds o Tatexo, polo que foi o primeiro rei non carolinxio na Europa occidental. Foi o primeiro rei franco \"elixido libremente\", sen ter en conta a descendencia real, a\u00ednda que c\u00f3mpre sinalar que a s\u00faa nai era carolinxia. O reino de Provenza estaba composto polas provincias eclesi\u00e1sticas dos arcebispos de Arl\u00e9s, Aix, Vienne, Li\u00f3n (sen Langres) e probabelmente Besan\u00e7on, as\u00ed como as dioceses de Tarentaise, Uz\u00e8s e Viviers.\nAmbos os irm\u00e1ns atacaron a Bos\u00f3n e, en 882, o seu territorio integrouse no reino de Carlom\u00e1n. \u00c1 morte deste, en 884, pasou ao seu fillo Carlos o Gordo, que morreu en 888. En 890, tras a revolta de Arnulfo de Carintia, Lu\u00eds o Cego, fillo de Bos\u00f3n, foi coroado rei da Baixa Borgo\u00f1a.\nLu\u00eds o Cego foi chamado a Italia por Adalberto II de Toscana, que desexaba evitar o control que Berengario de Friuli estaba obtendo na pen\u00ednsula. Lu\u00eds derrotou a Berengario e foi coroado emperador xerm\u00e1nico polo papa Bieito IV. Berengario derrotou a Lu\u00eds o ano seguinte, expuls\u00e1ndoo de Italia e fac\u00e9ndolle prometer que non volver\u00eda. Por\u00e9n, volveu a intentalo en 905, sendo de novo derrotado. Nesta ocasi\u00f3n, como castigo polo incumprimento da s\u00faa promesa, fi cegado. Os t\u00edtulos de rei de Italia e emperador pasaron a ser ostentados por Berengario.\nIncapacitado para exercer os seus deberes como rei, Lu\u00eds nomeou como o seu rexente a Hugo de Arl\u00e9s, conde de Provenza. Durante unha nova guerra civil italiana, Hugo foi elixido rei de Italia en 924, e pasou os dous anos seguintes intentando expulsar da pen\u00ednsula ao seu rival Rodolfo II (rei da Alta Borgo\u00f1a). Lu\u00eds o Cego morreu en 928, e Hugo sucedeuno no trono. Pero non conseguiu afianzar o seu poder mediante un matrimonio con Marozia (a efectiva gobernante de Roma). Os seguintes cinco anos Hugo tivo que combater contra as invasi\u00f3ns maxiares e as incursi\u00f3ns de piratas andalus\u00eds. En 933, Hugo asinou a paz con Rodolfo da Alta Borgo\u00f1a, a cambio de concederlle o reino da Baixa Borgo\u00f1a. Ambas as Borgo\u00f1as fusion\u00e1ronse no chamado reino de Arl\u00e9s."}
{"id": "286702", "revid": "1131", "url": "https://gl.wikipedia.org/wiki?curid=286702", "title": "R\u00edo Saona", "text": "Co nome de r\u00edo Saona co\u00f1\u00e9cense dous cursos fluviais:"}
{"id": "286703", "revid": "22795", "url": "https://gl.wikipedia.org/wiki?curid=286703", "title": "Baixa Borgo\u00f1a", "text": ""}
{"id": "286705", "revid": "22795", "url": "https://gl.wikipedia.org/wiki?curid=286705", "title": "Borgo\u00f1a Cisxurana", "text": ""}
{"id": "286706", "revid": "25871", "url": "https://gl.wikipedia.org/wiki?curid=286706", "title": "Sulaiman Al-Fahim", "text": "Sulaiman Kareem Abul Mohammad Al-Fahim (en \u00e1rabe: \u0633\u0644\u064a\u0645\u0627\u0646 \u0623\u0628\u0648 \u0643\u0631\u064a\u0645 \u0645\u062d\u0645\u062f \u0627\u0644\u0641\u0647\u064a\u0645), nado en Dubai en 1977, m\u00e1is co\u00f1ecido popularmente como Sulaiman Al-Fahim, \u00e9 un millonario fil\u00e1ntropo dos Emiratos \u00c1rabes Unidos.\nTraxectoria.\nSulaiman Al-Fahim \u00e9 un dos investidores do Abu Dhabi United Group o cal o 1 de setembro de 2008 comprou o club de f\u00fatbol ingl\u00e9s Manchester City Football Club a trav\u00e9s da adquisici\u00f3n do ativo do empresario e pol\u00edtico tailand\u00e9s Thaksin Shinawatra, ex-dono do club.\nRecentemente, Sulaiman Al-Fahim se desligou do Manchester City, o que facilitou a s\u00faa compra do Portsmouth Football Club, da Premier League."}
{"id": "286707", "revid": "25871", "url": "https://gl.wikipedia.org/wiki?curid=286707", "title": "Fem\u00e9s", "text": "Fem\u00e9s \u00e9 unha vila do concello de Yaiza, na illa de Lanzarote (Provincia das Palmas, Canarias). En 2013 ti\u00f1a unha poboaci\u00f3n de 218 habitantes.\nEn Fem\u00e9s se encontra a igrexa de San Marcial de Rubic\u00f3n erixida en honor ao que foi o patr\u00f3n de todas as illas ata o ano 1819, e que substitu\u00edu \u00e1 antiga ermida-catedral das illas, inicialmente localizada na coste do Rubic\u00f3n e que foi destru\u00edda polos corsarios ingleses en 1593.\nA vila serve de escenario principal da novela \"Marar\u00eda\", do escritor canario Rafael Arozarena."}
{"id": "286708", "revid": "98629", "url": "https://gl.wikipedia.org/wiki?curid=286708", "title": "Abu Dhabi TV (Canad\u00e1)", "text": "Abu Dhabi TV Canada \u00e9 unha canle canadense a cal \u00e9 integramente propietaria e xestionada polo grupo Ethnic Channels Group. O nome da canle \u00e9 utilizado baixo licenza da Abu Dhabi Media. Os propietarios da canle est\u00e1n establecidos nos Emiratos \u00c1rabes Unidos, Abu Dhabi TV. Abu Dhabi TV Canad\u00e1 transmite a programaci\u00f3n de Abu Dhabi TV na maior\u00eda do tempo, ademais de contidos canadenses. Pos\u00fae unha gran variedade de programaci\u00f3n, inclu\u00edndo noticias, actualidades, deportes, pel\u00edculas e moito m\u00e1is.\nHistoria.\nEn setembro de 2003, ao grupo Ethnic Channels Group foilles concedida a licenza da Radiotelevisi\u00f3n Canadense e da Comisi\u00f3n de Telecomunicaci\u00f3ns (CRTC) para lanzar unha canle de televisi\u00f3n chamada Arabic TV e o emprego da lingua \u00e1rabe.\nA canle foi lanzada o 9 de novembro de 2005, como Abu Dhabi TV na teleoperadora de cable Rogers Cable. O 30 de agosto de 2013 a CRTC aprobou a petici\u00f3n Ethnic Channels Group para cambiarlle o nome ao de Abu Dhabi TV."}
{"id": "286716", "revid": "5863", "url": "https://gl.wikipedia.org/wiki?curid=286716", "title": "Gran Cruz de San Raimundo Pe\u00f1afort", "text": ""}
{"id": "286717", "revid": "5863", "url": "https://gl.wikipedia.org/wiki?curid=286717", "title": "Gran Cruz de San Raimundo de Pe\u00f1afort", "text": ""}
{"id": "286718", "revid": "89787", "url": "https://gl.wikipedia.org/wiki?curid=286718", "title": "Picoplancto", "text": "O picoplancto \u00e9 a fracci\u00f3n do plancto composta por especies que miden entre 0,2 e 2 \u03bcm. Poden ser fundamentalmente especies fotosint\u00e9ticas ou heter\u00f3trofas. Tam\u00e9n pode haber algunhas especies mix\u00f3trofas (poden utilizar distintas fontes de enerx\u00eda e carbono). O picoplancto consta de especies procari\u00f3ticas e eucari\u00f3ticas.\nO picoplancto \u00e9 o responsable da maior\u00eda da produci\u00f3n primaria nas grandes correntes circulares (xiros) oligotr\u00f3ficos do oc\u00e9ano. O picoplancto dist\u00ednguese polo seu tama\u00f1o do nanoplancto (2-20 \u03bcm) e do microplancto (20-200 \u03bcm). Como son especies pequenas, te\u00f1en unha maior raz\u00f3n superficie:volume, o que lles permite obter os escasos nutrientes presentes neses ecosistemas. N\u00f3tese que o prefixo do Sistema Internacional pico- \u00fasase neste termo de forma pouco estrita, xa que son m\u00e1is grandes que o que o prefixo indicar\u00eda, e ademais, o nanoplancto e o microplancto son s\u00f3 de 10 a 100 veces m\u00e1is grandes, respectivamente.\nAs arqueas supo\u00f1en o 34% do picoplancto procari\u00f3tico nas augas superficiais costeiras do Ant\u00e1rtico, pero tam\u00e9n son moi abundantes noutros oc\u00e9anos.\nO picoplancto fotosint\u00e9tico est\u00e1 composto por procariotas e eucariotas. Entre os procariotas os m\u00e1is salientables son cianobacterias, entre os que destacan os x\u00e9neros \"Synechococcus\" (de zonas ecuatoriais mesotr\u00f3ficas) e \"Prochlorococcus\" (de zonas tropicais oligotr\u00f3ficas, onde pode chegar aos 100 mill\u00f3ns de c\u00e9lulas por litro.) Entre o picoplancto eucari\u00f3tico co\u00f1\u00e9cense unhas 50 especies de algas, algunhas de clases especiais novas como Pelagophyceae (x\u00e9nero \"Pelagomonas\") e Bolidophyceae (\"Bolidomonas\"), e outras pertencentes \u00e1s Chlorophyceae (x\u00e9nero \"Nanochloris\"), Prasinophyceae (\"Micromonas, Ostreococcus, Pycnococcus\"), Prymnesiophyceae (\"Imantonia\") e Dictyochophyceae (\"Florenciella\"). As an\u00e1lises xen\u00e9ticas de mostras mari\u00f1as descubriron tam\u00e9n unha grande abundancia de Haptophyta e Cryptophyta entre o picoplancto."}
{"id": "286727", "revid": "56817", "url": "https://gl.wikipedia.org/wiki?curid=286727", "title": "Pululanase", "text": "A pululanase () \u00e9 un encima procari\u00f3tico, tam\u00e9n chamado \"dextrinase l\u00edmite\", \"amilopectina 6-glucanohidrolase\", \"encima desramificador bacteriano\", \"encima desramificador\", \"alfa-dextrina endo-1,6-alfa-glicosidase\", \"encima R\", \"pululano alfa-1,6-glucanohidrolase\". \u00c9 un tipo espec\u00edfico de glucanase, un exoencima amilol\u00edtico que degrada o polisac\u00e1rido pululano (este pode considerarse unha cadea de maltotriosas unidas por enlaces glicos\u00eddicos), e tam\u00e9n pode hidrolizar as amilopectinas e glic\u00f3xeno e as s\u00faas dextrinas. Aparece en diversas bacterias e arqueas. Por exemplo, prod\u00facese en forma de lipoprote\u00edna extracelular ancorada \u00e1 superficie das c\u00e9lulas nas bacterias gramnegativas do x\u00e9nero \"Klebsiella\". As pululanases de tpo I atacan especificamente os enlaces glicos\u00eddicos \u03b1-1,6, mentres que as de tipo II poden tam\u00e9n hidrolizar os enlaces \u03b1-1,4. As pululanases util\u00edzanse como axuda no procesamento de cereais en biotecnolox\u00eda para producir etanol e edulcorantes."}
{"id": "286738", "revid": "27155", "url": "https://gl.wikipedia.org/wiki?curid=286738", "title": "Pululana", "text": ""}
{"id": "286739", "revid": "5863", "url": "https://gl.wikipedia.org/wiki?curid=286739", "title": "Mansur bin Said Al-Nahian", "text": "Mansur bin Said Al-Nahian (en ), nado o 20 de novembro de 1970, \u00e9 un xeque e pol\u00edtico dos Emiratos \u00c1rabes Unidos.\nTraxectoria.\nMansur \u00e9 membro da familia real emirat\u00ed, pois \u00e9 medio irm\u00e1n do actual presidente dos Emiratos \u00c1rabes Unidos, o emir Khalifa bin Said Al-Nahian. \u00c9 o presidente do consello ministerial de servizos e da autoridade de investimento emirat\u00ed e tam\u00e9n \u00e9 membro do Supreme Petroleum Council (Consello Supremo de Petr\u00f3leo) as\u00ed como tam\u00e9n dos consellos de varias empresas de investimento, inclu\u00edndo a Petroleum Investment Company International e o Abu Dhabi Investment Council.\nDesde 2008 \u00e9 o dono do Manchester City e tam\u00e9n ten participaci\u00f3ns nunha serie de proxectos empresariais, inclu\u00edndo a Virgin Galactic e a canle de televisi\u00f3n Sky News Arabia. Ademais \u00e9 o propietario da empresa privada Abu Dhabi United Group (ADUG). A fortuna persoal de Sheikh Mansoor est\u00edmase en preto de 4,9 mill\u00f3ns de d\u00f3lares americanos e cunha fortuna familiar estimada de 150 mill\u00f3ns de d\u00f3lares americanos.\nMansour ten d\u00faas esposas e cinco fillos. Casou con Alia bint Mohammed bin Butti Al Hamed, a mediados da d\u00e9cada de 1990 e te\u00f1en un fillo, Zayed. Posteriormente casou con Manal bint Mohammed bin Rashid Al Maktoum, coa que ten d\u00faas fillas, F\u00e1tima (nacida o 9 de xu\u00f1o de 2006) e Latifa (nacida o 23 de xaneiro de 2014), e dous fillos, Mohammad (nacido o 4 de decembro de 2007) e Hamdan (nacido o 21 de xu\u00f1o de 2011)."}
{"id": "286740", "revid": "89787", "url": "https://gl.wikipedia.org/wiki?curid=286740", "title": "Manal bint Muhamad bin Raxid Al-Maktum", "text": "Manal bint Muhamad bin Raxid Al-Maktum (en ), nada o 12 de novembro de 1977 \u00e9 unha pol\u00edtica dos Emiratos \u00c1rabes Unidos.\nTraxectoria.\nManal \u00e9 membro da familia gobernante do pa\u00eds.\nNo 2003 fundou o Dubai Ladies Club, un club privado de mulleres do que \u00e9 presidenta. Esta instituci\u00f3n \u00e9 empregada para reuni\u00f3ns de negocios informais e de eventos corporativos."}
{"id": "286741", "revid": "89787", "url": "https://gl.wikipedia.org/wiki?curid=286741", "title": "Supreme Petroleum Council", "text": "O Supreme Petroleum Council (en galego Consello Supremo do Petr\u00f3leo) \u00e9 o m\u00e1ximo \u00f3rgano gobernamental do petr\u00f3leo, gas e actividades similares relacionados coa industria en Abu Dabi. O Consello formouse en 1988 e est\u00e1 encargado de supervisar as empresas de petr\u00f3leo e gas que operan en Abu Dhabi e nos Emiratos \u00c1rabes Unidos. Act\u00faa tam\u00e9n como o consello de administraci\u00f3n para o Abu Dhabi National Oil Company.\nOs membros son:"}
{"id": "286743", "revid": "23204", "url": "https://gl.wikipedia.org/wiki?curid=286743", "title": "Lingua waray-waray", "text": "A lingua waray-waray, visaya de Leyte ou samare\u00f1o \u00e9 unha lingua que pertence \u00e1 familia ling\u00fc\u00edstica austranesia, dentro da rama occidental malaio-polinesia e no grupo visayo, escrita en alfabeto latino (antigamente empreg\u00e1base o alfabeto baybayin). \u00c9 falada por arredor de tres mill\u00f3ns de persoas nas provincias de Samar, Samar do Norte, Samar Oriental, e en certos lugares de Leyte e Biliran, en Filipinas. D\u00e9uselle o c\u00f3digo ISO 639-2 \"war\", pero non ten un c\u00f3digo de d\u00faas letras ISO 639-1, para a representaci\u00f3n mediante c\u00f3digos dos nomes das linguas. Debido ao contacto coa lingua espa\u00f1ola conta con numerosas achegas l\u00e9xicas do castel\u00e1n. O nome desta lingua ven da palabra \"waray\" a cal \u00e9 frecuentemente escoitada polos non falantes e que significa \"ning\u00fan\", \"nada\" ou \"non\". A lingua waray-waray \u00e9 falada polas persoas waray da illa de Samar, na maior parte de Leyte e nalgunhas zonas da illa de Biliran, mais con variaci\u00f3ns dial\u00e9cticas. Estas son faladas nalgunhas partes de Masbate, particularmente na illa de Ticao, que est\u00e1 pr\u00f3xima da illa de Samar. Entre estas variantes at\u00f3panse o Waray-Waray Sorsogon e o Masbate Sorsogon, clasificadas dentro da lingua waray-waray pero chamadas Bisakol porque se asemellan \u00e1s linguas Visaya e Bicolano.\nGram\u00e1tica.\nOs verbos copulativos waray.\nO waray-waray, coma outras linguas filipinas, non ten un equivalente exacto para o verbo copulativo \"ser\". En tagalo, por exemplo, a frase \"Siya ay maganda\" (Ela \u00e9 fermosa) ten a palabra \"ay, \"que ao contrario da crenza popular, non funciona como un verbo copulativo atributivo predicindo \"maganda\" (fermosa), e para o seu suxeito \"Siya\" (el ou ela). A funci\u00f3n do \"ay\" no tagalo \u00e9 preferiblemente o de marcador de inversi\u00f3n da frase, o que \u00e9 considerado como unha forma literaria, pouco com\u00fan no tagalo falado. A mesma frase pode ser dita coma \"Maganda siya\", co mesmo significado.\nA lingua waray-waray en comparaci\u00f3n ao tagalo pode expresar \"Ela \u00e9 fermosa\" coma \"\"Mahosay hiya\" ou ben algunhas veces \"Mahosay iton hiya\"\" (\"iton\" funcionando coma un artigo definido de \"hiya\", ela), pois o waray-waray non ten un verbo copulativo de tempo presente. Coma nas outras linguas filipinas, os atributos son usualmente representados cun predicado inicial e non te\u00f1en un verbo copulativo. Coma por exemplo na orde desta frase en galego.\n\"Este \u00e9 un can\" traducida ao waray:\nO predicado \"Ayam\" (can) \u00e9 colocado antes do suxeito \"ini\" (este); obs\u00e9rvase que non est\u00e1 presente ning\u00fan verbo copulativo. Outro exemplo:\nEn galego: \"Esta \u00e9 a Wikipedia Waray/Leyte-Samar Visayan\". O predicado \"Amo ini\" est\u00e1 mal traducido como \"Este aqu\u00ed\" pero o resto da frase cambia de suxeito, marcada pola part\u00edcula \"an\". A palabra \"amo\" non \u00e9 apenas usada en Leyte Waray-Waray. En Samar, \"asya\" (este) empr\u00e9gase coma artigo posesivo .\nA pesar do debate en relaci\u00f3n co verbo copulativo en waray-waray, hai estruturas gramaticais coma \"magin\" (ser), \"an magin/an magigin\" (ser\u00e1 ou tornar\u00e1), e \"an nagin\" (tornouse) do mesmo xeito que o galego fai uso dos verbos copulativos:\nDiverxencias de ortograf\u00eda.\nCanto \u00e1 \"Sanghiran San Binisaya ha Samar ug Leyte\" (Academia da Lingua Visaya de Samar e Leyte), formulou e recomendou o emprego dunhas determinadas normas ortogr\u00e1ficas, pero finalmente nunca chegaron a ser amplamente difundidas e por tanto non hai unha ortograf\u00eda oficial xeralmente aceptada. En efecto, hai d\u00faas formas de escribir a mesma palabra (polo xeral limitadas s\u00f3 a diferenzas nas vogais), tales coma:\nUso.\nO waray-waray \u00e9 unha das dez linguas rexionais reco\u00f1ecidas oficialmente en Filipinas, usada no goberno local e regulada pola Comisi\u00f3n da Lingua Filipina (en waray:\u00a0\"Komisyon ha Yinaknan nga Filipino)\". \u00c9 falada especialmente na rexi\u00f3n das Visayas Orientais, coma tam\u00e9n nalgunhas partes de Mindanao, Masbate, Sorsogon e Manila, lugares onde te\u00f1en emigrado os waraies. Hai un n\u00famero pequeno de filipinos fora do pa\u00eds, especialmente nos Estados Unidos, que falan esta lingua. O waray-waray \u00e9 bastante usado na radio e na televisi\u00f3n. Un bo exemplo \u00e9 a versi\u00f3n rexional do programa de noticias filipino TV Patrol para Visayas Orientais, da TV Patrol Tacloban, que transmite en waray-waray. Hai tam\u00e9n unha canle rexional que emite os seus programas en waray-waray, o An Aton Channel operado polo DYVL. Con todo, \u00e9 raro ver medios impresos nesta lingua xa que moitos dos xornais rexionais publ\u00edcanse en lingua inglesa. O waray-waray tam\u00e9n \u00e9 usado nas celebraci\u00f3ns da eucarist\u00eda ou en misas da Igrexa Cat\u00f3lica na rexi\u00f3n. Tam\u00e9n hai \u00e1 venda Biblias publicadas nesta lingua.\nHoxe en d\u00eda moitos falantes defenden o emprego do waray-waray.\nSons.\nA lingua waray ten dezaseis consoantes: . E tres vogais principais: \"a\" , \"i\" , e \"u\" . e .\nOs N\u00fameros.\nS\u00f3 se empregan os n\u00fameros do un \u00f3 dez en waray-waray. De once en diante, a pesar de existiren na lingua nativa, empr\u00e9ganse actualmente s\u00f3 os n\u00fameros en castel\u00e1n.\nAlgunhas palabras e frases com\u00fans.\nAbaixo alg\u00fans exemplos en lingua waray falada no centro de Tacloban e nas s\u00faas \u00e1reas m\u00e1is pr\u00f3ximas:"}
{"id": "286749", "revid": "5863", "url": "https://gl.wikipedia.org/wiki?curid=286749", "title": "Jos\u00e9 Ram\u00f3n y Fern\u00e1ndez-Oxea", "text": ""}
{"id": "286750", "revid": "5863", "url": "https://gl.wikipedia.org/wiki?curid=286750", "title": "Fundaci\u00f3n Pedro Barri\u00e9 de la Maza, Conde de Fenosa", "text": ""}
{"id": "286751", "revid": "895", "url": "https://gl.wikipedia.org/wiki?curid=286751", "title": "Luisinho", "text": ""}
{"id": "286752", "revid": "3054", "url": "https://gl.wikipedia.org/wiki?curid=286752", "title": "Dagmar de Dinamarca", "text": ""}
{"id": "286753", "revid": "56817", "url": "https://gl.wikipedia.org/wiki?curid=286753", "title": "Galactosidase", "text": "Unha galactosidase \u00e9 un encima do grupo das glic\u00f3sido hidrolases que cataliza a hidr\u00f3lise do enlace que une os restos O-galactosil (enlace glicos\u00eddico coa galactosa) a outras mol\u00e9culas liberando monosac\u00e1ridos.\nTipos.\nAs galactosidases clasif\u00edcanse en dous grupos segundo o tipo de enlace (alfa ou beta) sobre o que act\u00faen. Aos dous grupos as\u00edgnaselle o mesmo n\u00famero da Comisi\u00f3n de Encimas: . Poden ser:"}
{"id": "286754", "revid": "98629", "url": "https://gl.wikipedia.org/wiki?curid=286754", "title": "Frederico Carlos de Hesse-Kassel", "text": "Frederico Carlos de Hesse-Kassel, nado o 1 de maio de 1868 en Panker, Holstein, Reino de Prusia e finado o 28 de maio de 1940 en Kassel, foi un pr\u00edncipe alem\u00e1n de Hesse. Frederico Carlos era fillo do pr\u00edncipe Frederico de Hesse-Kassel e Ana de Prusia. Foi elixido rei de Finlandia o 9 de outubro de 1918, pero nunca subiu ao trono debido a que Alema\u00f1a perdeu a primeira guerra mundial. O emperador Guillerme II de Alema\u00f1a era o seu cu\u00f1ado.\nMatrimonio e descendencia.\nCasou coa princesa Margarida de Prusia e tiveron seis fillos, todos var\u00f3ns.\nNa \u00e9poca da voda, o pr\u00edncipe Frederico Carlos non era a\u00ednda a cabeza da Casa de Hesse-Kassel. Este t\u00edtulo foille outorgado cando o seu irm\u00e1n m\u00e1is vello Alexandre Frederico abdicou para casar cunha plebea. O trato do pr\u00edncipe Frederico foi ascendido ao de \"Alteza\", en canto o de Margarida o foi ao de \"Alteza Real\".\nOs seus fillos foron (houbo dous pares de xemelgos):"}
{"id": "286766", "revid": "7802", "url": "https://gl.wikipedia.org/wiki?curid=286766", "title": "Alberte de Saxonia Coburgo Gotha", "text": ""}
{"id": "286767", "revid": "7802", "url": "https://gl.wikipedia.org/wiki?curid=286767", "title": "Casa de Saxonia-Coburgo-Gotha", "text": ""}
{"id": "286768", "revid": "839", "url": "https://gl.wikipedia.org/wiki?curid=286768", "title": "Universidade de Copenhaguen", "text": ""}
{"id": "286770", "revid": "89787", "url": "https://gl.wikipedia.org/wiki?curid=286770", "title": "Nitrificaci\u00f3n", "text": "A nitrificaci\u00f3n \u00e9 a oxidaci\u00f3n biol\u00f3xica do amon\u00edaco con ox\u00edxeno, en cuxo proceso completo primeiro o amon\u00edaco se converte en amonio, e despois este en nitrito, e finalmente prod\u00facese a oxidaci\u00f3n deste nitrito a nitrato. A transformaci\u00f3n do amon\u00edaco en nitrito \u00e9 xeralmente o paso limitante da nitrificaci\u00f3n. A nitrificaci\u00f3n \u00e9 un importante paso no ciclo do nitr\u00f3xeno no solo. A nitrificaci\u00f3n \u00e9 un proceso aer\u00f3bico realizado por pequenos grupos de arqueas e bacterias aut\u00f3trofas. Este proceso foi descuberto polo microbi\u00f3logo ruso Sergei Winogradsky.\nMicrobiolox\u00eda e ecolox\u00eda.\nA oxidaci\u00f3n do amon\u00edaco a nitrito real\u00edzana dous grupos de organismos, as bacterias oxidantes do amon\u00edaco (BOA) e as arqueas oxidantes do amon\u00edaco (AOA ). As BOA poden encontrarse nos grupos das Betaproteobacteria e as Gammaproteobacteria. Actualmente, est\u00e1n illadas e descritas d\u00faas AOA, que son \"Nitrosopumilus maritimus\" e \"Nitrososphaera viennensis\". Nos solos as BOA m\u00e1is estudadas pertencen aos x\u00e9neros \"Nitrosomonas\" e \"Nitrosococcus\". A\u00ednda que nos solos a oxidaci\u00f3n do amon\u00edaco real\u00edzana tanto as BOA coma as AOA, son as AOA as que dominan tanto nos solos coma nos ambientes mari\u00f1os, o que indica que as \"Thaumarchaeota\" poden ser os maiores contribu\u00edntes \u00e1 oxidaci\u00f3n do amon\u00edaco neses ambientes.\nO segundo paso do proceso (a oxidaci\u00f3n de nitrito a nitrato) real\u00edzano maiormente as bacterias do x\u00e9nero \"Nitrobacter\" e \"Nitrospira\". Ambos os pasos mencionados producen enerx\u00eda acoplada \u00e1 s\u00edntese de ATP. Os organismos nitrificantes son quimioaut\u00f3trofos, e utilizan o di\u00f3xido de carbono como a s\u00faa fonte de carbono para crecer. Algunhas BOA pos\u00faen o encima urease, que cataliza a conversi\u00f3n da mol\u00e9cula de urea en d\u00faas mol\u00e9culas de amon\u00edaco e unha de di\u00f3xido de carbono. A especie \"Nitrosomonas europaea\", que tam\u00e9n \u00e9 unha BOA que mora nos solos, asmila o di\u00f3xido de carbono liberado por esa reacci\u00f3n para producir biomasa polo ciclo de Calvin, e obt\u00e9n enerx\u00eda ao oxidar amon\u00edaco (o outro produto da urease) a nitrito. Esta caracter\u00edstica pode explicar que se favoreza o cecemento das BOA en presenza de urea en ambientes \u00e1cidos.\nNa maior\u00eda dos ambientes, os microorganismos presentes completan ambos os pasos do proceso, rendendo nitrato como produto final. Por\u00e9n, \u00e9 posible dese\u00f1ar sistemas nos cales se forme nitrito (\"proceso de Sharon\").\nA nitrificaci\u00f3n \u00e9 importante en agricultura, na que a mi\u00fado se aplican fertilizantes en forma de amon\u00edaco. A conversi\u00f3n deste amon\u00edaco en nitrato incrementa a lixiviaci\u00f3n do nitr\u00f3xeno porque o nitrato \u00e9 m\u00e1is hidrosoluble que o amon\u00edaco.\nA nitrificaci\u00f3n tam\u00e9n xoga un importante papel na eliminaci\u00f3n do nitr\u00f3xeno das augas residuais urbanas. A eliminaci\u00f3n convencional deste nitr\u00f3xeno faise por nitrificaci\u00f3n seguida de desnitrificaci\u00f3n. O custo do proceso depende principalmente da aireaci\u00f3n (introduci\u00f3n de ox\u00edxeno no reactor) e da adici\u00f3n dunha fonte de carbono externa (por exemplo, metanol) para a desnitrificaci\u00f3n.\nA nitrificaci\u00f3n pode tam\u00e9n darse na auga potable. Nos sistemas de distribuci\u00f3n de auga nos que se usan cloraminas como desinfectantes secundarios, a presenza de amon\u00edaco libre pode actuar como substrato para os microorganismos oxidantes do amon\u00edaco. As reacci\u00f3ns asociadas poden orixinar a diminuci\u00f3n do desinfectante residual no sistema. A adici\u00f3n de i\u00f3n clorito a augas tratadas con cloramina controla a nitrificaci\u00f3n.\nXunto coa amonificaci\u00f3n (paso de amon\u00edaco a amonio), a nitrificaci\u00f3n constit\u00fae un proceso de mineralizaci\u00f3n que descomp\u00f3n a materia org\u00e1nica e libera compostos de nitr\u00f3xeno dispo\u00f1ibles para as plantas. Estas reacci\u00f3ns realimentan o ciclo do nitr\u00f3xeno.\nQu\u00edmica.\nA nitrificaci\u00f3n \u00e9 un proceso de oxidaci\u00f3n de compostos nitroxenados no que se perden electr\u00f3ns do \u00e1tomo de nitr\u00f3xeno que pasan a \u00e1tomos de ox\u00edxeno. As reacci\u00f3ns son:\nNitrificaci\u00f3n nos ecosistemas mari\u00f1os.\nNo medio mari\u00f1o o nit\u00f3xeno \u00e9 con frecuencia un nutriente limitante, polo que o ciclo do nitr\u00f3xeno nos oc\u00e9anos \u00e9 de especial intrese. A etapa da nitrificaci\u00f3n dentro deste ciclo, crea nitrato, que \u00e9 a forma de nitr\u00f3xeno principal responsable da \"nova\" produci\u00f3n. Ademais, a medida que o oc\u00e9ano se enriquede de di\u00f3xido de carbono de orixe antropox\u00e9nica, o decrecemento resultante do pH poder\u00eda facer que diminu\u00edsen as taxas de nitrificaci\u00f3n. A nitrificaci\u00f3n potencialmente poder\u00eda ser un \"pescozo de botella\" no ciclo do nitr\u00f3xeno.\nDistintos microbios son responsables dos dous pasos da nitrificaci\u00f3n (amon\u00edaco \u2192 nitrito e nitrito \u2192 nitrato) nos ambientes mari\u00f1os. Co\u00f1\u00e9cense varos grupos de BOA (bacterias oxidantes do amon\u00edaco) nos ecosistemas mari\u00f1os, como \"Nitrosomonas\", \"Nitrospira\", e \"Nitrosococcus\". Todos conte\u00f1en o xene funcional da amon\u00edaco monooxixenase (AMO), o cal \u00e9 responsable da oxidaci\u00f3n do amon\u00edaco. Estudos m\u00e1is recentes de metaxen\u00f3mica revelaron que algunhas Thaumarchaeota (antes clasificadas como Crenarchaeota) pos\u00faen AMO. As Thaumarchaeota son abundantes no oc\u00e9ano e algunhas especies te\u00f1en unhas 200 veces maior afinidade polo amon\u00edaco que as BOA, o que levou aos cient\u00edficos a po\u00f1er en d\u00fabida a tradicional crenza de que as BOA son as principais responsables da nitrificaci\u00f3n no oc\u00e9ano. Ademais, a\u00ednda que clasicamente se pensa que a nitrificaci\u00f3n est\u00e1 separada veticalmente da produci\u00f3n primaria porque a oxidaci\u00f3n do nitr\u00f3xeno polas bacterias \u00e9 inhibida pola luz, a nitrificaci\u00f3n feita polas AOA (arqueas oxidantes do amon\u00edaco) non parece ser inhibida pola luz, o que significa que a nitrificaci\u00f3n est\u00e1 ocorrendo ao longo de toda a columna de auga, o que tam\u00e9n pon en cuesti\u00f3n as definici\u00f3ns habituais de produci\u00f3n \"nova\" e \"reciclada\".\nNo segundo paso da nitrificaci\u00f3n, o nitrito \u00e9 oxidado a nitrato. Nos oc\u00e9anos, este paso non se comprende tan ben coma o primeiro, pero s\u00e1bese que as bacterias \"Nitrospina\" e \"Nitrobacter\" levan a cabo esta etapa no oc\u00e9ano."}
{"id": "286771", "revid": "23204", "url": "https://gl.wikipedia.org/wiki?curid=286771", "title": "Carlos I de Finlandia", "text": ""}
{"id": "286779", "revid": "56817", "url": "https://gl.wikipedia.org/wiki?curid=286779", "title": "Val do Oza", "text": "O Val do Oza \u00e9 unha bisbarra, natural e tradicional, situada ao sur da bisbarra do Bierzo, na provincia de Le\u00f3n, dentro do concello de Ponferrada. Perc\u00f3rrea o r\u00edo do que deriva o nome da bisbarra, o r\u00edo Oza (Valdueza, val do Oza), que nace na aldea de Montes de Valdueza, nos Montes Aquilanos ao verter as s\u00faas augas ao r\u00edo Sil. En varias publicaci\u00f3ns ac\u00e9ptase a pertenza a esta bisbarra de aldeas que non se atopan dentro do val formado polo r\u00edo Oza.\nFoi o berce da Tebaida berciana (chamada as\u00ed polos templos que se encontraban nesa zona, que recordaban, pola s\u00faa cantidade, \u00e1 Tebas exipcia), estando administrativamente dentro do Val do Oza, a\u00ednda que a superficie que abrangue sexa moito maior.\nEntre os seus templos destacan a Igrexa de Santiago de Pe\u00f1alba (xoia moz\u00e1rabe) e o Mosteiro de San Pedro de Montes.\nComo chegar.\nPartindo de Ponferrada, t\u00f3mase a direcci\u00f3n que leva ao barrio da Puente Boeza, cruzando a devandita ponte t\u00f3mase a estrada que sae \u00e1 esquerda. A 100 metros hai outro cruzamento, collemos a estrada da dereita en direcci\u00f3n San Lorenzo del Bierzo, unha vez pasada esta aldea comeza unha suba que ao seu remate perm\u00edtenos considerar a entrada ao Val do Oza e ao noso p\u00e9 San Esteban de Valdueza.\nAldeas da Bisbarra de Valdueza.\nForman parte desta bisbarra as seguintes aldeas. Todas elas pertencen ao concello de Ponferrada ag\u00e1s a de Ferradillo, que pertence ao de Priaranza do Bierzo. Faise unha diferenciaci\u00f3n entre as que se encontran dentro do val propiamente dito e as que se incl\u00faen en varias publicaci\u00f3ns como parte da bisbarra de Valdueza a\u00ednda que non se encontren ba\u00f1ados polo r\u00edo Oza ou os seus afluentes.\nAldeas que adoitan inclu\u00edrse na bisbarra de Valdueza e que non pertencen ao Val do r\u00edo Oza ou \u00e1 s\u00faa conca h\u00eddrica.\nVal de Compludo.\nNota: a s\u00faa pertenza a esta bisbarra \u00e9 discutida.\nLos Barrios.\nNota: a s\u00faa pertenza a esta bisbarra \u00e9 discutida.\nOutros vales.\nNota: a s\u00faa pertenza a esta bisbarra \u00e9 discutida.\nHidrograf\u00eda.\nVarios regueiros dan as s\u00faas augas ao r\u00edo Oza. Dende Pe\u00f1alba de Santiago verten as s\u00faas augas os regueiros: Haro e Silencio, este \u00faltimo recibe o nome do Val do Silencio, declarado \"Paisaxe Pintoresca\". Dende Montes de Valdueza e Manzanedo regueiros hom\u00f3nimos verten as s\u00faas augas xunto con outros moitos regueiros, alg\u00fan sen nome.\nDo r\u00edo Oza, durante d\u00e9cadas, a cidade de Ponferrada e os seus arredores, tomaron a auga para consumo humano, auga de gran calidade. Actualmente int\u00e9ntase reducir ao m\u00e1ximo a auga captada para evitar (como xa sucedeu) superar o m\u00ednimo ecol\u00f3xico, capt\u00e1ndose auga dende o encoro de Barcena.\nArquitectura.\nUn dos seus principais sinais de identidade \u00e9 a s\u00faa arquitectura popular que comparte, en gran parte, con outras zonas do Bierzo, especialmente o sur do Bierzo. Son construci\u00f3ns co\u00f1ecidas como casas nativas caracterizadas por tellados (chamados lousados) de lousa; muros de pedra (pedra calcaria-marm\u00f3rea en Pe\u00f1alba de Santiago e Montes de Valdueza principalmente); corredores en beiril, moitas veces con acceso a trav\u00e9s de escaleira exterior, que poden ser abertos ou, habitualmente, pechados, debido aos rigores invernais; corte para gando e cortes e/ou adega no piso inferior; \u00e9 bastante habitual a existencia de fornos situados nun extremo da edificaci\u00f3n con forma redondeada ao exterior. A planta adoita ser cadrada coas esquinas redondeadas ao exterior.\nActualmente estanse a corrixir (sobre todo en Pe\u00f1alba de Santiago, que goza dunha protecci\u00f3n especial) os atentados est\u00e9ticos producidos polo uso de materiais modernos (uralita, aluminio...) nas edificaci\u00f3ns tradicionais."}
{"id": "286782", "revid": "1131", "url": "https://gl.wikipedia.org/wiki?curid=286782", "title": "Cormac McCarthy", "text": "Charles McCarthy, nado en Providence (Rhode Island) o 20 de xullo de 1933 e finado en Santa Fe (Novo M\u00e9xico) o 13 de xu\u00f1o de 2023, foi un escritor estadounidense, co\u00f1ecido como Cormac McCarthy.\nTraxectoria.\nNado en Rhode Island, en 1937 mudouse coa s\u00faa familia a Knoxville, onde o seu pai traballaba como avogado para Tennessee Valley Authority. Ingresou na Universidade de Tennessee (1951-52 e 1957-59) mais non chegou a graduarse. Durante os anos de universidade publicou os seus dous primeiros relatos.\nEn 1961 casou coa s\u00faa compa\u00f1eira Lee Holleman, coa que tivo un fillo, Cullen. Mentres Lee estaba a coidar do neno, McCarthy pediulle que buscase un traballo para que el se puidese dedicar plenamente \u00e1 literatura. Consternada coa situaci\u00f3n, Lee marchou a Wyoming, onde solicitou o divorcio e conseguiu emprego como mestra.\nA primeira novela de McCarthy, \"The Orchard Keeper\", foi publicada por Random House en 1965. Ese ver\u00e1n embarcou no \"Sylvania\" para visitar Irlanda e al\u00ed co\u00f1eceu a Anne DeLisle, que traballaba no barco de cantante e coa que casou en Inglaterra en 1966. Ese mesmo ano recibiu unha bolsa da Rockefeller Foundation que empregou en viaxar polo sur de Europa ata chegar a Eivisa, onde escribiu a s\u00faa segunda novela, \"Outer Dark\". Despois regresou aos Estados Unidos e a novela foi publicada en 1968 con boas cr\u00edticas.\nEn 1969 o matrimonio mudouse a Louisville, Tennessee, e compraron un pendello que McCarthy restaurou. Al\u00ed escribiu \"Child of God\", baseada en sucesos reais, publicada en 1973. En 1976 separouse de Anne e mudouse a El Paso, Texas e en 1979 publicou a s\u00faa novela \"Suttree\", que levaba sendo escrita desde hab\u00eda vinte anos.\nCos cartos do MacArthur Fellows Program (1981) escribiu a novela \"Blood Meridian\", publicada en 1985. Unha enquisa a escritores feita en 2006 por \"The New York Times Magazine\" para escoller as mellores novelas estadounidenses dos vinte e cinco anos anteriores inclu\u00eduna como a terceira, tras \"Beloved\", de Toni Morrison e \"Underworld\", de Don DeLillo. En 1992 recibiu o National Book Award e o National Book Critics Circle Award por \"All the Pretty Horses\". A novela de 2006 \"A estrada\" foi reco\u00f1ecida internacionalmente e ga\u00f1ou o premio Pulitzer.\nCeloso da s\u00faa intimidade deu a s\u00faa primeira entrevista televisiva o 5 de xu\u00f1o de 2007 no programa \"The Oprah Winfrey Show\", despois de que a s\u00faa presentadora Oprah Winfrey escollese a novela \"A estrada\" como o libro do seu club de lectura para abril de 2007. En outubro dese ano a revista \"Time\" publicou unha conversa entre McCarthy e os irm\u00e1ns Coen sobre a adaptaci\u00f3n da novela \"No Country for Old Men\"."}
{"id": "286783", "revid": "5863", "url": "https://gl.wikipedia.org/wiki?curid=286783", "title": "\u00c9poca moderna", "text": ""}
{"id": "286784", "revid": "5863", "url": "https://gl.wikipedia.org/wiki?curid=286784", "title": "\u00c9poca contempor\u00e1nea", "text": ""}
{"id": "286785", "revid": "5863", "url": "https://gl.wikipedia.org/wiki?curid=286785", "title": "Idade antiga", "text": ""}
{"id": "286786", "revid": "89787", "url": "https://gl.wikipedia.org/wiki?curid=286786", "title": "Holanda (tecido)", "text": "Co nome de holanda co\u00f1\u00e9cese un tecido fino, de fibras naturais, xeralmente de li\u00f1o, pero hoxe tam\u00e9n imitado con algod\u00f3n, utilizado sobre todo para fabricar camisas, camis\u00f3ns, sabas e outros produtos.\nHistoria.\nMoi utilizado nos \u00faltimos s\u00e9culos, toma o seu nome do pa\u00eds hom\u00f3nimo, dado que este era o principal centro de comercio da Europa do s\u00e9culo XVII, especialmente en canto a tecidos, especias e produtos ex\u00f3ticos.\n\u00c9 un tecido que era moi apreciado pola s\u00faa \"ca\u00edda\" e suavidade, polo que de querer contar cun produto de alta cualidade pod\u00eda chegar a ser moi custoso. \u00c9 por iso polo que era un signo de distinci\u00f3n das clases m\u00e1is podentes."}
{"id": "286788", "revid": "98629", "url": "https://gl.wikipedia.org/wiki?curid=286788", "title": "Rizosfera", "text": "A rizosfera \u00e9 a limitada rexi\u00f3n do solo que est\u00e1 directamente influenciada polas secreci\u00f3ns das ra\u00edces dunha planta e dos microorganismos do solo asociados, xeralmente de non m\u00e1is dun mil\u00edmetro de grosor. A rizosfera cont\u00e9n moitas bacterias que se alimentan das c\u00e9lulas que se descaman das plantas, o que se denomina \"rizodeposici\u00f3n\", e das prote\u00ednas e azucres liberados polas ra\u00edces. Os protozoos e nematodos que se alimentan das bacterias son tam\u00e9n m\u00e1is abundantes na rizosfera que no resto do solo. Na rizosfera danse diversas relaci\u00f3ns f\u00edsicas e qu\u00edmicas que afectan \u00e1 estrutura do solo e aos organismos que viven nel, proporcion\u00e1ndolle unhas propiedades diferentes ao resto do solo.\nUnha gran parte do ciclo dos nutrientes e da supresi\u00f3n de enfermidades que necesitan as plantas ocorre moi preto das ra\u00edces, de a\u00ed a importancia da rizosfera.\nCaracter\u00edsticas.\nSon tres as caracter\u00edsticas principais da rizosfera:\nSecreci\u00f3ns.\nA rizosfera \u00e9 un complexo e din\u00e1mico microambiente, onde bacterias e fungos, en asociaci\u00f3n coas ra\u00edces, forman comunidades \u00fanicas cun considerable potencial para a detoxificaci\u00f3n de compostos org\u00e1nicos nocivos. Est\u00e1 controlada pola mesma ra\u00edz a trav\u00e9s de exsudados como CO2, mucilaxes, prote\u00ednas, amino\u00e1cidos, carbohidratos, \u00e1cidos org\u00e1nicos e metabolitos secundarios (por exemplo citoquininas). A rizosfera dunha mesma planta pode variar drasticamente como resultado da produci\u00f3n de diferentes tipos de exsudados. Grazas a esas secreci\u00f3ns p\u00f3dense establecer diferentes interacci\u00f3ns microorganismo-ra\u00edz que afectan positiva ou negativamente ao crecemento das plantas.\nAs plantas segregan moitos compostos na rizosfera que desempe\u00f1an diferentes funci\u00f3ns. As estrigolactonas, segregadas e detectadas polas micorrizas f\u00fanxicas, estimulan a xerminaci\u00f3n de esporas e inician cambios nas micorrizas que lles permiten colonizar as ra\u00edces. As plantas parasitas do x\u00e9nero \"Striga\" tam\u00e9n detectan a presenza de estrigolactonas e xerminan cando as detectan; despois m\u00f3vense cara ao interior da ra\u00edz e alim\u00e9ntanse dos nutrientes presentes, xa que son parasitas. As bacterias fixadoras de nitr\u00f3xeno simbi\u00f3ticas, como as especies de \"Rhizobium\", detectan compostos como os flavonoides segregados polas ra\u00edces das plantas leguminosas e despois producen factores de nodulaci\u00f3n que lle indican \u00e1 planta que eles est\u00e1n presentes e isto inicia a formaci\u00f3n dos n\u00f3dulos radiculares. Nestes n\u00f3dulos as bacterias, que se alimentan de nutrientes da planta, converten o gas nitr\u00f3xeno nun composto nitroxenado que poida ser utilizado pola planta. As bacterias non simbi\u00f3ticas (ou de \"vida libre\") fixadoras de nitr\u00f3xeno poden vivir na rizosfera pero f\u00f3ra das ra\u00edces de certas plantas (inclu\u00edndo moitas herbas), e igualmente \"fixan\" o gas nitr\u00f3xeno na rizosfera rica en nutrientes da planta. A\u00ednda que se cre que eses microorganismos est\u00e1n s\u00f3 debilmente asociados coas plantas nas que habitan, poden responder fortemente ao estado da planta. Por exemplo, as bacterias fixadoras de nitr\u00f3xeno da rizosfera da planta do arroz mostran ciclos di\u00farnos que imitan ao comportamento da planta, e tenden a subministrar m\u00e1is nitr\u00f3xeno fixado durante os estados de crecemento nos que a planta ten unha maior demanda de nitr\u00f3xeno.\nAlgunhas plantas segregan aleloqu\u00edmicos nas s\u00faas ra\u00edces que inhiben o crecemento doutrros organismos. Por exemplo a planta brasic\u00e1cea \"Alliaria petiolata\" produce un composto qu\u00edmico que se cre impide que se estableza o mutualismo entre as \u00e1rbores e as micorrizas f\u00fanxicas en bosques temperados de Norteam\u00e9rica."}
{"id": "286789", "revid": "5863", "url": "https://gl.wikipedia.org/wiki?curid=286789", "title": "Pol\u00edgrafo (autor)", "text": "Un autor pol\u00edgrafo (do grego antigo \u03c0\u03bf\u03bb\u03c5\u03b3\u03c1\u03ac\u03c6\u03bf\u03c2: \"poly\": moitas e \"graphos\": escrituras) \u00e9 unha persoa que escribe sobre materias diversas.\nNa literatura.\nO termo pol\u00edgrafo apl\u00edcase a certos escritores da antig\u00fcidade cl\u00e1sica, como Arist\u00f3teles e Plutarco entre os gregos e Cicer\u00f3n e Plinio o Vello entre os romanos. Voltaire e o enciclopedista Diderot son dous exemplos de pol\u00edgrafos modernos.\nAutores pol\u00edgrafos.\nOutros exemplos de autores pol\u00edgrafos son:\nEntre os galegos p\u00f3dese citar a Jos\u00e9 Cornide Saavedra (1734-1803), Antonio Neira de Mosquera (1823-1854), Andr\u00e9s Mart\u00ednez Salazar (1846-1923), Arturo V\u00e1zquez N\u00fa\u00f1ez (1852-1907), Antonio Couceiro Freijomil (1888-1955), Ferm\u00edn Bouza-Brey (1901-1973), Xos\u00e9 Filgueira Valverde (1906-1996) ou Isidoro Mill\u00e1n Gonz\u00e1lez-Pardo (1922- 2002).\nOutros usos.\nO termo pode usarse en forma despectiva para referirse a algu\u00e9n que escribe respecto a distintos asuntos sen ter os co\u00f1ecementos suficientes."}
{"id": "286791", "revid": "17467", "url": "https://gl.wikipedia.org/wiki?curid=286791", "title": "River Andorra", "text": ""}
{"id": "286792", "revid": "22795", "url": "https://gl.wikipedia.org/wiki?curid=286792", "title": "Gran Ducado de Luxemburgo", "text": ""}
{"id": "286793", "revid": "23204", "url": "https://gl.wikipedia.org/wiki?curid=286793", "title": "Taveuni", "text": "Taveuni \u00e9 a terceira illa m\u00e1is grande de Fidxi, despois de Vanua Levu e Viti Levu, cunha superficie total de 434 quil\u00f3metros cadrados. A illa en forma de *xaruto, \u00e9 un enorme volc\u00e1n en escudo, que se eleva desde o chan do Oc\u00e9ano Pac\u00edfico, at\u00f3pase a 6\u00b45 quil\u00f3metros ao leste de Vanua Levu. Pertence \u00f3 grupo de illas de Vanua Levu e forma parte da Provincia Cakaudrove na Divisi\u00f3n do Norte.\nA illa ti\u00f1a unha poboaci\u00f3n de ao redor de 9000 habitantes, ao redor do 75 por cento deles ind\u00edxenas fidxianos, no censo de 1996. Taveuni ten abundante flora e \u00e9 co\u00f1ecida como o \"Xard\u00edn das illas Fidxi\". \u00c9 un popular destino tur\u00edstico. Os turistas s\u00e9ntense atra\u00eddos polas excelentes oportunidades de mergullo, prol\u00edfica vida de aves, cami\u00f1adas polo monte e fervenzas. As partes centrais da illa reciben moi altas taxas de precipitaci\u00f3ns. Sendo de orixe volc\u00e1nico os chans de Taveuni apoiaron historicamente a industria m\u00e1is importante da illa, a agricultura.\nXeograf\u00eda.\nTaveuni est\u00e1 situado no extremo norte do Mar Koro e \u00e9 enteiramente o produto da actividade volc\u00e1nica. A terceira illa m\u00e1is grande de Fidxi sep\u00e1rase de Vanua Levu polo Estreito de Somosomo. A illa ten entre 10 e 14 quil\u00f3metros de largo e 42 quil\u00f3metros de longo, \u00e9 a parte superior dun volc\u00e1n en escudo en estado latente, que xurdiu dunha ruptura nordeste-suroeste no fondo do oc\u00e9ano. Cerca de 150 cono volc\u00e1nicos salpican a illa, inclu\u00edndo o Uluigalau, o segundo pico m\u00e1is alto de Fidxi de 1.241 metros, e o pico Des V\u0153ux, cunha altura de 1195 metros. Houbo polo menos 58 erupci\u00f3ns volc\u00e1nicas desde o primeiro asentamento humano en torno a 950-750 aC todo o cal afectou aos dous terzos meridionais da illa. Grandes erupci\u00f3ns entre o 300-500 dC causaron o abandono das zonas do sur ata preto do 1100. A \u00faltima erupci\u00f3n produciu un fluxo de lava no extremo sur da illa ao redor de 1550. A crista central da illa delimita a maior actividade volc\u00e1nica que rodea as chemineas volc\u00e1nicas.\nO lago Tagimaucia \u00e9 unha das m\u00e1is famosas atracci\u00f3ns tur\u00edsticas de Taveuni. At\u00f3pase nun cr\u00e1ter volc\u00e1nico a unha altitude de 800 metros, e \u00e9 o h\u00e1bitat da rara flor tagimaucia. A fervenza m\u00e1is famosa de Fidxi, a Bouma Falls, tam\u00e9n est\u00e1 na illa, se atopa no Bouma National Heritage Park. Ao sur da vila de Vuna e a lagoa, atopase o chorro de rocas negras de area unha zona co\u00f1ecida como o Cabo do Sur, onde a \u00faltima erupci\u00f3n volc\u00e1nica de Taveuni derramouse no mar fai uns 500 anos. O m\u00e1is destacado da rexi\u00f3n \u00e9 o espir\u00e1culo Matamaiqi con g\u00e9iseres creados polos ventos alisios que se estrelan nas rocas volc\u00e1nicas A 20 minutos a p\u00e9 da cidade de Waiyevo est\u00e1 o escorregadoiro acu\u00e1tico Waitavala. Este canle rampla totalmente natural cae en picado durante uns 50 metros pola exuberante ladeira e \u00e9 o lugar predilecto para os nenos locais e os turistas valentes. No leste de Taveuni a Fervenza Savulevu Yavonu desemboca no oc\u00e9ano. Tavoro Creek, Somosomo Creek, R\u00edo Waimbula son as v\u00edas fluviais m\u00e1is importantes das illas.\nPero moitas das atracci\u00f3ns m\u00e1is co\u00f1ecidas de Taveuni xacen baixo a auga. Hai tres grandes \u00e1reas diferenciadas de mergullo ao redor da illa. Ao norte de Taveuni at\u00f3panse as pr\u00f3ximas illas de Qamea e Matagi cos seus sistema de arrecifes circundantes. O Rainbow Reef e Vuna Reef son famosos polo mergullo e o snorkeling, respectivamente. O Rainbow Reef, no lado occidental do estreito Somosomo entre Taveuni e Vanua Levu, \u00e9 co\u00f1ecido como unha das principais zonas de mergullo no coral brando do mundo. a lagoa Vuna en forma de ferradura, cerca do extremo sur da illa, \u00e9 moi apreciada entre os mergulladores pola oportunidade de ver especies pel\u00e1gicas e as especies de peces expostas no lado sur do arrecife, mentres que a parte occidental inteior proporcionan pr\u00edstinos xard\u00edns de corais brandos e duros. A migraci\u00f3n dos xibardos pasa pola illa en xullo.\n\u00c9 interesante citar que a illa de Taveuni cruza a antimeridiano de leste a oeste polo que a porci\u00f3n nororiental da illa at\u00f3pase a 179 grados de lonxitude e a parte sur-occidental en -179 grados de lonxitude. Isto \u00e9 un exemplo que causa estragos no software SIX no cal un pol\u00edgono xeom\u00e9trico ao redor do per\u00edmetro da illa faise de forma incorrecta e env\u00f3lvese ao redor do globo.\nPara protexer a fauna de Fidxi, cre\u00e1ronse dous santuarios na illa de Taveuni, a saber, a Ravilevu Nature Preserve na costa leste, e a Taveuni Forest Preserve no centro da illa.\nAsentamentos.\nA poboaci\u00f3n conc\u00e9ntrase principalmente na m\u00e1is protexida parte occidental da illa. Taveuni ten oito aldeas principais. A metade da costa oeste est\u00e1 o centro administrativo de Waiyevo. A \u00e1rea urbana m\u00e1is grande, comprende os pobos xemelgos de Somosomo e Naqara. Como o tradicional feudo de Tui Cakau, un dos xefes de m\u00e1is alto rango de Fidxi, Somosomo \u00e9 considerada como a Capital de Confederaci\u00f3n Tovata, mentres que Naqara, un asentamento indofidxiano, \u00e9 o centro comercial da illa. O hospital principal at\u00f3pase en Waiyevo mentres que un n\u00famero de postos de socorro e centros de sa\u00fade at\u00f3panse ao redor da illa.\nClima.\nO clima de Taveuni e Fidxi \u00e9 tropical sen temperaturas extremas. Describiuse como t\u00edpico das terras altas. Entre novembro e abril, a \u00e1rea \u00e9 propensa aos cicl\u00f3ns tropicais. As taxas de choiva na illa son altas porque as monta\u00f1as centrais producen precipitaci\u00f3ns por Nube orogr\u00e1fica. Anualmente caen 10 metros de choiva no lado oriental da illa, pero o lado occidental est\u00e1 ao abrigo dos ventos alisios do sueste pola crista que corre ao longo da illa. O nervio central ten un clima h\u00famido de terras altas que acolle bosques montanos e submontanos. A zona de Mount Koroturanga, rexistrou unha precipitaci\u00f3n anual de 9.970\u00a0mm de media. Un estudo de 2011 identificou a erosi\u00f3n costeira, inundaci\u00f3ns o fornecemento de auga as\u00ed como os impactos m\u00e1is significativos do cambio clim\u00e1tico nalgunhas das vilas de Taveuni.\nHistoria.\nEn 1643, Abel Tasman converteuse no primeiro europeo en avistar Taveuni. A visibilidade era pobre e confundiu os picos de Taveuni con illas separadas. Historicamente, Vuna foi considerado como a vila m\u00e1is importante de Taveuni cando o Tui Cakau (Ratu Yavala) resid\u00eda al\u00ed, pero as guerras tribais finalmente estableceron a supremac\u00eda de Somosomo. A finais da d\u00e9cada de 1860, o se\u00f1or da guerra Tongano Enele Ma'afu, que conquistara as Illas Lau, foi derrotado polo ex\u00e9rcito de Tui Cakau nunha escaramuza en Somosomo. Varias illas que se puxeran do lado de Ma'afu foron vendidos por Tui Cakau nese momento aos colonos europeos como castigo, e os seus habitantes foron trasladados a Taveuni. As vilas de Lovonivonu e Kanacea est\u00e1n poboadas polos seus descendentes.\nDe feito, Enele Ma'afu non foi derrotado polo ex\u00e9rcito de Tui Cakau como se indicou anteriormente. Enele estaba en Tonga nese momento. En xullo de 1862 Ma'afu foi de visita a Tonga con Tui Bua para buscar unha resoluci\u00f3n sobre a s\u00faa campa\u00f1a en Fidxi co Parlamento de Tonga. Durante a s\u00faa ausencia, Wainiqolo, un dos seus lugartenentes declarou a guerra a Golea. Wainiqolo foi asasinado a tiros na praia de Wairiki e os tonganos foron sacrificados.\nWainiqolo tomara a Tui Cakau prisioneiro cando Golea participou nunha liorta interna Cakaudrove. Foi o momento oportuno para que Wainiqolo iniciara a s\u00faa campa\u00f1a mentres Golea estaba involucrado nunha loita interna en Vanualevu. Ma'afu nunca perdoou a Wainiqolo pola s\u00faa actuaci\u00f3n e retiroulle todas as terras que lle asignara. Os historiadores viron isto como unha confirmaci\u00f3n de que Ma'afu non formaba parte da trama de Wainiqolo para conquistar Tui Cakau mentres el estaba ausente en Tonga. O ataque non provocado por parte de Wainiqolo foi considerado por Tui Cakau como a cancelaci\u00f3n da s\u00faa obrigaci\u00f3n de respectar o dereito de Ma'afu \u00e1s illas que formaran antes parte do cacicado de Cakaudrove. Golea procedeu a vender o conxunto de Vanuabalavu aos europeos.\nO 3 de febreiro de 1865 un Tribunal de Arbitraxe foi convocado polo c\u00f3nsul brit\u00e1nico Jones que ditou a decisi\u00f3n da Corte de que Ma'afu era o propietario legal de Vanuabalavu e as illas asociadas. Ma'afu inmediatamente executou unha declaraci\u00f3n xurada o d\u00eda seguinte ao efecto de declarar Vanuabalavu e o resto das terras da s\u00faa propiedade. A vida de Enele Ma'afu o Tui Lau hase est\u00e1 documentada en \"Summary of Key Historical Events\". Na Tikina Makawa ou Vuna non foi derrotado por Somosomo como lese na declaraci\u00f3n anterior. De feito, historicamente Taveuni foi posu\u00eddo e controlado por dous xefes tribais distintos, Tikina ou Vuna desde o sur e outro no norte de Taveuni. O Tui Cakau ten a s\u00faa terra sobre a auga fronte \u00e1 illa de Taveuni e na parte central de Taveuni.\nEn 1876, foi constru\u00eddo un tranv\u00eda dacabalo de 2\u00b44 quil\u00f3metros na finca Selia Levu para o transporte da cana de azucre a un mu\u00ed\u00f1o.\nRecentes.\nO Taveuni FC foi fundado en 1947. O Bouma Forest Park, m\u00e1is tarde renomeado como Bouma National Heritage Park foi fundado en 1990 logo de que os clans de terratenientes preocup\u00e1ranse pola ameaza das tallas. A reserva cobre m\u00e1is ou menos un terzo da illa. En xaneiro de 2003, o gran cicl\u00f3n Ami cruzou a illa. En xaneiro de 2008, o Cicl\u00f3n Gene causado extensos danos na illa. En marzo de 2010, a illa viuse afectada polo gran furac\u00e1n tropical Tomas. O ollo da tormenta pasou a 30\u00a0km da illa e produciu unha enorme marus\u00eda e ondas altas.\nFlora e fauna.\nCase todas as plantas e animais aut\u00f3ctonos de Fidxi at\u00f3panse en Taveuni, que sufriu menos devastaci\u00f3n de desmonte de terras que outras zonas de Fidxi. A ausencia da mangosta, un depredador importante, tam\u00e9n desempe\u00f1ou un papel na supervivencia en Taveuni de cangrexos de terra, o \u00fanico morcego da froita, o morcego Taveuni Silk, e algunhas especies \u00fanicas de palmeira. A illa \u00e9 a segunda m\u00e1is grande no Oc\u00e9ano Pac\u00edfico en estar libre da mangosta. Outras especies que se atopan na illa incl\u00faen a iguana listada e as especies de ra Platymantis vitiensis e Platymantis vitianus. O morcego cara de mono de Fidxi en perigo cr\u00edtico de extinci\u00f3n s\u00f3 se atopa en Taveuni. Foi descuberto polos cient\u00edficos en 1977. A planta de floraci\u00f3n Balaka seemannii que \u00e9 end\u00e9mica de Fidxi at\u00f3pase na illa.\nA Iguana verde ou Iguana Americana introduciuse n\u00e1s illas Fidxi. O lagarto \u00e9 unha ameaza, xa que non ten inimigos naturais, pode alcanzar unha alta densidade de poboaci\u00f3n, c\u00f3mese a planta de taro e transmite bacterias de salmonela que poden ser transferidas aos seres humanos si son picados. En 2013, comezou un programa de erradicaci\u00f3n coordinada pola Autoridade de Bioseguridade de Fidxi.\nTaveuni \u00e9 tam\u00e9n o fogar do Escaravello Taveuni, dos papagaios \"Prosopeia tabuensis\" e \"Phigys solitarius\", da ave de rapina \"Accipiter rufitorques\", os paxaros \"Myiagra azureocapilla\", \"Zosterops explorator\", \"Erythrura pealii\", \"Ptilinopus victor\"; a \"Gymnorhina tibicen\", introducida para controlar as pragas do coco, proliferou na illa. Atopouse na illa o papagaio \"Charmosyna aureicincta\", en grave perigo de extinci\u00f3n. En total 22 especies de aves end\u00e9micas rexionais rexistr\u00e1ronse na illa o n\u00famero total de especies de aves que se atopa na illa \u00e9 de preto de 100.\nEconom\u00eda.\nA produci\u00f3n agr\u00edcola da illa \u00e9 un importante contribuinte \u00e1 econom\u00eda de Fidxi. \nA copra foi tradicionalmente o cultivo m\u00e1is importante producido en Taveuni, e sempre foi o elemento b\u00e1sico da econom\u00eda local. Nos \u00faltimos tempos os agricultores cambiaron fundamentalmente ao taro, kava e outros cultivos especiais como vainilla, xunto con froitas tropicais e caf\u00e9. Durante a Guerra Civil Americana (1861-1865), o algod\u00f3n foi plantado en Taveuni e exportado a Europa. A cana de azucre tam\u00e9n se cultivou durante un breve per\u00edodo. Tam\u00e9n se cr\u00eda gando, ovino, bovino e tam\u00e9n a avicultura, pero a cr\u00eda de animais qu\u00e9dase atr\u00e1s fronte a produci\u00f3n de cultivos en importancia econ\u00f3mica. Nos \u00faltimos tempos, o turismo converteuse nun contribuiente \u00e1 econom\u00eda local, con preto dunha ducia de pequenos centros tur\u00edsticos que proporciona opci\u00f3ns de aloxamento para os visitantes e de emprego e oportunidades de negocio para a poboaci\u00f3n local.\nIdioma.\nO dialecto Taveuni fidxiano reflicte influencia tongana. Unha das s\u00faas caracter\u00edsticas m\u00e1is distintivas \u00e9 a substituci\u00f3n do 'k' por unha consonante Oclusiva glotal. Xa que logo, o \"Tui Cakau\" \u00e9 co\u00f1ecido localmente como o \"Tui Ca'au.\"\nTaveunians notables.\nTalvez o residente Taveuni m\u00e1is co\u00f1ecido foi internacionalmente Ratu Sir Penaia Ganilau (1918-1993), de Fiji \u00faltima Gobernador Xeral e a primeira Presidente, que tam\u00e9n era\" Tui Cakau\". A familia Ganilau \u00e9 unha rama da Ai Sokula clan, aos que o presente\" Tui Cakau\" e Ministro de Gabinete Ratu Naiqama Lalabalavu tam\u00e9n pertence. Outra Taveunian notable \u00e9 de Fiji actual Primeira Dama, Adi Salaseini Kavunono, esposa do presidente Ratu Josefa Iloilo. Ratu Jone Yavala Kubuabola \u00e9 o ministro de Fiji de Facenda, cargo que ocupou desde 2000. Tam\u00e9n representa aos distritos electorais Suroeste Urban Fiji Comunales na C\u00e1mara de Representantes, para o que foi elixido como candidato do Soqosoqo Duavata nin Lewenivanua (SDL) en 2001. El tam\u00e9n era un ex gobernador do Banco Central de Fiyi. \nRatu Inoke Kubuabola (o irm\u00e1n menor de Ratu Jone Yavala Kubuabola) \u00e9 un pol\u00edtico de Fiji que se desempe\u00f1ou como xefe da oposici\u00f3n en 1999 e 2000. Converteuse en l\u00edder do Partido Pol\u00edtico Fiji (Soqosoqo nin Vakavulewa nin Taukei ou SVT) logo da s\u00faa derrota nas elecci\u00f3ns de 1999 e a posterior renuncia do seu l\u00edder, o derrotado primeiro ministro Sitiveni Rabuka, desde Parliament.Kubuabola desempe\u00f1ou como Alto Comisionado de Fiji a Pap\u00faa Nova Guinea desde 2002 a 2005. a finais de 2005, tratou de manexar o problema dos gardas de seguridade de Fiji, a quen alg\u00fans acusados de ser mercenarios, que operan ilegalmente na illa de Bougainville. O incidente avergo\u00f1ou ao goberno de Fidxi e ameazou con tensar as relaci\u00f3ns entre os dous pa\u00edses.\nO 4 de maio de 2006 Kubuabola enviouse a Tokio como embaixador de Fidxi ao Xap\u00f3n e Corea, en substituci\u00f3n de Ratu Tevita Momoedonu. Permaneceu neste cargo ata xullo de 2009; o 24 de xullo, foi nomeado Ministro de Relaci\u00f3ns Exteriores da familia Provisional Government.The Kubuabola \u00e9 unha rama da Ai Sokula clan, aos que o presente\" Tui Cakau\" e Ministro do Gabinete Ratu Naiqama Lalabalavu tam\u00e9n pertence.\nIsikeli Vuruna, un futbolista de rugby naceu en Taveuni.\nReferencias culturais.\nTanto \"Vengadores do Reef\" e \"Regreso ao lago azul\" foron parcialmente filmadas na illa."}
{"id": "286794", "revid": "5863", "url": "https://gl.wikipedia.org/wiki?curid=286794", "title": "Caixa de Pontevedra", "text": ""}
{"id": "286795", "revid": "98629", "url": "https://gl.wikipedia.org/wiki?curid=286795", "title": "ADN polimerase Pfu", "text": "A ADN polimerase \"Pfu, tam\u00e9n chamada Pfu\" DNA polimerase ou \"Pfu\" polimerase \u00e9 unha ADN polimerase da arquea hiperterm\u00f3fila \"Pyrococcus furiosus\". A s\u00faa funci\u00f3n no microorganismo desta nucleotidiltransferase \u00e9 replicar o seu ADN durante a divisi\u00f3n celular.\nA \"Pfu\" polimerase util\u00edzase no laboratorio para amplificar o ADN na reacci\u00f3n de cadea da polimerase (PCR), funci\u00f3n para a que presenta varias vantaxes en relaci\u00f3n co encima tradicionalmente usado \"Taq\" polimerase da bacteria term\u00f3fila \"Thermus aquaticus\", xa que \u00e9 m\u00e1is estable termicamente, e sobre todo ten unha actividade de exonuclease 3'-5' que permite eliminar os erros de inserci\u00f3n de bases durante a replicaci\u00f3n (actividade de correcci\u00f3n de probas). En consecuencia, a PCR realizada coa \"Pfu\" polimerase \u00e9 m\u00e1is fiable que a realizada usando a \"Taq\" polimerase.\nA \"Pfu\" polimerase dispo\u00f1ible comercialmente xera unha taxa de erro de 1 por 1,3 mill\u00f3ns de pares de bases e pode producir un 2,6 % de produtos mutados na PCR. Por\u00e9n, \u00e9 m\u00e1is lenta que a \"Taq\" polimerase, xa que tarda de 1 a 2 minutos por ciclo para amplificar 1 kb de ADN a 72\u00a0\u00b0C.\nHistoria.\nOs cient\u00edficos da compa\u00f1\u00eda Stratagene, de California, descubriron as vantaxes da \"Pfu\" en comparaci\u00f3n coa \"Taq\" en 1991. Obtiveron a patente 5.489.523 nos Estados Unidos sobre unha \"Pfu\" deficiente en actividade exonuclease e outra patente co n\u00famero 5.545.552 sobre a propia \"Pfu\" en 1996."}
{"id": "286796", "revid": "27155", "url": "https://gl.wikipedia.org/wiki?curid=286796", "title": "Pfu DNA polimerase", "text": ""}
{"id": "286797", "revid": "23204", "url": "https://gl.wikipedia.org/wiki?curid=286797", "title": "Condado de Holanda", "text": "O Condado de Holanda (en neerland\u00e9s \"Graafschap Holland\") foi un antigo condado feudatario do Sacro Imperio Romano Xerm\u00e1nico que se estableceu no s\u00e9culo X. En 1433 foi adquirido por Filipe o Bo, a as\u00ed foi integrado nos Pa\u00edses Baixos borgo\u00f1\u00f3ns, e despois nos Pa\u00edses Baixos espa\u00f1ois, extingu\u00edndose en 1573.\nHistoria.\nAt\u00e9 o s\u00e9culo IX, os habitantes do territorio holand\u00e9s eran de procedencia frisoa, e a zona era parte de Frisia. \nA finais do s\u00e9culo IX, Holanda converteuse nun condado do Sacro Imperio Romano Xerm\u00e1nico. \nO primeiro conde de Holanda que se co\u00f1ece con certeza foi Teodorico I, que reinou desde 896 at\u00e9 931. Foi sucedido por unha longa lista de condes holandeses, que at\u00e9 o ano 1101 co\u00f1ec\u00e9ronse como condes de Frisia. \nCando o conde Xo\u00e1n I morreu sen descendencia en 1299, o condado foi herdado por Xo\u00e1n II de Avesnes, conde de Hainaut. \nNa \u00e9poca de Guillerme V (da Casa de Wittelsbach, 1354\u20131388), o conde de Holanda tam\u00e9n foi o conde de Hainaut e de Zelandia.\nM\u00e1is tarde, diversos enfrontamentos armados tiveron lugar at\u00e9 que Jacqueline I, condesa de Hainaut, se viu obrigada a ceder todas as s\u00faas posesi\u00f3ns, inclu\u00edndo Holanda, ao seu primo Filipe III de Borgo\u00f1a, co\u00f1ecido como Filipe \"o Bo\", en 1432. \nComo consecuencia, Holanda converteuse en parte dos Pa\u00edses Baixos borgo\u00f1\u00f3ns e, m\u00e1is tarde, en 1477, pasou a formar parte das Dezasete Provincias dos Habsburgo (Pa\u00edses Baixos espa\u00f1ois). \nNo s\u00e9culo XVI, o condado converteuse na rexi\u00f3n europea m\u00e1is densamente urbanizada, coa maior\u00eda da poboaci\u00f3n vivindo nas grandes urbes. \nNos Pa\u00edses Baixos espa\u00f1ois, Holanda era a rexi\u00f3n dominante do norte; a influencia pol\u00edtica de Holanda determinou en gran medida o dominio borgo\u00f1\u00f3n sobre a zona. \nO \u00faltimo conde de Holanda foi Filipe III, m\u00e1is co\u00f1ecido como Filipe II, rei de Espa\u00f1a. Foi deposto oficialmente en 1581 mediante a Acta de abxuraci\u00f3n, pola que xurdiu a Rep\u00fablica das sete Provincias Unidas dos Pa\u00edses Baixos.\nPor\u00e9n, os monarcas hisp\u00e1nicos conservaron a intitulaci\u00f3n de \"condes de Holanda\" at\u00e9 a paz de M\u00fcnster, asinada en 1648.\nHistoria posterior do territorio.\nPola Acta de abxuraci\u00f3n de 1581, o rei Filipe II de Espa\u00f1a tivo que conceder a autonom\u00eda da Rep\u00fablica dos Sete Pa\u00edses Baixos Unidos, e o Condado de Holanda, que formaba parte dela como provincia, deixou de existir como estado independente. \nDesde ent\u00f3n, o Condado de Holanda foi gobernado por un estat\u00fader designado polos Estados Xerais dos Pa\u00edses Baixos. Oficialmente o Condado de Holanda continuou existindo at\u00e9 1795, cando o territorio das Sete Provincias foi transformado por Napole\u00f3n na Rep\u00fablica B\u00e1tava, rep\u00fablica irm\u00e1 da Primeira Rep\u00fablica francesa. O territorio do Condado foi dividido en catro departamentos: Amstel, Delft, Texel e Schelde en Maas. \nDespois de 1813, Holanda foi novamente unha provincia, esta vez do Reino Unido dos Pa\u00edses Baixos. \nEn 1840 o territorio foi dividido en d\u00faas partes correspondentes \u00e1s actuais provincias neerlandesas de Holanda do Norte (\"Noord-Holland\") e Holanda do Sur (\"Zuid-Holland\").\nSoberanos do Condado de Holanda.\nOs primeiros se\u00f1ores de Holanda que ostentaban o t\u00edtulo de conde posu\u00edan a Frisia occidental; pero o t\u00edtulo de \"conde de Holanda\" aparece con Teodorico V.\nCondes de Holanda.\nDespois de Xo\u00e1n I, os condes de Hainaut herdan os Condados de Holanda e de Zelandia."}
{"id": "286798", "revid": "27155", "url": "https://gl.wikipedia.org/wiki?curid=286798", "title": "Pfu polimerase", "text": ""}
{"id": "286799", "revid": "22795", "url": "https://gl.wikipedia.org/wiki?curid=286799", "title": "Arquiduquesa", "text": ""}
{"id": "286800", "revid": "56817", "url": "https://gl.wikipedia.org/wiki?curid=286800", "title": "Rally Sur do Condado de 2014", "text": "O Rally Sur do Condado de 2014 foi a und\u00e9cima edici\u00f3n e a quinta rolda da tempada 2014 do Campionato de Galicia de Rally. Disputouse o 12 de xullo."}
{"id": "286801", "revid": "22795", "url": "https://gl.wikipedia.org/wiki?curid=286801", "title": "Rexente", "text": ""}
{"id": "286802", "revid": "56817", "url": "https://gl.wikipedia.org/wiki?curid=286802", "title": "Meiri\u00f1ado de Pamplona", "text": "O Meiri\u00f1ado de Pamplona (en castel\u00e1n: \"Merindad de Pamplona\", en \u00e9uscaro: \"Iru\u00f1eko merindadea\") \u00e9 un dos cinco meiri\u00f1ados en que historicamente se dividiu a Comunidade Foral de Navarra (Espa\u00f1a) e que ten por capital a cidade de Pamplona. O seu termo coincide co partido xudicial hom\u00f3nimo, ag\u00e1s polo municipio de Burlata que pertence ao meiri\u00f1ado de Sang\u00fcesa e dende 1988 ao partido xudicial de Pamplona. O meiri\u00f1ado engloba 85 municipios e 6 facer\u00edas tendo unha superficie total de 2438,2\u00a0km\u00b2. A s\u00faa poboaci\u00f3n en 2010 foi de 347.807 habitantes (INE)."}
{"id": "286805", "revid": "56817", "url": "https://gl.wikipedia.org/wiki?curid=286805", "title": "Meiri\u00f1ado de Tudela", "text": "O Meiri\u00f1ado de Tudela (en castel\u00e1n: \"Merindad de Tudela\", en \u00e9uscaro: \"Tuterako merindadea\") \u00e9 un dos cinco meiri\u00f1ados en que historicamente se dividiu a Comunidade Foral de Navarra (Espa\u00f1a) e que ten por capital a cidade de Tudela. O seu termo coincide co partido xudicial hom\u00f3nimo. O meiri\u00f1ado engloba 24 municipios e 2 facer\u00edas tendo unha superficie total de 1526,7\u00a0km\u00b2. A s\u00faa poboaci\u00f3n en 2013 foi de 97.457 habitantes (INE)."}
{"id": "286806", "revid": "88215", "url": "https://gl.wikipedia.org/wiki?curid=286806", "title": "Rally Botafumeiro de 2014", "text": "O Rally Botafumeiro de 2014 foi a 25\u00ba edici\u00f3n e a terceira rolda da tempada 2014 do Campionato de Galicia de Rally. Celebrouse entre o 23 e o 24 de maio."}
{"id": "286807", "revid": "22570", "url": "https://gl.wikipedia.org/wiki?curid=286807", "title": "Meiri\u00f1ado de Olite", "text": "O Meiri\u00f1ado de Olite (en castel\u00e1n: \"Merindad de Olite\", en \u00e9uscaro: \"Erriberriko merindadea\") \u00e9 un dos cinco meiri\u00f1ados en que historicamente se dividiu a Comunidade Foral de Navarra (Espa\u00f1a) e que ten por capital a cidade de Olite. O seu termo coincide co partido xudicial de Tafalla. O meiri\u00f1ado engloba 27 municipios e tendo unha superficie total sen contar as facer\u00edas de 1387,32\u00a0km\u00b2. A s\u00faa poboaci\u00f3n en 2009 foi de 47.674 habitantes (INE)."}
{"id": "286808", "revid": "56817", "url": "https://gl.wikipedia.org/wiki?curid=286808", "title": "Meiri\u00f1ado de Estella", "text": "O Meiri\u00f1ado de Estella (en castel\u00e1n: \"Merindad de Estella\", en \u00e9uscaro: \"Lizarrako merindadea\") \u00e9 un dos cinco meiri\u00f1ados en que historicamente se dividiu a Comunidade Foral de Navarra (Espa\u00f1a) e que ten por capital a cidade de Estella-Lizarra. O seu termo coincide co partido xudicial hom\u00f3nimo. O meiri\u00f1ado engloba 73 municipios e 39 facer\u00edas e tendo unha superficie total de 2068,6\u00a0km\u00b2. A s\u00faa poboaci\u00f3n en 2013 foi de 66.082 habitantes (INE)."}
{"id": "286809", "revid": "89787", "url": "https://gl.wikipedia.org/wiki?curid=286809", "title": "Igrexa de Santiago de Pe\u00f1alba", "text": "A igrexa de Santiago de Pe\u00f1alba \u00e9 un templo relixioso situado na aldea de Pe\u00f1alba de Santiago, no Val do Oza, concello de Ponferrada (provincia de Le\u00f3n). \u00c9 unha das xoias arquitect\u00f3nicas da arte moz\u00e1rabe, e foi declarada Ben de Interese Cultural (BIC), \u00e9 Monumento Hist\u00f3rico-Art\u00edstico Nacional en 1931.\nEst\u00e1 encravada no coraz\u00f3n do Val do Oza a 14 quil\u00f3metros de Ponferrada. A zona, enchida de mosteiros e igrexas erem\u00edticas dende o s\u00e9culo VIII mereceu na s\u00faa \u00e9poca o sobrenome da \"Tebaida berciana\". A s\u00faa situaci\u00f3n no centro dos Montes Aquilanos, a zona m\u00e1is abrupta dos Montes de Le\u00f3n, facilitaba o illamento que buscaban os santos asc\u00e9ticos dos s\u00e9culos IX e X, como San Frutuoso e San Xenadio.\nHistoria.\nFoi constru\u00edda na primeira metade do s\u00e9culo X (937) polo abade Salom\u00f3n, concretamente no reinado de Ramiro II, este mesmo rei fixo m\u00faltiples doaz\u00f3ns \u00e1 igrexa e ao mosteiro da localidade. Entre elas estivo a chamada Cruz de Pe\u00f1alba, actualmente s\u00edmbolo da bisbarra do Bierzo. Nesta cruz p\u00f3dese ver a forte influencia da ourivar\u00eda visigoda sobre os modelos moz\u00e1rabes.\nArquitectura.\nTr\u00e1tase dunha igrexa con planta en cruz latina, con d\u00faas capelas nos brazos da cruz, e d\u00faas \u00e1bsidas, na cabeceira e no p\u00e9 da cruz. O teito do corpo central ou ciborio e as \u00e1bsidas te\u00f1en forma de c\u00fapula.\n\u00c9 unha igrexa de \u00e1bsidas contrapostas, algo moi raro. Hai exemplos na arte prerrom\u00e1nica en Alema\u00f1a. Outros exemplos son a igrexa de San Cebri\u00e1n de Mazote en Valladolid e outra est\u00e1 no Norte de \u00c1frica. Relacionouse o feito de ter d\u00faas \u00e1bsidas coa relixiosidade norteafricana baixo a influencia da herex\u00eda dos circunceli\u00f3ns (seguidores do donatismo). A\u00ednda que se pensaba que as capelas laterais puidesen ser engadidos posteriores, recentes prospecci\u00f3ns arqueol\u00f3xicas descubriron que toda a planta foi erixida nunha mesma e \u00fanica construci\u00f3n. Nestes traballos comprobouse que hai unha gran posibilidade de que os enterramentos interiores s\u00f3 sexan os dous da contra-\u00e1bsida, \u00fanico engadido posterior, que a d\u00eda de hoxe permanece, \u00e9 o enterramento rom\u00e1nico exterior no seu lado oeste, lado no que deb\u00eda estar o acceso (segundo os restos achados) ao antigo mosteiro e do que non se conservan restos.\nA decoraci\u00f3n e a estrutura confiren \u00e1 igrexa unha mestura de elementos celtas (s\u00edmbolos lunares e astrais), cristi\u00e1ns (a planta de cruz latina), \u00e1rabes (unha pequena c\u00fapula galonada cobre o altar principal) e visig\u00f3ticos (os arcos de ferradura).\nNo interior podemos observar distintos restos de decoraci\u00f3n pintada sobre c\u00fapulas e paredes. Enc\u00f3ntranse pendentes de ser restauradas.\nNas paredes do coro podemos observar distintos gravados en estuco de figuras humanas, xeom\u00e9tricas e mesmo de animais. Segundo recentes estudos corresponder\u00edan a probas realizadas polos monxes antes de transcribir os devanditos debuxos ao papel, xa que o papel era un ben moi prezado. Outras recentes versi\u00f3ns atrib\u00faeno a simples debuxos realizados polos monxes para entreterse ou mesmo como reafirmaci\u00f3n da identidade persoal. Un dos m\u00e1is co\u00f1ecidos \u00e9 o elefante. Consiste nun debuxo, a pequena escala, dun paquidermo, que se data na \u00e9poca en que a Carlomagno lle foi regalado o devandito animal na corte de Aquisgr\u00e1n, unha nova que causou gran balbordo na Europa da \u00e9poca e que, a teor do visto, chegou ata estes rec\u00f3nditos vales.\nOutra caracter\u00edstica desta igrexa actualmente, \u00e9 que a torre coas camp\u00e1s, a espadana, que se atopa separada da nave da igrexa. A espadana est\u00e1 ao p\u00e9 da planta en cruz, na cara oeste do edificio. Esta separaci\u00f3n entre nave e espadana \u00e9 com\u00fan nas igrexas da zona ou deste estilo."}
{"id": "286810", "revid": "56817", "url": "https://gl.wikipedia.org/wiki?curid=286810", "title": "Meiri\u00f1ado de Sang\u00fcesa", "text": "O Meiri\u00f1ado de Sang\u00fcesa (en castel\u00e1n: \"Merindad de Sang\u00fcesa\", en \u00e9uscaro: \"Zangozako merindadea\") \u00e9 un dos cinco meiri\u00f1ados en que historicamente se dividiu a Comunidade Foral de Navarra (Espa\u00f1a) e que ten por capital a cidade de Sang\u00fcesa. O seu termo coincide co partido xudicial de Agoitz ag\u00e1s no caso do municipio de Burlata que dende 1988 pertence ao partido xudicial de Pamplona. O meiri\u00f1ado engloba 65 municipios e 11 facer\u00edas tendo unha superficie total de 2070,8\u00a0km\u00b2 (22,06\u00a0km\u00b2 son facer\u00edas). A s\u00faa poboaci\u00f3n en 2010 foi de 79.757 habitantes (INE)."}
{"id": "286811", "revid": "98629", "url": "https://gl.wikipedia.org/wiki?curid=286811", "title": "Filoxenia molecular", "text": "A filoxenia molecular (ou filoxen\u00e9tica molecular) \u00e9 unha rama da filoxenia que analiza as diferenzas moleculares hereditarias, principalmente nas secuencias de ADN, para obter informaci\u00f3n sobre as relaci\u00f3ns evolutivas entre os organismos. O resultado dunha an\u00e1lise de filoxenia molecular expr\u00e9sase nunha \u00e1rbore filoxen\u00e9tica. A filoxenia molecular \u00e9 un aspecto da sistem\u00e1tica molecular, un termo de significado amplo que tam\u00e9n incl\u00fae o uso dos datos moleculares en taxonom\u00eda e bioxeograf\u00eda.\nHistoria da filoxenia molecular.\nOs fundamentos te\u00f3ricos da sistem\u00e1tica molecular establec\u00e9ronse na d\u00e9cada de 1960 cos traballos de Emile Zuckerkandl, Emanuel Margoliash, Linus Pauling, e Walter M. Fitch. Nas aplicaci\u00f3ns da sistem\u00e1tica molecular foron pioneiros Charles G. Sibley (aves), Herbert C. Dessauer (herpetolox\u00eda), e Morris Goodman (primates), seguidos de Allan C. Wilson, Robert K. Selander, e John C. Avise (que estudaron diversos grupos). Os traballos sobre electroforese de prote\u00ednas empezaron arredor de 1956. A\u00ednda que os resultados non eran cuantitativos e non melloraron inicialmente as clasificaci\u00f3ns morfol\u00f3xicsas, si proporcionaron tentadoras pistas de que as noci\u00f3ns que se levaban mantendo durante moito tempo sobre as clasificaci\u00f3ns das aves, por exemplo, necesitaban unha revisi\u00f3n substancial. No per\u00edodo 1974\u20131986, a hibridaci\u00f3n ADN-ADN foi a t\u00e9cnica dominante.\nAplicaci\u00f3ns.\nCada organismo vivo cont\u00e9n ADN, ARN, e prote\u00ednas. En xeral, os organismos que est\u00e1n estreitamente relacionados presentan un alto grao de coincidencia na estrutura molecular destas substancias, mentres que as mol\u00e9culas de organismos cunha relaci\u00f3n m\u00e1is distante xeralmente presentan maiores diferenzas. As secuencias conservadas, como o ADN mitocondrial, esp\u00e9rase que vaian acumulando mutaci\u00f3ns co paso do tempo, e asumindo unha taxa constante de mutaci\u00f3n, poden servir como un reloxo molecular para datar o momento da diverxencia. A filoxenia molecular usa eses datos para constru\u00edr unha \"\u00e1rbore de relaci\u00f3ns\" que mostra a posible evoluci\u00f3n de varios organismos. Coa aparici\u00f3n das t\u00e9cnicas xen\u00f3micas modernas foi posible illar e identificar estas estruturas moleculares.\nA estratexia m\u00e1is com\u00fan \u00e9 a comparaci\u00f3n de secuencias hom\u00f3logas nos xenes utilizando t\u00e9cnicas de ali\u00f1amento de secuencias para identificar as semellanzas. Outras aplicaci\u00f3ns da filoxenia molecular son o m\u00e9todo do c\u00f3digo de barras do ADN (\"DNA barcoding\"), onde se identifica a especie \u00e1 que pertence un determinado organismo utilizando pequenas secci\u00f3ns do seu ADN mitocondrial ou do cloroplasto. Outra aplicaci\u00f3n destas t\u00e9cnicas que fixo isto posible utilizouse no campo limitado da xen\u00e9tica humana, como as probas xen\u00e9ticas para determinar a paternidade, e a aparici\u00f3n da nova rama das t\u00e9cnicas forenses en investigaci\u00f3n criminal centrada no estudo de probas de delitos de mostras de ADN por medio do perfil de ADN.\nEn \"Nature Protocol\" pode consultarse un protocolo completo paso a paso para constru\u00edr unha \u00e1rbore filoxen\u00e9tica, inclu\u00edndo a ensamblaxe de secuencias contiguas de ADN/amino\u00e1cidos, ali\u00f1amentos de secuencias m\u00faltiples, probas modelo (comprobar cales son os modelos de substituci\u00f3n m\u00e1is axeitados) e reconstruci\u00f3n de filoxenias usando os m\u00e9todos de M\u00e1xima Verosimilitude e Inferencia Bayesiana\nFundamento te\u00f3rico.\nOs primeiros intentos de aplicar a sistem\u00e1tica molecular denomin\u00e1ronse quimiotaxonom\u00eda e utilizaban prote\u00ednas, encimas, carbohidratos, e outras mol\u00e9culas, que eran separadas e caracterizadas utilizando t\u00e9cnicas como a cromatograf\u00eda. Estas t\u00e9cnicas foron substitu\u00eddas en gran parte en tempos m\u00e1is recentes pola secuenciaci\u00f3n do ADN, a cal d\u00e1 as secuencias exactas de nucle\u00f3tidos ou \"bases\" de segmentos de ADN ou ARN extra\u00eddos usando diferentes t\u00e9cnicas. En xeral, estes consid\u00e9ranse estudos mellores para as an\u00e1lises evolutivas, xa que a pegada da evoluci\u00f3n queda en \u00faltima instancia reflectida nas secuencias xen\u00e9ticas. Actualmente, a\u00ednda \u00e9 un proceso relativamente caro secuenciar xenomas enteiros de organismos, e non se fixo a\u00ednda para moitas especies (a\u00ednda que as t\u00e9cnicas se est\u00e1n abaratando ano tras ano e o n\u00famero de xenomas secuenciados aumenta rapidamente, especialmente de microorganismos). \u00c9 moito m\u00e1is f\u00e1cil e r\u00e1pido determinar a secuencia dunha \u00e1rea definida dun determinado cromosoma. As an\u00e1lises de sistem\u00e1tica molecular t\u00edpicas requiren a secuenciaci\u00f3n de arredor de 1000 pares de bases. Nun determinado sitio dentro dunha secuencia as bases poden variar entre distintos organismos. A secuencia particular que se encontre nun organismo dise que \u00e9 o seu haplotipo. En principio, como hai catro bases, en 1000 pares de bases, haber\u00eda 41000 haplotipos distintos posibles. Por\u00e9n, en organismos que pertencen a unha mesma especie ou en grupos de especies relacionadas, observouse que s\u00f3 unha minor\u00eda dos sitios mostran algunha variaci\u00f3n e a maior\u00eda das variaci\u00f3ns encontradas est\u00e1n correlacionadas, de modo que o n\u00famero de haplotipos distintos que se encontran \u00e9 relativamente pequeno.\nNunha an\u00e1lise de sistem\u00e1tica molecular, os haplotipos est\u00e1n determinados por unha \u00e1rea definida do material xen\u00e9tico; util\u00edzase unha mostra substancial de individuos da especie ou taxon estudado, a\u00ednda que moitos dos estudos actuais est\u00e1n baseados nun s\u00f3 individuo. Tam\u00e9n se determinan os haplotipos de individuos de taxons estreitamente relacionadas, pero diferentes. Finalmente, tam\u00e9n se determinan os haplotipos dun menor n\u00famero de individuos dun taxon claramente distinto: estes denom\u00ednanse \"grupo externo\". Comp\u00e1ranse as secuencias de bases dos haplotipos. No caso m\u00e1is simple, a diferenza entre dous haplotipos \u00e9 avaliada contando o n\u00famero de lugares onde te\u00f1en bases diferentes: isto denom\u00ednase n\u00famero de \"substituci\u00f3ns\" (tam\u00e9n poden producirse outro tipo de diferenzas entre os haplotipos, por exemplo a \"inserci\u00f3n\" dunha secci\u00f3n de secuencia xen\u00e9tica nun haplotipo que non est\u00e1 presente no outro). A diferenza entre oganismos \u00e9 xeralmente re-expresada como \"porcentaxe de diverxencia\", ao dividir o n\u00famero de substituci\u00f3ns polo n\u00famero de pares de bases analizadas: a esperanza \u00e9 que esta medida sexa independente da localizaci\u00f3n e da lonxitude da secci\u00f3n de ADN que \u00e9 secuenciada.\nUnha estratexia m\u00e1is vella e xa superada era determinar a diverxencia entre os xenotipos dos individuaos por hibridaci\u00f3n ADN-ADN. A vantaxe que se consideraba que ti\u00f1a usar a hibridaci\u00f3n en vez da secuenciaci\u00f3n de xenes era que est\u00e1 baseada no xenotipo enteiro e non s\u00f3 en pequenas secci\u00f3ns do ADN secuenciadas, pero as modernas t\u00e9cnicas de comparaci\u00f3n de secuencias superaron esta obxecci\u00f3n ao utilizaren moitas secuencias.\nUnha vez que se determinaron as diverxencias entre todos os pares de mostras, a matriz triangular de diferenzas resultante \u00e9 sometida a algunha forma de algoritmo de agrupamento estat\u00edstico, e o dendrograma resultante exam\u00ednase para ver se o agrupamento de mostras se corresponde ou non co esperado segundo as ideas actuais sobre a taxonom\u00eda do grupo. Un grupo de haplotipos que son entre si m\u00e1is similares que o que \u00e9 calquera deles con respecto a outro haplotipo pode dicirse que constit\u00fae un clado. Algunhas t\u00e9cnicas estat\u00edsticas como o \"bootstrapping\" e o \"Jackknife\" axudan a facer estimaci\u00f3ns confiables das posici\u00f3ns dos haplotipos dentro das \u00e1rbores evolutivas.\nLimitaci\u00f3ns da sistem\u00e1tica molecular.\nA sistem\u00e1tica molecular \u00e9 unha estratexia esencialmente clad\u00edstica, que asume que a clasificaci\u00f3n debe corresponderse coa descendencia filoxen\u00e9tica, e que todos os taxons v\u00e1lidos deben ser monofil\u00e9ticos.\nO recente descubrimento de amplas transferencias horizontais de xenes entre organismos sup\u00f3n unha complicaci\u00f3n significativa para a sistem\u00e1tica molecular, o que indica que xenes diferentes nun mesmo organismo poden ter diferentes filoxenias.\nAdemais, as filoxenias moleculares son sensibles \u00e1s asunci\u00f3ns e modelos que se usan para elaboralas. Enfr\u00f3ntanse a problemas como a atracci\u00f3n das ramas longas, a saturaci\u00f3n, e problemas de mostraxe de taxons. Isto significa que poden obterse resultados moi diferentes ao aplicar diferentes modelos ao mesmo conxunto de datos."}
{"id": "286812", "revid": "27155", "url": "https://gl.wikipedia.org/wiki?curid=286812", "title": "Sistem\u00e1tica molecular", "text": ""}
{"id": "286814", "revid": "1131", "url": "https://gl.wikipedia.org/wiki?curid=286814", "title": "Milagros Bar\u00e1 Vi\u00f1as", "text": ""}
{"id": "286815", "revid": "27155", "url": "https://gl.wikipedia.org/wiki?curid=286815", "title": "Filoxen\u00e9tica molecular", "text": ""}
{"id": "286819", "revid": "98629", "url": "https://gl.wikipedia.org/wiki?curid=286819", "title": "Desnitrificaci\u00f3n", "text": "A desnitrificaci\u00f3n \u00e9 un proceso metab\u00f3lico realizado por microorganismos que usa o nitrato como aceptor terminal de electr\u00f3ns en condici\u00f3ns an\u00f3xicas (ausencia de ox\u00edxeno) principalmente, no cal os nitratos red\u00facense orixinando nitr\u00f3xeno gas. Isto ocorre en etapas sucesivas catalizadas por sistemas encim\u00e1ticos diferentes, nas que aparecen como produtos intermedios nitritos, \u00f3xido n\u00edtrico e \u00f3xido nitroso. \u00c9 un proceso respiratorio que forma parte do ciclo do nitr\u00f3xeno e pode aplicarse ao tratamento de augas. As reacci\u00f3ns implicadas na desnitrificaci\u00f3n poden producir o gas N2O, que \u00e9 un gas de efecto invernadoiro.\nReal\u00edzana exclusivamente certos microorganismos, entre os que salientan \"Alcaligenes\", \"Paracoccus\", \"Pseudomonas\", \"Thiobacillus\", \"Rhizobium\", e \"Thiosphaera\", entre outros. Os desnitrificantes est\u00e1n presentes en todos os principais grupos filoxen\u00e9ticos de bacterias. A maior\u00eda son especies heter\u00f3trofas, pero tam\u00e9n hai algunhas aut\u00f3trofas, como \"Thiobacillus denitrificans\" Xeralmente interv\u00e9n no proceso m\u00e1is dunha especie de bacterias para conseguir a total reduci\u00f3n do nitrato a nitr\u00f3xeno gas, e identificouse m\u00e1is dunha v\u00eda encim\u00e1tica para esta reduci\u00f3n.\nA reduci\u00f3n directa de nitrato a amonio, proceso chamado reduci\u00f3n disimilatoria do nitrato a amonio ou DNRA, \u00e9 tam\u00e9n posible para os organismos que te\u00f1en o xene nrf. Esta \u00e9 unha forma menos com\u00fan de desnitrificaci\u00f3n que se d\u00e1 na maior\u00eda dos ecosistemas. Outros xenes presentes en microorganismos desnitrificantes son o \"nir\" (da nitrito redutase) e o \"nos\" (da \u00f3xido nitroso redutase) entre outros; organismos que se identificaron como posuidores destes xenes son, por exemplo, \"Alcaligenes faecalis\", \"Alcaligenes xylosoxidans\", moitas especies de \"Pseudomonas\", \"Bradyrhizobium japonicum\", e \"Blastobacter denitrificans\".\nA desnitrificaci\u00f3n ten lugar en condici\u00f3ns especiais tanto en ecosistemas terrestres coma mari\u00f1os. En xeral, ocorre onde o ox\u00edxeno, que \u00e9 un aceptor de electr\u00f3ns m\u00e1is favorable, est\u00e1 moi diminu\u00eddo e as bacterias utilizan o nitrato como un aceptor de electr\u00f3ns substituto. Debido \u00e1 alta concentraci\u00f3n de ox\u00edxeno da nosa atmosfera, a desnitrificaci\u00f3n s\u00f3 ten lugar en ambientes an\u00f3xicos nos que o consumo de ox\u00edxeno excede \u00e1 s\u00faa dispo\u00f1ibilidade e onde est\u00e1n presentes suficientes cantidades de nitrato. Estes ambientes poden ser certos solos augas subterr\u00e1neas, zonas h\u00famidas, campos petrol\u00edferos, partes pouco ventiladas do oc\u00e9ano e os sedimentos do leito do mar.\nPrincipio b\u00e1sico da desnitrificaci\u00f3n.\nExisten m\u00e1is de 50 x\u00e9neros de bacterias que poden levar a cabo a desnitrificaci\u00f3n. A capacidade desnitrificante tam\u00e9n se encontrou en arqueas e fungos. Os x\u00e9neros de bacterias desnitrificantes m\u00e1is habituais son: \"Alcaligenes\", \"Paracoccus\", \"Pseudomonas\", \"Thiobacillus\", \"Rhizobium\", \"Thiosphaera\", entre outros. A maior\u00eda das bacterias desnitrificantes son heter\u00f3trofas, pero algunhas poden crecer autotroficamente con hidr\u00f3xeno (H2) e di\u00f3xido de carbono, con compostos sulfurados reducidos, ou con compostos de ars\u00e9nico reducidos, entre outros. Ademais, t\u00e9\u00f1ense informes de que a desnitrificaci\u00f3n se pode levar a cabo aerobicamente, como, por exemplo, no caso de \"Magnetospirillum\" \"magnetotacticum\", que consome O2 mentres desnitrifica. A desnitrificaci\u00f3n \u00e9 un proceso que usa o nitrato como aceptor terminal de electr\u00f3ns en condici\u00f3ns an\u00f3xicas (ausencia de ox\u00edxeno) principalmente. O proceso de reduci\u00f3n de nitratos ata nitr\u00f3xeno gas ocorre en etapas seriais, catalizadas por sistemas encim\u00e1ticos diferentes, e orix\u00ednanse como produtos intermedios nitritos, \u00f3xido n\u00edtrico e \u00f3xido nitroso:\nNO3- \u2192\nNO2- \u2192 NO \u2192 N2O \u2192 N2 \nA desnitrificaci\u00f3n require un substrato oxidable, xa sexa org\u00e1nico ou inorg\u00e1nico que act\u00fae como fonte de enerx\u00eda, polo que a desnitrificaci\u00f3n pode levarse a cabo tanto por bacterias heter\u00f3trofas coma aut\u00f3trofas. Na desnitrificaci\u00f3n heter\u00f3trofa, un substrato org\u00e1nico, como metanol, etanol, \u00e1cido ac\u00e9tico, glicosa etc., act\u00faa como fonte de enerx\u00eda (doante de electr\u00f3ns) e fonte de carbono. Na desnitrificaci\u00f3n aut\u00f3trofa, a fonte de enerx\u00eda \u00e9 inorg\u00e1nica, como hidr\u00f3xeno ou compostos reducidos de xofre, \u00e1cido sulfh\u00eddrico (H2S) ou tiosulfato (S2O32-), a fonte de carbono, tam\u00e9n inorg\u00e1nica, \u00e9 o CO2.\nO maior problema da desnitrificaci\u00f3n biol\u00f3xica \u00e9 a contaminaci\u00f3n potencial da auga tratada con bacterias: fonte de carbono residual (desnitrificaci\u00f3n heter\u00f3trofa) e a posibilidade de formaci\u00f3n de nitritos, o cal fai necesario un post-tratamento. Actualmente, os procesos desenvolvidos para a desnitrificaci\u00f3n biol\u00f3xica son diversos usando distintos substratos e diferentes configuraci\u00f3ns de reactores. Pero hai que salientr que practicamente a totalidade dos sistemas de desnitrificaci\u00f3n desenvolvidos se basean na desnitrificaci\u00f3n heter\u00f3trofa e co\u00f1\u00e9cese pouco e est\u00e1 pouco desenvolvida a desnitrificaci\u00f3n aut\u00f3trofa.\n\"(Ademais da desnitrificaci\u00f3n, outro proceso que produce N2 a partir de compostos nitroxenados, concretamente de amonio (NH4+) e nitrito (NO2-), en condici\u00f3ns anaer\u00f3bicas \u00e9 o proceso anammox, que realizan bacterias do filo Planctomycetes\".\n\"Globalmente: :NH4+ + NO2\u2212 \u2192 N2 + 2H2O.)\"\nDesnitrificaci\u00f3n heter\u00f3trofa.\nA desnitrificaci\u00f3n heter\u00f3trofa pode aplicarse ao tratamento de augas residuais. A desnitrificaci\u00f3n heter\u00f3trofa \u00e9 un proceso biol\u00f3xico de reduci\u00f3n do nitrato presente nas augas residuais a nitr\u00f3xeno molecular en condici\u00f3ns an\u00f3xicas pola acci\u00f3n de bacterias heter\u00f3trofas (\"Pseudomonas, Paraccocus, Alcaligenes, Thiobacillus, Bacillus\"), que usan un substrato org\u00e1nico como fonte de carbono e enerx\u00eda.\nNo proceso de desnitrificaci\u00f3n existe ademais a posibilidade de acumulaci\u00f3n de intermediarios (NO2\u2013, N2O, NO) debido ao tipo e concentraci\u00f3n do substrato empregado ou \u00e1s condici\u00f3ns de operaci\u00f3n (temperatura, pH, tempo de residencia hidr\u00e1ulico, tempo de retenci\u00f3n celular). Base\u00e1ndose nisto, para que a transformaci\u00f3n acabe en N2, deber\u00e1n controlarse as condici\u00f3ns ambientais como o nivel de O2 disolvido, a fonte de carbono org\u00e1nico, a concentraci\u00f3n de nitratos, a relaci\u00f3n C/N, a dispo\u00f1ibilidade de f\u00f3sforo, pH, temperatura e a posible presenza de t\u00f3xicos.\nUnha das reacci\u00f3ns tipo que implica unha desnitrificaci\u00f3n heter\u00f3trofa poder\u00eda ser a da oxidaci\u00f3n do \u00e1cido ac\u00e9tico:\n1,25 CH3COOH + 2NO3- \u2192 2,5CO2 + N2 + 2OH- + 1,5 H2O.\n\u2206G\u00ba\u00b4=-1054.8 kJ/ reacci\u00f3n. (Ecuaci\u00f3n 1)\nA desnitrificaci\u00f3n heter\u00f3trofa \u00e9 aplicada amplamente pola s\u00faa alta eficiencia e baixo custo. A taxa de desnitrificaci\u00f3n heter\u00f3trofa \u00e9 alta, o que permite o uso de reactores de pouco volume e baixos custos. Pot\u00e9n, o carbono residual deste proceso causa diversos problemas para o tratamento de augas potables, o que converte a desnitrificaci\u00f3n aut\u00f3trofa nunha boa alternativa.\nDesnitrificaci\u00f3n autotrofa.\nAlgunhas bacterias desnitrificantes son quimiolitoaut\u00f3trofas e poden oxidar compostos inorg\u00e1nicos de xofre como \u00e1cido sulfh\u00eddrico (H2S), xofre elemental (S0), tiosulfato (S2O32-) ou sulfito (SO32-) anaerobicamente a costa da reduci\u00f3n do nitrato. Entre elas hai s\u00f3 dous aut\u00f3trofos obrigados co\u00f1ecidos que crezan a pHs neutros: \"Thiobacillus denitrificans\" e \"Thiomicrospira denitrificans\", que poden levar a cabo a sulfoxidaci\u00f3n en condici\u00f3ns aer\u00f3bicas ou an\u00f3xicas. Recentemente illouse \"Thioalkalivibrio denitrificans\", un aut\u00f3trofo, oxidador de xofre, que pode crecer anaerobicamente usando nitrito como aceptor de electr\u00f3ns a pH b\u00e1sico\nAs vantaxes deste proceso respecto \u00e1 heterotrofia no tratamento de augas son varias. No tratamento de augas residuais evita ter que engadir materia org\u00e1nica, reduc\u00edndose as\u00ed os custos, e para o tratamento de augas potables, evita o carbono residual no efluente, xa que reduce o risco de sobrecrecemento nos sistemas a tratar e de desinfecci\u00f3n da zona polos produtos producidos debido a que os organismos autotr\u00f3fos crecen m\u00e1is a modo e producen menos biomasa, coa conseguinte formaci\u00f3n de menos produtos celulares. Ademais, os organismos aut\u00f3trofos est\u00e1n mellor adaptados para o tratamento de augas subterr\u00e1neas porque crecen a baixas concentraci\u00f3ns de compostos org\u00e1nicos biodegradables. Tam\u00e9n pos\u00faen un grande interese comercial e desde o punto de vista da biotecnolox\u00eda ambiental, porque \u00e9 un dos poucos exemplos nos que poden oxidarse bioloxicamente compostos reducidos do xofre (sulfoxidaci\u00f3n) en ausencia de ox\u00edxeno elemental. Pero a principal vantaxe deste proceso \u00e9 a aparici\u00f3n da desnitrificaci\u00f3n acoplada \u00e1 oxidaci\u00f3n de compostos reducidos do xofre, combinando a eliminaci\u00f3n simult\u00e1nea de dous tipos de contaminantes, os nitratos e os compostos reducidos do xofre (ecuaci\u00f3n 2), tendo as\u00ed grande interese polas s\u00faas aplicaci\u00f3ns biotecnol\u00f3xicas.\nPrincipais factores que afectan \u00e1 desnitrificaci\u00f3n.\nTemperatura.\nDe acordo coa literatura, os microorganismos desnitrificantes presentan actividade entre 5 e 75\u00a0\u00b0C. Viuse que non existe un cambio significativo na actividade desnitrificante entre 20 e 30\u00a0\u00b0C con consorcios que prove\u00f1en de plantas de tratamento de augas residuais.\nPH.\nO pH \u00f3ptimo para a desnitrificaci\u00f3n est\u00e1 entre 7 e 8. A valores de pH por debaixo de 6, inh\u00edbese o encima \u00f3xido nitroso redutase e acum\u00falase \u00f3xido nitroso. Na revisi\u00f3n de Cervantes-Carrillo et al. (2000) inf\u00f3rmase que en cultivos continuos non se observa ningunha acumulaci\u00f3n de intermediarios a pH de 6 a 9, pero o proceso \u00e9 inhibido na s\u00faa totalidade a pH 5.\nOx\u00edxeno.\nAs\u00famese en xeral que o encima \u00f3xido nitroso redutase (Nos) \u00e9 o encima cunha maior sensibilidade \u00e1 presenza de ox\u00edxeno. En xeral os encimas redutases son inmediata ou gradualmente inactivados pola presenza de ox\u00edxeno. A principal raz\u00f3n da sensibilidade da desnitrificaci\u00f3n \u00e1 presenza de ox\u00edxeno \u00e9 a competici\u00f3n por electr\u00f3ns, xa que o ox\u00edxeno \u00e9 un aceptor de electr\u00f3ns termodinamicamente m\u00e1is favorable que o nitrato.\nFonte doadora de electr\u00f3ns.\nA capacidade que te\u00f1en os compostos org\u00e1nicos de doar electr\u00f3ns \u00e9 un dos factores m\u00e1is importantes que controlan a actividade heterotr\u00f3fica e, por tanto, a actividade desnitrificante heterotr\u00f3fica. Existe unha gran variedade de compostos que poden ser usados para levar a cabo a desnitrificaci\u00f3n en augas residuais. Os principais doadores de electr\u00f3ns utilizados son o metanol, o etanol, a glicosa, o acetato, o \u00e1cido asp\u00e1rtico e o \u00e1cido f\u00f3rmico, entre outros. Isto non implica que soamente sexan usados substratos doadamente degradables polos microorganismos que levan a cabo a desnitrificaci\u00f3n. Existen informes de desnitrificaci\u00f3n con compostos como hidrocarburos, materia org\u00e1nica complexa, glicol, compostos arom\u00e1ticos e celulosa. Por\u00e9n, para compostos pouco asimilables como os hidrocarburos e especialmente os compostos arom\u00e1ticos, as velocidades de consumo destes compostos son o paso limitante na desnitrificaci\u00f3n.\nOutro grupo de microorganismos desnitrificantes, os aut\u00f3trofos, utilizan compostos inorg\u00e1nicos como sulfuro, hidr\u00f3xeno, amonio para reducir nitratos. O rendemento enerx\u00e9tico \u00e9 menor que cos compostos org\u00e1nicos, pero os microorganismos presentan unha grande adaptabilidade dependendo das condici\u00f3ns ambientais dos ecosistemas.\nRelaci\u00f3n C/N.\nA desnitrificaci\u00f3n heter\u00f3trofa en consorcios est\u00e1 en grande medida determinada pola relaci\u00f3n entre o composto org\u00e1nico doante de electr\u00f3ns e o nitrato (relaci\u00f3n C/N). Segundo a literatura, obtense un proceso desnitrificante \u00f3ptimo a relaci\u00f3n estequiom\u00e9trica. A\u00ednda que depende do doante de electr\u00f3ns, p\u00f3dese considerar que cunha relaci\u00f3n C/N menor a 5, pero superior \u00e1 relaci\u00f3n estequiom\u00e9trica, o proceso desnitrificante l\u00e9vase a cabo sen limitaci\u00f3n, e cunha relaci\u00f3n entre 5 e 21,3 l\u00e9vase a cabo a desnitrificaci\u00f3n e produci\u00f3n de metano. A relaci\u00f3ns C/N maiores, prod\u00facese metano sen que haxa desnitrificaci\u00f3n. Isto d\u00e9bese a que o proceso desnitrificante dimin\u00fae e aparece a amonificaci\u00f3n, que pasa a ser o proceso dominante a relaci\u00f3ns C/N maiores de 51.\nAplicaci\u00f3ns.\nEn resposta ao problema da contaminaci\u00f3n por nitratos, xurdiron diversas tecnolox\u00edas para eliminalo do medio tales como intercambio i\u00f3nico, osmose inversa, electrodi\u00e1lise e desnitrificaci\u00f3n biol\u00f3xica. Entre as diversas alternativas, pref\u00edrense os tratamentos biol\u00f3xicos pola s\u00faa sinxeleza, selectividade e baixo custo aos tratamentos f\u00edsico-qu\u00edmicos, m\u00e1is caros e con maior xeraci\u00f3n de residuos t\u00f3xicos.\nAlgunhas das aplicaci\u00f3ns, reais ou potenciais da desnitrificaci\u00f3n aut\u00f3trofa son:\nEn estudos realizados sobre a cin\u00e9tica da desnitrificaci\u00f3n quimiolit\u00f3trofa viuse que a taxa de desnitrificaci\u00f3n e sulfoxidaci\u00f3n depende fortemente da fonte de xofre inorg\u00e1nica usada como dador de electr\u00f3ns, comprob\u00e1ndose que \u00e9 mellor o tiosulfato, seguido do sulfh\u00eddrico e por \u00faltimo o xofre elemental.(Beristan-Cardoso, 2006).\nUn exemplo \u00e9 a oxidaci\u00f3n do tiosulfato que se axusta \u00e1 seguinte ecuaci\u00f3n:\nS2O32- + 1,6 NO3- + 0,2 H2O \u2192 2 SO42- + 0,8N2 + 0,4 H+\n\u2206G\u00ba\u00b4=-765,7 kJ/ reacci\u00f3n. (Ecuaci\u00f3n 2)"}
{"id": "286820", "revid": "88215", "url": "https://gl.wikipedia.org/wiki?curid=286820", "title": "Jonatan Valle", "text": "Jonatan Valle Trueba, co\u00f1ecido habitualmente como Jonatan Valle e \u00e1s veces escrito incorrectamente Jonathan Valle, nado o 30 de decembro de 1984 en Santander, Cantabria, \u00e9 un futbolista profesional espa\u00f1ol da canteira do Real Racing Club, que xoga como mediapunta no Burgos da Segunda Divisi\u00f3n B.\nTraxectoria.\nNado en Santander en 1984, Valle formouse nas categor\u00edas inferiores do equipo da s\u00faa cidade, o Real Racing Club de Santander, a\u00ednda que xa desde moi novo destacara no equipo do seu barrio, o Monte. No club c\u00e1ntabro coincidiu con alg\u00fans futbolistas que posteriormente chegar\u00eda a ser internacionais, como \u00e9 o case de Jos\u00e9 Antonio Reyes ou Andr\u00e9s Iniesta. Estado en categor\u00eda alev\u00edn no ano 1996, ga\u00f1aria co seu equipo o \"Campionato Nacional Alev\u00edn de F\u00fatbol de Brunete\", campionato no que participan as categor\u00edas inferiores dos equipos que ese ano xogaron na Primeira Divisi\u00f3n. Precisamente na final ga\u00f1ar\u00eda ao Albacete de Andr\u00e9s Iniesta. Nese intre Valle era pretendido polo Ajax, o Real Madrid e o Barcelona, a\u00ednda que o Racing decidiu blindalo po\u00f1\u00e9ndolle unha cl\u00e1usula de rescisi\u00f3n de 1.000 mill\u00f3ns de pesetas.\nEn 1999, con tan s\u00f3 14 anos foi concentrado para realizar a pretempada co equipo en Dwingeloo, Pa\u00edses Baixos, da man de Gustavo Ben\u00edtez. Nun dos primeiros adestramentos da concentraci\u00f3n co equipo profesional, caneou a cinco compa\u00f1eiros dando un pase de gol, o que o levou ao t\u00e9cnico a decidir ali\u00f1alo para xogar nun partido amig\u00e1bel o 30 de xullo. A\u00ednda que non conseguiu marcar no encontro chamou a atenci\u00f3n de diferentes medios de prensa internacionais. Por\u00e9n, a partir de a\u00ed a s\u00faa carreira a non levou a progresi\u00f3n desexada. Segundo palabras do propio xogador:\nO 9 de setembro de 2002 debuta co Racing B na Segunda Divisi\u00f3n B nun encontro ante o Pe\u00f1a Sport. Esa mesma tempada 2002-03, con 18 anos, debuta na Primeira Divisi\u00f3n ante o Club Atl\u00e9tico Osasuna da man de Dmitry Piterman e Manuel Preciado. A tempada 2003-04 ser\u00eda a s\u00faa primeira tempada co equipo profesional tras asinar un contrato por 5 tempadas. Sobre o primeiro ano o xogador, a\u00ednda que acaba con bos n\u00fameros, non estaba moi ledo:\nNa tempada 2005-06, nun ano de sufrimento para o Racing, seguiu xogando como \"revulsivo\" para o equipo c\u00e1ntabro, sa\u00edndo nas segundas partes e revolucionando o equipo con pinceladas de calidade. Na tempada 2006-07 foi cedido ao M\u00e1laga. da Segunda Divisi\u00f3n. para dispor de m\u00e1is minutos e ga\u00f1ar experiencia. Esta tempada regresou \u00e1s filas do Racing. Na tempada 2007-08 volveu ao Racing onde Marcelino lle comunica que conta con el, mais as lesi\u00f3ns, 3 consecutivas, non lle deixaron nin sequera estar a disposici\u00f3n do t\u00e9cnico at\u00e9 a segunda volta. Na tempada 2008-09 Juan Ram\u00f3n L\u00f3pez Mu\u00f1iz non conta con el para o primeiro equipo do Racing e \u00e9 cedido \u00e1 Ponferradina coa que realiza unha not\u00e1bel tempada. Valle, am\u00f3sase anoxado por esa etapa continua de cesi\u00f3ns:\nPara a tempada 2009-10. ficha polo Castell\u00f3n, gard\u00e1ndose o Racing unha opci\u00f3n de compra sobre o xogador de dous anos de duraci\u00f3n. O 20 de xaneiro de 2010, volve en calidade de cedido ao club berciano, onde consegue o ascenso. Para a seguinte tempada ficha polo CD Legan\u00e9s. En febreiro de 2012 ficha polo Rub\u00edn Kaz\u00e1n da Liga Premier de Rusia, onde consegue ga\u00f1ar a Kubok Rossii (do ruso: \"Copa de Rusia\"), a\u00ednda que non pode xogar moitos partidos por mor dunha lesi\u00f3n. En xullo de 2012 ficha polo Recreativo de Huelva da Segunda Divisi\u00f3n a petici\u00f3n de Sergi Barjuan, adestrador do club onubense, por tres tempadas a raz\u00f3n de 150.000 euros cada unha delas. O 15 de xullo de 2014 abandona o Recreativo e ficha polo Club Deportivo Lugo, tam\u00e9n da Segunda Divisi\u00f3n. No seu primeiro encontro co club lucenso, cando estaba a ser o m\u00e1is destacado do partido ante o CD Mirand\u00e9s en Anduva, tense que retirar lesionado no minuto 16, entrando no seu lugar \u00c1lvaro Pe\u00f1a. Finalmente debido a lesi\u00f3ns non disputa moitos partidos do co club lucense. Na seguinte temporada, tras non serlle ofrecida a renovaci\u00f3n, asina co Burgos CF da Segunda Divisi\u00f3n B"}
{"id": "286821", "revid": "5132", "url": "https://gl.wikipedia.org/wiki?curid=286821", "title": "Jonathan Valle", "text": ""}
{"id": "286822", "revid": "1410", "url": "https://gl.wikipedia.org/wiki?curid=286822", "title": "Savoia (rexi\u00f3n)", "text": "Savoia (en arpitano \"Savou\u00e8\", en franc\u00e8s \"Savoie\") \u00e9 unha rexi\u00f3n arpitana situada no \u00e1ngulo noroeste dos Alpes. Abrangue os departamentos de Alta Savoia e Savoia.\nHistoria.\nNa alta Idade Media co\u00f1ec\u00edase como \"Sapaudia\". O territorio formou parte do condado de Savoia (s\u00e9culo XI) e, desde 1416, do ducado de Savoia. Xa como ducado foi incorporado a Francia polo tratado de Tur\u00edn, en 1860."}
{"id": "286823", "revid": "5863", "url": "https://gl.wikipedia.org/wiki?curid=286823", "title": "Catalepsia", "text": "A catalepsia (do grego \u03ba\u03b1\u03c4\u03ac\u03bb\u03b7\u03c8\u03b9\u03c2, \"acci\u00f3n de coller algo\", \"sorprender\") \u00e9 un trastorno repentino do sistema nervioso no que os m\u00fasculos e membros do corpo se tornan m\u00e1is ou menos r\u00edxidos, sen haber contracci\u00f3ns, e a persoa fica todo o tempo consciente e podendo pasar horas nesta situaci\u00f3n.\nCausas.\nA catalepsia ocorre en determinadas doenzas nerviosas, como a debilidade mental, histeria, intoxicaci\u00f3n e alcoholismo.\nPode ser un s\u00edntoma de certos problemas do sistema nervioso ou s\u00edndromes como o mal de Parkinson, s\u00edndrome neurol\u00e9ptica maligna e a epilepsia. \u00c9 tam\u00e9n un s\u00edntoma caracter\u00edstico da abstinencia de anfetaminas como a coca\u00edna. Al\u00e9n disto, pode ser causada polo tratamento da esquizofrenia mediante antipsic\u00f3ticos como o haloperidol ou o anest\u00e9sico cetamina.\nA catalepsia tam\u00e9n \u00e9 un termo usado polos hipnotizadores para describir que un brazo ou unha perna est\u00e1 \"morto\" (sen capacidade aparente de movemento).\nS\u00edntomas.\nOs s\u00edntomas son corpo e membros r\u00edxidos. Os membros permanecen na mesma posici\u00f3n cando son movidos (flexibilidade c\u00e9rea), non hai unha respuesta aos est\u00edmulos visuais nin aos t\u00e1ctiles, unha perda do control muscular e a desaceleraci\u00f3n das funci\u00f3ns corporais, tales coma a da respiraci\u00f3n, a dixesti\u00f3n e a do latexo card\u00edaco, e a persoa asemella estar morta.\nHistoria.\nAntigamente pens\u00e1base que os pacientes con catalepsia reviviran por mor dun milagre divino ou por maxia negra, xa que no pasado xa exist\u00edan casos de persoas que foran enterradas vivas e na realidade estaban sufrindo catalepsia . Moitos especialistas, con todo, afirman que iso non ser\u00eda posible hoxe en d\u00eda, xa que existen unha serie de equipamentos tecnol\u00f3xicos que, cando son correctamente utilizados, non fallan ao definir os sinais vitais e permiten autentificar o \u00f3bito con precisi\u00f3n. E como o tradicional exame forense para determinar a causa de morte implica abrir o corpo para analizar os \u00f3rganos, se un paciente non chegase morto, seguramente morrer\u00eda tralo exame forense.\nNa literatura.\nHai un gran n\u00famero de obras literarias nas que os personaxes te\u00f1en este trastorno, entre eles un dos m\u00e1is famosos \u00e9 a obra de Alexandre Dumas, \"Le Comte de Monte-Cristo\", onde Abb\u00e9 Faria ten crises de catalepsia de cando en vez, e finalmente morre por mor dunha desas crises. \u00c9 un tema recorrente nas obras de Edgar Allan Poe. No Brasil, o poeta ultrarrom\u00e1ntico \u00c1lvares de Azevedo, na s\u00faa obra \"Noite na Taverna\", menciona un caso de catalepsia: o personaxe Solfieri relata ter mantido relaci\u00f3ns sexuais cunha muller catal\u00e9ptica, despois de confundila cun cad\u00e1ver."}
{"id": "286824", "revid": "27155", "url": "https://gl.wikipedia.org/wiki?curid=286824", "title": "Sistema de tres dominios", "text": "O sistema de tres dominios \u00e9 unha clasificaci\u00f3n biol\u00f3xica proposta por Carl Woese e colaboradores en 1977, que clasifica os seres vivos en tres grupos primarios: Bacteria, Archaea e Eucarya. Woese baseouse nas diferenzas encontradas na secuencia do ARN ribos\u00f3mico da subunidade menor, para conclu\u00edr que estes grupos se desenvolveron por separado a partir dun proxenitor com\u00fan chamado proxenota.\nEste sistema de tres dominios substit\u00fae ao anteriormente usado sistema de dous imperios formado polos grupos Eukaryota e Prokaryota.\nPara describir estas tres grandes ramas, Woese deciciu tratalas como dominios en 1990, sempre promovendo a separaci\u00f3n dos dous grupos procariotas.\nA\u00ednda que a maior\u00eda dos sistem\u00e1ticos moleculares aceptou rapidamente o sistema de tres dominios, alg\u00fans bi\u00f3logos como Mayr critic\u00e1rono por dar demasiada \u00e9nfase \u00e1 singularidade das arqueas e por ignorar as fortes similitudes entre os grupos procari\u00f3ticos. Por\u00e9n, estudos posteriores confirmaron que a membrana das c\u00e9lulas das arqueas ten unha composici\u00f3n pouco usual, e igual ocorre coa estrutura dos seus flaxelos. Outras diferenzas significativas son os sistemas arqueanos para a replicaci\u00f3n do ADN e a transcrici\u00f3n, que son bastante diferentes aos das bacterias. Por exemplo, as ARN polimerases das arqueas constan de ata 14 subunidades, mentres que as ARN polimerases das bacterias s\u00f3 te\u00f1en 4. As an\u00e1lises de ditas subunidades suxiren que est\u00e1n m\u00e1is estreitamente relacionadas coas dos eucariotas. De igual xeito, as arqueas producen prote\u00ednas que se unen ao ADN similares \u00e1s histonas dos eucariotas.\nSemellanzas e diferenzas.\nA seguinte t\u00e1boa comparativa relaciona as diferentes caracter\u00edsticas eucariotas, bacterianas e arqueanas:\nAs principais caracter\u00edsticas que levaron a reco\u00f1ecer tres diferentes dominios foron as an\u00e1lises do ARN ribos\u00f3mico da subunidade menor: en Bacteria hai unha secuencia particular entre as posici\u00f3ns 500-545 do ARNr 16S, en Archaea hai unha estrutura \u00fanica entre as posici\u00f3ns 180-197 ou 405-498 do mesmo ARNr 16S e en Eucarya o ARNr da subunidade menor \u00e9 18S e difire dos procariontes entre as posici\u00f3ns 585-656.\nHistoria.\nSituaci\u00f3n previa.\nDurante os s\u00e9culos XIX e XX fix\u00e9ronse grandes avances no co\u00f1ecemento microbiol\u00f3xico. Por\u00e9n isto non supuxo avances en filoxenia e nas clasificaci\u00f3ns naturais dos procariontes. A clasificaci\u00f3n de plantas e animais base\u00e1base na anatom\u00eda comparada e embriolox\u00eda, pero as bacterias carecen de complexidade morfol\u00f3xica e te\u00f1en unha enorme diversidade fisiol\u00f3xica.\nO manual de Bergey desde a d\u00e9cada de 1960 \u00e1 de 1980, optou por utilizar clasificaci\u00f3ns non naturais, pero razoables, en lugar de especular filoxenias que cambiasen continuamente. Moitos especialistas (Stanier, van Niel, Winogradsky) resign\u00e1ronse a aceptar que unha clasificaci\u00f3n filoxen\u00e9tica procariota era imposible, a pesar da aceptaci\u00f3n en xeral de que son un grupo monofil\u00e9tico que est\u00e1 relacionado coa orixe monofil\u00e9tica da vida.\nDescubrimento.\nUn gran paso en biolox\u00eda molecular d\u00e1se cando un equipo da Universidade de Illinois, realizou an\u00e1lises xen\u00e9ticas na d\u00e9cada de 1970 usando o m\u00e9todo de secuenciaci\u00f3n molecular do ARN ribos\u00f3mico procariota de 16S. Ademais os ribosomas son abundantes en todas as c\u00e9lulas e doados de extraer, facendo deste org\u00e1nulo o favorito para a investigaci\u00f3n. O resultado foi toda unha revoluci\u00f3n na elaboraci\u00f3n de \u00e1rbores filoxen\u00e9ticas, que fixo renacer a taxonom\u00eda microbiana, o que ata ent\u00f3n parec\u00eda imposible, e aparece un novo campo dentro do amplo estudo dos procariotas.\nEn 1977, identificouse un grupo peculiar de bacterias metan\u00f3xenas que aparec\u00edan nas probas de ARNr 16S afastadas das demais bacterias. Conclu\u00eduse que a maior diverxencia entre organismos procariotas se d\u00e1 entre as arqueas metan\u00f3xenas e as demais bacterias.\nEse mesmo ano, Carl Woese e G. Fox, observan que os metan\u00f3xenos est\u00e1n tan distantes das bacterias coma dos eucariontes, declarando en consecuencia o descubrimento dunha \u201cterceira forma de vida\u201d. Asumindo que as condici\u00f3ns na Tierra primitiva foron anaerobias, conclu\u00eduse que os metan\u00f3xenos ser\u00edan unha li\u00f1axe moi antiga e se lles chamou arqueobacterias (Archaebacteria). Deste modo determinouse que a categor\u00eda taxon\u00f3mica m\u00e1is alta non estaba na dicotom\u00eda procariota-eucariota, sen\u00f3n en tres reinos primarios que se chamaron \"urkingdoms\": \"eubacteria, archaebacteria e urkaryotes\".\nEn 1990, Woese e colaboradores, usaron a mesma an\u00e1lise para a comparaci\u00f3n con outros organismos. Observaron que os metan\u00f3xenos e un grupo importante de extrem\u00f3filos (co\u00f1ecidos como eocitos) eran un grupo coherente segundo os datos da proba de ARNr 16S, e postularon o sistema de tres dominios e renomearon os tres grupos: Archaea, Bacteria e Eucarya, os cales te\u00f1en diferenzas distintivas na subunidade menor do ARN ribos\u00f3mico, e desestiman a Procaryotae ou Monera como taxons v\u00e1lidos. Os tres dominios ter\u00edan unha antig\u00fcidade de 3 a 4 mil mill\u00f3ns de anos e descenden dun antepasado com\u00fan denominado proxenota ou protobionte. Este mesmo estudo postula que as arqueas (Archaea) poden dividirse en dous reinos: o dos euriotas (Euryarchaeota) que son metan\u00f3xenos e o dos crenotas (Crenarchaeota) que son extrem\u00f3filos.\nAn\u00e1lise proteica.\nA an\u00e1lise de ali\u00f1amento de secuencias de prote\u00ednas produciu \u00e1rbores filoxen\u00e9ticas que avalan as investigaci\u00f3ns previas baseadas no ARNr, apoiando fortemente a separaci\u00f3n natural nos tres dominios descubertos.\nCr\u00edticas.\nComo en todo o referente \u00e1 clasificaci\u00f3n biol\u00f3xica, no concepto dos dominios non hai consenso, polo que hai varias hip\u00f3teses.\nHip\u00f3tese de catro dominios.\nAo analizar virus, algunhas prote\u00ednas virais espec\u00edficas est\u00e1n presentes en virus que infectan aos distintos membros dos tres dominios da vida, o que suxire que os virus son en realidade moi antigos. En particular, as an\u00e1lises estruturais de prote\u00ednas da c\u00e1pside revelaron que polo menos se orixinaron dous tipos de viri\u00f3ns de maneira independente antes que LUCA (o \u00faltimo antepasado universal celular); desafiando as\u00ed o sistema de clasificaci\u00f3n actual dos organismos en tres dominios (Archaea, Bacteria e Eukarya), xa que alg\u00fans grupos de virus ao analizalos parecen apoiar a creaci\u00f3n dun cuarto dominio.\nHip\u00f3tese de dous dominios.\nAlg\u00fans autores non aceptan o sistema de 3 dominios, e incorporan a Archaea e Eubacteria como procariotas (A. H. G. Balows e outros).\nLynn Margulis tampouco o acepta e apoia a divisi\u00f3n en dous grandes grupos, definindo aos procariontes pola s\u00faa simplicidade e aos eucariontes pola s\u00faa evoluci\u00f3n endosimbi\u00f3tica. Sost\u00e9n que a maior descontinuidade existente entre todas as formas de vida presentes na Terra, \u00e9 a que hai entre procariotas e eucariotas, porque a especiaci\u00f3n, no seu maior sentido, non era posible antes da orixe e evoluci\u00f3n dos eucariontes por simbiox\u00e9nese. Hai dous metabolismos eucariotas, o heter\u00f3trofo (animais, fungos) que depende das mitocondrias, e o aut\u00f3trofo (plantas, algas) que depende dos cloroplastos (a\u00ednda que tam\u00e9n te\u00f1a mitocondrias). Polo contrario hai m\u00e1is de 20 metabolismos procariotas. Non \u00e9 comprensible a biolox\u00eda eucariota sen reco\u00f1ecer a orixe bacteriana de mitocondrias e cloroplastos. O sistema de tres dominios bas\u00e9ase nalg\u00fans aspectos xen\u00e9ticos, pero ignora os aspectos relativos \u00e1 historia da vida, estrutura xen\u00e9tica, ecolox\u00eda, relaci\u00f3ns simbi\u00f3ticas, morfolox\u00eda e desenvolvemento evolutivo.\nErnst Mayr, en 1990 e 1998 defendeu a unidade do imperio Prokaryota e sost\u00e9n que a carencia ou non posesi\u00f3n dunha caracter\u00edstica \u00e9 tan importante en calquera clasificaci\u00f3n coma a s\u00faa posesi\u00f3n, ag\u00e1s nos casos en que a carencia est\u00e1 demostrada por unha perda secundaria. Critica o sistema de tres dominios porque pensa que a evoluci\u00f3n non \u00e9 s\u00f3 unha cuesti\u00f3n de fenotipos, e resalta a complexidade e tama\u00f1o dos eucariontes.\nTom Cavalier-Smith sost\u00e9n que a orixe dos eucariontes foi o resultado dos cambios m\u00e1is radicais en estrutura celular e mecanismos de divisi\u00f3n, na historia da vida. Eukaryota \u00e9 o principal exemplo da complexidade do proceso evolutivo e, sobre todo, da masiva creaci\u00f3n de novos xenes e prote\u00ednas. O sistema de tres dominios ignorou os datos f\u00f3siles, os cales dan 900 Ma (mill\u00f3ns de anos) de antig\u00fcidade aos eucariontes e 3.500 Ma aos procariontes. Ao seren os eucariontes m\u00e1is pr\u00f3ximos evolutivamente \u00e1s arqueas, ded\u00facese que estas \u00faltimas non son moi antigas malia o seu nome, a s\u00faa orixe estar\u00eda relacionada coa adaptaci\u00f3n a condici\u00f3ns anaerobias termoacid\u00f3filas, e os metan\u00f3xenos foron probablemente responsables das superglaciaci\u00f3ns do Proterozoico porque alteraron o equilibrio atmosf\u00e9rico. Segundo Cavalier-Smith, esaxerouse a diferenza entre os ARNr procariotas; e nas demais caracter\u00edsticas son maiores as homolox\u00edas.\nUn estudo de 2008 que analizou 53 xenes dos tres dominios no que se inclu\u00edan compo\u00f1entes esenciais da replicaci\u00f3n, transcrici\u00f3n e sistemas de traduci\u00f3n dos \u00e1cidos nucleicos eucariotas, utilizou modelos filoxen\u00e9ticos que permiten cambiar as composici\u00f3ns de nucle\u00f3tidos ou amino\u00e1cidos nas \u00e1rbores elaboradas; dando como resultado o apoio \u00e1 hip\u00f3tese do eocito de James Lake que postula a orixe arqueana dos eucariontes, rexeitando tanto a monofilia do grupo Archaea (que \u00e9 parafil\u00e9tico respecto a Eucarya), como a \u00e1rbore dos tres dominios da vida. En xeral p\u00f3dese dicir que a gran maior\u00eda de teor\u00edas relacionadas coa orixe eucariota, tales como a endosimbiose seriada, a hip\u00f3tese do hidr\u00f3xeno, a hip\u00f3tese fagotr\u00f3fica e outras, son incompatibles co modelo de tres dominios, o cal ter\u00eda errado principalmente polo factor da atracci\u00f3n de ramas longas.\nA rivalidade entre o sistema de tres dominios e o de dous imperios chegou a provocar un vivo debate entre bi\u00f3logos, no que Woese foi atacado mesmo con ep\u00edtetos como \"tolo chalado\" e polo outro lado os seus defensores calificaban aos tradicionalistas de \"dogm\u00e1ticos\" e pechados aos novos descubrimentos. En calquera caso, un grande m\u00e9rito de Woese e os seus colaboradores foi o descubrimento da an\u00e1lise xen\u00e9tica ribos\u00f3mica, a cal permitiu estudar m\u00e1is a fondo a filoxenia procariota, ata ent\u00f3n escorregadiza; un m\u00e9todo que se usa agora amplamente, mesmo ata polos cr\u00edticos do -polo de agora vixente- sistema de tres dominios."}
{"id": "286826", "revid": "25871", "url": "https://gl.wikipedia.org/wiki?curid=286826", "title": "FOX Italia", "text": "FOX Italia \u00e9 unha canle de entretemento en Italia emitida pola filial italiana da rede estadounidense Century FOX. A s\u00faa propiedade, como tam\u00e9n a s\u00faa xesti\u00f3n, v\u00e9n da man de Fox International Channels Italy e a plataforma de pago de sat\u00e9lite italiana onde emite na canle 111. Tam\u00e9n ten d\u00faas canles adicionais onde emite a mesma programaci\u00f3n cunha hora e d\u00faas horas de diferenza respectivamente do que xa emitiu a canle FOX, estes est\u00e1n dispo\u00f1ibles na canle 112 ( FOX +1) e o 141 ( FOX +2) da plataforma de pago. Lanzado no 2003, transmite as series de m\u00e1is renome das televisi\u00f3n internacionais, en italiano ou ben escollendo a versi\u00f3n inglesa nas opci\u00f3ns de son da canle.\nO grupo 20th Century FOX tam\u00e9n emite alg\u00fans dos seus diversos canais da FOX para Espa\u00f1a e Portugal, como tam\u00e9n en Italia a versi\u00f3n italiana do The History Channel.\nNo 2009, comezou a transmitir a versi\u00f3n en HD (Alta definici\u00f3n)."}
{"id": "286828", "revid": "5863", "url": "https://gl.wikipedia.org/wiki?curid=286828", "title": "Licenciado", "text": ""}
{"id": "286829", "revid": "5863", "url": "https://gl.wikipedia.org/wiki?curid=286829", "title": "Diplomado", "text": ""}
{"id": "286830", "revid": "15490", "url": "https://gl.wikipedia.org/wiki?curid=286830", "title": "C\u00e1tedra de ensino secundario", "text": "No sistema educativo espa\u00f1ol, un catedr\u00e1tico de ensino secundario \u00e9 un profesor que alcanzou o posto m\u00e1is alto na escala do profesorado de ensinos non universitarios. Son funcionarios do grupo A1 e te\u00f1en un complemento de destino de nivel 26.\nEn Espa\u00f1a, o posto de catedr\u00e1tico de ensino secundario est\u00e1 regulado pola LOE, Lei Org\u00e1nica de Educaci\u00f3n, aprobada no ano 2006. Para acceder a el, fai falta ser previamente profesor de ensino secundario (para o que \u00e9 un requisito previo ser licenciado, diplomado, enxe\u00f1eiro ou arquitecto e aprobar unha oposici\u00f3n cun m\u00ednimo de oito anos de antig\u00fcidade, e pasar o correspondente proceso selectivo).\nEntre outras, \u00e9 funci\u00f3n dos catedr\u00e1ticos o desempe\u00f1o da xefatura dos departamentos did\u00e1cticos dos institutos de ensino secundario."}
{"id": "286833", "revid": "17467", "url": "https://gl.wikipedia.org/wiki?curid=286833", "title": "C\u00e1tedra de ensinanza secundaria", "text": ""}
{"id": "286834", "revid": "17467", "url": "https://gl.wikipedia.org/wiki?curid=286834", "title": "Catedr\u00e1tico de ensinanza secundaria", "text": ""}
{"id": "286835", "revid": "17467", "url": "https://gl.wikipedia.org/wiki?curid=286835", "title": "Catedr\u00e1tico de ensino medio", "text": ""}
{"id": "286836", "revid": "17467", "url": "https://gl.wikipedia.org/wiki?curid=286836", "title": "Catedr\u00e1tico de Ensino Medio", "text": ""}
{"id": "286837", "revid": "1410", "url": "https://gl.wikipedia.org/wiki?curid=286837", "title": "Guerra de Borgo\u00f1a", "text": "A guerra de Borgo\u00f1a (ou guerras de Borgo\u00f1a) foi un conflito entre o ducado de Borgo\u00f1a e o seu aliado o ducado de Savoia contra o reino de Francia e o ducado de Lorena, no que tam\u00e9n interveu a Antiga Confederaci\u00f3n Su\u00edza, que desempe\u00f1ar\u00eda un papel decisivo.\nA guerra aberta desatouse en 1474 e, nos anos seguintes, o duque de Borgo\u00f1a, Carlos o Temerario, ser\u00eda derrotado m\u00e1is tres veces nos campos de batalla e morto na batalla de Nancy (1477).\nAntecedentes.\nOs duques de Borgo\u00f1a conseguiran durante cen anos formar unha poderosa forza de combate entre Francia e o Sacro Imperio Romano Xerm\u00e1nico. As s\u00faas posesi\u00f3ns inclu\u00edan, ademais dos seus territorios orixinais do ducado de Borgo\u00f1a e o Franco Condado, e entre outras, as rexi\u00f3ns dos condados de Flandres, Luxemburgo e Brabante, de grande importancia econ\u00f3mica.\nOs duques de Borgo\u00f1a segu\u00edan pol\u00edticas de expansi\u00f3n, especialmente en Alsacia e Lorena, buscando unir xeograficamente as s\u00faas posesi\u00f3ns do norte e do sur.\nEntrando previamente en conflito co rei franc\u00e9s (Borgo\u00f1a pux\u00e9rase do lado dos ingleses na guerra dos Cen Anos), os avances de Carlos o Temerario ao longo do Rin provocaron un conflito cos Habsburgo, e especialmente co emperador Frederico III.\nO conflito.\nEn 1469, o arquiduque Sexismundo de Austria empe\u00f1ou as s\u00faas posesi\u00f3ns en Alsacia a Carlos o Temerario, duque de Borgo\u00f1a, como feudo, para que as protexese contra a expansi\u00f3n da Antiga Confederaci\u00f3n Su\u00edza.\nA intervenci\u00f3n de Carlos ao oeste do Rin non lle dera ningunha raz\u00f3n para atacar os confederados, como quer\u00eda Sexismundo, pero o seu embargo pol\u00edtico \u00e1s cidades de Basilea, Estrasburgo e Mulhouse, dirixidas por Peter von Hagenbach, fixo que estas cidades acudisen a Berna en busca de axuda.\nA estratexia expansionista de Carlos sufriu unha primeira derrota cando fracasou no ataque ao arcebispado de Colonia, tras o errado sitio de Neuss (1473\u20131474).\nNunha segunda fase, Sexismundo buscaba un acordo de paz coa Confederaci\u00f3n Su\u00edza, que acabou conseguindo en Constanza en 1474, coa mediaci\u00f3n do rei Lu\u00eds XI de Francia. Quer\u00eda comprar outra vez as s\u00faas posesi\u00f3ns alsacianas, agora en poder de Carlos, oferta que este \u00faltimo declinou.\nPouco despois, von Hagenbach foi capturado e decapitado en Alsacia, e os su\u00edzos, aliados das cidades alsacianas e con Sexismundo de Austria nunha \"liga antiborgo\u00f1oa\", conquistaron parte do Xura borgo\u00f1\u00f3n (o Franco Condado) tras ga\u00f1ar a batalla de H\u00e9ricourt en novembro de 1474.\nAo ano seguinte, as forzas bernesas ocuparon e arrasaron o Vaud, que pertenc\u00eda ao duque de Savoia, que era aliado de Carlos o Temerario. No Valais, a rep\u00fablica independente dos \"Sieben Zenden\", xunto cos berneses e outras tropas confederadas, expulsaron os de Savoia do baixo Valais tras vencer na batalla de Planta en novembro de 1475.\nEn 1476 Carlos contraatacou e marchou contra Grandson, que pertenc\u00eda a Pierre de Romont de Savoia, e a s\u00faa gornici\u00f3n ser\u00eda afogada no lago a pesar de ter capitulado.\nCando as forzas confederadas chegaron uns d\u00edas m\u00e1is tarde, o ex\u00e9rcito de Carlos sufriu unha derrota enorme na batalla de Grandson, e foi forzado a abandonar o campo, deixando a s\u00faa artillar\u00eda e moitas provisi\u00f3ns.\nTras recrutar un novo ex\u00e9rcito, foi novamente vencido na batalla de Morat.\nFinalmente, Carlos caeu morto na batalla de Nancy en 1477, na que os su\u00edzos loitaron xunto a un ex\u00e9rcito de Ren\u00e9 II de Lorena.\nConsecuencias.\nComo consecuencia, o ducado de Borgo\u00f1a e moitas outras posesi\u00f3ns borgo\u00f1oas pasar\u00edan a Francia, mentres que as terras de Borgo\u00f1a nos Pa\u00edses Baixos e o condado de Borgo\u00f1a (o \"Franco Condado\") ser\u00edan herdados pola filla de Carlos, Mar\u00eda de Borgo\u00f1a, e pasaron finalmente \u00e1 Casa de Habsburgo.\nTras a morte de Carlos o Temerario, a dinast\u00eda dos Valois-Borgo\u00f1a extinguiuse. Os territorios de Flandres dos Borgo\u00f1a pasaron a ser posesi\u00f3n dos Habsburgo, cando o arquiduque Maximiliano I de Habsburgo, que m\u00e1is tarde ser\u00eda emperador do Sacro Imperio, casou coa \u00fanica filla de Carlos, Mar\u00eda de Borgo\u00f1a.\nO ducado de Borgo\u00f1a pasou a ser parte de Francia baixo o control do rei Lu\u00eds XI.\nO Franco Condado pasou inicialmente a mans francesas, pero m\u00e1is tarde foi cedido (en 1493) ao fillo de Maximiliano I, Filipe \"o Fermoso\" polo rei franc\u00e9s Carlos VIII no tratado de Senlis, nun intento por manter o emperador neutral durante a invasi\u00f3n de Italia, que Carlos planeara.\nAs vitorias dos Confederados sobre unha das potencias europeas m\u00e1is poderosas militarmente d\u00e9ronlle unha gran reputaci\u00f3n de invincibilidade, e a guerra de Borgo\u00f1a marcou o principio do emprego dos mercenarios su\u00edzos nos campos de batalla de Europa."}
{"id": "286838", "revid": "22795", "url": "https://gl.wikipedia.org/wiki?curid=286838", "title": "Guerras de Borgo\u00f1a", "text": ""}
{"id": "286853", "revid": "1131", "url": "https://gl.wikipedia.org/wiki?curid=286853", "title": "PO-307", "text": "A PO-307 \u00e9 unha estrada convencional que vai da parroquia de Deiro, no concello de Vilanova de Arousa, ata a Illa de Arousa, sendo a ponte que forma parte desta estrada a \u00fanica que une a illa co continente. A Xunta de Galicia \u00e9 a administraci\u00f3n propietaria da estrada, formando parte da s\u00faa rede primaria complementaria."}
{"id": "286854", "revid": "23204", "url": "https://gl.wikipedia.org/wiki?curid=286854", "title": "Afonso de Borb\u00f3n e Dampierre", "text": "Afonso de Borb\u00f3n e Dampierre, duque de C\u00e1diz, nado en Roma (Reino de Italia) o 20 de abril de 1936 e finado en Beaver Creek (condado de Eagle, Colorado) o 30 de xaneiro de 1989, foi un nobre espa\u00f1ol, curm\u00e1n de Xo\u00e1n Carlos de Borb\u00f3n e Borb\u00f3n e pretendente lexitimista ao trono de Francia entre o 20 de marzo de 1975 (data da morte do seu pai) e a s\u00faa propia morte.\nEra fillo do infante de Espa\u00f1a Xaime de Borb\u00f3n e Battenberg, duque de Segovia, e da s\u00faa primeira esposa, Emanuela de Dampierre e, polo tanto, neto do rei Afonso XIII de Espa\u00f1a.\nTraxectoria.\nAlfonso naceu na Cl\u00ednica Santa Anna, en Roma. Foi bautizado na casa da s\u00faa avoa materna, a princesa italiana Vittoria Ruspoli, dos pr\u00edncipes de Poggio Suasa, o \"Palazzo Ruspoli\", na Via del Corso, polo Cardeal Euxenio Pacelli (despois papa P\u00edo XII).\nFamilia.\nO seu pai Xaime de Borb\u00f3n renunciou en 1933 aos dereitos de sucesi\u00f3n ao trono de Espa\u00f1a para el e os seus descendentes pola s\u00faa limitaci\u00f3n f\u00edsica, posto que era xordomudo, e por expresa orde do rei Afonso XIII de Espa\u00f1a (o seu pai), que naquela \u00e9poca xa se encontraba no exilio debido \u00e1 proclamaci\u00f3n en 1931 da Segunda Rep\u00fablica espa\u00f1ola.\nXaime de Borb\u00f3n contraeu matrimonio, alg\u00fans anos despois, con Emanuela de Dampierre, unha muller que, a\u00ednda que provi\u00f1a de familia nobre, non pertenc\u00eda \u00e1 realeza, un requisito para evitar quedar exclu\u00eddo da li\u00f1a sucesoria que estivo vixente na monarqu\u00eda espa\u00f1ola desde o reinado de Carlos III.\nAfonso de Borb\u00f3n s\u00f3 tivo un irm\u00e1n, Gonzalo de Borb\u00f3n e Dampierre (1937-2000), con quen tivo moi boa relaci\u00f3n. Recibiron xuntos a primeira comu\u00f1\u00f3n o 8 de decembro de 1946 no palacio dos seus t\u00edos maternos, os condes Miani di Angoris. O mesmo d\u00eda, foron confirmados polo Pedro Segura, arcebispo de Sevilla.\nOs seus pais separ\u00e1ronse moi pronto, e o infante Xaime volveu a casar, esta vez cunha cantante de cabaret prusiana, divorciada e nai dunha filla, Charlotte Luise Auguste Tiedemann (1919-1979); por outra parte, Emanuela de Dampierre casou cun banqueiro milan\u00e9s, Antonio Sozzani (1918-2007).\nOs dous irm\u00e1ns, Afonso e Gonzalo, estudaron primeiro no Liceo franc\u00e9s \"Chateaubriand\" de Roma e, posteriormente, nun internado su\u00edzo, San Xo\u00e1n de Friburgo. Adoitaban acudir a Lausana para visitar a s\u00faa avoa \"Gangan\", a ra\u00ed\u00f1a Vitoria Ux\u00eda, quen lles profesaba verdadeiro afecto.\nAfonso, que at\u00e9 os 17 anos non falaba o espa\u00f1ol e soamente entend\u00eda italiano e franc\u00e9s, contratou un profesor particular que lle deu clases de espa\u00f1ol no internado onde viv\u00eda.\nAfonso XIII nunca considerou os seus netos Afonso e Gonzalo membros da li\u00f1a sucesoria debido \u00e1 renuncia do seu pai. En 1954, co permiso do xeneral Franco, os irm\u00e1ns marcharon a Espa\u00f1a. Non era a primeira vez que Afonso pisaba terra espa\u00f1ola, dado que uns anos antes, mentres navegaba cos seus amigos polo Mediterr\u00e1neo desde a costa francesa, unha tormenta obrigounos a ancorar nun porto dunha illa pr\u00f3xima (que resultou ser Ibiza. Afonso comentou posteriormente que, comparado con Italia e Francia, Espa\u00f1a lle parecera un pa\u00eds moi pobre.\nPrimeiro residiu en Bilbao, onde estudou Dereito na Universidade de Deusto. Despois continuou cursando estudos en Valladolid e na Universidade San Pablo CEU de Madrid. En plena carreira universitaria, puido cumprir o servizo militar na Academia de Cabaler\u00eda de Valladolid e, como an\u00e9cdota, certo xeneral de dita academia protestou pola inscrici\u00f3n do xove Afonso, aducindo que era italiano e que deb\u00eda volver ao pa\u00eds do seu nacemento, Italia.\nFoi padri\u00f1o de bautismo da infanta Cristina en 1965.\nVida p\u00fablica.\nFrancisco Franco designou, o ano 1969, o primo de Afonso Xo\u00e1n Carlos de Borb\u00f3n e Borb\u00f3n como sucesor na Xefatura do Estado. Alg\u00fans anos antes, Afonso de Borb\u00f3n especulara na televisi\u00f3n francesa a s\u00faa posibilidade de poder ser rei de Espa\u00f1a: \u00abHai tres condici\u00f3ns para isto: ter sangue real, ter trinta anos de idade e ser espa\u00f1ol. Obviamente, eu cumpro ditos requisitos\u00bb mencionou. Posibelmente estas especulaci\u00f3ns tiveron a s\u00faa orixe cando o seu pai, Xaime de Borb\u00f3n e Battenberg, se retractou da s\u00faa renuncia ao trono e se autoproclamou como o \"Xefe da Casa Real dos Borb\u00f3ns\" nas s\u00faas ramas espa\u00f1ola e francesa, as\u00ed como \"duque de Anjou\".\nCando Franco designou o futuro Xo\u00e1n Carlos I como sucesor, nomeou a Afonso de Borb\u00f3n e Dampierre embaixador de Espa\u00f1a en Suecia. Foi al\u00ed onde encontrou a s\u00faa futura esposa, Mar\u00eda do Carme Mart\u00ednez-Bordi\u00fa e Franco. O seu futuro sogro, o marqu\u00e9s de Villaverde, Crist\u00f3bal Mart\u00ednez-Bordi\u00fa, levouna a un acto en Estocolmo ao que Afonso o convidara.\nEntre outros cargos, foi presidente do Instituto de Cultura Hisp\u00e1nica (actual Agencia Espa\u00f1ola de Cooperaci\u00f3n Internacional para el Desarrollo, AECID), realizando varias viaxes oficiais a Latinoam\u00e9rica. Entre outros lugares, a Centroam\u00e9rica, onde logrou o compromiso dunha nova sede para o Centro Cultural de Espa\u00f1a en Guatemala (Instituto Guatemalteco de Cultura Hisp\u00e1nica). Na recensi\u00f3n deste acto, o diario \"ABC\" de Sevilla prognosticaba que \u00aboutras sedes do Instituto de Cultura Hisp\u00e1nica levantaranse probabelmente nun futuro pr\u00f3ximo na zona do Caribe\u00bb.\nAs\u00ed mesmo, foi presidente da Federaci\u00f3n Espa\u00f1ola de Esqu\u00ed e do Comit\u00e9 Ol\u00edmpico Espa\u00f1ol, ademais de conselleiro de Campsa e Asesa. Militarmente, Afonso ti\u00f1a o grao de oficial do Ex\u00e9rcito do Aire de Espa\u00f1a.\nMatrimonio e fillos.\nO 23 de decembro de 1971 Afonso fixo formal a s\u00faa petici\u00f3n de man aos pais de Carmen Mart\u00ednez-Bordi\u00fa no Palacio de El Pardo, con asistencia da s\u00faa nai, Emanuela de Dampierre, e do seu irm\u00e1n, Gonzalo de Borb\u00f3n e Dampierre, a\u00ednda que non do seu pai, o infante Xaime de Borb\u00f3n e Battenberg. O 8 de marzo de 1972 casaron na capela de dito palacio. Para asistir a este acontecemento, chegou a Madrid o pai de Afonso, por primeira vez en corenta anos desde a s\u00faa sa\u00edda ao exilio, e ao chegar rompeu a chorar, segundo contou o seu outro fillo, Gonzalo, que o recibiu no Aeroporto de Barajas. Foron padri\u00f1os de voda o xeneral Franco (por parte da noiva) e Emanuela de Dampierre (por parte do noivo).\nDespois de que Afonso contraera matrimonio con Carmen Mart\u00ednez-Bordi\u00fa, os rumores dunha pos\u00edbel alteraci\u00f3n da li\u00f1a sucesoria volveron a divulgarse. O matrimonio recibiu de Xo\u00e1n de Borb\u00f3n o ducado de C\u00e1diz. Alg\u00fans familiares e persoas da contorna de Francisco Franco, especialmente a s\u00faa esposa Carmen Polo, quer\u00edan que Afonso fose designado sucesor de Franco a t\u00edtulo de rei, en lugar do seu primo Xo\u00e1n Carlos. Franco sent\u00eda verdadeira aversi\u00f3n cara o pai de Xo\u00e1n Carlos, Xo\u00e1n de Borb\u00f3n e Battenberg e, desde alg\u00fans sectores especul\u00e1base que dito cambio se levar\u00eda a cabo.\nPor\u00e9n, Franco non alterou os plans de sucesi\u00f3n da Xefatura do Estado previstos desde 1969, e Xo\u00e1n Carlos de Borb\u00f3n ser\u00eda proclamado rei de Espa\u00f1a, tras a morte do ditador, o 20 de novembro de 1975.\nDespois da voda, os noivos traslad\u00e1ronse a Estocolmo, onde Afonso seguiu desempe\u00f1ando os labores de embaixador durante todo o seu mandato. Estando en Suecia, o matrimonio anunciou que esperaban o seu primeiro fillo: Francisco de As\u00eds de Borb\u00f3n, que naceu na \"Cl\u00ednica de San Francisco de As\u00eds\" de Madrid o 22 de novembro de 1972. Tivo como padri\u00f1os o seu bisav\u00f3 materno o xeneral Franco, e a s\u00faa bisavoa paterna, a princesa Vittoria Ruspoli. Case dous anos despois, o 25 de abril de 1974 naceu Lu\u00eds Afonso de Borb\u00f3n, na mesma cl\u00ednica que o seu irm\u00e1n. Tivo como padri\u00f1os a s\u00faa bisavoa materna, Carmen Polo, e o seu av\u00f3 paterno, o infante Xaime de Borb\u00f3n e Battenberg, que foi representado polo seu fillo Gonzalo.\nO 20 de marzo de 1975, o infante Xaime de Borb\u00f3n e Battenberg morreu en Su\u00edza; estivera d\u00faas veces na s\u00faa patria nos \u00faltimos anos da s\u00faa vida e s\u00f3 co\u00f1eceu o seu primeiro neto, Francisco, cando este foi bautizado pouco despois do seu nacemento. O duque de C\u00e1diz e o seu irm\u00e1n puideron chegar a tempo ao hospital su\u00edzo onde se encontraba internado o seu pai, que a\u00ednda estaba consciente; despois caeu en coma e morreu aos poucos d\u00edas. Nese mesmo ano 1975, Afonso tam\u00e9n perdeu o seu av\u00f3 materno, Roger de Dampierre, vizconde de Dampierre, duque pontificio de San Lorenzo Nuovo e nobre de Viterbo.\nEn 1979, Afonso e Carmen separ\u00e1ronse. O 24 de maio de 1982, anunciaron o seu divorcio. Ese mesmo ano faleceu a s\u00faa avoa materna, Vittoria Emilia Ipsicratea Agricola, princesa Ruspoli de Poggio Suasa.\n\u00daltimos anos de vida e falecemento.\nDous anos despois do seu divorcio, o domingo 5 de febreiro de 1984, cinco minutos antes das oito da tarde, conducindo un turismo Citro\u00ebn CX 25 GTI, Afonso sufriu un terr\u00edbel accidente automobil\u00edstico ao chocar, superado un sinal de stop, contra un cami\u00f3n Pegaso no cruzamento do ramal de sa\u00edda da autoestrada A 15 (hoxe AP 15) coa estrada comarcal C-101 (hoxe N-113) no termo municipal de Corella (Navarra) cerca de Cintru\u00e9nigo), cando volv\u00eda de esquiar na estaci\u00f3n de Ast\u00fan e, como consecuencia do accidente, o seu fillo m\u00e1is vello, Francisco de As\u00eds, faleceu no hospital en Pamplona, o 7 de febreiro de 1984 aos 11 anos de idade. No coche viaxaba tam\u00e9n o seu fillo m\u00e1is novo, Lu\u00eds Afonso, e a institutriz dos nenos. Afonso de Borb\u00f3n e Dampierre non puido estar no enterro do seu fillo por estar a s\u00faa propia vida en perigo.\nO 16 de decembro de 1986, o duque de C\u00e1diz e Carmen Mart\u00ednez-Bordi\u00fa (apelidada ent\u00f3n Rossi) obtiveron no Tribunal da Rota Romana de Madrid, a nulidade eclesi\u00e1stica do seu matrimonio.\nAfonso tivo unha relaci\u00f3n coa actriz arxentina Mirta Miller, que publicou posteriormente un libro sobre da s\u00faa relaci\u00f3n con Afonso de Borb\u00f3n. A profesi\u00f3n dela, as\u00ed como a s\u00faa participaci\u00f3n en diversos filmes na \u00e9poca da transici\u00f3n, causaron certa pol\u00e9mica entre os lexitimistas, que v\u00edan a relaci\u00f3n como inadecuada. Posteriormente, na \u00faltima etapa da s\u00faa vida, tivo unha relaci\u00f3n sentimental est\u00e1bel, con visos de acabar en matrimonio, coa arquiduquesa Mar\u00eda Constanza de Habsburgo, filla do arquiduque Carlos Lu\u00eds, e da princesa Iolanda de Ligne (n. 1923), relaci\u00f3n que era do agrado da nai de Afonso.\nEn 1988 falece en Madrid a que fora a s\u00faa avoa pol\u00edtica, Carmen Polo.\nAfonso de Borb\u00f3n e Dampierre morreu traxicamente o 30 de xaneiro de 1989 nun accidente de esqu\u00ed en Beaver Creek, condado de Eagle (Colorado). Viaxara aos Estados Unidos para gozar do seu deporte favorito, o esqu\u00ed, durante a celebraci\u00f3n dos Campionatos do Mundo. A s\u00faa morte ocorreu mentres se encontraba inspeccionando as pistas de Beaver Creek despois da celebraci\u00f3n dunhas probas de esqu\u00ed feminino; encontrouse co seu amigo Toni Sailer (1935-2009), campi\u00f3n de esqu\u00ed austr\u00edaco, e baixaron xuntos polas pistas; ao chegar \u00e1 meta, Sailer parou ao ver un cabo demasiado baixo e foi avisar do perigo aos esquiadores. Por\u00e9n, Afonso pasou pola esquerda de Sailer e o cabo cortoulle o pescozo. A presenza de Afonso nas pistas foi obxecto de discusi\u00f3n e, ao parecer, un empregado estivera manipulando o cabo de aceiro. Ambas as situaci\u00f3ns xustific\u00e1ronse nun comuniado do sh\u00e9riff de Beaver Creek.\nA morte de Afonso certificouse \u00e1 chegada do seu cad\u00e1ver a un centro m\u00e9dico da zona. Segundo o informe preliminar da autopsia, a morte foi instant\u00e1nea, pero cando o recolleron das pistas, tempo despois do accidente, a\u00ednda ti\u00f1a un pulso d\u00e9bil.\nO seu cad\u00e1ver foi repatriado e enterrado no Mosterio das Descalzas Reais de Madrid, onde descansan tam\u00e9n os restos do seu fillo Francisco desde 1984. Desde o ano 2000, tam\u00e9n descansan en dita capela os restos do irm\u00e1n de Alfonso, Gonzalo de Borb\u00f3n e Dampierre, falecido en Lausana, Su\u00edza, a consecuencia dunha leucemia.\nO estra\u00f1o suceso do falecemento de Afonso suscitou un forte debate que contin\u00faa hoxe en d\u00eda sobre se foi intencionado ou un simple descoido do operario que deb\u00eda colocar unha pancarta publicitaria, e que desaparecer\u00eda nos seguintes d\u00edas do suceso. Os poucos familiares que falaron do caso quixeron consideralo un accidente, a\u00ednda que ning\u00fan excl\u00fae a posibilidade de que fora un homicidio, que como tal quedou rexistrado nos arquivos do sh\u00e9riff de Beaver Creek.\nAfonso de Borb\u00f3n e Dampierre foi considerado por alg\u00fans sectores (moi minoritarios) do lexitimismo franc\u00e9s como cabeza da casa real francesa co nome de \"Afonso II de Francia\", ao ser o suposto descendente m\u00e1is directo por li\u00f1a paterna de Hugo Capeto e, por tanto, herdeiro dos antigos reis franceses segundo o dereito do Antigo R\u00e9xime. Por\u00e9n, estas pretensi\u00f3ns xamais obtiveron ning\u00fan reco\u00f1ecemento nin validez oficial, e incluso a s\u00faa mesma base foi cuestionada debido \u00e1 expl\u00edcita renuncia dos seus dereitos do pai de Afonso, para si e para os seus descendentes.\nDesde a morte de Afonso, o seu fillo Lu\u00eds Afonso \u00e9 considerado por alg\u00fans mon\u00e1rquicos franceses como Lu\u00eds XX de Francia, virtual rei de dito pa\u00eds, e titular dos ducados de Anjou, Borb\u00f3n e de Touraine, a\u00ednda que oficialmente non se lle reco\u00f1ecen tales distinci\u00f3ns, nin ningunha outra, xa que en Espa\u00f1a tampouco pos\u00fae ning\u00fan t\u00edtulo nobiliario na actualidade.\nDurante a segunda quincena de setembro de 2010, a canle espa\u00f1ola Telecinco emitiu un telefilme biogr\u00e1fico (\"biopic\") sobre a vida de Afonso de Borb\u00f3n e Dampierre, en dous cap\u00edtulos, titulado \"Alfonso, el pr\u00edncipe maldito\". O papel de Afonso foi interpretado polo actor espa\u00f1ol Jos\u00e9 Luis Garc\u00eda P\u00e9rez.\nDistinci\u00f3ns honor\u00edficas.\nAfonso foi Cabaleiro das Ordes de Malta, Sagrada e Militar Orde Constantiniana de San Xurxo, Orde Militar e Hospitalaria de San Mauricio e San L\u00e1zaro, Estrela Polar de Suecia, Real e Distinguida Orde Civil Americana de Isabel a Cat\u00f3lica etc."}
{"id": "286855", "revid": "98629", "url": "https://gl.wikipedia.org/wiki?curid=286855", "title": "Ducado de C\u00e1diz", "text": "O Ducado de C\u00e1diz \u00e9 un t\u00edtulo nobiliario espa\u00f1ol concedido por primeira vez polos Reis Cat\u00f3licos a Rodrigo Ponce de Le\u00f3n e N\u00fa\u00f1ez, III conde de Arcos, II marqu\u00e9s de C\u00e1diz, da casa dos Ponce de Le\u00f3n.\nO seu nome ref\u00edre \u00e1 cidade andaluza de C\u00e1diz.\nUnha vez morto o primeiro duque, os Reis Cat\u00f3licos negociaron coa s\u00faa herdeira Francisca Ponce de Le\u00f3n e Jim\u00e9nez de la Fuente a abolici\u00f3n do marquesado e do ducado de C\u00e1diz, reincorporando tras a s\u00faa morte a cidade e os t\u00edtulos \u00e1 Coroa de Castela, \ndando ao seu fillo en compensaci\u00f3n o condado de Casares e elevando o condado de Arcos a ducado de Arcos.\nDurante s\u00e9culos o t\u00edtulo permaneceu en desuso, at\u00e9 o s\u00e9culo XIX. Desde ent\u00f3n o t\u00edtulo de duque de C\u00e1diz ostent\u00e1rono varios membros da familia do rei: Francisco de As\u00eds Luis de Borb\u00f3n, fillo primox\u00e9nito do infante de Espa\u00f1a Francisco de Paula de Borb\u00f3n e, tras a s\u00faa morte o seu irm\u00e1n (de igual nome) Francisco de As\u00eds de Borb\u00f3n, rei consorte, quen apenas utilizou este t\u00edtulo en vida.\nAs\u00ed mesmo recibiu o ducado de C\u00e1diz o infante de Espa\u00f1a Fernando Mar\u00eda de Baviera e Borb\u00f3n e, por \u00faltimo, Afonso de Borb\u00f3n e Dampierre, quen recibiu o t\u00edtulo por iniciativa do av\u00f3 da s\u00faa esposa Carmen Mart\u00ednez-Bordi\u00fa e Franco o xefe do Estado, Francisco Franco Bahamonde.\nSobre esta \u00faltima concesi\u00f3n, o periodista e pol\u00edtico Antonio Font\u00e1n (que m\u00e1is adiante ser\u00eda presidente do Senado) explicou o seguinte:\nDeste xeito, Afonso de Borb\u00f3n recibiu o ducado de C\u00e1diz. O 22 de novembro de 1972, Franco concedeulle por decreto a facultade de usalo en Espa\u00f1a. Tras a morte de Afonso, o t\u00edtulo volveu reverter na Coroa unha vez m\u00e1is."}
{"id": "286856", "revid": "22795", "url": "https://gl.wikipedia.org/wiki?curid=286856", "title": "Duque de C\u00e1diz", "text": ""}
{"id": "286857", "revid": "23204", "url": "https://gl.wikipedia.org/wiki?curid=286857", "title": "Bank of Kigali", "text": "Bank of Kigali (BK) (en galego Banco de Kigali) \u00e9 un banco da Rep\u00fablica de Ruanda. O banco \u00e9 autorizado polo National Bank of Rwanda (Banco Nacional de Ruanda), o regulador bancario do pa\u00eds.\nVisi\u00f3n global.\nBank of Kigali \u00e9 o maior banco comercial de Ruanda por activos. O total dos seus activos foron valorados nuns 611.780 mil d\u00f3lares americanos (RWF:422.36 bill\u00f3ns de francos ruandeses).\nNaquela \u00e9poca, o patrimonio neto do banco era de preto de 102,5 mill\u00f3ns de d\u00f3lares americanos (70.76 bill\u00f3ns de francos ruandeses).\nEn 2010, o banco foi clasificado entre os quince principais bancos comerciais en \u00c1frica Oriental, e un dos primeiros cen bancos en \u00c1frica.\nHistoria.\nBank of Kigali iniciou as s\u00faas operaci\u00f3ns no ano 1966, prestando servizos bancarios comerciais para particulares, pequenas empresas e grandes corporaci\u00f3ns. Antes de 2007, o banco belga Banque Belgolaise ti\u00f1a un 50% das acci\u00f3ns, pero despois do 2007 o goberno de Ruanda c\u00f3mpralle ese 50%. Posteriormente, o goberno vendeu a s\u00faa participaci\u00f3n a outras entidades, inclu\u00edndo ao Fondo de Seguridade Social de Ruanda (SSFR) e o National Post Office of Rwanda (NPR). Estaban en curso plans para que o goberno vendese a maior parte da s\u00faa participaci\u00f3n do banco po\u00f1endo un 25% das participaci\u00f3ns na Bolsa de Valores de Ruanda (RSE), no ano 2011.\nO 21 de xu\u00f1o de 2011, a instituci\u00f3n ruandesa Capital Market Advisory Council ( en galego, Consello Consultivo do Mercado de Capitais) co\u00f1ecido polas iniciais CMAC, deu a s\u00faa aprobaci\u00f3n ao Bank of Kigali de vender o 45% das s\u00faas acci\u00f3ns \u00f3 RSE, as\u00ed como que as s\u00faas acci\u00f3ns estean na bolsa de valores. A negociaci\u00f3n das acci\u00f3ns do banco foron previstas para o d\u00eda 30 de xu\u00f1o de 2011.\nEn abril de 2012, noticias de medios internacionais, indican que o Bank of Kigali estaba no medio dunha expansi\u00f3n para a veci\u00f1a Kenya e Uganda.\nA propiedade.\nEn decembro de 2011, a propiedade de acci\u00f3ns do banco quedou como \u00e9 descrita na t\u00e1boa seguinte:"}
{"id": "286858", "revid": "89787", "url": "https://gl.wikipedia.org/wiki?curid=286858", "title": "U.S. Bancorp", "text": "U.S. Bancorp, tam\u00e9n co\u00f1ecido como U.S. Bank, \u00e9 unha corporaci\u00f3n bancaria radicada nos Estados Unidos de Am\u00e9rica.\nNo ano 2001, Firstar comprou U.S. Bancorp e asumiu o seu nome, movendo as s\u00faas oficinas centrais \u00e1 cidade de Minneapolis.\nHistoria.\nFirstar foi fundada en 1853 en Milwaukee (Wisconsin) como Farmer's and Millers Bank, chegando a ser First Wisconsin National Bank (en galego, Primeiro Banco Nacional de Wisconsin) en 1919. A compa\u00f1\u00eda cambiou o seu nome polo de Firstar en 1988, como resultado da evoluci\u00f3n do banco e das s\u00faas fusi\u00f3ns e adquisici\u00f3ns\nFirstar foi medrando a trav\u00e9s dunha serie de fusi\u00f3ns e adquisici\u00f3ns, inclu\u00edndo Banks of Iowa, Federated Bank, First Colonial Bankshares Corporation, e Investors Bank.\nEn 1999, foi comprada pola Firstar Star Base (anteriormente First National Cincinnati de Cincinnati), que tomou o nome Firstar. M\u00e1is adiante mercou o Mercantil Bancorporation de St. Louis, cinco meses despois. O 27 de febreiro de 2001, Firstar completou a s\u00faa adquisici\u00f3n de U.S.Bancorp de Minneapolis, e cambiou o seu nome a U.S. Bancorp."}
{"id": "286859", "revid": "22570", "url": "https://gl.wikipedia.org/wiki?curid=286859", "title": "Valencia, Venezuela", "text": "Valencia (tam\u00e9n chamada Nueva Valencia del Rey) \u00e9 unha cidade industrial e cultural de Venezuela, sendo ademais a capital do municipio hom\u00f3nimo e do estado de Carabobo, tam\u00e9n \u00e9 a terceira cidade en poboaci\u00f3n no pa\u00eds, ten aproximadamente 2.000.000 habitantes e 1.385.202 hab. na \u00e1rea metropolitana. At\u00f3pase a uns 180\u00a0km de Caracas xunto co amplo val da Cordilleira da Costa, atravesado polo r\u00edo Cabriales, preto do lago Valencia, no centro-norte. A cidade de Valencia \u00e9 considerada un dos principais centros industriais do pa\u00eds grazas a alta concentraci\u00f3n de industrias de transformaci\u00f3n na \u00e1rea urbana, ademais de ser o lugar onde est\u00e1n xa establecidas case todas as plantas automobil\u00edsticas de Venezuela."}
{"id": "286862", "revid": "10599", "url": "https://gl.wikipedia.org/wiki?curid=286862", "title": "Anso\u00e1in", "text": ""}
{"id": "286872", "revid": "23204", "url": "https://gl.wikipedia.org/wiki?curid=286872", "title": "Abaurregaina", "text": "Abaurregaina (en \u00e9uscaro) ou Abaurrea Alta (en castel\u00e1n), oficialmente \"Abaurregaina/Abaurrea Alta\", \u00e9 un concello espa\u00f1ol da Comunidade Foral de Navarra, situado no meiri\u00f1ado de Sang\u00fcesa, na bisbarra de Au\u00f1amendi, no val de Aezkoa e a 70\u00a0km da capital da comunidade, Pamplona. A s\u00faa poboaci\u00f3n en 2013 foi de 136 habitantes (INE), o seu termo municipal ten unha superficie de 21,36\u00a0km\u00b2 e a s\u00faa densidade de poboaci\u00f3n \u00e9 de 6,37 hab/km\u00b2.\nToponimia.\nO nome da localidade prov\u00e9n de \"Abaurre(a)\" + \"-gain(a)\" (de enriba), a\u00ednda que na comarca do Val de Aezkoa pron\u00fanciase como \"Aburregeina\". Este nome \u00e9 cooficial dende a d\u00e9cada de 1980 con \"Abaurrea Alta\".\nXeograf\u00eda.\n\u00c9 o concello situado a maior altitude na provincia de Navarra, a 1039 msnm. Por mor da s\u00faa grande altitude, as temperaturas son cambiantes, con temperaturas de at\u00e9 \u201322\u00a0\u00b0C en inverno e m\u00e1ximas de 37 no ver\u00e1n."}
{"id": "286873", "revid": "1131", "url": "https://gl.wikipedia.org/wiki?curid=286873", "title": "Abaurrepea", "text": "Abaurrepea (en castel\u00e1n: \"Abaurrea Baja\" e oficialmente \"Abaurrepea/Abaurrea Baja\") \u00e9 un concello de Navarra, situado no meiri\u00f1ado de Sang\u00fcesa, na bisbarra de Au\u00f1amendi, no val de A\u00e9zcoa e a 67\u00a0km da capital da comunidade, Pamplona. A s\u00faa poboaci\u00f3n en 2013 foi de 38 habitantes (INE), o seu termo municipal ten unha superficie de 10,89\u00a0km\u00b2 e a s\u00faa densidade de poboaci\u00f3n \u00e9 de 3,49 hab/km\u00b2.\nToponimia.\nO nome da localidade \u00e9 \"Abaurrepea\", que prov\u00e9n de \"Abaurre(a)\" + \"-pe(a)\" (de abaixo), a\u00ednda que na comarca do Val de Aezkoa pron\u00fanciase como \"Aburrepea\". Este nome \u00e9 cooficial dende a d\u00e9cada de 1980 xunto con \"Abaurrea Baja\"."}
{"id": "286874", "revid": "1131", "url": "https://gl.wikipedia.org/wiki?curid=286874", "title": "Irurtzun", "text": "Irurtzun (en castel\u00e1n: \"Irurzun\") \u00e9 un concello de Navarra, situado no meiri\u00f1ado de Pamplona, na bisbarra de La Barranca, no val de Arakil e a 20\u00a0km da capital da comunidade, Pamplona. A s\u00faa poboaci\u00f3n en 2013 foi de 2.300 habitantes (INE), o seu termo municipal ten unha superficie de 3,5\u00a0km\u00b2 e a s\u00faa densidade de poboaci\u00f3n \u00e9 de 657,14 hab./km\u00b2.\nAt\u00f3pase na confluencia das autov\u00edas A-10, que comunica Iru\u00f1ea con Vitoria e A-15, que comunica Iru\u00f1ea con Donostia.\nTop\u00f3nimo.\nO top\u00f3nimo Irurtzun prov\u00e9n do \u00e9uscaro, a\u00ednda que ten un significado dubidoso. Segundo o fil\u00f3logo Mikel Belasko poder\u00eda estar relacionado co nome da planta chamada \"zihaurri\" (en certas variantes dialectais \"ihaurri\"), que se corresponde co engo ou sabugueiri\u00f1o. Segundo esta hip\u00f3tese, o nome da planta \"(z)ihaurri\" ir\u00eda acompa\u00f1ado do sufixo abundancial \"-tze\" ou \"tzu\" e do sufixo \"-un\", variante de \"une\", que significa lugar. As\u00ed, o significado etimol\u00f3xico \u00faltimo de Irurtzun ser\u00eda \"lugar con abundancia de engo\".\nA documentaci\u00f3n m\u00e1is antiga que nomea esta poboaci\u00f3n data do s\u00e9culo XIII. Nela \u00e9 mencionada baixo os nomes \"Yrur\u00e7un\", \"Hirur\u00e7u\", \"Irusun\", \"Irur\u00e7un\" ou \"I\u00e7ur\u00e7un\".\nO nome vasco e castel\u00e1n da localidade difiren na s\u00faa pronunciaci\u00f3n e forma de escribir, a\u00ednda que orixinalmente eran com\u00fans. Da forma orixinal \"Irur\u00e7un\" pasou en castel\u00e1n a \"Irurzun\", mentres que en lingua vasca mantivo a pronunciaci\u00f3n orixinal, que actualmente se transcribe como \"Irurtzun\". En 1996, cando o concello de Irurzun constitu\u00eduse en concello independente separ\u00e1ndose de Arakil adoptou como denominaci\u00f3n oficial a variante vasca do top\u00f3nimo.\nXeograf\u00eda.\nIrurtzun at\u00f3pase no extremo oriental do corredor da Barranca, \u00f3 p\u00e9 dos montes Erga (1088 msnm) e Gaztelu (996 msnm). Devanditos montes conectan coa Serra de Aralar e Andia respectivamente.\nBarrios.\nDos Hermanas, Ardubil, Aralar, San Mart\u00edn, Ardanzeta, Urbasa, Aldapa...\nLocalidades lim\u00edtrofes.\nO concello limita polo norte con Latasa e Aguinaga, polo sur con Izurdiaga, polo leste con Aizcorbe e polo oeste con Etxeberri."}
{"id": "286875", "revid": "1131", "url": "https://gl.wikipedia.org/wiki?curid=286875", "title": "Auritz", "text": "Auritz (en castel\u00e1n: \"Burguete\" e oficialmente \"Auritz/Burguete\") \u00e9 un concello de Navarra, situado no meiri\u00f1ado de Sang\u00fcesa, na bisbarra de Au\u00f1amendi e a 45\u00a0km da capital da comunidade, Pamplona. A s\u00faa poboaci\u00f3n en 2013 foi de 260 habitantes (INE), o termo municipal ten unha superficie de 19,19\u00a0km\u00b2 e a densidade de poboaci\u00f3n \u00e9 de 13,55 hab./km\u00b2.\nS\u00edmbolos.\nAdoptouse como Escudo municipal o que figuraba na fachada da igrexa San Nicol\u00e1s de Bari, no ano 1952. O Escudo de armas de Auritz ten o seguinte bras\u00f3n:"}
{"id": "286876", "revid": "1131", "url": "https://gl.wikipedia.org/wiki?curid=286876", "title": "Burguete", "text": "O top\u00f3nimo Burguete pode referirse a:"}
{"id": "286877", "revid": "10599", "url": "https://gl.wikipedia.org/wiki?curid=286877", "title": "Irurzun", "text": ""}
{"id": "286878", "revid": "10599", "url": "https://gl.wikipedia.org/wiki?curid=286878", "title": "Abaurrea Alta", "text": ""}
{"id": "286879", "revid": "10599", "url": "https://gl.wikipedia.org/wiki?curid=286879", "title": "Abaurrea Baja", "text": ""}
{"id": "286880", "revid": "1131", "url": "https://gl.wikipedia.org/wiki?curid=286880", "title": "Real Academia da Historia", "text": "A Real Academia da Historia \u00e9 unha instituci\u00f3n encargada do estudo da Historia de Espa\u00f1a e ten a s\u00faa sede na vila de Madrid.\nHistoria.\nAs orixes da Real Academia da Historia est\u00e1n nos faladoiros nos que participaban varios eruditos, dende 1735, na casa de Juli\u00e1n Hermosilla, avogado dos Reales Consejos, para tratar asuntos de Historia.\nPosteriormente, trasladaron os faladoiros aos sal\u00f3ns da acabada de crear Real Biblioteca e solicitaron a protecci\u00f3n do rei Filipe V, que lla outorgou creando oficialmente a Real Academia de la Historia mediante Real Decreto o 18 de abril de 1738, e aprobando os seus estatutos mediante Real C\u00e9lula o 17 de xu\u00f1o do mesmo ano, onde se establec\u00eda que a finalidade da Academia era a de aclarar \"\u00aba importante verdade dos sucesos, desterrando as f\u00e1bulas introducidas pola ignorancia ou pola malicia, conducindo ao co\u00f1ecemento de moitas cousas que escureceu a antig\u00fcidade ou ten sepultado o descoido\u00bb\".\nEn 1785, Carlos III ordena o seu traslado \u00e1 Casa de la Panader\u00eda, na Plaza Mayor de Madrid, onde xa estaba situada a biblioteca da Real Academia da Historia desde 1775.\nEn 1836, o goberno de Mendiz\u00e1bal, concedeulle \u00e1 Academia gran n\u00famero de c\u00f3dices, documentos e libros, ademais do caseir\u00f3n chamado \"Nuevo Rezado\" na madrile\u00f1a r\u00faa do Le\u00f3n, n\u00famero 21, que pertencera aos monxes xer\u00f3nimos do Escorial ata a desamortizaci\u00f3n dos bens das ordes relixiosas, onde se trasladou oficialmente por Real Orde de 23 de xullo de 1837, a\u00ednda que na pr\u00e1ctica non se trasladar\u00eda a el ata 1874.\nDesde o 1 de xaneiro de 1938, data da s\u00faa creaci\u00f3n, forma parte do Instituto de Espa\u00f1a.\nSede.\nA actual sede foi dese\u00f1ada polo arquitecto Juan de Villanueva, e o edificio ti\u00f1a como finalidade albergar os libros de rezos (de a\u00ed o nome do caseir\u00f3n de \"Novo Rezado\") dos monxes xer\u00f3nimos do mosteiro do Escorial, por iso hai unha grella, s\u00edmbolo do martirio de San Lourenzo, na fachada do edificio. As obras de construci\u00f3n comezaron en 1788, con austeridade na ornamentaci\u00f3n, mais con grandes proporci\u00f3ns e valiosos materiais. As cr\u00f3nicas da \u00e9poca contan a admiraci\u00f3n das xentes, cando viron entrar por Madrid as carretas que conduc\u00edan as xambas e o lintel da porta tirados por vinte e oito pares de bois.\nEn 1836, o edificio foi desamortizado polo goberno de Mendiz\u00e1bal e adxudicado \u00e1 Academia.\nEntre 1871 e 1874, lev\u00e1ronse a cabo obras de reforma, a cargo do arquitecto Eduardo Saavedra, e foi declarado Monumento Nacional en 1945.\nAo caseir\u00f3n do Nuevo Rezado anexion\u00e1ronse en 1974 o palacio do Marqu\u00e9s de Molins e unha pequena casa da r\u00faa das Huertas, completando as\u00ed todo o quinteiro entre as r\u00faas Le\u00f3n, Huertas, Amor de Dios e Santa Mar\u00eda.\nCr\u00edticas.\nA Academia foi criticada polos seus m\u00e9todos de cooptaci\u00f3n restrinxida, o escaso n\u00famero de mulleres, a hexemon\u00eda centralista (apenas hai acad\u00e9micos da periferia), o predominio de especialistas en tempos gloriosos de reis e conquistadores e algunhas funci\u00f3ns anacr\u00f3nicas, como a de censor.\nNo seu libro de 2006 \"Una historia de las lenguas y los nacionalismos\", o historiador Xabier Zabaltza escribe: \u00ab\"[...] moitos traballos que se presentan como \"cient\u00edficos\" son simples racionalizaci\u00f3ns que mal disimulan unha interpretaci\u00f3n m\u00edtica e teol\u00f3xica da historia, comezando polas propias publicaci\u00f3ns da Real Academia da Historia, que pretende demolir os construtos intelectuais dos nacionalismos perif\u00e9ricos, mais considera bos os t\u00f3picos mais toscos do nacionalismo espa\u00f1ol\u00bb.\" Zabaltza ref\u00edrese especificamente a tres publicaci\u00f3ns da Real Academia da Historia: \"Reflexiones sobre el ser de Espa\u00f1a\"; \"De Hispania a Espa\u00f1a\"; e \"Espa\u00f1a como naci\u00f3n\".\nEn 2011, a academia publicou o \"Diccionario Biogr\u00e1fico Espa\u00f1ol\" que provocou cr\u00edticas e denuncias polo contido e conclusi\u00f3ns discutibles dalgunhas biograf\u00edas. Na de Francisco Franco, do historiador Luis Su\u00e1rez Fern\u00e1ndez (presidente da Hermandad del Valle de los Ca\u00eddos), non se describe o franquismo como ditatorial, dise que Franco foi: \"autoritario, pero no totalitario\". Apesares das cr\u00edticas a biograf\u00eda non foi modificada e publicouse. A biograf\u00eda do expresidente do Goberno espa\u00f1ol Felipe Gonz\u00e1lez foi elaborada por Juan Luis Cebri\u00e1n, presidente do grupo PRISA.\nMembros.\nA Academia est\u00e1 composta por trinta e seis membros de n\u00famero, as\u00ed como de acad\u00e9micos correspondentes asignados a t\u00f3dalas provincias de Espa\u00f1a e ao resto do mundo. Son membros numerarios (por orde do n\u00famero de medalla):\nV\u00e9xase tam\u00e9n.\n pos\u00fae escritos orixinais da (en castel\u00e1n)"}
{"id": "286881", "revid": "85894", "url": "https://gl.wikipedia.org/wiki?curid=286881", "title": "Lu\u00eds D\u00edaz Gallego", "text": "Lu\u00eds D\u00edaz Gallego, nado na Pobra do Broll\u00f3n, foi un m\u00e9dico e pol\u00edtico galego.\nTraxectoria.\nDirector do Balneario do Incio. En 1936 publicou o libro \"Cartilla sanitaria\" que foi declarado de utilidade p\u00fablica. Estaba afiliado a Izquierda Republicana. M\u00e9dico en Vilar de Barrio, coa sublevaci\u00f3n do 18 de xullo de 1936 fuxiu, pero foi detido en Tui en agosto. Pasou polo Dep\u00f3sito de Sarria e despois estivo no C\u00e1rcere de Lugo. Sa\u00edu en liberdade provisional o 16 de decembro de 1937. O 28 de xu\u00f1o de 1938 pasou \u00e1 zona republicana."}
{"id": "286883", "revid": "1131", "url": "https://gl.wikipedia.org/wiki?curid=286883", "title": "Urdazubi", "text": "Urdazubi (en castel\u00e1n: \"Urdax\" e oficialmente \"Urdazubi/Urdax\") \u00e9 un concello de Navarra, situado no meiri\u00f1ado de Pamplona, na bisbarra de Baztanaldea e a 80\u00a0km da capital da comunidade, Pamplona. En 2013 ti\u00f1a 380 habitantes (INE), o termo municipal ten unha superficie de 7,75\u00a0km\u00b2 e a densidade de poboaci\u00f3n \u00e9 de 49,03 hab/km\u00b2."}
{"id": "286884", "revid": "10599", "url": "https://gl.wikipedia.org/wiki?curid=286884", "title": "Urdax", "text": ""}
{"id": "286885", "revid": "1131", "url": "https://gl.wikipedia.org/wiki?curid=286885", "title": "Doneztebe", "text": "Doneztebe (en \u00e9uscaro; en castel\u00e1n: \"Santesteban\", e oficialmente \"Doneztebe/Santesteban\") \u00e9 un concello de Navarra, situado no meiri\u00f1ado de Pamplona, na bisbarra do Alto Bidasoa e a 53\u00a0km da capital da comunidade, Pamplona. A s\u00faa poboaci\u00f3n en 2014 foi de 1\u00a0644 habitantes (INE), o seu termo municipal ten unha superficie de 8,6\u00a0km\u00b2 e a s\u00faa densidade de poboaci\u00f3n \u00e9 de 191,16 hab/km\u00b2.\nLingua.\nO concello pertence \u00e1 zona vasc\u00f3fona de Navarra polo que tanto o \u00e9uscaro como o castel\u00e1n son cooficiais. A porcentaxe de falantes de \u00e9uscaro era de 69,15% no ano 2001.\nPol\u00edtica e administraci\u00f3n.\nNas elecci\u00f3ns municipais celebradas en 2007, o \u00fanico partido que presentou lista neste concello foi Eusko Alkartasuna. Polo tanto, con 594 votos e un 84'2%, acadou os 9 concelleiros do concello. "}
{"id": "286886", "revid": "10599", "url": "https://gl.wikipedia.org/wiki?curid=286886", "title": "Santesteban", "text": ""}
{"id": "286887", "revid": "1131", "url": "https://gl.wikipedia.org/wiki?curid=286887", "title": "Olazti", "text": "Olazti ou Olatzagutia (en castel\u00e1n: \"Olazagut\u00eda\" e oficialmente \"Olazti/Olazagut\u00eda\") \u00e9 un concello de Navarra, situado no meiri\u00f1ado de Pamplona, na bisbarra de La Barranca e a 53\u00a0km da capital da comunidade, Pamplona. A s\u00faa poboaci\u00f3n en 2013 foi de 1.627 habitantes (INE), o seu termo municipal ten unha superficie de 19,6\u00a0km\u00b2 e a s\u00faa densidade de poboaci\u00f3n \u00e9 de 83,01 hab/km\u00b2.\nEtimolox\u00eda.\nO nome v\u00e9n do \u00e9uscaro \"Ola\" (cabana) \"Zarra\" (antiga ou grande) \"Goitia\" (a coma). Olazti \u00e9 a contracci\u00f3n de olazarragoitia -olazagutia-Olazti, e significa: cabana grande (ou vella) enriba dun outeiro. Segundo a Euskaltzaindia d\u00e9bese escribir \"Olatzagutia\", xa que en \u00e9uscaro o -z- vai sempre precedido dun -t- ep\u00e9ntico."}
{"id": "286888", "revid": "10599", "url": "https://gl.wikipedia.org/wiki?curid=286888", "title": "Olatzagutia", "text": ""}
{"id": "286889", "revid": "10599", "url": "https://gl.wikipedia.org/wiki?curid=286889", "title": "Olazagut\u00eda", "text": ""}
{"id": "286890", "revid": "1131", "url": "https://gl.wikipedia.org/wiki?curid=286890", "title": "Hiriberri", "text": "Hiriberri (en , e oficialmente \"Hiriberri/Villanueva de Aezkoa\") \u00e9 un concello de Navarra, situado no meiri\u00f1ado de Sang\u00fcesa, na bisbarra de Au\u00f1amendi e a 54\u00a0km da capital da comunidade, Pamplona. A s\u00faa poboaci\u00f3n en 2014 foi de 113 habitantes (INE), o seu termo municipal ten unha superficie de 21,64\u00a0km\u00b2 e a s\u00faa densidade de poboaci\u00f3n \u00e9 de 5,22 hab/km\u00b2.\nTop\u00f3nimo.\nA primeira menci\u00f3n escrita desta poboaci\u00f3n \u00e9 de 1366. Aparece no \"Libro de Fuegos\" de Navarra co nome Ireberri. En 1427 aparece co seu nome romance, Villanueva. \u00c1mbolos nomes te\u00f1en un significado equivalente en \u00e9uscaro e castel\u00e1n. Os nomes do tipo Villanueva, ou o seu equivalente Hiriberri adoitan designar vilas novas creadas por mor de repoboaci\u00f3ns ou reagrupamentos de poboaci\u00f3n. Curiosamente, a Villanueva situada no Val de Aezkoa, malia o seu nome, \u00e9 unha das localidades m\u00e1is antigas deste val. Historicamente recibiu o nome oficial de Villanueva, recibindo o apelativo \"de Aezcoa\" s\u00f3 de forma coloquial para distinguilo doutras localidades hom\u00f3nimas.\nO 31 de xaneiro de 1989 aprobouse a denominaci\u00f3n oficial biling\u00fce de Hiriberri / Villanueva de Aezkoa. Hiriberri \u00e9 a forma en \u00e9uscaro normativo do dialectal \"ireberri\".\nXeograf\u00eda.\nForma parte do Val de Aezkoa e at\u00f3pase na ladeira suroccidental da Serra de Abodi, \u00f3 p\u00e9 do monte Berrendi.\nO termo municipal descende nunha li\u00f1a NO-SE, dende a devandita seerra, cara \u00f3 val formado polo r\u00edo Irati, un dos m\u00e1is caudalosos de Navarra.\nAs extensi\u00f3ns de fragas son considerables, sendo faias e carballos as especies m\u00e1is abondosas e destacadas."}
{"id": "286891", "revid": "10599", "url": "https://gl.wikipedia.org/wiki?curid=286891", "title": "Villanueva de A\u00e9zcoa", "text": ""}
{"id": "286892", "revid": "10599", "url": "https://gl.wikipedia.org/wiki?curid=286892", "title": "Villanueva de Aezkoa", "text": ""}
{"id": "286894", "revid": "1131", "url": "https://gl.wikipedia.org/wiki?curid=286894", "title": "Luzaide", "text": "Luzaide (en castel\u00e1n: \"Valcarlos\" e oficialmente \"Luzaide/Valcarlos\") \u00e9 un concello de Navarra, situado no meiri\u00f1ado de Sang\u00fcesa, na bisbarra de Au\u00f1amendi e a 64\u00a0km da capital da comunidade, Pamplona. En 2013 ti\u00f1a 379 habitantes (INE), o termo municipal ten unha superficie de 44,66\u00a0km\u00b2 cunha densidade de poboaci\u00f3n de 8,49 hab./km\u00b2."}
{"id": "286895", "revid": "10599", "url": "https://gl.wikipedia.org/wiki?curid=286895", "title": "Valcarlos", "text": ""}
{"id": "286896", "revid": "17467", "url": "https://gl.wikipedia.org/wiki?curid=286896", "title": "Real Academia da Historia de Espa\u00f1a", "text": ""}
{"id": "286897", "revid": "1131", "url": "https://gl.wikipedia.org/wiki?curid=286897", "title": "Ziritza", "text": "Ziritza (en castel\u00e1n e tam\u00e9n oficial: \"Ciriza\") \u00e9 un concello de Navarra, situado no meiri\u00f1ado de Pamplona, na Cuenca de Pamplona e a 16\u00a0km da capital da comunidade, Pamplona. A s\u00faa poboaci\u00f3n en 2013 foi de 124 habitantes (INE), o seu termo municipal ten unha superficie de 4,36\u00a0km\u00b2 e a s\u00faa densidade de poboaci\u00f3n \u00e9 de 28,44 hab/km\u00b2.\nXeograf\u00eda.\nSituaci\u00f3n.\nA localidade de Ciriza at\u00f3pase no centro de Navarra, dentro da Conca de Pamplona. O seu termo municipal ten unha superficie de 3,688\u00a0km\u00b2 e limita polo norte e leste con Etxauri, polo sur con Zabalza e Etxarri e polo oeste con Gesalatz. Ten dous n\u00facleos de poboaci\u00f3n, Ziritza e Elio.\nDemograf\u00eda.\nEvoluci\u00f3n da poboaci\u00f3n.\nCantidade de habitantes segundo os censos municipais de 1897 a 2001 do Instituto Nacional de Estad\u00edstica (INE). A poboaci\u00f3n referida entre 1897 e 1991 \u00e9 a de dereito]]; a de 2001, a residente; e a poboaci\u00f3n de 2014 \u00e9 a correspondente \u00f3 padr\u00f3n municipal.\nPol\u00edtica e administraci\u00f3n.\nAdministraci\u00f3n municipal.\nA administraci\u00f3n pol\u00edtica real\u00edzase a trav\u00e9s dun concello de xesti\u00f3n democr\u00e1tica cuxos compo\u00f1entes el\u00edxense cada catro anos por sufraxio universal dende as primeiras elecci\u00f3ns municipais trala reinstauraci\u00f3n da democracia en Espa\u00f1a, en 1979. O censo electoral est\u00e1 composto polos residentes maiores de 18 anos empadroados no concello, xa sexan de nacionalidade espa\u00f1ola ou de calquera pa\u00eds membro da Uni\u00f3n Europea. Segundo o disposto na Lei Org\u00e1nica do R\u00e9xime Electoral Xeral, que estabelece o n\u00famero de concelleiros elixibles en funci\u00f3n da poboaci\u00f3n do concello, a corporaci\u00f3n municipal est\u00e1 formada por 5 concelleiros. A sede do concello de Ziritza at\u00f3pase na r\u00faa San Miguel, 7 da localidade.\nEstes son os \u00faltimos alcaldes de Ciriza:"}
{"id": "286898", "revid": "10599", "url": "https://gl.wikipedia.org/wiki?curid=286898", "title": "Ciriza", "text": ""}
{"id": "286899", "revid": "1131", "url": "https://gl.wikipedia.org/wiki?curid=286899", "title": "Itzaltzu", "text": "Itzaltzu (en castel\u00e1n e tam\u00e9n oficial: \"Izalzu\") \u00e9 un concello de Navarra, situado no meiri\u00f1ado de Sang\u00fcesa, no val de Salazar e a 88\u00a0km da capital da comunidade, Pamplona. A s\u00faa poboaci\u00f3n en 2013 foi de 52 habitantes (INE), o seu termo municipal ten unha superficie de 7,3\u00a0km\u00b2 e a s\u00faa densidade de poboaci\u00f3n \u00e9 de 7,12 hab./km\u00b2.\nTop\u00f3nimo.\nIzaltzu \u00e9 un top\u00f3nimo de orixe \u00e9uscaro. O nome antigo de Izaltzu era \"Y\u00e7i\u00e7uloa\" (s.XI) ou \"I\u00e7ey\u00e7uloa\" (s.XII), cando unicamente hab\u00eda un mosteiro no sitio. Este top\u00f3nimo antigo significa en \u00e9uscaro \"o fondal de abetos\", de \"izei\" (abeto) e \"zuloa\" (burato, fondal). Con posterioridade medrou a vila arredor do mosteiro e o lugar pasou a ser co\u00f1ecido como Izaltzu. Alg\u00fans apuntan a posibilidade de que o nome Izalzu derive de Izizulo, mais os fil\u00f3logos consideran que son dous top\u00f3nimos diferentes. Segundo Mikel Belasko, Izalzu significa \"lugar de sombras\", \"lugar sombr\u00edo\" e prover\u00eda de \"itzal\" (sombra) e o sufixo abundancial \"-(t)zu\". En \u00e9uscaro, o nome da vila transcr\u00edbese como \"Itzaltzu\". Dende 2000, son cooficiais o nome castel\u00e1n e o \u00e9uscaro.\nS\u00edmbolos.\nEscudo.\nO escudo de armas da vila de Izaltzu ten o seguinte bras\u00f3n:\nEste escudo \u00e9 o bras\u00f3n privativo do val de Salazar e \u00f3 mesmo tempo de cada un das s\u00faas vilas. Simboliza a natureza gandeira do val e a necesidade de defender os animais dos ataques dos lobos.\nXeograf\u00eda.\nSituaci\u00f3n.\nA localidade de Izaltzu at\u00f3pase na parte Nordeste de Navarra e norte do Val de Salazar a unha altitude de 803\u00a0msnm. O seu termo municipal ten unha superficie de 7,3\u00a0km\u00b2 e limita polo norte con terreo comunal do Val de Salazar, polo leste e sur coa facer\u00eda de Izaltzu-Otsagabia e polo oeste co concello de Otsagabia."}
{"id": "286900", "revid": "10599", "url": "https://gl.wikipedia.org/wiki?curid=286900", "title": "Izalzu", "text": ""}
{"id": "286901", "revid": "1131", "url": "https://gl.wikipedia.org/wiki?curid=286901", "title": "Orontze", "text": "Orontze (en castel\u00e1n e tam\u00e9n oficial: \"Oronz\") \u00e9 un concello de Navarra, situado no meiri\u00f1ado de Sang\u00fcesa, na comarca de Roncal-Salazar, no val de Salazar e a 82\u00a0km da capital da comunidade, Pamplona. En 2013 ti\u00f1a 49 habitantes (INE), o termo municipal ten unha superficie de 11,1\u00a0km\u00b2 cuha densidade de poboaci\u00f3n de 4,41 hab./km\u00b2.\nDemograf\u00eda.\nN\u00famero de habitantes segundo os padr\u00f3ns municipais de 1897 a 2009 que o Instituto Nacional de Estad\u00edstica (INE) publica cada 10 anos. A poboaci\u00f3n referida antes de 2001 \u00e9 a poboaci\u00f3n de dereito."}
{"id": "286902", "revid": "10599", "url": "https://gl.wikipedia.org/wiki?curid=286902", "title": "Oronz", "text": ""}
{"id": "286903", "revid": "1131", "url": "https://gl.wikipedia.org/wiki?curid=286903", "title": "Agoitz", "text": "Agoitz (en castel\u00e1n e tam\u00e9n oficial: \"Aoiz\") \u00e9 un concello de Navarra, situado no meiri\u00f1ado de Sang\u00fcesa, na comarca de Sang\u00fcesa e a 28\u00a0km da capital da comunidade, Pamplona. A s\u00faa poboaci\u00f3n en 2013 foi de 2\u00a0684 habitantes (INE), o seu termo municipal ten unha superficie de 13,54\u00a0km\u00b2 e a s\u00faa densidade de poboaci\u00f3n \u00e9 de 198,23 hab./km\u00b2.\nHistoria.\nOs vestixios prehist\u00f3ricos atopados na zona denotan un antigo poboamento, se ben a localizaci\u00f3n e o termo de Agoitz semellan datar da \u00e9poca da romanizaci\u00f3n. O n\u00facleo de poboaci\u00f3n xurdiu durante os s\u00e9culos I a IV da nosa era. O nome de Agoitz, segundo os ling\u00fcistas \u00e9 patron\u00edmico xentilicio e fai referencia \u00f3 se\u00f1or ou encargado do fundus ou domini que depend\u00eda dunha cidade romana. No ano 924, parte do poboado de Agoitz foi destru\u00eddo polo califa Abd al-Rahman III. Da vila tense constancia documental dende o s\u00e9culo XI, cando estaba a cargo do conde Erro (val achegado \u00e1 localidade). Agoitz formou parte do val de Longida at\u00e9 o 1424, ano do cal se segregou. En 1479, foi elevada \u00e1 categor\u00eda de \"Boa Vila\" pola princesa Magdalena, nai e titora do rei neno Francisco I, recordando a Paz Xeral que se asinou na Vila diante da ermida de San Rom\u00e1n despois de m\u00e1is de 30 anos de guerra civil en Navarra entre agramonteses e beamonteses. O acto de paz, no cal os principais xefes rivais chantaron as s\u00faas espadas no chan \u00e9 o motio tem\u00e1tico do escudo da localidae, foi outorgado en 1494 polos reis Catarina de Navarra e Xo\u00e1n III de Albret.\nTam\u00e9n dende 1479, Agoitz dispuxo de representaci\u00f3n nas antigas Cortes de Navarra. Despois da supresi\u00f3n do Tribunal de Comptos e a creaci\u00f3n en 1835 dos \"Partidos Xudiciais\", Navarra quedou dividida en cinco demarcaci\u00f3ns, semellantes aos Meiri\u00f1ados hist\u00f3ricos, na que o Meiri\u00f1ado de Olite adxudicouse en Tafalla e a de Sang\u00fcesa a capitalidade de Agoitz. Na primeira metade do s\u00e9culo XX a localidade foi un centro manufactureiro de grande entidade, na s\u00faa maior parte promovida pola Sociedade El Irati, S.A, que constitu\u00edu arredor de Agoitz un importante serradoiro, unha industria qu\u00edmica e o primeiro tren de tracci\u00f3n el\u00e9ctrica da pen\u00ednsula Ib\u00e9rica."}
{"id": "286904", "revid": "10599", "url": "https://gl.wikipedia.org/wiki?curid=286904", "title": "Aoiz", "text": ""}
{"id": "286905", "revid": "1131", "url": "https://gl.wikipedia.org/wiki?curid=286905", "title": "Jaitz", "text": "Jaitz (en \u00e9uscaro) ou Salinas de Oro (en castel\u00e1n, ambas as formas oficiais) \u00e9 un concello de Navarra, situado no meiri\u00f1ado de Estella, na comarca de Estella Oriental e a 27\u00a0km da capital da comunidade, Pamplona. A s\u00faa poboaci\u00f3n en 2013 foi de 119 habitantes (INE), o seu termo municipal ten unha superficie de 14,28\u00a0km\u00b2 e a s\u00faa densidade de poboaci\u00f3n \u00e9 de 8,33 hab./km\u00b2."}
{"id": "286906", "revid": "1131", "url": "https://gl.wikipedia.org/wiki?curid=286906", "title": "Zabalza", "text": "Zabalza (en vasco e cooficial \"Zabaltza\") \u00e9 un concello de Navarra, situado no meiri\u00f1ado de Pamplona, a 16\u00a0km da capital da comunidade, Pamplona. En 2013 ti\u00f1a 31.262 habitantes (INE).\nO concello est\u00e1 composto por 3 parroquias (nomeadas en Navarra \"concejos\"): Arraiza (capital do municipo), Ubani e Zabalza."}
{"id": "286907", "revid": "10599", "url": "https://gl.wikipedia.org/wiki?curid=286907", "title": "Salinas de Oro", "text": ""}
{"id": "286909", "revid": "1131", "url": "https://gl.wikipedia.org/wiki?curid=286909", "title": "Urzainki", "text": "Urzainki (en castel\u00e1n e tam\u00e9n oficial: \"Urzainqui\") \u00e9 un concello de Navarra, situado no meiri\u00f1ado de Sang\u00fcesa, na comarca de Roncal-Salazar e a 93\u00a0km da capital da comunidade, Pamplona. En 2013 ti\u00f1a 101 habitantes (INE), o termo municipal ten unha superficie de 20,61\u00a0km\u00b2 e a densidade de poboaci\u00f3n \u00e9 de 4,9 hab./km\u00b2."}
{"id": "286910", "revid": "10599", "url": "https://gl.wikipedia.org/wiki?curid=286910", "title": "Urzainqui", "text": ""}
{"id": "286911", "revid": "1131", "url": "https://gl.wikipedia.org/wiki?curid=286911", "title": "Sartze", "text": "Sartze (en castel\u00e1n e tam\u00e9n oficial: \"Sarri\u00e9s\") \u00e9 un concello de Navarra, situado no meiri\u00f1ado de Sang\u00fcesa, na comarca de Roncal-Salazar e a 78\u00a0km da capital da comunidade, Pamplona. En 2013 ti\u00f1a 66 habitantes (INE), o termo municipal ten unha superficie de 23,14\u00a0km\u00b2 e a s\u00faa densidade de poboaci\u00f3n \u00e9 de 2,85 hab./km\u00b2."}
{"id": "286912", "revid": "1131", "url": "https://gl.wikipedia.org/wiki?curid=286912", "title": "Sang\u00fcesa", "text": "Sang\u00fcesa ou Zangoza (en castel\u00e1n e en \u00e9uscaro, respectivamente, ambas as formas oficiais) \u00e9 un concello e cidade de Navarra, cabeza do meiri\u00f1ado hom\u00f3nimo, situada na comarca hom\u00f3nima e a 45\u00a0km da capital da comunidade, Pamplona. O 1 de xaneiro de 2013 ti\u00f1a unha poboaci\u00f3n de 31.216 habitantes (INE).\nHistoria.\nNo l\u00edmite deste concello cos de Sos del Rey Cat\u00f3lico e C\u00e1seda at\u00f3pase o Castelo da Pe\u00f1a."}
{"id": "286914", "revid": "10599", "url": "https://gl.wikipedia.org/wiki?curid=286914", "title": "Sarri\u00e9s", "text": ""}
{"id": "286916", "revid": "1131", "url": "https://gl.wikipedia.org/wiki?curid=286916", "title": "Navascu\u00e9s", "text": "Navascu\u00e9s (en vasco \"Nabaskoze\" cooficialmente) \u00e9 un concello de Navarra, situado no meiri\u00f1ado de Sang\u00fcesa, na comarca de Roncal-Salazar e a 62\u00a0km da capital da comunidade, Pamplona. A s\u00faa poboaci\u00f3n en 2013 era de 31.181 habitantes (INE).\nO municipio div\u00eddese en 3 parroquias (nomeadas en Navarra \"concejos\"): Aspurz, Navascu\u00e9s e Ust\u00e9s."}
{"id": "286918", "revid": "1131", "url": "https://gl.wikipedia.org/wiki?curid=286918", "title": "Abartzuza", "text": "Abartzuza (en \u00e9uscaro) ou Ab\u00e1rzuza (en castel\u00e1n, as d\u00faas formas oficiais) \u00e9 un concello de Navarra, situado no meiri\u00f1ado de Estella, na comarca de Estella Oriental e a 37\u00a0km da capital da comunidade, Pamplona. En 2013 ti\u00f1a 556 habitantes (INE), o termo municipal ten unha superficie de 23,02\u00a0km\u00b2 e a s\u00faa densidade de poboaci\u00f3n \u00e9 de 24,15 hab./km\u00b2.\nToponimia.\nO nome do concello prov\u00e9n do \u00e9uscaro e ver\u00eda a significar \"lugar abondoso en le\u00f1a\"; de \"abar\" (p\u00f3la en \u00e9uscaro), \"zur\" (madeira) ou \"tzu\" (sufixo de abundancial) e \"-tza\" (sufixo abundancial ou locativo). No 2011, o concello, que est\u00e1 situado ling\u00fcisticamente na zona mixta de Navarra, adoptou unha denominaci\u00f3n cooficial en lingua \u00e9uscara.\nDemograf\u00eda.\nDistribuci\u00f3n da poboaci\u00f3n.\nO concello div\u00eddese nas seguintes entidades de poboaci\u00f3n, segundo o nomencl\u00e1tor de poboaci\u00f3n publicado polo INE (Instituto Nacional de Estad\u00edstica). Os datos de poboaci\u00f3n ref\u00edrense a 2014.\nLugares de interese.\nAdemais de varias casas brasonadas e da igrexa g\u00f3tico-renacentista da Nosa Se\u00f1ora da Asunci\u00f3n, a s\u00f3 catro quil\u00f3metros do n\u00facleo urbano er\u00edxese o mosteiro de Santa Mar\u00eda a Real de Iranzu que foi declarado ben de interese cultural o 3 de xu\u00f1o de 1931."}
{"id": "286919", "revid": "10599", "url": "https://gl.wikipedia.org/wiki?curid=286919", "title": "Ab\u00e1rzuza", "text": ""}
{"id": "286920", "revid": "1131", "url": "https://gl.wikipedia.org/wiki?curid=286920", "title": "Orotz-Betelu", "text": "Orotz-Betelu (en castel\u00e1n e tam\u00e9n oficial: \"Oroz-Betelu\") \u00e9 un concello de Navarra, situado no meiri\u00f1ado de Sang\u00fcesa, na comarca de Au\u00f1amendi e a 45\u00a0km da capital da comunidade, Pamplona. A s\u00faa poboaci\u00f3n en 2013 foi de 165 habitantes (INE), o seu termo municipal ten unha superficie de 23,46\u00a0km\u00b2 e a s\u00faa densidade de poboaci\u00f3n \u00e9 de 7,03 hab./km\u00b2.\nS\u00edmbolos.\nO escudo de armas do lugar de Orotz-Betelu ten o seguinte bras\u00f3n:\nAs palmas simbolizan a fidelidade no cumprimento do deber e proceden da parroquia de San Adri\u00e1n onde figuraba gravado no seu retablo. Foi adoptado no ano 1845 \u00f3 separarse val de Arce e at\u00e9 esa data empregou o escudo dese val.\nXeograf\u00eda.\nSituaci\u00f3n.\nA localidade de Orotz-Betelu est\u00e1 situada na parte norte de Navarra, dentro da rexi\u00f3n xeogr\u00e1fica da Monta\u00f1a de Navarra, a comarca xeogr\u00e1fica de Au\u00f1amendi; e a unha altitude de 599\u00a0msnm. O seu termo municipal ten unha superficie de 23,46\u00a0km\u00b2 e limita polo norte co concello de Garralda, polo leste co de Garaioa; e polo sur e oeste co de Arce.\nRelevo e hidrograf\u00eda.\nA localidade at\u00f3pase entre monta\u00f1as, destacando a carballeira existente xa que \u00e9 unha das fragas de maior interese en Europa e o m\u00e1is importante de toda a Pen\u00ednsula Ib\u00e9rica na s\u00faa especie. A \u00e1rbore que predomina \u00e9 o carballo, a\u00ednda que se trata dun bosque mixto no que se pode atopar tam\u00e9n outras especies como faias, bidueiros, casta\u00f1eiros, cereixeiros silvestres e un abondoso baixobosque de buxo com\u00fan."}
{"id": "286921", "revid": "10599", "url": "https://gl.wikipedia.org/wiki?curid=286921", "title": "Oroz-Betelu", "text": ""}
{"id": "286922", "revid": "1131", "url": "https://gl.wikipedia.org/wiki?curid=286922", "title": "Berriobeiti", "text": "Berriobeiti (en castel\u00e1n e tam\u00e9n oficial: \"Berrioplano\") \u00e9 un concello de Navarra, situado no meiri\u00f1ado de Pamplona, na Cuenca de Pamplona e a 7\u00a0km da capital da comunidade, Pamplona. A s\u00faa poboaci\u00f3n en 2013 foi de 6325 habitantes (INE), o seu termo municipal ten unha superficie de 26,03\u00a0km\u00b2 e a s\u00faa densidade de poboaci\u00f3n \u00e9 de 242,99 hab/km\u00b2.\nDemograf\u00eda.\nDistribuci\u00f3n da poboaci\u00f3n.\nO concello div\u00eddese nas seguintes entidades de poboaci\u00f3n, segundo o nomencl\u00e1tor de poboaci\u00f3n publicado polo INE (Instituto Nacional de Estad\u00edstica). Os datos de poboaci\u00f3n ref\u00edrense a 2014.\nXeograf\u00eda.\nForman o municipio os seguintes 10 \"concejos\":"}
{"id": "286923", "revid": "10599", "url": "https://gl.wikipedia.org/wiki?curid=286923", "title": "Berrioplano", "text": ""}
{"id": "286924", "revid": "1131", "url": "https://gl.wikipedia.org/wiki?curid=286924", "title": "Monreal, Navarra", "text": "Monreal (en vasco e cooficialmente \"Elo\") \u00e9 unha vila e concello de Navarra, situado no meiri\u00f1ado de Sang\u00fcesa, na comarca de Aoiz e a 18\u00a0km da capital da comunidade, Pamplona. En 2013 ti\u00f1a 31.172 habitantes (INE). Ten unha superficie \u00e9 de 22,61\u00a0km\u00b2.\nMalia o seu pequeno tama\u00f1o, contou cunha xuder\u00eda e tivo a s\u00faa importancia como vila, ga\u00f1ando o dereito, noutro tempo, de acu\u00f1ar moeda propia.\nResidencia de caza dos reis de Navarra, contou cun castelo, do que se poden ver os restos, e que foi destru\u00eddo en 1521 polos monarcas espa\u00f1ois, como moitas outras fortificaci\u00f3ns defensivas propias do reino de Navarra."}
{"id": "286926", "revid": "1131", "url": "https://gl.wikipedia.org/wiki?curid=286926", "title": "Espartza Zaraitzu", "text": "Espartza Zaraitzu (en \u00e9uscaro) ou Esparza de Salazar (en castel\u00e1n; as d\u00faas formas oficiais) \u00e9 un concello de Navarra, situado no meiri\u00f1ado de Sang\u00fcesa, no val de Salazar e a 78\u00a0km da capital da comunidade, Pamplona. A s\u00faa poboaci\u00f3n en 2013 foi de 88 habitantes (INE), o seu termo municipal ten unha superficie de 26,92\u00a0km\u00b2 e a s\u00faa densidade de poboaci\u00f3n \u00e9 de 3,27 hab/km\u00b2.\nXeograf\u00eda.\nA localidade de Espartza Zaraitzu est\u00e1 situada na parte nordeste da Comunidade Foral de Navarra e na central do val pirenaico de Salazar, a unha altitude de 705-900 \u00a0msnm. O seu termo municipal ten unha superficie de 26,918\u00a0km\u00b2 e limita polo norte cos concellos de Jaurrieta e Orontze, polo leste co de Bidankoze, polo sur co de Sartze e polo oeste co monte Remendia.\nO r\u00edo Zaraitzu atravesa o concello de norte a sur. En inverno as nevaradas son abondosas, sendo o 4\u00ba concello navarro no que m\u00e1is neva, proporcionalmente as temperaturas en inverno acadan os -25c\u00ba e no ver\u00e1n supera os 35c\u00ba."}
{"id": "286927", "revid": "10599", "url": "https://gl.wikipedia.org/wiki?curid=286927", "title": "Esparza de Salazar", "text": ""}
{"id": "286928", "revid": "1131", "url": "https://gl.wikipedia.org/wiki?curid=286928", "title": "Aibar", "text": "Aibar (en , e de xeito cooficial) \u00e9 unha vila e concello de Navarra, situado no meiri\u00f1ado de Sang\u00fcesa, na comarca de Sang\u00fcesa e a 44,2 km da capital da comunidade, Pamplona. A s\u00faa poboaci\u00f3n era en 2013 de 31\u00a0009 habitantes (INE).\nHistoria.\nDurante a Guerra civil de Navarra entre os agramonteses, partidarios de Joan el Sense Fe e os beaumonteses, partidarios de Carles de Viana, en 1451 enfront\u00e1ronse na batalla de Aibar, onde Carlos recibiu a axuda de Joan II de Castella, pero foi derrotado e feito prisioneiro, o cal propiciou que fose desherdado.\nXeograf\u00eda.\nA vila de Aibar at\u00f3pase a beiras do regato U\u00f1ezar, sobre unha ladeira entre Sada e Sang\u00fcesa a 531 msnm. Na parte norte do seu termo municipal at\u00f3pase a serra de Izco, onde a cota m\u00e1xima de altitude \u00e9 o pico Olaz con 1.884 msnm. Nela tam\u00e9n destacan outros montes como Biescas, La Vizcaya, Menditxuri, San Mill\u00e1n e Pinillas, con cotas que roldan entre os 900 e os 1.000 msnm."}
{"id": "286929", "revid": "1131", "url": "https://gl.wikipedia.org/wiki?curid=286929", "title": "Gorza", "text": "Gorza (en castel\u00e1n e tam\u00e9n oficial: \"G\u00fcesa\") \u00e9 un concello de Navarra, situado no meiri\u00f1ado de Sang\u00fcesa, no val de Salazar e a 72\u00a0km da capital da comunidade, Pamplona. A s\u00faa poboaci\u00f3n en 2014 foi de 45 habitantes (INE), o seu termo municipal ten unha superficie de 26,84\u00a0km\u00b2 e a s\u00faa densidade de poboaci\u00f3n \u00e9 de 1,67 hab./km\u00b2.\nDemograf\u00eda.\nN\u00facleos de poboaci\u00f3n.\nO concello div\u00eddese nas seguintes entidades de poboaci\u00f3n, segundo o nomencl\u00e1tor de poboaci\u00f3n publicado polo INE (Instituto Nacional de Estad\u00edstica). Os datos de poboaci\u00f3n ref\u00edrense ao ano 2014."}
{"id": "286931", "revid": "10599", "url": "https://gl.wikipedia.org/wiki?curid=286931", "title": "G\u00fcesa", "text": ""}
{"id": "286932", "revid": "1131", "url": "https://gl.wikipedia.org/wiki?curid=286932", "title": "Ezkaroze", "text": "Ezkaroze (tam\u00e9n oficial en ) \u00e9 un concello de Navarra, situado no meiri\u00f1ado de Sang\u00fcesa, no val de Salazar e a 84\u00a0km da capital da comunidade, Pamplona. A s\u00faa poboaci\u00f3n en 2014 foi de 329 habitantes (INE), o seu termo municipal ten unha superficie de 29,27\u00a0km\u00b2 e a s\u00faa densidade de poboaci\u00f3n \u00e9 de 11,58 hab/km\u00b2.\nXeograf\u00eda.\nSituaci\u00f3n.\nA localidade de Ezkaroze at\u00f3pase na parte nord\u00e9s de Navarra, dentro da rexi\u00f3n xeogr\u00e1fica da Monta\u00f1a de Navarra (Vales Pirenaicos), na comarca xeogr\u00e1fica de Roncal-Salazar e na zona central do Val de Salazar. Est\u00e1 a unha altitude de 742\u00a0msnm. O seu termo municipal abrangue unha superficie de 29,27\u00a0km\u00b2 e limita \u00f3 norte co concello de Otsagabia, \u00f3 leste co de Uztarroze, \u00f3 sur co de Orontze e \u00f3 oeste co de Jaurrieta.\nCultura.\nS\u00edmbolos.\nO escudo de armas da vila de Ezkaroze ten o seguinte bras\u00f3n:\nEste escudo \u00e9 o bras\u00f3n privativo do val de Salazar e \u00f3 mesmo tempo, de cada unha das s\u00faas vilas. Simboliza a natureza gandeira do val e a necesidade de defender os animais dos ataques dos lobos.\nServizos p\u00fablicos.\nSanidade.\nO concello de Ezkaroze pertence \u00e1 \u00c1rea II de Sa\u00fade de Navarra Leste e \u00e1 Zona B\u00e1sica de Sa\u00fade do Val de Salazar, a cal comprende os concelos de: Navascu\u00e9s, Sartze, Ezkaroze, Itzaltzu, Galoze, Espartza Zaraitzu, Jaurrieta, Gorza, Orontze e Otsagabia.\nO centro de sa\u00fade desta zona at\u00f3pase situado nesta localidade.\nO concello pertence \u00e1 \u00e1rea de Pamplona, onde hai 2 hospitais de nivel terciario, un hospital monogr\u00e1fico de ortopedia e rehabilitaci\u00f3n na localidade de Elkano, 4 centros ambulatorios de atenci\u00f3n especializada, 3 en Pamplona e un en Tafalla, e 7 centros de sa\u00fade mental, 5 en Pamplona, un en Burlada e outro en Tafalla."}
{"id": "286933", "revid": "10599", "url": "https://gl.wikipedia.org/wiki?curid=286933", "title": "Ezc\u00e1roz", "text": ""}
{"id": "286934", "revid": "1131", "url": "https://gl.wikipedia.org/wiki?curid=286934", "title": "Cendea de Olza", "text": "Cendea de Olza (en castel\u00e1n) ou Oltza Zendea (en \u00e9uscaro, ambas formas oficiais) \u00e9 un concello de Navarra, situado no meiri\u00f1ado de Pamplona e a 10\u00a0km da capital da comunidade, Pamplona formando parte da s\u00faa \u00e1rea metropolitana. A s\u00faa poboaci\u00f3n en 2013 era de 1.802 habitantes (INE).\nO municipio est\u00e1 composto por 9 parroquias (chamadas en Navarra \"concejos\"): Arazuri, Art\u00e1zcoz, Asi\u00e1in, Ibero, Izcue, Izu, Lizaso\u00e1in, Olza e Ororbia, onde est\u00e1 a capital."}
{"id": "286936", "revid": "1131", "url": "https://gl.wikipedia.org/wiki?curid=286936", "title": "Erronkari", "text": "Erronkari (tam\u00e9n oficial en ) \u00e9 un concello de Navarra, situado no meiri\u00f1ado de Sang\u00fcesa, na comarca de Roncal-Salazar e a 90\u00a0km da capital da comunidade, Pamplona. A s\u00faa poboaci\u00f3n en 2013 foi de 241 habitantes (INE), o seu termo municipal ten unha superficie de 38,8\u00a0km\u00b2 e a s\u00faa densidade de poboaci\u00f3n \u00e9 de 6,21 hab/km\u00b2.\nXeograf\u00eda.\nSituaci\u00f3n.\nA localidade de Erronkari est\u00e1 situada na parte Nord\u00e9s da Comunidade Foral de Navarra, dentro da rexi\u00f3n xeogr\u00e1fica da Monta\u00f1a de Navarra, a comarca xeogr\u00e1fica dos Vales Pirenaicos Orientais, no centro do val de Roncal e a unha altitude de 720\u00a0msnm. O seu termo municipal ten unha superficie de 38,8\u00a0km\u00b2 e limita \u00f3 norte cos concellos de Uztarroze, Urzainki e Izaba, \u00f3 leste co de Garde, \u00f3 sur co de Burgi e \u00f3 oeste co de Bidankoze.\nBarrios.\n\"Arana\", \"Castillo\", \"Iriartea\", \"Iriondoa\" e \"San Juan\".\nDemograf\u00eda.\nA evoluci\u00f3n da poboaci\u00f3n dende 1900 foi inicialmente ascendente at\u00e9 o censo de 1910 que acadou o m\u00e1ximo de 572 habitantes, a partir do cal foi descendendo paseni\u00f1o. Dende o ano 1900 at\u00e9 o ano 2014 o descenso foi do -5,4%.\nCultura.\nNesta localidade viviron os derradeiros falantes do \"uskara\" ou roncal\u00e9s, variedade local do \u00e9uscaro.\nFestas.\nAs festas patronais de Erronkari cel\u00e9branse do 14 \u00f3 18 de agosto, na honra da Nosa Se\u00f1ora do Castelo.\nGastronom\u00eda.\nSon t\u00edpicas as migas do pastor, as\u00ed como os \"calderetes\" de cordeiro (guiso de cordeiro con patacas). O produto t\u00edpico con denominaci\u00f3n de orixe \u00e9 o queixo Roncal.\nEconom\u00eda.\nA econom\u00eda bas\u00e9ase nunha f\u00e1brica de queixo, as\u00ed coma na gander\u00eda e o turismo rural. Asemade, disp\u00f3n de oficinas bancarias, comercios, biblioteca e un Centro de Interpretaci\u00f3n da Natureza, onde se representa a fauna e flora do Val de Roncal, as\u00ed como se describen as formas de vida."}
{"id": "286937", "revid": "10599", "url": "https://gl.wikipedia.org/wiki?curid=286937", "title": "Roncal", "text": ""}
{"id": "286938", "revid": "1131", "url": "https://gl.wikipedia.org/wiki?curid=286938", "title": "Bidankoze", "text": "Bidankoze (en castel\u00e1n e tam\u00e9n oficial: \"Vid\u00e1ngoz\") \u00e9 un concello de Navarra, situado no meiri\u00f1ado de Sang\u00fcesa, na comarca de Roncal-Salazar e a 87\u00a0km da capital da comunidade, Pamplona. A s\u00faa poboaci\u00f3n en 2013 foi de 94 habitantes (INE), o seu termo municipal ten unha superficie de 39,20\u00a0km\u00b2 e a s\u00faa densidade de poboaci\u00f3n \u00e9 de 2,4 hab./km\u00b2.\nS\u00edmbolos.\nO escudo de armas da vila de Bidankoze ten o seguinte bras\u00f3n:\nEste bras\u00f3n \u00e9 privativo de todo o val de Roncal e de cada unha das s\u00faas vilas en particular.\nXeograf\u00eda.\nSituaci\u00f3n.\nA localidade de Bidankoze at\u00f3pase na parte nordeste de Navarra, dentro da rexi\u00f3n xeogr\u00e1fica da Monta\u00f1a de Navarra, a comarca xeogr\u00e1fica dos Vales Pirenaicos Orientais, no centro do val de Roncal e a unha altitude de 720\u00a0msnm. O seu termo municipal ten unha superficie de 38,8\u00a0km\u00b2 e limita polo norte co concello de Uzt\u00e1rroz, polo sur co de Burgui, polo leste co de Erronkari e polo oeste cos de Galoze, Gorza, Sartze, Espartza Zaraitzu, Orontze e Ezkaroze."}
{"id": "286939", "revid": "10599", "url": "https://gl.wikipedia.org/wiki?curid=286939", "title": "Vid\u00e1ngoz", "text": ""}
{"id": "286941", "revid": "1131", "url": "https://gl.wikipedia.org/wiki?curid=286941", "title": "Arce, Navarra", "text": "Arce (\"Artzi\" en vasco e de xeito cooficial) \u00e9 un val e un concello de Navarra, situado no meiri\u00f1ado de Sang\u00fcesa, na comarca de Au\u00f1amendi, e a 35,8\u00a0km da capital da comunidade, Pamplona. A s\u00faa poboaci\u00f3n en 2013 era de 31.028 habitantes (INE).\nO concello est\u00e1 composto por 7 parroquias: Arrieta, Artozqui, Azparren, Lacabe, Nagore, Sarag\u00fceta, Uriz e Villanueva de Arce; e por 14 lugares: Equiza, Espoz, Gorraiz de Arce, Gurpegui, Im\u00edzcoz, Lusarreta, Muni\u00e1in de Arce, Osa, Uli Alto, Urd\u00edroz, Usoz, Zandueta, Arizcuren e Arce."}
{"id": "286942", "revid": "10599", "url": "https://gl.wikipedia.org/wiki?curid=286942", "title": "Oltza Zendea", "text": ""}
{"id": "286944", "revid": "89787", "url": "https://gl.wikipedia.org/wiki?curid=286944", "title": "Cruz de Pe\u00f1alba", "text": "A Cruz de Pe\u00f1alba \u00e9 unha cruz votiva regalada, no s\u00e9culo X, polo rei leon\u00e9s Ramiro II a San Xenadio, abade do desaparecido mosteiro de Santiago de Pe\u00f1alba en agradecemento polo auxilio recibido do Ap\u00f3stolo Santiago na batalla de Simancas (ano 939) contra Abd al-Rahman III. Do devandito mosteiro, fundado polo bispo Salom\u00f3n no ano 937 no val do Oza, centro da Tebaida berciana e non moi afastado do Cami\u00f1o de Santiago, s\u00f3 se conserva a igrexa moz\u00e1rabe de Santiago de Pe\u00f1alba, situada na aldea de Pe\u00f1alba de Santiago, pertencente ao concello de Ponferrada, na bisbarra do Bierzo.\nDescrici\u00f3n e simbolox\u00eda.\n\u00c9 unha peza de ourivar\u00eda moz\u00e1rabe con forma de cruz grega, equil\u00e1tera (49 x 49\u00a0cm x 0,4\u00a0cm de grosor), realizada nun material non nobre: lat\u00f3n. Os chat\u00f3ns de pedrar\u00eda que a adornan, trinta en total, son de pouco valor e non te\u00f1en car\u00e1cter simb\u00f3lico. Foron engadidos posteriormente, ao igual que as letras alpha e omega que colgan dos brazos horizontais; se ben estas puideron complementala inicialmente e remitir \u00e1 Apocalipse de san Xo\u00e1n cuxo comentario iluminado, que tan ampla difusi\u00f3n tivo nesa \u00e9poca, os co\u00f1ecidos Beatos, reproducen a imaxe deste tipo de cruz en nove dos exemplares conservados.\nOs brazos de l\u00e1minas de lat\u00f3n ins\u00edrense nun disco central composto de d\u00faas chapas cravexadas. O anverso \u00f3rlase dunha fita cicelada a base de talos ondulados, arredor dos seus brazos, s\u00f3 interrompida no extremo inferior: A monarqu\u00eda asturleonesa recupera sen complexos o aparato asociado ao poder real e imperial desenvolvido polos reis visigodos, de marcada influencia bizantina. Isto pode facernos supo\u00f1er que foi concibida, dada a s\u00faa simplicidade orixinal, para uso procesional e como insignia real e emblema de batalla m\u00e1is que eclesi\u00e1stico; ao modo do vexilo cruciforme bizantino. A\u00ednda que tam\u00e9n o seu uso como exvoto colgante deriva destas d\u00faas fontes. Non \u00e9 moi diferente polo tanto doutras cruces da \u00e9poca como a Cruz dos Anxos, custodiada na C\u00e1mara Santa de Oviedo. A \"Cruz de Pe\u00f1alba\" \u00e9 considerada a m\u00e1is antiga peza do culto a Santiago da arte moz\u00e1rabe; culto e padroado, este, que os reis asturleoneses fomentaron, asoci\u00e1ndoo \u00e1 dignidade real e ao \u00e9xito militar das s\u00faas campa\u00f1as contra o califato de C\u00f3rdoba.\nNo anverso da cruz, repartido entre os catro brazos, est\u00e1 burilado con graf\u00eda moz\u00e1rabe o lema: \nDoaz\u00f3n ao museo de Le\u00f3n.\nA Cruz de Pe\u00f1alba foi doada en 1879 por Mariano Brezmes y Arredondo, bispo de Astorga (1875-1885), ao Museo de Le\u00f3n, feito que seguramente evitou o espolio ou desaparici\u00f3n. O C\u00e1liz e Patena de Santiago de Pe\u00f1alba, contempor\u00e1neos, foron levados a Astorga e acabaron vendidos a un anticuario polos familiares dun arcebispo de Valladolid, no Museo do Louvre, en 1886. A desaparecida \"Cruz de Santiago de Compostela\", doada por Afonso III en 874, foi roubada da catedral en 1906; por citar s\u00f3 dous exemplos relacionados. O erudito Ram\u00f3n \u00c1lvarez de la Bra\u00f1a,Cronista Oficial de Le\u00f3n, escritor e arquiveiro do Museo Arqueol\u00f3xico de Le\u00f3n, menciona esta cesi\u00f3n:\nFoi exposta por primeira vez f\u00f3ra da provincia na Exposici\u00f3n Internacional de Barcelona en 1929. Para posteriores mostras, xa a finais do s\u00e9culo XX, realizouse un facs\u00edmile que actualmente se exhibe no Museo do Bierzo.\nA Cruz de Pe\u00f1alba como icona do Bierzo.\nA \"Cruz de Pe\u00f1alba\" \u00e9 reivindicada, hoxe en d\u00eda, como un dos principais sinais de identidade do Bierzo, figurando no centro do seu escudo e da bandeira. \u00c9 utilizada como icona da identidade berciana por distintas asociaci\u00f3ns, instituci\u00f3ns e, mesmo empresas.\nDende distintos grupos pol\u00edticos e asociaci\u00f3ns culturais realiz\u00e1ronse numerosas campa\u00f1as a prol do seu retorno e en defensa do seu valor como s\u00edmbolo do territorio berciano."}
{"id": "286948", "revid": "29398", "url": "https://gl.wikipedia.org/wiki?curid=286948", "title": "Luis Alberto Su\u00e1rez", "text": "Luis Alberto Su\u00e1rez D\u00edaz, nado en Salto o 24 de xaneiro de 1987, \u00e9 un futbolista uruguaio. Xoga de dianteiro no Gr\u00eamio brasileiro.\nPalmar\u00e9s.\nNacional\nAjax\nLiverpool\nBarcelona\nAtl\u00e9tico Madrid\nGr\u00eamio\nUruguai\nIndividual"}
{"id": "286949", "revid": "89787", "url": "https://gl.wikipedia.org/wiki?curid=286949", "title": "Jan Oblak", "text": "Jan Oblak, nado en \u0160kofja Loka o 7 de xaneiro de 1993, \u00e9 un futbolista esloveno. Xoga de porteiro e o seu equipo actual \u00e9 o Atl\u00e9tico de Madrid."}
{"id": "286951", "revid": "1131", "url": "https://gl.wikipedia.org/wiki?curid=286951", "title": "Germania anno zero", "text": ""}
{"id": "286952", "revid": "1131", "url": "https://gl.wikipedia.org/wiki?curid=286952", "title": "Roma, citt\u00e0 aperta", "text": ""}
{"id": "286953", "revid": "89787", "url": "https://gl.wikipedia.org/wiki?curid=286953", "title": "Fot\u00f3trofo", "text": "Os fot\u00f3trofos son organismos que obte\u00f1en enerx\u00eda captando a enerx\u00eda dos fot\u00f3ns de luz. Utilizan a enerx\u00eda da luz para levar a cabo varios procesos metab\u00f3licos celulares. A maior\u00eda dos fot\u00f3trofos realizan a fotos\u00edntese, pero non todos obrigatoriamente. Os fotaut\u00f3trofos fotosint\u00e9ticos converten anabolicamente o di\u00f3xido de carbono en materia org\u00e1nica que ser\u00e1 utilizada para constru\u00edr as estruturas do organismo, ou (por exemplo, en forma de azucres) como fonte para procesos catab\u00f3licos posteriores. Todos os fot\u00f3trofos usan ou ben unha cadea de transporte de electr\u00f3ns ou ben un bombeo de prot\u00f3ns directo para establecer un gradiente electroqu\u00edmico que se utiliza por unha ATP sintase para producir a mol\u00e9cula enerx\u00e9tica da c\u00e9lula ATP. Os fot\u00f3trofos son aut\u00f3trofos na s\u00faa maior\u00eda (obte\u00f1en carbono do di\u00f3xido de carbono), pero tam\u00e9n hai alg\u00fans heter\u00f3trofos.\nPara referirse aos fot\u00f3trofos util\u00edzase o adxectivo fototr\u00f3fico, mentres que o nome fototrofia indica o seu tipo de metabolismo enerx\u00e9tico.\nFotoaut\u00f3trofos.\nA gran maior\u00eda dos fot\u00f3trofos son aut\u00f3trofos, polo que se denominan fotoaut\u00f3trofos, que se caracterizan porque poden realizar a fixaci\u00f3n do carbono para obter o carbono que necesitan a partir do CO2. Os fotoaut\u00f3trofos poden sintetizar a s\u00faa propia materia org\u00e1nica a partir de substancias inorg\u00e1nicas obtidas do medio utilizando a luz como fonte de enerx\u00eda para o seu metabolismo. As plantas verdes, as algas e case todas as bacterias fotosint\u00e9ticas son fotoaut\u00f3trofas. Os organismos fotoaut\u00f3trofos denom\u00ednanse \u00e1s veces holof\u00edticos.\nOs fot\u00f3trofos poden realizar unha fotos\u00edntese oxix\u00e9nica na cal se utiliza auga como doante de electr\u00f3ns, que ao descompo\u00f1erse desprende ox\u00edxeno, e captan a luz utilizando clorofilas. Son fot\u00f3trofos oxix\u00e9nicos as plantas, algas e cianobacterias.\nOutros fot\u00f3trofos realizan unha fotos\u00edntese anoxix\u00e9nica na cal non utilizan como doante de electr\u00f3ns a auga, sen\u00f3n outro composto, por exemplo, sulfuro de hidr\u00f3xeno, polo que non se desprende ox\u00edxeno, e utilizan como pigmentos captadores de luz as bacterioclorofilas. Te\u00f1en unha fotos\u00edntese deste tipo uns poucos tipos de bacterias acu\u00e1ticas.\nUn \"fotolitoaut\u00f3trofo\" \u00e9 un fotoaut\u00f3trofo que usa como doante de electr\u00f3ns un composto inorg\u00e1nico, por exemplo a H2O, H2, H2S.\nEcolox\u00eda.\nDesde un punto de vista ecol\u00f3xico, os fotoaut\u00f3trofos son produtores nos ecosistemas, que serven de fonte de alimento para os heter\u00f3trofos. Nos ambientes terrestres, as plantas son os fotoaut\u00f3trofos predominantes, e nos acu\u00e1ticos sono as algas e cianobacterias, que son constitu\u00edntes do fitoplancto. A profundidade \u00e1 que a luz pode penetrar nas augas determina a zona f\u00f3tica onde poden vivir os fot\u00f3trofos. Na columna de auga, as especies de fot\u00f3trofos distrib\u00faense a distintas profundidades segundo a lonxitude de onda da luz que est\u00e1n especializadas en absorber, xa que algunhas lonxitudes de onda da luz son m\u00e1is penetrantes que outras.\nAs cianobacterias poden vivir en mares, augas doces, solos h\u00famidos, e formar parte simbioticamente de liques. A s\u00faa fotos\u00edntese \u00e9 similar \u00e1 das plantas, porque o org\u00e1nulo fotosint\u00e9tico, o cloroplasto, suponse que se orixinou por endosimbiose a partir de bacterias similars a cianobacterias.\nFotoheter\u00f3trofos.\nOs fotoheter\u00f3trofos, igual que os fotoaut\u00f3trofos, dependen s\u00f3 da luz para obter enerx\u00eda, pero, a diferenza deles, non poden obter todo o seu carbono s\u00f3 do CO2, sen\u00f3n que o obte\u00f1en tam\u00e9n de compostos org\u00e1nicos (carbohidratos, \u00e1cidos graxos, alcohois). Os fotoheter\u00f3trofos producen ATP por medio da fotofosforilaci\u00f3n pero usan compostos org\u00e1nicos obtidos do seu medio ambiente para constru\u00edr as s\u00faas estruturas celulares e biomol\u00e9culas. Para captaren a luz utilizan bacterioclorofilas ou bacteriorrodopsinas. Son exemplos de fotoheter\u00f3trofos as bacterias p\u00farpuras non do xofre, as bacterias verdes non do xofre e as heliobacterias."}
{"id": "286954", "revid": "98629", "url": "https://gl.wikipedia.org/wiki?curid=286954", "title": "Ep\u00edlogo", "text": "Ep\u00edlogo (do grego \"ep\u00edlogos\" - conclusi\u00f3n, polo lat\u00edn \"epilogus\") \u00e9 unha parte dun texto, ao final dunha obra literaria ou dram\u00e1tica, que constit\u00fae a s\u00faa conclusi\u00f3n ou remate. Xeralmente empr\u00e9gase para dar a co\u00f1ecer o desenlace dos acontecementos relatados, o destino final dos personaxes da historia ou, en disertaci\u00f3ns, as conclusi\u00f3ns finais dun conxunto de ideas presentadas ou defendidas. \u00c9 o oposto do pr\u00f3logo no discurso, podendo asumir a forma dun ap\u00e9ndice.\nXeralmente feito polo autor da obra, tam\u00e9n pode ser proferido por un personaxe principal ou por un personaxe observador dos eventos relatados. O discurso \u00e9 frecuentemente dirixido directamente ao lector ou espectador.\nNo teatro da antig\u00fcidade cl\u00e1sica e no s\u00e9culo XVI, o ep\u00edlogo consist\u00eda s\u00f3 nun discurso breve feito por un actor, tras o peche da acci\u00f3n principal. Ti\u00f1a a funci\u00f3n dunha humilde despedida do p\u00fablico, a quen se suplicaba benevolencia en relaci\u00f3n aos eventuais defectos do espect\u00e1culo. Lu\u00eds de Cam\u00f5es usou este recurso na s\u00faa epopea \"Os Lus\u00edadas\".\nNo cinema e na televisi\u00f3n, \u00e1s veces exh\u00edbese unha montaxe de imaxes ou curtos separados do filme cunha r\u00e1pida explicaci\u00f3n do destino dos personaxes, como por exemplo na longametraxe brit\u00e1nica \"Catro vodas e un funeral\".\nDebido a esta funci\u00f3n de peche dunha mensaxe, a palabra ep\u00edlogo tam\u00e9n pasou a designar, en ocasi\u00f3ns en sentido figurado, un final, remate ou peche de calquera tipo (de proceso legal, acci\u00f3n pol\u00edtica, fin dunha vida etc.)."}
{"id": "286956", "revid": "27155", "url": "https://gl.wikipedia.org/wiki?curid=286956", "title": "Fototr\u00f3fico", "text": ""}
{"id": "286957", "revid": "23204", "url": "https://gl.wikipedia.org/wiki?curid=286957", "title": "Laura Gallego", "text": ""}
{"id": "286959", "revid": "27155", "url": "https://gl.wikipedia.org/wiki?curid=286959", "title": "Fototrofia", "text": ""}
{"id": "286960", "revid": "27155", "url": "https://gl.wikipedia.org/wiki?curid=286960", "title": "Fotoaut\u00f3trofo", "text": ""}
{"id": "286961", "revid": "98629", "url": "https://gl.wikipedia.org/wiki?curid=286961", "title": "Qu\u00edmica verde", "text": "A qu\u00edmica verde, tam\u00e9n chamada qu\u00edmica sustentable, \u00e9 unha filosof\u00eda que se aplica \u00e1 investigaci\u00f3n e enxe\u00f1ar\u00eda qu\u00edmicas que fomenta o dese\u00f1o de produtos e procesos que minimizan o uso e xeraci\u00f3n de substancias perigosas para o medio ambiente ou a sa\u00fade. Mentres que a quimica ambiental \u00e9 a qu\u00edmica do medio ambiente natural, e dos contaminantes qu\u00edmicos na natureza, a qu\u00edmica verde trata de reducir o impacto da qu\u00edmica no medio ambiente impedindo a contaminaci\u00f3n nas s\u00faas fontes e utilizando poucos recursos naturais.\nComo filosof\u00eda qu\u00edmica, a qu\u00edmica verde apl\u00edcase \u00e1 qu\u00edmica org\u00e1nica, qu\u00edmica inorg\u00e1nica, bioqu\u00edmica, qu\u00edmica anal\u00edtica, qu\u00edmica f\u00edsica e mesmo \u00e1 enxe\u00f1ar\u00eda qu\u00edmica. A\u00ednda que a qu\u00edmica verde parece enfocada a aplicaci\u00f3ns industriais, tam\u00e9n se aplica a calquera elecci\u00f3n qu\u00edmica f\u00f3ra dese \u00e1mbito. A chamada \"Click chemistry\" c\u00edtase a mi\u00fado como un estilo de s\u00edntese qu\u00edmica que \u00e9 consistente cos obxectivos da qu\u00edmica verde. O acento ponse en minimizar os perigos e maximizar a eficiencia de calquera elecci\u00f3n qu\u00edmica.\nEn 2005 Ry\u014dji Noyori identificou tres desenvolvementos clave na qu\u00edmica verde: uso de di\u00f3xido de carbono supercr\u00edtico como solvente verde, per\u00f3xido de hidr\u00f3xeno acuoso para facer oxidaci\u00f3ns limpas e o uso de hidr\u00f3xeno na s\u00edntese asim\u00e9trica. Un exemplo de qu\u00edmica verde aplicada \u00e9 a oxidaci\u00f3n con auga supercr\u00edtica, en reacci\u00f3ns con auga e en reacci\u00f3ns con medio seco.\nA bioenxe\u00f1ar\u00eda \u00e9 tam\u00e9n unha t\u00e9cnica prometedora para acadar os obxectivos da qu\u00edmica verde. Varios procesos qu\u00edmicos importantes poden ser sintetizados en organismos modificados por enxe\u00f1ar\u00eda, como o composto shikimate, un precursor do Tamiflu que \u00e9 se obt\u00e9n por fermentaci\u00f3n en bacterias.\nO termo \"qu\u00edmica verde\" foi acu\u00f1ado por Paul Anastas en 1991. Por\u00e9n, tam\u00e9n se ten indicado que o concepto se orixinou antes, nunha publicaci\u00f3n de 1978 de Trevor Kletz, na que propo\u00f1\u00eda que os qu\u00edmicos deber\u00edan procurar procesos alternativos a aqueles que implicaban o uso de substancias e condici\u00f3ns m\u00e1is perigosas.\nPrincipios.\nPaul Anastas, cando traballaba na Axencia de Protecci\u00f3n Ambiental de Estadois Unidos, e John C. Warner desenvolveron 12 principios b\u00e1sicos para a qu\u00edmica verde, que axudan a explicar o que a s\u00faa definici\u00f3n significa na pr\u00e1ctica. Estes principios trataban sobre conceptos como os seguintes:\nOs 12 principios que desenvolven os conceptos anteriores son:\nTendencias.\nFix\u00e9ronse intentos de cuantificar non s\u00f3 o grao de \"verde\" ao que chega un proceso qu\u00edmico sen\u00f3n tam\u00e9n medir outras variables como o rendemento qu\u00edmico, o prezo dos compo\u00f1entes da reacci\u00f3n, a seguridade e manexabilidade dos compostos qu\u00edmicos usados, as demandas de hardware, perfil enerx\u00e9tico e facilidade de extracci\u00f3n e purificaci\u00f3n do produto. Nun estudo cuantitativo, a reduci\u00f3n do nitrobenceno a anilina recibiu 64 puntos dun m\u00e1ximo de 100, polo que se consideraba unha s\u00edntese aceptable no seu conxunto, mentres que a s\u00edntese dunha amida utilizando HMDS describ\u00edase s\u00f3 como adecuada cun total de 32 puntos.\nA qu\u00edmica verde est\u00e1 vista de modo crecente como unha ferramenta poderosa que os investigadores deben usar para avaliar o impacto ambiental da nanotecnolox\u00eda. A medida que se desenvolven nanomateriais, deben considerarse os impactos na sa\u00fade humana e medioambiental dos produtos e dos procesos usados para fabricalos para asegurar a s\u00faa viabilidade a longo prazo.\nLexislaci\u00f3n.\nDespois de que se presentou a idea, empezaron a promulgarse as primeiras leis que favorec\u00edan a qu\u00edmica verde. En 1990 aprobouse nos Estados Unidos a Lei de Prevenci\u00f3n da Contaminaci\u00f3n de 1990 (\"Pollution Prevention Act\"). Esta lei marca unha forma de actuar nos casos de contaminaci\u00f3n, favoracendo evitar os problemas antes de que ocorran.\nNa Uni\u00f3n Europea, en 2007, empezou a funcionar o programa de Rexistro, Avaliaci\u00f3n, Autorizaci\u00f3n, e Restrici\u00f3n de Compostos Qu\u00edmicos (REACH), que esix\u00eda \u00e1s empresas que proporcionaran datos que indicasen que os seus produtos eran seguros. Esta regulaci\u00f3n (1907/2006) asegura non s\u00f3 unha estimaci\u00f3n dos perigos dos compostos qu\u00edmicos e os riscos durante o seu uso, sen\u00f3n que tam\u00e9n incl\u00fae medidas para prohibir ou restrinxir/autorizar os usos dunha substancia espec\u00edfica. A ECHA (Axencia de compostos Qu\u00edmicos da Uni\u00f3n Europea, con sede en Helsinqui), est\u00e1 po\u00f1endo en funcionamento a regulaci\u00f3n mentres que a aplicaci\u00f3n depende de cada estado membro da UE. Un antecedente deste tipo de normas foi a Lei de Control de Substancias T\u00f3xicas dos Estados Unidos, aprobada en 1976, que en principio ti\u00f1a disposici\u00f3ns similares, pero que non era comparable \u00e1 REACH na s\u00faa efectividade reguladora.\nEn 2008 en California aprob\u00e1ronse d\u00faas leis que favorecen a qu\u00edmica verde, que ter\u00edan efecto a partir de 2012.\nExemplos.\nO Comit\u00e9 do Premio Nobel na s\u00faa declaraci\u00f3n de 2005 para o Premio Nobel de Qu\u00edmica polo \"desenvolvemento do m\u00e9todo da met\u00e1tese en s\u00edntese org\u00e1nica\" afirmou que \"isto representa un grande paso adiante para a \"qu\u00edmica verde\", reducindo os residuos potencialmente perigosos por medio dunha produci\u00f3n m\u00e1is intelixente. A met\u00e1tese \u00e9 un exemplo de como foi aplicada unha importante ciencia b\u00e1sica para beneficio da humanidade, a sociedade e o medio ambiente.\"\nO concepto de farmacia verde foi desenvolvido recentemente e bas\u00e9ase en principios similares.\nUn exemplo de qu\u00edmica verde \u00e9 a produci\u00f3n de 1,3-propanodiol, que se prepara por bioseparaci\u00f3n do 1,3-propanodiol utilizando unha cepa modificada xeneticamente da bacteria \"Escherichia coli\". Este diol util\u00edzase para facer novos pole\u00e9steres para a manufactura de alfombras.\nEstanse a explorar alternativas \u00e1 produci\u00f3n de varios compostos controvertidos. O Instituto de Tecnolox\u00eda de Massachusetts (MIT) creou un asistente ou \"wizard\" para axudar a identificar alternativas. Identific\u00e1onse o bromuro de etidio, o xileno, o mercurio, e o formaldehido como os peores contaminantes que te\u00f1en alternativas. Os disolventes contrib\u00faen moito ao impacto ambiental da fabricaci\u00f3n qu\u00edmica e estanse a facer moitos esforzos por introducir solventes \"m\u00e1is verdes\" nas primeiras etapas do desenvolvemento destes procesos: os m\u00e9todos de purificaci\u00f3n e reacci\u00f3n a escala de laboratorio. Na industria farmac\u00e9utica, tanto a compa\u00f1\u00eda GSK coma Pfizer publicaron as Gu\u00edas para a Selecci\u00f3n de Solventes para uso dos seus qu\u00edmicos dedicados ao descubrimento de f\u00e1rmacos.\nControversia.\nFacendo unha an\u00e1lise hist\u00f3rica do desenvolvemento da qu\u00edmica verde, alg\u00fans dos partidarios da qu\u00edmica verde consideran que foi unha forma de pensar innovadora. Por\u00e9n, tam\u00e9n hai qu\u00edmicos que argumentaron que se est\u00e1 a utilizar a qu\u00edmica verde s\u00f3 como unha etiqueta conveniente para as relaci\u00f3ns p\u00fablicas. De feito, moitos qu\u00edmicos usan o termo \"qu\u00edmica verde\" sen aterse ao paradigma da qu\u00edmica verde proposto por Anastas e Warner."}
{"id": "286962", "revid": "27155", "url": "https://gl.wikipedia.org/wiki?curid=286962", "title": "Qu\u00edmica sustentable", "text": ""}
{"id": "286963", "revid": "75439", "url": "https://gl.wikipedia.org/wiki?curid=286963", "title": "Axinella", "text": "Axinella \u00e9 un x\u00e9nero de esponxas da familia Axinellidae. As especies de \"Axinella\" viven nos oc\u00e9anos \u00cdndico e Pac\u00edfico. A maior\u00eda destas esponxas te\u00f1en un tama\u00f1o menor de 20\u00a0cm, e te\u00f1en unha cor laranxa ou amarela. As \"Axinella\" poden establecer relaci\u00f3ns mutualistas con outros organismos como corais ou microorganismos (bacterias e arqueas)."}
{"id": "286964", "revid": "23204", "url": "https://gl.wikipedia.org/wiki?curid=286964", "title": "Orangut\u00e1n de Borneo", "text": "O orangut\u00e1n de Borneo (\"Pongo pygmaeus\") \u00e9 unha especie de orangut\u00e1n nativa da illa de Borneo. \u00c1 s\u00faa vez, o orangut\u00e1n de Borneo est\u00e1 dividido en tres subespecies: o orangut\u00e1n de Borneo do noroeste (\"Pongo pygmaeus pygmaeus\"), o orangut\u00e1n de Borneo do nordeste (\"Pongo pygmaeus morio\") e o orangut\u00e1n de Borneo meridional (\"Pongo pygmaeus wurmbii\"). Xunto co orangut\u00e1n de Sumatra e o orangut\u00e1n de Tapanuli, conforma o \u00fanico x\u00e9nero de grandes simios de Asia. Esta especie \u00e9 a m\u00e1is numerosa, cuns 45.000 individuos vivindo en estado salvaxe, en contraposici\u00f3n cos 7.500 que se estiman de orangut\u00e1n de Sumatra e os 800 do orangut\u00e1n de Tapanuli.\nAo igual que os demais grandes simios, os orangut\u00e1ns te\u00f1en unha intelixencia moi desenvolvida, sendo quen de empregar ferramentas e amosar patr\u00f3ns culturais en liberdade. Ademais diso, os orangut\u00e1ns comparten aproximadamente o 97% do seu ADN cos humanos.\nO orangut\u00e1n de Borneo \u00e9 unha especie en perigo de extinci\u00f3n e as maiores ameazas para a s\u00faa supervivencia son a deforestaci\u00f3n do seu h\u00e1bitat, a caza e o tr\u00e1fico ilegal dos seus individuos no mercado negro."}
{"id": "286965", "revid": "25871", "url": "https://gl.wikipedia.org/wiki?curid=286965", "title": "Pongo pygmaeus", "text": ""}
{"id": "286968", "revid": "89787", "url": "https://gl.wikipedia.org/wiki?curid=286968", "title": "Frenolox\u00eda", "text": "A frenolox\u00eda (do grego: \u03c6\u03c1\u03ae\u03bd, \"fren\", \"mente\"; e \u03bb\u03cc\u03b3\u03bf\u03c2, \"logos\", \"co\u00f1ecemento\") \u00e9 unha antiga teor\u00eda que afirmaba a posible determinaci\u00f3n do car\u00e1cter e os trazos da personalidade, as\u00ed como as tendencias criminais, base\u00e1ndose na forma do cranio, cabeza e facci\u00f3ns. Desenvolvida arredor do 1800 polo neuroanatomista alem\u00e1n Franz Joseph Gall e extremadamente popular durante o s\u00e9culo XIX; hoxe en d\u00eda \u00e9 considerada unha pseudociencia. Non obstante, mereceu certo m\u00e9rito como protociencia pola s\u00faa contribuci\u00f3n \u00e1 ciencia m\u00e9dica coa s\u00faa idea de que o cerebro \u00e9 o \u00f3rgano da mente, e que certas \u00e1reas albergan funci\u00f3ns especificamente localizadas.\nA frenolox\u00eda foi popularizada na Inglaterra vitoriana polo avogado escoc\u00e9s George Combe o cal chegou a fundar a sociedade frenol\u00f3xica de Edimburgo. Combe reuniu os postulados do doutor Gall na obra \"A System of Phrenology\" (1830). Dita obra conti\u00f1a ideas pol\u00e9micas da frenolox\u00eda que reafirmaban o racismo imperante da \u00e9poca. Como se pode ler nalgunhas pasaxes :\nSobre a localizaci\u00f3n do desexo sexual no cerebro:\n\"O doutor Gall descubriu a funci\u00f3n deste \u00f3rgano tal como segue: Era o m\u00e9dico dunha vi\u00fava de car\u00e1cter irreprochable a cal estaba afectada por uns problemas nerviosos que a conduc\u00edan a un estado severo de ninfoman\u00eda. Na violencia dos seus ataques, o doutor suxeitou a s\u00faa cabeza e sorprendeuse polo longo tama\u00f1o do pescozo e a calor que desprend\u00eda. Mediante posteriores observaci\u00f3ns investigou a idea que lle suxeriu este suceso e chegou \u00e1 s\u00faa conclusi\u00f3n final.\"\nSobre a inferioridade da raza amerindia:\n\u201c\"O aspecto dos nativos americanos \u00e9 a\u00ednda m\u00e1is deplorable. Envolvidos durante s\u00e9culos polo co\u00f1ecemento, emprendemento, enerx\u00eda e a incitaci\u00f3n \u00e1 mellora polas instituci\u00f3ns europeas, permanecen, no tempo presente, tan miserables, n\u00f3mades, sen fogar e sen lei como o eran os seus devanceiros cando Col\u00f3n puxo p\u00e9 no seu chan.\"\u201d\nA pesar do interese de Combe e outros estudosos da frenolox\u00eda en agrandar o seu prestixio como suposta ciencia esta nunca chegou a ter consideraci\u00f3n nas contornas universitarias (xeralmente compostos de persoas de clase alta) sendo obxecto de interese entre cidad\u00e1ns de clase m\u00e1is modesta.\nOs seus principios establec\u00edan que o cerebro \u00e9 o \u00f3rgano da mente, e que este pos\u00fae un conxunto de facultades mentais; cada unha representada particularmente por unha parte diferente ou \"\u00f3rgano\" do cerebro. Estas \u00e1reas eran consideradas proporcionais \u00e1s propensi\u00f3ns individuais da persoa e das s\u00faas facultades mentais. As diferenzas entre as distintas \u00e1reas estar\u00eda reflectida na forma exterior do cranio.\nA frenolox\u00eda, que se ocupa da personalidade e o car\u00e1cter, difire da craneometr\u00eda (o estudo do peso, tama\u00f1o e forma do cranio), as\u00ed como da fisiognom\u00eda (estudo dos trazos faciais). Todas estas disciplinas aseguran predicir condutas ou capacidades intelectuais, e nun tempo foron practicadas intensamente no campo da antropolox\u00eda/etnograf\u00eda e \u00e1s veces utilizadas para xustificar \"cientificamente\" o sexismo, mais a premisa b\u00e1sica de que a personalidade est\u00e1 determinada pola forma do cranio \u00e9 considerada falsa por case todo o mundo."}
{"id": "286971", "revid": "89787", "url": "https://gl.wikipedia.org/wiki?curid=286971", "title": "Caracol xigante africano", "text": "O caracol xigante africano (de nome cient\u00edfico Achatina fulica) \u00e9 un molusco da clase dos gaster\u00f3podos, sendo esta especie de caracol terrestre da familia Achatinidae e da orde Pulmonata.\nA s\u00faa cuncha c\u00f3nica \u00e9 de cor marr\u00f3n ou con pintas de tons marr\u00f3ns claros. Este caracol \u00e9 nativo do leste e nordeste de \u00c1frica. En Espa\u00f1a, o caracol xigante africano est\u00e1 inclu\u00eddo no Cat\u00e1logo de Especies Ex\u00f3ticas Invasoras desde o ano 2011.\nAlimentaci\u00f3n.\nO caracol xigante africano \u00e9 herb\u00edvoro (come unha gran variedade de materiais vexetais, froitas e verduras) pero tam\u00e9n inxire area, pedras pequenas, os \u00f3sos dos cad\u00e1veres e incluso o formig\u00f3n como fontes de calcio para a s\u00faa concha.\nDistribuci\u00f3n xeogr\u00e1fica.\n\u00c9 orixinario da \u00c1frica tropical: a s\u00faa distribuci\u00f3n natural vai desde zonas tropicais e subtropicais de varios pa\u00edses de \u00c1frica oriental, entre eles Ghana, Serra Leona, Liberia, Costa do Marfil, Togo, Dahomey, Nixeria e Guinea Ecuatorial.\nNa actualidade estase a estender por Suram\u00e9rica (en Venezuela e na cidade de Corrientes, Arxentina ), illas do Pac\u00edfico e, en xeral, en case t\u00f3dalas zonas tropicais do mundo.\nCaracter\u00edsticas biol\u00f3xicas da especie.\nOs adultos da especie poden chegar a medrar a s\u00faa concha ata os 18 cent\u00edmetros de lonxitude e pesar ata 500 gramos. No suroeste do Brasil, chegan a un m\u00e1ximo de 10 cent\u00edmetros de cuncha e 100 gramos de peso total. Os xoves pos\u00faen as mesmas caracter\u00edsticas de cuncha dos adultos.\n\u00c9 unha especie extremadamente prol\u00edfica, alcanzando a madureza sexual aos 4 ou 5 meses. A fecundaci\u00f3n \u00e9 mutua, \u00e9 dicir os individuos son hermafroditas e poden realizar ata cinco postas por ano, podendo chegar a fecundar de 50 a 400 ovos por posta. \u00c9 activa no inverno, resistente ao fr\u00edo invernal e aos per\u00edodos de seca. Normalmente pasa o d\u00eda escondido e sae para se alimentar e reproducirse \u00e1 noite, ou durante e despois das chuvias. A tonalidade do corpo \u00e9 de cor cinza-escuro e as conchas pos\u00faen faixas de coloraci\u00f3n variable, de casta\u00f1o ata algunhas veces chega a ser avermellado. Os ovos son un pouco maiores que unha semente de papaia, e pos\u00faen unha cor branca-leitosa ou amarelada.\nIntroduci\u00f3n no Brasil e na China.\nPresente en varias partes do planeta, o caracol \"Achatina fulica\" foi introducido ilegalmente no Brasil, inicialmente no estado do Paran\u00e1 na d\u00e9cada de dos anos oitenta, como unha alternativa ao caracol (\"Helix aspersa\") por un funcionario da Secretar\u00eda de Agricultura.\nA segunda introduci\u00f3n ter\u00eda ocorrido no Porto de Santos por un funcionario a mediados da d\u00e9cada dos anos noventa, que montou un heliciario en Praia Grande, no cal promov\u00eda cursos de fin de semana. O fracaso dos intentos de comercializaci\u00f3n levou \u00f3s criadores, por desinformaci\u00f3n, a soltar os caracois nos montes. Como se reproduce rapidamente e carece de predadores naturais no Brasil, chegou a ser unha praga agr\u00edcola e p\u00f3dese atopar en case todo o pa\u00eds, ata nas zonas costeiras.\nNo caso da China est\u00e1 presente desde 1931, por mor do comercio ilegal e mais a introduci\u00f3n accidental.\nA Achatina e a sa\u00fade p\u00fablica.\nEste caracol pode transmitir ao ser humano o verme \"Angiostrongylus cantonensis\" causante de meninxite, por ser o hospedeiro natural del. Este tipo de meninxite ocorre principalmente en Asia, por\u00e9n, tense notificado casos en Cuba, Porto Rico e os Estados Unidos. A pesar disto, son baixas as posibilidades de sufrir a meninxite de vivires no Brasil.\nO Achatina tam\u00e9n transmite o parasito \"Angiostrongylus costaricensis\", angiostronxilose abdominal, que ocorre desde o sur dos Estados Unidos de Am\u00e9rica ata o norte da Arxentina. Raramente a enfermidade evoluciona chegando a ser letal, permanecendo a maior parte das veces asintomaticamente ou comport\u00e1ndose como unha parasitose com\u00fan. No Brasil esta enfermidade \u00e9 transmitida por caracois e lesmas end\u00e9micas, e non polo xigante africano; na rexi\u00f3n do sur do pa\u00eds enc\u00f3ntrase a maior\u00eda dos casos. A pesar de non haber un rexistro de exemplares de \"A. fulica\" os adultos naturalmente infectados no Brasil, as larvas p\u00f3dense infectar a trav\u00e9s da inxesti\u00f3n de hortalizas contaminadas co moco deixado polo molusco adulto silvestre ao moverse. Por isto, recom\u00e9ndase lavar as verduras en auga corrente e despois deixar as mesmas a remollo, bastando colocar unha culler de lixivia por cada litro de auga e deixar os alimentos en remollo durante 15 minutos.\nO caracol africano tam\u00e9n \u00e9 responsable indirecto da transmisi\u00f3n da Febre amarela e, potencialmente, do dengue. Foi constatado en Tanzania que as cunchas de Achatinas mortas pod\u00edanse encher de auga e tornarse nun potencial punto para a proliferaci\u00f3n do \"Aedes aegypti\", mosquito transmisor destas enfermidades. En 2001, este mosquito tam\u00e9n foi encontrado en cunchas de \"Achatina fulica\" no estado de S\u00e3o Paulo.\nDebido ao seu r\u00e1pido proceso reprodutivo, tornouse nuncha terrible praga agr\u00edcola, aliment\u00e1ndose vorazmente de diversos vexetais para o consumo humano.\nO goberno do Brasil, co Ministerio da Agricultura en 2003, foi aprobada unha lei na que se consideraba ilegal a cr\u00eda de caracois africanos no pa\u00eds, determinando a erradicaci\u00f3n da especie e prevendo as respectivas notificaci\u00f3ns aos produtores e criadeiros de fauna ex\u00f3tica para fins comerciais sobre a ilegalidade da actividade.\nErradicaci\u00f3n.\nPara combater o \"Achatina fulica\", primeiro \u00e9 necesario identificar correctamente o caracol africano para que non haxa calquera confusi\u00f3n coas especies propias do lugar, e posteriormente o exemplar debe de ser collido cunhas luvas ou un ben pl\u00e1stico protector para evitar o contacto directo con el, e debe ser colocado en sal ou cloro sobre o mesmo para que morra; tam\u00e9n p\u00f3dese esmagar, e tampouco non se debe de esquecer de destru\u00edr os seus ovos no chan cunha vasoira. Cando chove moito nunha rexi\u00f3n infestada, \u00e9 com\u00fan observar os caracois subindo polas paredes, sendo, ent\u00f3n, unha boa oportunidade para destru\u00edlos. \u00c9 preciso observar o lugar que foi infestado por eles polo menos durante tres meses para verificar que non haxa reinfestaci\u00f3ns. O uso de produtos qu\u00edmicos, pesticidas, non \u00e9 indicado, pois o produto pode contaminar o chan, a auga e ata as capas fre\u00e1ticas, podendo as\u00ed, xurdir unha intoxicaci\u00f3n dos animais e do ser humano; al\u00e9n disto, o molusco pode ser resistente a varios pesticidas. A mellor soluci\u00f3n \u00e9 a incineraci\u00f3n, que pode ser realizada dentro de calquera recipiente met\u00e1lico o ben que evitar a a posta dos seus ovos.\nA cr\u00eda do \"Achatina fulica\" no Brasil foi considerada \"de risco\". Adaptouse moi ben \u00e1s condici\u00f3ns do pa\u00eds dando lugar a xeraci\u00f3ns sen control na natureza. Varios criadores soltaron alg\u00fans na natureza, xerando unha situaci\u00f3n de risco biol\u00f3xico pola s\u00faa prolificidade. Cando son criados baixo control, non hai riscos para a sa\u00fade. Poden ser comidos polo ser humano unha vez coci\u00f1ados, para evitar riscos de contaminaci\u00f3ns pat\u00f3xenas."}
{"id": "286974", "revid": "89787", "url": "https://gl.wikipedia.org/wiki?curid=286974", "title": "Helicicultura", "text": "A helicicultura (do lat\u00edn \"helix\", \"tipo de caracol\" e \"cultivare\", \"cultivar\"), \u00e9 a cr\u00eda racional en cativerio con fins comerciais de caracois terrestres.\nOs caracois pres\u00e9ntase ao longo da historia da humanidade, e non s\u00f3 por ser parte da s\u00faa dieta, sen\u00f3n tam\u00e9n como elementos importantes dentro das relixi\u00f3ns, das artes, a medicina e as tradici\u00f3ns de diferentes culturas de t\u00f3dalas \u00e9pocas. A principios do s\u00e9culo XX, debido \u00e1 demanda de caracois o seu valor econ\u00f3mico foi aumentando e apareceron alg\u00fans pioneiros que fixeron tentativas para a s\u00faa crianza, controlando todas as fases do ciclo do caracol, inclu\u00edndo a produci\u00f3n de cr\u00edas.\nNa actualidade xa se pode falar da crianza de caracois terrestres ou helicicultura de caracois como unha actividade zoot\u00e9cnica reco\u00f1ecida internacionalmente, a pesar da variedade de sistemas de produci\u00f3n existentes. A\u00ednda que existen varias especies de caracois terrestres, os da familia \"Helicidae\" son comestibles e poden ser criados en catividade. A maior\u00eda das granxas comerciais, tam\u00e9n chamadas \"helicicultivos\", traballan coa especie \"Helix aspersa\" ou caracol de xard\u00edn com\u00fan. Con todo, esta especie conv\u00e9rtese tam\u00e9n nunha praga agr\u00edcola que inflixe serios danos aos cultivos, tanto en Europa como noutras rexi\u00f3ns do mundo, e cando \u00e9 intencional ou accidentalmente liberada ao medio natural, pode ser unha especie invasora. Por esta raz\u00f3n, en moitos pa\u00edses a helicicultura est\u00e1 restrinxida ou ben condicionada \u00e1 obtenci\u00f3n previa de permisos ou licenzas, co fin de asegurar que a actividade agr\u00edcola non afecte o equilibrio ecol\u00f3xico dos ecosistemas.\nO lugar destinado \u00e1 crianza dos caracois \u00e9 chamado o heliciario.\nReproduci\u00f3n.\nA reproduci\u00f3n en catividade d\u00e1se maiormente nos diversos pa\u00edses onde son consumidos, como Francia, Catalu\u00f1a e Italia (comenzando na d\u00e9cada dos anos setenta nas rexi\u00f3ns do Piemonte, V\u00e9neto e a Lombard\u00eda). Moitas veces son criados en invernadoiros onde se plantan unha serie de vexetais ou hortalizas para os alimentar, \u00e1s veces complementadas con pensos na s\u00faa dieta para optimizar a produtividade, ou ben d\u00e1selles unha raci\u00f3n feita a partir dunha serie de produtos vexetais onde moitas veces se incl\u00fae o farelo.\nAs sementes que se recomendan para unha alimentaci\u00f3n suficiente e adecuada e tam\u00e9n un engorde r\u00e1pido son:\nAs\u00ed mesmo, moitas veces reprod\u00facense nuns espazos espazos abertos feitos de rede. A rede est\u00e1 feita de dobreces de xeito que os caracois non poidan fuxir, nin pasar as barreiras feitas de cinza. Precisa dunha morea de calcio, xa que os chans calcarios son uns bos lugares da crianza e de colleita de caracois. Os principais problemas para obter caracois en locais pechados \u00e9 a perda da calidade destespola consanguinidade, debido ao incremento continuo de enfermidades asociadas e \u00e1 crecente infertilidade."}
{"id": "286980", "revid": "839", "url": "https://gl.wikipedia.org/wiki?curid=286980", "title": "Eparqu\u00eda cat\u00f3lica ucra\u00edna de Bu\u010da\u010d", "text": ""}
{"id": "287000", "revid": "89787", "url": "https://gl.wikipedia.org/wiki?curid=287000", "title": "Tempada 2007 do Campionato de Galicia de Rally", "text": "A tempada 2007 foi a 29\u00aa edici\u00f3n do Campionato de Galicia de Rally. Comezou o 16 de marzo no Rally do Cocido e rematou o 24 de novembro no Rally Botafumeiro. O campi\u00f3n do campionato foi Bamarti, por segundo ano consecutivo."}
{"id": "287001", "revid": "27155", "url": "https://gl.wikipedia.org/wiki?curid=287001", "title": "Prokaryota", "text": "En biolox\u00eda e taxonom\u00eda, o taxon Prokaryota (do grego: \"\u03c0\u03c1\u03cc-\"(\"pro-\"), \"antes de\" + \"\u03ba\u03b1\u03c1\u03c5\u03cc\u03bd\" (\"carion\"), \"noz\" ou \"am\u00e9ndoa\", como referencia ao n\u00facleo, do cal carecen) \u00e9 o imperio ou dominio (segundo as clasificaci\u00f3ns) que incl\u00fae os microorganismos constitu\u00eddos por c\u00e9lulas procariotas, \u00e9 dicir, c\u00e9lulas que presentan un ADN libre no citoplasma, xa que non hai n\u00facleo celular. Os procariontes ou organismos procariotas recibiron diversas denominaci\u00f3ns tales como Bacteria, Monera e Schizophyta, dependendo dos autores e os sistemas de clasificaci\u00f3n que se foron sucedendo no tempo. Outros termos usados foron Mychota, Protophyta, Procaryote, Procaryotae e Prokarya. Est\u00e1 constitu\u00eddo \u00e1 s\u00faa vez por dous dominios ben diferenciados: Archaea e Bacteria.\nOs procariontes son unicelulares, ag\u00e1s alg\u00fans casos como as mixobacterias, algunhas das cales pode considerarse que te\u00f1en etapas multicelulares no seu ciclo de vida. Noutros casos crean grandes colonias, como nas cianobacterias. Os procariontes caracter\u00edzanse por ter compo\u00f1entes intracelulares hidrosolubles (prote\u00ednas, ADN e metabolitos solubles en auga), polo que non presentan n\u00facleo celular, nin mitocondrias nin outros org\u00e1nulos membranosos, porque todo o organismo est\u00e1 delimitado pola membrana celular en lugar de separarse en diferentes compartimentos celulares (ag\u00e1s excepci\u00f3ns con sistemas de membranas internos derivados da invaxinaci\u00f3n da membrana plasm\u00e1tica). Son microorganismos que pos\u00faen un s\u00f3 cromosoma circular que constit\u00fae unha rexi\u00f3n da c\u00e9lula chamada nucleoide, a s\u00faa reproduci\u00f3n \u00e9 asexual por fisi\u00f3n binaria, te\u00f1en gran variedade de metabolismos e hai especies adaptadas a todo tipo de ambientes, mesmo aos m\u00e1is extremos, calcul\u00e1ndose que hai aproximadamente 5\u00d71030 procariontes no mundo.\nHistoria.\nOs primeiros microorganismos procariotas foron observados por Anton van Leeuwenhoek en 1683 usando un microscopio de lente simple dese\u00f1ado por el mesmo e conxuntamente cos protozoos denominounos \"anim\u00e1lculos\". A invenci\u00f3n do microscopio deixou atr\u00e1s a \"fase da especulaci\u00f3n\" e \u00e1brese paso \u00e1 \"era da observaci\u00f3n\", a cal desembocou a mediados do s\u00e9culo XIX no \"per\u00edodo de ouro\" da microbiolox\u00eda.\nEntre alg\u00fans dos momentos claves hist\u00f3ricos, p\u00f3dese mencionar que en 1859 Louis Pasteur, considerado o pai da microbiolox\u00eda, definiu a fermentaci\u00f3n bacteriana, en 1876 Robert Koch descubriu a infecci\u00f3n bacteriana do carbuncho ou \u00e1ntrax maligno e en 1910 Paul Ehrlich desenvolveu o primeiro antibi\u00f3tico para combater ao \"Treponema\" da s\u00edfilis. En 1936 H.A Barker identificou aos metan\u00f3xenos, en 1967 Thomas D. Brock descubriu os extrem\u00f3filos e en 1977 descubriuse a grande diverxencia entre arqueas e bacterias grazas ao estudo xen\u00e9tico do ARNr.\nCaracter\u00edsticas xerais.\nTe\u00f1en tipicamente entre 1 e 7 \u03bcm de lonxitude e 0,2\u20132,0\u00a0\u00b5m de di\u00e1metro, a\u00ednda que poden chegar a extremos como na arquea \"Nanoarchaeum equitans\" de s\u00f3 0,4\u00a0\u00b5m (400 nan\u00f3metros) de lonxitude, que \u00e9 a m\u00e1is pequena co\u00f1ecida, e tam\u00e9n co xenoma procari\u00f3tico m\u00e1is pequeno. A m\u00e1is grande \u00e9 a bacteria \"Thiomargarita\" con 750 \u03bcm.\nOs procariontes presentan enormes diferenzas cos eucariontes, como a carencia de n\u00facleo, a case ausencia de org\u00e1nulos, a presenza de ribosomas m\u00e1is pequenos, a s\u00faa parede celular de peptidoglicano (que non te\u00f1en todos) ou diferenzas na reproduci\u00f3n. Delas a diferenza m\u00e1is importante, a ausencia de membrana nuclear, ten que ver coa orixe mesma dos eucariontes (eucariox\u00e9nese), a cal ter\u00eda unha historia evolutiva m\u00e1is serodia e complexa como resultado da asociaci\u00f3n simbi\u00f3tica entre diferentes organismos procariotas. As mitocondrias e os cloroplastos sintetizan os seus propios ribosomas, similares aos bacterianos, e te\u00f1en ADN propio circular. Isto probar\u00eda a orixe procariota destes org\u00e1nulos por endosimbiose seriada. Mentres que os procariontes se orixinaron hai uns 3.500 mill\u00f3ns de anos, os eucariontes aparecen moito despois, hai uns 1.400 mill\u00f3ns de anos e como descendentes de organismos procariotas. Os Prokaryota consid\u00e9ranse un grupo parafil\u00e9tico.\nPara unha comparaci\u00f3n coas caracter\u00edsticas eucariotas, v\u00e9xase Sistema de dous imperios.\nO metabolismo dos procaiotas \u00e9 moi variado, hai especies aerobias e anaerobias ou anaerobias facultativas, segundo a especie fan a respiraci\u00f3n celular aerobia ou anaerobia ou fermentaci\u00f3ns ou son aut\u00f3trofas, e algunhas poden cambiar de metabolismo. Presentan os m\u00e1is diversos tipos nutricionais: fotolitoaut\u00f3trofos, fotoorganoaut\u00f3trofos, fotoorganoheter\u00f3trofos, quimiolitoaut\u00f3trofos, quimiolitoheter\u00f3trofos e quimioorganoheter\u00f3trofos.\nOrixe e evoluci\u00f3n.\nOs primeiros organismos vivos puideron ser procariontes relacionados coa orixe da vida (abiox\u00e9nese). O \u00faltimo antepasado com\u00fan universal (LUCA) ser\u00eda un organismo celular procariota evolucionado a partir de protobiontes (protoc\u00e9lulas). A evidencia paleontol\u00f3xica d\u00e1lle \u00e1 aparici\u00f3n dos primeiros organismos procariotas unha antig\u00fcidade duns 3.500 mill\u00f3ns de anos.\nOs modelos estat\u00edsticos confirman que todos os seres vivos descenden dun s\u00f3 antepasado universal. Isto est\u00e1 apoiado pola evidencia que d\u00e1 a universalidade do c\u00f3digo xen\u00e9tico e da c\u00e9lula como unidade b\u00e1sica biol\u00f3xica. Con todo, non hai un acordo sobre as caracter\u00edsticas estruturais e/ou metab\u00f3licas deste antepasado universal, xa que hai diversas hip\u00f3teses que soste\u00f1en que puido ter sido un proxenote (hip\u00f3tese do mundo de ARN), unha bacteria grampositiva, unha gramnegativa fotosint\u00e9tica, ou, talvez o m\u00e1is probable, un organismo procariota tipo arquea, hiperterm\u00f3filo e quimiosint\u00e9tico.\nUn pasado quente.\nAs teor\u00edas m\u00e1is aceptadas indican que os primeiros seres vivos foron procariotas que habitaron nun oc\u00e9ano quente (teor\u00eda do caldo primixenio) ou nas fontes hidrotermais volc\u00e1nicas na escuridade do fondo do oc\u00e9ano (teor\u00eda do mundo de ferro-xofre), onde hai un medio quente, de alta presi\u00f3n, anaerobio, con presenza de CO2 e compostos de xofre, un medio axeitado para o metabolismo quimiosint\u00e9tico primixenio.\nEnc\u00f3ntranse probas na filoxenia procariota: De acordo coa filoxenia bacteriana baseada nos ARNr 16S e 23S, e nalgunhas \u00e1rbores proteicas e encim\u00e1ticas, as bacterias m\u00e1is diverxentes son term\u00f3filas como Thermotogae, Aquificae, Thermodesulfobacteria e Dictyoglomi. En arqueas \u00e9 m\u00e1is claro, porque a maior\u00eda de filos te\u00f1en membros term\u00f3filos. Segundo a filoxenia dos dous principais filos arqueanos, Crenarchaeota e Euryarchaeota, os subgrupos m\u00e1is diverxentes son moi hiperterm\u00f3filos; no primeiro caso son as Pyrodictiaceae, cuxa temperatura \u00f3ptima de crecemento est\u00e1 por riba dos 100\u00a0\u00b0C, e no segundo \u00e9 \"Methanopyrus\", un metan\u00f3xeno que pode sobrevivir e reproducirse a 122\u00a0\u00b0C.\nOs primeiros seres vivos foron procariontes e a s\u00faa aparici\u00f3n coincide aproximadamente co inicio do per\u00edodo Arcaico. Nesta \u00e9poca, o fluxo de calor da Terra era case tres veces superior ao que \u00e9 hoxe, a actividade volc\u00e1nica era considerablemente m\u00e1is alta, con numerosos puntos quentes, fosas tect\u00f3nicas, dorsais oce\u00e1nicas e lavas eruptivas moi quentes como a de komatita, pouco com\u00fan hoxe en d\u00eda. A luminosidade do Sol, era menor que a actual, pero houbo nesta \u00e9poca o maior volume de emisi\u00f3n gases de efecto invernadoiro que acidificaron os oc\u00e9anos pola disoluci\u00f3n de di\u00f3xido de carbono. M\u00e1is do 90% da superficie terrestre ocup\u00e1bana os oc\u00e9anos e as s\u00faas augas ti\u00f1an unha temperatura de 70\u00a0\u00b0C. A Terra a\u00ednda estivo sometida ao bombardeo intenso tard\u00edo de grandes meteoritos ata hai 3.200 Ma. Todas estas condici\u00f3ns fan que s\u00f3 sobrevivan os extrem\u00f3filos.\nDurante aqueles remotos tempos, a atmosfera e os oc\u00e9anos carec\u00edan de ox\u00edxeno, polo que a respiraci\u00f3n procariota predominante era anaerobia; e a fotos\u00edntese debeu ser anoxix\u00e9nica (sen produci\u00f3n de ox\u00edxeno) tal como actualmente o fan as bacterias verdes e p\u00farpuras. Os estromat\u00f3litos m\u00e1is antigos de comprobada orixe microbiol\u00f3xica te\u00f1en 2.724 mill\u00f3ns de anos de antig\u00fcidade.\nOxixenaci\u00f3n da Terra.\nPaulatinamente, a Terra foise arrefriando, e un evento crucial e probablemente o m\u00e1is importante da evoluci\u00f3n procariota ocorreu durante o Proterozoico hai 2.450 mill\u00f3ns de anos, cando se inicia a Grande Oxidaci\u00f3n por acumulaci\u00f3n de ox\u00edxeno na atmosfera e os oc\u00e9anos, e a primeira glaciaci\u00f3n aparece hai 2.300 Ma. A oxixenaci\u00f3n foi causada pola proliferaci\u00f3n das cianobacterias (algas verdeazuladas), que son fotosint\u00e9ticas oxix\u00e9nicas e que producen estromat\u00f3litos cun m\u00e1ximo de desenvolvemento hai uns 1.200 mill\u00f3ns de anos. Neste novo ambiente fan a s\u00faa aparici\u00f3n os primeiros seres eucariotas (eucariox\u00e9nese) hai uns 1.400 Ma, a partir de antepasados procariotas. Estes cambios deberon significar unha extinci\u00f3n masiva procariota, na que os term\u00f3filos s\u00f3 sobrevivir\u00edan nas augas termais ou evolucionaron para adaptarse aos novos h\u00e1bitats. A partir de ent\u00f3n ata hoxe, as bacterias aerobias conv\u00e9rtense nos organismos m\u00e1is abondosos da Terra."}
{"id": "287002", "revid": "27155", "url": "https://gl.wikipedia.org/wiki?curid=287002", "title": "Prokaryotae", "text": ""}
{"id": "287003", "revid": "23204", "url": "https://gl.wikipedia.org/wiki?curid=287003", "title": "Mercedes Brea L\u00f3pez", "text": "Mar\u00eda de las Mercedes Brea L\u00f3pez, nada na Estrada o 31 de maio de 1950, \u00e9 unha fil\u00f3loga galega da \u00e1rea de Filolox\u00eda Rom\u00e1nica da Universidade de Santiago de Compostela.\nTraxectoria.\nEn 1972 licenciouse en Filosof\u00eda e Letras (secci\u00f3n de filolox\u00eda rom\u00e1nica) pola Universidade de Santiago de Compostela, acadando o Premio extraordinario fin de carreira e m\u00e1is o Premio nacional fin de carreira. En 1973 comezou como docente na universidade compostel\u00e1. M\u00e1is tarde, en 1975, doutorouse en Filolox\u00eda Rom\u00e1nica. En 1983 pasou a traballar na Universidade de Granada, convert\u00e9ndose en catedr\u00e1tica en 1984. Regresou \u00e1 USC en 1986. En 2000 foi elixida decana da Facultade de Filolox\u00eda da Universidade de Santiago de Compostela. Tam\u00e9n foi Directora do Servizo de Publicaci\u00f3ns e Vicerreitora de Profesorado na USC. \nAdemais dirixe a Escola de Doutoramento en Artes e Humanidades, Ciencias Sociais e Xur\u00eddicas, e coordina o grupo de investigaci\u00f3n GI-1350 da USC, ademais da \"Rede de estudos medievais interdisciplinares\" que subvenciona a Xunta de Galicia.\n\u00c9 colaboradora de revistas coma \"Verba\", \"Grial\", \"Revista Galega do Ensino\" ou \"Revistas de Lenguas y Literaturas Catalana, Gallega y Vasca\". Exerce de investigadora principal no proxecto O cancioneiro de xograres galegos."}
{"id": "287007", "revid": "27155", "url": "https://gl.wikipedia.org/wiki?curid=287007", "title": "Eucariox\u00e9nese", "text": "Denom\u00ednase eucariox\u00e9nese ao complexo proceso evolutivo que levou \u00e1 orixe dos eucariontes. A idea xeral considera que os eucariontes te\u00f1en unha orixe procariota, dado que os procariontes son organismos m\u00e1is simples e relacionados coa orixe da vida; por\u00e9n, non hai acordo sobre os procesos que implicaron a aparici\u00f3n da primeira c\u00e9lula eucariota, e formul\u00e1ronse moitas teor\u00edas que poden dividirse en dous grupos: teor\u00edas simbioxen\u00e9ticas e teor\u00edas aut\u00f3xenas. \u00c1 luz dos co\u00f1ecementos actuais, a teor\u00eda m\u00e1is aceptada est\u00e1 dentro do primeiro grupo e \u00e9 a que implica a fusi\u00f3n biol\u00f3xica por endosimbiose de polo menos dous organismos procariotas diferentes: unha arquea e unha bacteria. As evidencias sobre alg\u00fans casos de simbiox\u00e9nese (como a orixe das mitocondrias) son tan importantes, que actualmente a s\u00faa aceptaci\u00f3n \u00e9 universal e p\u00f3dense dar por descartadas as teor\u00edas puramente aut\u00f3xenas. Por\u00e9n, as teor\u00edas simbioxen\u00e9ticas non explican todo o proceso complexo da eucariox\u00e9nese, polo que alg\u00fans autores postulan teor\u00edas aut\u00f3xeno-simbioxen\u00e9ticas, de tal maneira que actualmente o debate se centra sobre se houbo unha fase endosimbi\u00f3tica primeiro e logo outra aut\u00f3xena ou viceversa.\nHistoria.\nO proceso de eucariox\u00e9nese est\u00e1 baseado en dous aspectos, o primeiro e m\u00e1is revolucionario \u00e9 a simbiox\u00e9nese entre polo menos dous ou m\u00e1is procariontes e o segundo \u00e9 o proceso da grande transformaci\u00f3n que orixinou as m\u00faltiples diferenzas que definen a dicotom\u00eda procariota-eucariota. Desde o punto de vista hist\u00f3rico, os estudosos m\u00e1is salientables son:\nLECA.\nAo \u00faltimo antepasado com\u00fan eucariota adoita cham\u00e1rselle \"LECA\" (do ingl\u00e9s \"Last eukaryotic common ancestor\"). Este primeiro organismo eucariota ter\u00eda sido un protozoo uni ou biflaxelado, aerobio, heter\u00f3trofo, probablemente fag\u00f3trofo, pero xa con todas as caracter\u00edsticas t\u00edpicas da c\u00e9lula eucariota e, por tanto, moi afastado dos organismos procariotas, que son moito m\u00e1is simples e pequenos. Con todo, as caracter\u00edsticas bioqu\u00edmicas e xen\u00e9ticas mostran a profunda relaci\u00f3n entre eles, o que permite postular diversas teor\u00edas sobre os posibles devanceiros dos eucariotas.\nO metabolismo de LECA \u00e9 quimioorganoheter\u00f3trofo e est\u00e1 intimamente relacionado coas mitocondrias. \u00c9 comunmente aceptado que todos os eucariontes actuais, inclu\u00eddos os anaerobios, descenden de antecesores aerobios con mitocondrias, e un estudo de \u00e1rbores moleculares parece suxerir que nunca houbo eucariontes sen mitocondrias.\nOs antepasados simbi\u00f3ticos.\nAs hip\u00f3teses simbioxen\u00e9ticas son cadas vez m\u00e1is desenvolvidas e aceptadas. Non s\u00f3 se basean na presenza de org\u00e1nulos como as mitocondrias e cloroplastos, sen\u00f3n en datos de bioqu\u00edmica e xen\u00e9tica, o que permitiu definir aos eucariontes como organismos produto dunha fusi\u00f3n, quimera ou simbiox\u00e9nese entre dous ou m\u00e1is antepasados procariotas. Moitas prote\u00ednas informacionais son similares \u00e1s das arqueas, mentres que l\u00edpidos da membrana e moitas prote\u00ednas operacionais son do tipo bacteriano. Varias investigaci\u00f3ns dos \u00faltimos anos centr\u00e1ronse en descubrir quen son estas arqueas e/ou bacterias ancestrais.\nO antepasado arqueano.\nSon varias as caracter\u00edsticas que os eucariontes heredaron dunha arquea ancestral. En 1983 encontrouse unha similitude entre os encimas ARN polimerase (ARNP). Tam\u00e9n prove\u00f1en das arqueas as histonas, o ARN ribos\u00f3mico, o ARNt, prote\u00ednas estruturais como as actinas e Arp2/3 e o sistema de traduci\u00f3n. Os cromosomas ter\u00edan tam\u00e9n orixe arqueana polo parecido atopado en \"Sulfolobus solfataricus\" e pola semellanza cos complexos proteicos para a replicaci\u00f3n do ADN das arqueas.\nVarios autores sit\u00faan a orixe eucariota dentro de Archaea (\u00e1s veces sen mencionar necesariamente a simbiox\u00e9nese). A proposta m\u00e1is importante neste sentido \u00e9 a hip\u00f3tese do eocito, que relaciona aos eucariontes con Crenarchaeota (eocitos) ou tam\u00e9n con outros clados pr\u00f3ximos a Crenarchaeota como Korarchaeota e Thaumarchaeota. Esta hip\u00f3tese est\u00e1 apoiada por m\u00faltiples evidencias xen\u00e9ticas ribos\u00f3micas e proteicas, polo que a filoxenia eucariota pode representarse as\u00ed:\nOutros autores mencionan outras teor\u00edas sobre a orixe arqueana, postulando que puido tratarse dunha arquea do grupo Euryarchaeota, \u00e9 dicir, unha fermentadora, termoacid\u00f3fila ou tipo \"Thermoplasma\" pola ausencia de parede celular (Margulis). Outros opinan que foi unha arquea metan\u00f3xena (hip\u00f3tese do hidr\u00f3xeno, hip\u00f3tese sintr\u00f3fica) e outros que foi un organismo pre-arqueano chamado Neomura (Cavalier-Smith, Woese), polo que Archaea aparecer\u00eda como un clado irm\u00e1n de Eucarya nas \u00e1rbores filoxen\u00e9ticas.\nO antepasado bacteriano.\nEntre as caracter\u00edsticas herdadas dunha bacteria ancestral est\u00e1 a presenza de mitocondrias que permitiron o metabolismo quimioorganoheter\u00f3trofo aerobio. Os hidroxenosomas e mitosomas son derivados da mitocondria ancestral nos que houbo un cambio no metabolismo con reduci\u00f3n ou desaparici\u00f3n do ADN. Estes org\u00e1nulos te\u00f1en tama\u00f1o procariota, ADN circular e dobre membrana como as bacterias gramnegativas. Tam\u00e9n \u00e9 bacteriana a bioqu\u00edmica da membrana plasm\u00e1tica e as prote\u00ednas Rho e Ras, polo que deberon adquirirse por transferencia horizontal de xenes ou talvez por unha endosimbiose anterior \u00e1 adquisici\u00f3n das mitocondrias.\nActualmente hai un consenso xeral en que o antepasado das mitocondrias hai que buscalo nunha Alphaproteobacteria que colonizou como endosimbionte a c\u00e9lula h\u00f3spede pre-eucariota. A an\u00e1lise filoxen\u00e9tica relaciona as mitocondrias especialmente coas rickettsias, a maior\u00eda das cales son parasitos intracelulares obrigados con reduci\u00f3n do xenoma e reduci\u00f3n ao m\u00ednimo da capa de peptidoglicano.\nUn estudo de 2007 coroborado recentemente (2011), indica que o clado SAR11 dentro das Alphaproteobacteria ten un antepasado com\u00fan coas mitocondrias:\nOutras teor\u00edas postularon que o devanceiro bacteriano relacionado coas mitocondrias puido ser unha anaerobia facultativa (polos hidroxenosomas) ou unha Deltaproteobacteria tipo mixobacteria redutora de sulfato (hip\u00f3tese sintr\u00f3fica).\nProbable terceiro antepasado.\nA idea de que o n\u00facleo mesmo sexa o resultado dunha simbiose \u00e9 unha hip\u00f3tese recorrente, que se propuxo, en forma pouco precisa, en 1909 polo propio Merezhkovsky (Margulis 1993). A\u00ednda que a continuidade funcional e anat\u00f3mica entre o medio intranuclear e o citoplasma eucarionte est\u00e1 perfectamente demostrada, de cando en vez renace na bibliograf\u00eda a posibilidade de que o n\u00facleo prove\u00f1a, igual que as mitocondrias e os cloroplastos, dun simbionte microbiano, ou mesmo dun virus.\nEstas teor\u00edas postulan que houbo unha simbiox\u00e9nese primaria que foi anterior \u00e1 adquisici\u00f3n das mitocondrias e que se relaciona principalmente coa orixe do n\u00facleo celular e o seu xenoma, pero tam\u00e9n co citoesqueleto, os flaxelos e/ou a mitose ou outras caracter\u00edsticas. Este devanceiro puido ser probablemente un tipo de virus de ADN grande nucleocitoplasm\u00e1tico (eucariox\u00e9nese viral); a\u00ednda que igualmente se postularon con menos aceptaci\u00f3n as hip\u00f3teses de que puido ser unha espiroqueta nadadora (Margulis), ou unha bacteria gramnegativa (Gupta).\nTam\u00e9n se teorizou a orixe procariota simbioxen\u00e9tica dos peroxisomas cunha probable orixe nunha Actinobacteria. Por\u00e9n, os peroxisomas parecen m\u00e1is ben relacionados co ret\u00edculo endoplasm\u00e1tico, polo que esta teor\u00eda non ten hoxe maior aceptaci\u00f3n.\nHip\u00f3tese do proxenota.\nTanto a hip\u00f3tese do proxenota coma a da endosimbiose, reco\u00f1ecen \u00e1 simbiose como o mecanismo que orixinou diferentes org\u00e1nulos celulares (Raven 1970, Stewart &amp; Mattox 1984). Por\u00e9n, a teor\u00eda do proxenota suxire que os eucariontes non proceden dos procariontes, sen\u00f3n que ambos os dous derivan dun devanceiro com\u00fan, o proxenota, m\u00e1is simple que calquera c\u00e9lula que poidamos encontrar hoxe, e que ser\u00eda o \u00faltimo antepasado com\u00fan universal de todas as formas de vida (Woese 1981). Non obstante, non hai ningunha evidencia experimental da existencia do proxenota.\nTipos de teor\u00edas.\nResumindo os tipos de teor\u00edas que existen son:\nTeor\u00edas simbioxen\u00e9ticas.\nAs teor\u00edas \"simbioxen\u00e9ticas\", tam\u00e9n chamadas \"simbi\u00f3ticas\", \"endosimbi\u00f3ticas\", \"do simbionticismo\" ou \"ex\u00f3xenas\", postulan a orixe simbioxen\u00e9tica eucariota como produto da uni\u00f3n entre dous ou m\u00e1is organismos procariotas. A teor\u00eda m\u00e1is famosa \u00e9 a SET (endosimbiose seriada) postulada por Lynn Margulis en 1967.\nEn varias destas teor\u00edas vese \u00e1 endosimbiose mitocondrial como o acontecemento que desencadeou a eucariox\u00e9nese en primeiro lugar, polo que, a diferenza das teor\u00edas aut\u00f3xeno-simbi\u00f3ticas, non ter\u00eda existido un eucarionte amitocondrial. A vantaxe dos escenarios dunha simbiox\u00e9nese temper\u00e1, \u00e9 que proporciona explicaci\u00f3ns m\u00e1is xerais para a orixe da notable complexidad organizativa e funcional da c\u00e9lula eucariota, que ser\u00edan o resultado de diversas interacci\u00f3ns entre o h\u00f3spede e o endosimbionte.\nPrincipio do simbionticismo.\nEn 1918, Paul Potier define por primeira vez a orixe bacteriana simbi\u00f3tica das mitocondrias, ao observar previamente a simbiose en t\u00e9rmites e en rizobios.\nIvan Wallin en 1923, destacou que anteriormente Altmann en 1884, especulou que se trataba dunha sorte de parasitos independentes. Wallim denominou este fen\u00f3meno como simbionticismo e desta maneira o implica como un factor da orixe das especies, ata o punto de soster que o simbionticismo \u00e9 un paso m\u00e1is importante na evoluci\u00f3n que a mutaci\u00f3n. Estas teor\u00edas non foron aceptadas no seu tempo, pero hoxe xa se considera como un feito demostrado e aceptado baseado en moitas evidencias.\nTeor\u00eda da endosimbiose seriada de Margulis.\nSegundo este conxunto de hip\u00f3teses, a orixe dos eucariotas est\u00e1 en sucesivos procesos simbioxen\u00e9ticos (procesos simbi\u00f3ticos que acaban coa uni\u00f3n dos seus simbiontes, establec\u00e9ndose unha nova individualidade dos integrantes) entre diferentes bacterias.\nLynn Margulis rescata os traballos anteriores dos s\u00e9culos XIX e XX, e en 1967 no artigo \"On origen of mitosing cells\" presenta a que chegar\u00eda a co\u00f1ecerse como Teor\u00eda da Endosimbiose Seriada ou SET (\"Serial Endosymbiosis Theory\") na que describe con concreci\u00f3n, mediante procesos simbioxen\u00e9ticos, os pasos seguidos polos procariotas ata a aparici\u00f3n das diferentes c\u00e9lulas eucariotas. Os tres pasos descritos por Margulis son:\nPrimeira incorporaci\u00f3n simbioxen\u00e9tica:\nSegunda incorporaci\u00f3n simbioxen\u00e9tica:\nTerceira incorporaci\u00f3n simbioxen\u00e9tica:\nO primeiro paso, ao d\u00eda de hoxe, non se considera demostrado. A finais da d\u00e9cada de 1980 e principio da de 1990 diversos traballos non admit\u00edan as homolox\u00edas propostas entre os flaxelos dos eucariontes e das espiroquetas. Margulis defende que as asociaci\u00f3ns entre espiroquetas e protistas apoian a s\u00faa teor\u00eda, e \"a comparaci\u00f3n de xenes e xenomas arquebacterianos con secuencias de eucariontes demostraron a relaci\u00f3n filoxen\u00e9tica de ambos os grupos\". Por\u00e9n, desde a s\u00faa formulaci\u00f3n por Margulis, xurdiron innumerables preguntas. Margulis admite que este \u00e9 o punto da s\u00faa teor\u00eda con m\u00e1is dificultades para ser defendido e Antonio Lazcano, en 2002, prev\u00e9n que para comprender a orixe deste primeiro paso, ac\u00e9ptese ou non a s\u00faa orixe simbioxen\u00e9tica, \"\u00e9 indispensable secuenciar non s\u00f3 os xenomas dunha gama representativa de protistas sen\u00f3n tam\u00e9n reco\u00f1ecer a importancia do estudo da biolox\u00eda destes organismos\".\nA Margulis costoulle m\u00e1is de 30 anos facer valer a s\u00faa teor\u00eda ata conseguir demostrar a incorporaci\u00f3n de tres dos catro simbiontes, ou se se quere, dous dos tres pasos propostos (a incorporaci\u00f3n das espiroquetas non se considera probada).\nMargulis sempre opinou que o primeiro paso, a incorporaci\u00f3n da espiroqueta, \u00e9 o que m\u00e1is dificultades encontra para a s\u00faa demostraci\u00f3n. Lynn Margulis anunciou que traballa na preparaci\u00f3n dun artigo cos seus \u00faltimos descubrimentos sobre os cilios das c\u00e9lulas eucariotas que probar\u00edan a s\u00faa orixe simbiotica e a orixe da mitose: \"Agora temos cada paso e non hai elos perdidos neste tipo de simbiox\u00e9nese na formaci\u00f3n de cilios.\" (Lynn Margulis)\nTeor\u00eda do eocito.\nEn 1984, un equipo liderado por James A. Lake descubriu o antepasado arqueano dos eucariontes: os eocitos son os procariontes m\u00e1is pr\u00f3ximos a Eukarya segundo o estudo dos ribosomas, especificamente base\u00e1ndose na diferenzas na estrutura da subunidade menor do ARNr. Lake apoia logo a teor\u00eda da orixe eucariota por simbiox\u00e9nese, paso que se ter\u00eda dado entre un eocito e a bacteria que deu lugar \u00e1s mitocondrias.\nEstudos dos \u00faltimos anos, como o do factor de elongaci\u00f3n +11aa (EF-1\u03b1), secuencias de xenes e prote\u00ednas, encimas ARNP e subunidades maior e menor do ARNr, deron un grande apoio a esta hip\u00f3tese, pero axeit\u00e1ndose \u00e1s \u00e1rbores moleculares dos novos filos de Archaea que se est\u00e1n a descubrir.\nHip\u00f3tese da orixe quim\u00e9rica.\nEn 1989, un estudo que compara os tres dominios Archaea, Bacteria e Eucarya, insin\u00faa que o xenoma nuclear eucariota puido ter unha orixe quim\u00e9rica por fusi\u00f3n xen\u00e9tica entre unha arquea e unha bacteria. Esta teor\u00eda est\u00e1 apoiada polo achado de polo menos 32 prote\u00ednas que comparte Archaea con Eucarya (18 delas ribos\u00f3micas), 7 prote\u00ednas compartidas entre Archaea e Bacteria (3 ribos\u00f3micas), 7 entre Bacteria e Eucarya, e 10 tipos de prote\u00ednas independentes.\nEn 1998, R. Gupta apoia este modelo, especificando que a \"quimera\" orixinouse entre unha arquea e unha bacteria gramnegativa, o que deu lugar \u00e1 c\u00e9lula eucariota nucleada. Posteriormente produciuse unha simbiox\u00e9nese cunha \u03b1-proteobacteria que orixinar\u00eda as mitocondrias e logo unha cianobacteria d\u00e1 orixe aos plastidios.\nHip\u00f3tese do hidr\u00f3xeno.\nEn 1998, prop\u00faxose que os primeiros eucariontes se orixinaron por relaci\u00f3n simbi\u00f3tica entre unha arquea metan\u00f3xena que utilizaba hidr\u00f3xeno e di\u00f3xido de carbono, e unha bacteria anaerobia facultativa (simbiose anaerobia). Segundo esta teor\u00eda, os hidroxenosomas e as mitocondrias te\u00f1en unha orixe com\u00fan, considerando aos hidroxenosomas primixenios (m\u00e1is antigos) e predicindo que nunca existieron eucariontes sen alg\u00fan destes org\u00e1nulos.\nHip\u00f3tese sintr\u00f3fica.\nEn 1998, unha teor\u00eda prop\u00f3n que a orixe dos eucariontes se deu por simbiose metab\u00f3lica (\"sintrof\u00eda\") entre unha arquea metan\u00f3xena (tipo Methanobacteria) e unha Deltaproteobacteria (tipo mixobacteria redutora de sulfato).\nA hip\u00f3tese sintr\u00f3fica sup\u00f3n que primeiro se estableceu unha relaci\u00f3n simbi\u00f3tica e despois o proto-eucarionte creceu para rodear \u00e1 proto-mitocondria, mentres que as endomembranas se orixinaron m\u00e1is tarde, en parte grazas aos xenes mitocondriais. \u00c9 dicir, que a secuencia de acontecementos se producir\u00eda ao rev\u00e9s que na hip\u00f3tese fagotr\u00f3fica, primeiro a endosimbiose e despois e debido a ela, o cambio na estrutura celular. A endosimbiose en serie de Margulis pode considerarse unha versi\u00f3n extrema desta hip\u00f3tese, xa que sost\u00e9n que practicamente todas as caracter\u00edsticas eucariotas foron adquiridas nunha serie de sucesivas incorporaci\u00f3ns endosimbi\u00f3ticas.\nHip\u00f3tese da eucariox\u00e9nese viral.\n\u00c9 posible que a orixe do n\u00facleo celular eucariota estea relacionada cun proceso de simbiox\u00e9nese entre unha arquea e un grande virus de ADN como o mimivirus. A influencia do antepasado viral foi determinante para a transformaci\u00f3n do ADN circular t\u00edpico procariota noutro li\u00f1al eucariota, as\u00ed como os cambios no ARNm.\nTeor\u00edas aut\u00f3xenas.\nAs teor\u00edas \"aut\u00f3xenas\", \"end\u00f3xenas\" ou de \"filiaci\u00f3n directa\", postulan que un s\u00f3 organismo procariota (o protoeucariota), \u00e9 o antepasado dos eucariontes.\nHip\u00f3tese de Meyer-Abich.\nEn 1964 f\u00edxose popular a hip\u00f3tese aut\u00f3xena que postula que \u00e9 posible que os org\u00e1nulos e o n\u00facleo celular evolucionaran a partir de invaxinaci\u00f3ns da membrana plasm\u00e1tica.\nHip\u00f3tese dos tres dominios.\nEn 1977, Carl Woese e G. Fox bas\u00e9anse na an\u00e1lise de secuencias moleculares do ARN ribos\u00f3mico para postularen que os eucariontes, igual que bacterias e arqueas, descenden de proxenotas no alborecer da orixe da vida, polo que te\u00f1en unha antig\u00fcidade de m\u00e1is de 3.000 mill\u00f3ns de anos. Non desbotan a evoluci\u00f3n simbiox\u00e9netica, mais r\u00e9stanlle importancia ao consideraren que \u00e9 un fen\u00f3meno a\u00ednda non demostrado (daquela), porque as mitocondrias non parecen tipicamente procariotas. En 1990, Woese et al. soste\u00f1en que dentro do sistema de tres dominios, Eucarya ten maior proximidade con Archaea que con Bacteria.\nTeor\u00edas aut\u00f3xeno-simbioxen\u00e9ticas: as fases evolutivas.\nAlg\u00fans autores desenvolveron extensamente as d\u00faas fases da evoluci\u00f3n eucariota, a fase aut\u00f3xena e a fase simbioxen\u00e9tica. Ben que a simbiox\u00e9nese est\u00e1 amplamente aceptada dentro do proceso da orixe eucariota, non explica todos os procesos implicados na s\u00faa grande complexidade e fai falta un entendemento da estrutura da membrana nuclear, do complexo do poro nuclear, da linearidade dos cromosomas, o citoesqueleto etc. Hai diferentes teor\u00edas segundo a descrici\u00f3n das fases evolutivas.\nTeor\u00eda da endosimbiose seriada de Taylor.\nComo unha resposta \u00e1s teor\u00edas de Margulis, F.J.R. Taylor postula en 1974 que a S.E.T. (\"Serial Endosymbiosis Theory\") de Magulis implica que son s\u00f3 dous, e non tres, os procesos simbi\u00f3ticos que se produciron, orixin\u00e1ndose as\u00ed mitocondrias e cloroplastos. Estes org\u00e1nulos non te\u00f1en unha relaci\u00f3n independente coa c\u00e9lula eucariota, sen\u00f3n unha conexi\u00f3n indivisible e en consecuencia unha fusi\u00f3n biol\u00f3xica, dando orixe a un novo organismo. A organizaci\u00f3n en microt\u00fabulos (citoesqueleto) ten, por tanto, unha orixe aut\u00f3xena e non simbi\u00f3tica.\nHip\u00f3tese das invaxinaci\u00f3ns.\nXa nos anos setenta xurdiu, como paso previo \u00e1 orixe simbioxen\u00e9tica, a hip\u00f3tese de que o desenvolvemento eucariota se puido producir por medio de invaxinaci\u00f3ns. As membranas internas das c\u00e9lulas eucariotas, sobre todo a membrana nuclear e o ret\u00edculo endoplasm\u00e1tico, expl\u00edcanse mellor como invaxinaci\u00f3ns. Como o cromosoma dos procariotas est\u00e1 unido \u00e1 membrana celular polo menos durante a s\u00faa divisi\u00f3n, unha invaxinaci\u00f3n desta parte da membrana celular situar\u00eda automaticamente aos cromosomas no interior do n\u00facleo. As conexi\u00f3ns e a semellanza molecular entre os flaxelos e os centr\u00edolos poder\u00edan explicarse supo\u00f1endo que nos primeiros eucariotas, a membrana nuclear continuar\u00eda unida \u00e1 membrana celular externa durante a evoluci\u00f3n simult\u00e1nea do aparato mit\u00f3tico e dos flaxelos. Poder\u00eda explicarse a existencia de ADN no corpo basal do flaxelo por adici\u00f3n dun pl\u00e1smido, proposta que non contrad\u00ed o paradigma neodarwiniano e que, a\u00ednda hoxe, se considera plausible por amplos sectores do mundo acad\u00e9mico.\nHip\u00f3tese do fagocito primitivo.\nFoi proposta en 2005. An\u00e1lises m\u00e1is recentes descubriron que as prote\u00ednas do citoesqueleto eucariota como a actina e as Arp2/3 te\u00f1en unha orixe monofil\u00e9tica e prove\u00f1en dunha arquea ancestral. Os procariontes codifican prote\u00ednas estruturais hom\u00f3logas \u00e1 actina. Na arquea \"Thermoplasma acidophilum\" encontramos unha prote\u00edna similar \u00e1 actina, pero en Thermoproteales (crenotas ou Crenarchaeota) e \"Korarchaeum\" (Korarchaeota) son significativamente m\u00e1is similares \u00e1 actina eucariota que \u00e1 das bacterias ou euriotas (Euryarchaeota), igual que na hip\u00f3tese do eocito. A arquea ancestral ter\u00eda unha prote\u00edna semellante \u00e1 actina arqueana que poder\u00eda ter podido formar estruturas de filamentos ramificados e redes. Isto ter\u00eda permitido a formaci\u00f3n de lamelipodios ou filopodios que facilitaron a fagocitaci\u00f3n doutros procariontes, paso decisivo para a adquisici\u00f3n do endosimbionte mitocondrial. Moitos pat\u00f3xenos explotan a fagocitose para entrar nunha c\u00e9lula h\u00f3spede.\nEn conclusi\u00f3n, ter\u00eda habido un modelo primitivo de fagocitose pre-eucariox\u00e9nese. O antepasado arqueano ter\u00eda sido similar a un \"Thermoplasma\" no sentido da carencia da r\u00edxida parede celular. Este devanceiro arqueano ser\u00eda unha rama temper\u00e1 de Archaea xa extinguida ou talvez oculta nalg\u00fan h\u00e1bitat, xa que hai varios filos arqueanos a\u00ednda por definir.\nEsta fagocitose inicial relaci\u00f3nase cun fagosoma primixenio e os lisosomas. Por\u00e9n, os organismos fag\u00f3trofos actuais non se relacionan directamente coa fagocitose primitiva, porque logo hai tres evoluci\u00f3ns diferentes debido \u00e1 grande variabilidade das prote\u00ednas dos fagosomas, desenvolv\u00e9ndose independentes en Unikonta, ciliados e tripanosomas.\nHip\u00f3tese do cronocito.\nO cronocito \u00e9 un suposto organismo pre-eucariota con citoesqueleto, sistema endomembranoso e sistema de sinalizaci\u00f3n interno, que desenvolveu o n\u00facleo celular por fagocitose de arqueas e bacterias. Esta teor\u00eda apoia desta maneira ao sistema de tres dominios.\nTeor\u00edas de Cavalier-Smith.\nThomas Cavalier-Smith describe a evoluci\u00f3n eucariota cunha extensa exposici\u00f3n de cada un dos procesos que tivieron lugar, postulando que tiveron lugar fases aut\u00f3xenas preeucariotas antes da simbiox\u00e9nese.\nA conversi\u00f3n da primitiva c\u00e9lula procariota en eucariota supuxo unha serie de importantes cambios na estrutura da c\u00e9lula que segundo Cavalier-Smith derivaron de d\u00faas innovaci\u00f3ns b\u00e1sicas:\nEstas innovaci\u00f3ns b\u00e1sicas realimentaron a transformaci\u00f3n da c\u00e9lula que, a trav\u00e9s de miles de mutaci\u00f3ns no ADN, deron lugar a dez importantes cambios na estrutura da c\u00e9lula en tres fases:\nFase precariota: Neomura ser\u00eda o antepasado tanto de Eukaryota coma de Archaea e ter\u00eda unha antig\u00fcidade de 850 mill\u00f3ns de anos, e provir\u00eda \u00e1 s\u00faa vez dunha Actinobacteria (bacteria grampositiva). Nesta fase desenv\u00f3lvese a orxe das seguintes estruturas:\nFase protoeucariota\nFase simbioxen\u00e9tica \nHip\u00f3tese neomurana.\nDe acordo con Cavalier-Smith, Eukarya e Archaea son grupos irm\u00e1ns (clado Neomura) que se orixinaron hai s\u00f3 900 mill\u00f3ns de anos a partir dunha bacteria grampositiva do grupo das Actinobacteria, o que explicar\u00eda as numerosas caracter\u00edsticas compartidas especificamente entre eucariontes e actinobacterias. O paso de Bacteria a Neomura vir\u00eda marcado por vinte adaptaci\u00f3ns evolutivas, consecuencia doutras d\u00faas adaptaci\u00f3ns importantes: o desenvolvemento de histonas para substitu\u00edr a ADN xirase e a substituci\u00f3n da parede celular de peptidoglicano por outra de glicoprote\u00ednas.\nHip\u00f3tese fagotr\u00f3fica.\nEn moitas teor\u00edas ac\u00e9ptase a orixe eucariota por endosimbiose. Pero iso require que previamente houbese un proceso en que primeiro aparece un organismo fag\u00f3trofo.\nNon hai acordo na orixe do sistema de endomembranas e das mitocondrias. A hip\u00f3tese fagotr\u00f3fica sup\u00f3n que as endomembranas se orixinaron por endocitose e que despois se especializaron, mentres que as mitocondrias foron adquiridas por inxesti\u00f3n e endosimbiose, igual que os plastos. Segundo esta hip\u00f3tese, a conversi\u00f3n da r\u00edxida parede bacteriana de peptidoglicano nunha superficie celular flexible de glicoprote\u00ednas permitiu por primeira vez na historia da vida a fagocitose. A capacidade de inxerir presas est\u00e1 unida \u00e1 endocitose, que levou necesariamente ao desenvolvemento do sistema de endomembranas, ao citoesqueleto e aos seus motores moleculares asociados, e en \u00faltima instancia, deu lugar ao n\u00facleo e \u00e1 reproduci\u00f3n sexual. \u00c9 dicir, que a maior parte das caracter\u00edsticas eucariotas ter\u00edan unha orixe aut\u00f3xena. A fagotrofia ser\u00eda tam\u00e9n responsable da adquisici\u00f3n das mitocondrias e cloroplastos, porque abre inmediatamente a posibilidade de que algunha c\u00e9lula inxerida escape \u00e1 dixesti\u00f3n e se converta, ben nun parasito intracelular, ben nun endosimbionte.\nHip\u00f3tese do arquezoo.\nDentro da evoluci\u00f3n eucariota, creuse que os primeiros eucariontes carec\u00edan de mitocondrias e, por tanto, considerouse que o proceso de simbiox\u00e9nese foi posterior ao da orixe da c\u00e9lula eucariota. A este grupo de eucariontes primixenios cham\u00f3uselle Archezoa. Hoxe consid\u00e9rase unha hip\u00f3tese descartada, debido a que an\u00e1lises posteriores conclu\u00edron que os protistas sen mitocondrias carecen delas por unha perda secundariaou unha dexeneraci\u00f3n das mesmas, para adapt\u00e1rense a un xeito de vida parasito, intracelular ou anaerobio. Neste tipo de erros subxacentes nesta teor\u00eda houbo tam\u00e9n influencia do factor de atracci\u00f3n de ramas longas."}
{"id": "287008", "revid": "27155", "url": "https://gl.wikipedia.org/wiki?curid=287008", "title": "Orixe dos eucariontes", "text": ""}
{"id": "287009", "revid": "27155", "url": "https://gl.wikipedia.org/wiki?curid=287009", "title": "Orixe dos eucariotas", "text": ""}
{"id": "287012", "revid": "27155", "url": "https://gl.wikipedia.org/wiki?curid=287012", "title": "Orixe da c\u00e9lula eucariota", "text": ""}
{"id": "287013", "revid": "56817", "url": "https://gl.wikipedia.org/wiki?curid=287013", "title": "Arquieparqu\u00eda cat\u00f3lica rutena de Pittsburgh", "text": "A arquieparqu\u00eda de Pittsburg (co\u00f1ecida en ingl\u00e9s como \"Byzantine Catholic Archeparchy of Pittsburgh\"; en lat\u00edn: \"Archieparchia Pittsburgensis Ritus Byzantini\") \u00e9 unha arquieparqu\u00eda da Igrexa Cat\u00f3lica Rutena nos Estados Unidos, parte da metr\u00f3pole cat\u00f3lica bizantina de Pittsburgh, con xurisdici\u00f3n sobre a parte occidental de Pensilvania, o leste de Ohio, e os estados de Luisiana, Oklahoma, Texas e Virxinia Occidental. Ten a s\u00faa s\u00e9 en Pittsburgh, Pensilvania, e \u00e9 distinta da diocese latina de Pittsburgh.\nO seu arcebispo actual \u00e9 William C. Skurla.\nHistoria.\nO exarcado apost\u00f3lico dos Estados Unidos para os fieis de rito oriental foi erixido o 8 de maio de 1924.\nO 6 de xullo de 1963, coa bula \"Cum homines\" do papa Paulo VI o exarcado apost\u00f3lico cedeu parte do seu territorio para a erecci\u00f3n da eparqu\u00eda de Passaic, e ao mesmo tempo foi elevado a eparqu\u00eda, co nome de eparqu\u00eda de Pittsburgh.\nO 21 de febreiro de 1969 coa bula \"Quandoquidem Christus\" do mesmo Paulo VI volveu a ceder parte do seu territorio, para a creaci\u00f3n da nova eparqu\u00eda de Parma, e foi elevada a arquieparqu\u00eda metropolitana, tomando o nome de arquieparqu\u00eda de Munhall.\nO 11 de marzo de 1977 tomou o nome actual."}
{"id": "287016", "revid": "1131", "url": "https://gl.wikipedia.org/wiki?curid=287016", "title": "CEMMA", "text": ""}
{"id": "287018", "revid": "89787", "url": "https://gl.wikipedia.org/wiki?curid=287018", "title": "Pavliani", "text": "Pavliani (en grego \u03a0\u03b1\u03cd\u03bb\u03b9\u03b1\u03bd\u03b7) \u00e9 unha vila que pertence ao concello de Phthiotis, Grecia. Dende o ano 2011 as reformas do goberno local fixeron que Pavliani sexa parte da municipalidade de Lamia, da que \u00e9 unha unidade municipal. Ti\u00f1a unha poboaci\u00f3n de 574 habitantes (2001)."}
{"id": "287019", "revid": "98629", "url": "https://gl.wikipedia.org/wiki?curid=287019", "title": "Catedral Metropolitana de Brasilia", "text": "A Catedral Metropolitana de Nossa Senhora Aparecida, co\u00f1ecida simplemente como Catedral de Brasilia, \u00e9 a principal catedral cat\u00f3lica da cidade de Brasilia e sede da Arquidiocese de Brasilia.\nHistoria.\nProxectada polo arquitecto Oscar Niemeyer, con c\u00e1lculo estrutural do enxe\u00f1eiro Joaquim Cardoso, foi o primeiro monumento constru\u00eddo en Brasilia. A s\u00faa pedra angular foi posta o 12 de setembro de 1958. Tivo a s\u00faa estrutura en 1960, onde s\u00f3 se pod\u00eda apreciar a \u00e1rea circular de setenta metros de di\u00e1metro, da que se elevan dezaseis columnas de formig\u00f3n (soportes de secci\u00f3n parab\u00f3lica) nun formato hiperboloide, que pesan noventa toneladas. O enxe\u00f1eiro Joaquim Cardozo foi o respons\u00e1bel do c\u00e1lculo estrutural que permitiu a construci\u00f3n da catedral."}
{"id": "287021", "revid": "89787", "url": "https://gl.wikipedia.org/wiki?curid=287021", "title": "Amfikleia-Elateia", "text": "Amflikeia-Elateia () \u00e9 un antigo concello de Grecia na periferia de Grecia Central na unidade perif\u00e9rica de Fti\u00f3tide. No censo de 2001 a s\u00faa poboaci\u00f3n era de 13.024 habitantes.\nA sede do concello est\u00e1 na cidade de Kato Titorea. A ra\u00edz da reforma administrativa do programa Kallikratis en vigor desde xaneiro de 2011, que aboliu a prefectura, formouse o concello de Amfikleia-Elateia pola fusi\u00f3n dos concellos de Amfikleia, Elateia e Titorea, que se converteron en unidades municipais."}
{"id": "287022", "revid": "1987", "url": "https://gl.wikipedia.org/wiki?curid=287022", "title": "Domok\u00f3s", "text": "Domok\u00f3s (en grego: \u0394\u03bf\u03bc\u03bf\u03ba\u03cc\u03c2) \u00e9 unha vila situada na prefectura da Fti\u00f3tida, en Grecia. A s\u00faa poboaci\u00f3n era de 2.144 habitantes, de acordo co censo de 2011. \u00c9 a capital da provincia hom\u00f3nima, como tam\u00e9n a sede do concello hom\u00f3nimo, que conta con 16 distritos municipais.\nDomokos \u00e9 o centro da vida comercial da provincia, disp\u00f3n dunha serie de servizos p\u00fablicos (xulgados, polic\u00eda, correos e bancos) e establecementos comerciais de todos tipo. Sit\u00faase a trinta quil\u00f3metros de Lam\u00eda e a vinte e cinco quil\u00f3metros de Farsalo.\nHistoria.\nA orixe do seu nome ven da antiga cidade de T\u00e1umaco (\"Thafmako\"), localizada no mesmo lugar. A etimolox\u00eda do nome vir\u00eda de \u03b8\u03b1\u03c5\u03bc\u03ac\u03c3\u03b9\u03b1 (\"thaum\u00e1sia\"), que significa \"admirable\", \"marabillosa\", debido \u00e1 posici\u00f3n xeogr\u00e1fica da cidade, elev\u00e1ndose sobre a planicie da Tesalia. Tivo unha gran prosperidade durante a Idade Media, e foi unha das cidades que pertenc\u00edan a Eufrosina, esposa do emperador bizantino.\nDespois da conquista de Bizancio polos francos, a cidade pasou ao poder do rei de Tesal\u00f3nica, Bonifacio. En 1393 Domok\u00f3s foi ocupada polos turcos otom\u00e1ns; foi liberada en 1881 e recapturada en 1897 despois dunha batalla feroz, que ocorreu sobre as seguintes condici\u00f3ns: o ex\u00e9rcito grego, que tivo que recuar dende a fronteira coa Tesalia, estabeleceu base no planalto de Domok\u00f3s; o ex\u00e9rcito turco pasou os seguintes d\u00edas cercando o ex\u00e9rcito grego, ata que finalmente o conseguiron. Os gregos defend\u00e9ronse con forza, e como resultado da encrucillada no monte Kassidiaris, a cidade volveu \u00e1s mans dos gregos despois da independencia de Grecia.\nA outra cidade da provincia de Domok\u00f3s \u00e9 \u00c1ghios St\u00e9fanos (\"San Estevo\"), antiga Nezer\u00f3s."}
{"id": "287023", "revid": "49949", "url": "https://gl.wikipedia.org/wiki?curid=287023", "title": "Domokos", "text": ""}
{"id": "287024", "revid": "89787", "url": "https://gl.wikipedia.org/wiki?curid=287024", "title": "Amf\u00edkleia", "text": "Amf\u00edkleia (en grego \u0391\u03bc\u03c6\u03af\u03ba\u03bb\u03b5\u03b9\u03b1) \u00e9 un antigo concello de Grecia na periferia de Grecia Central na unidade perif\u00e9rica de Fti\u00f3tida. No censo de 2001 a s\u00faa poboaci\u00f3n era de 5.636 habitantes.\nFoi suprimido a ra\u00edz da reforma administrativa do programa Kallikratis en vigor desde xaneiro de 2011, e integrado no concello de Amfikleia-Elateia."}
{"id": "287027", "revid": "1131", "url": "https://gl.wikipedia.org/wiki?curid=287027", "title": "Plat\u00f3n, Exarca", "text": ""}
{"id": "287028", "revid": "89787", "url": "https://gl.wikipedia.org/wiki?curid=287028", "title": "Taula", "text": "As taulas son, por excelencia, os monumentos cerimoniais m\u00e1is emblem\u00e1ticos de Menorca. Constru\u00eddas na \u00e9poca talai\u00f3tica, tr\u00e1tanse dun santuario cun recinto en forma de ferradura, parecido aos de Mallorca pero que, a diferenza destes, ten un gran monumento central que se asemella a unha mesa, o que lle d\u00e1 o nome (taula \u00e9 \"mesa\" en catal\u00e1n). Desco\u00f1\u00e9cese a cronolox\u00eda destes santuarios pois, a\u00ednda que os recintos puideron existir ao longo de todo o Talay\u00f3tico, os seus monumentos centrais poden pertencer a calquera data do longo do primeiro milenio."}
{"id": "287029", "revid": "1131", "url": "https://gl.wikipedia.org/wiki?curid=287029", "title": "Pol\u00edgono Industrial de B\u00e9rtoa", "text": ""}
{"id": "287030", "revid": "98629", "url": "https://gl.wikipedia.org/wiki?curid=287030", "title": "Emperador da India", "text": "O t\u00edtulo de Emperatriz da India foi dado \u00e1 ra\u00ed\u00f1a Vitoria do Reino Unido, en 1887. O t\u00edtulo foi creado dezanove anos despois da formal incorporaci\u00f3n do Raj Brit\u00e1nico \u00e1s posesi\u00f3ns e protectorados do Reino Unido na India subcontinental, composta das actuais India, Paquist\u00e1n, Bangladesh e Birmania (a \u00faltima no entanto se tornar\u00eda unha colonia separada en 1937). \u00c9 dito que o desexo de Vitoria por tal t\u00edtulo foi motivado pola envexa que a ra\u00ed\u00f1a sent\u00eda polos t\u00edtulos imperiais de seus primos distantes, como Guillerme I de Alema\u00f1a e Alexandre II de Rusia. Foi reco\u00f1ecido o m\u00e9rito do primeiro ministro Benjamin Disraeli por crear o t\u00edtulo para Vitoria. O t\u00edtulo tam\u00e9n foi creado cando ficou claro que a filla da ra\u00ed\u00f1a Vitoria, Vitoria, Princesa Real, se tornar\u00eda en emperatriz co ascenso de seu marido ao trono imperial alem\u00e1n.\nCando Vitoria morreu, en 1901, seu fillo Eduardo VII ascendeu ao trono, seu t\u00edtulo tornou Emperador da India. O t\u00edtulo existiu ata a independencia da India e do Paquist\u00e1n do Reino Unido durante a medianoite de 14 e 15 de setembro de 1947. O t\u00edtulo non foi formalmente abandonado polo sucesor de Eduardo VIII, Xurxo VI, at\u00e9 1948.\nCando asinaban seus nomes para compromisos na India, un Rei-Emperador ou unha Ra\u00ed\u00f1a-Emperatriz reinante usaban as iniciais \"R I\" (\"Rex/Regina Imperator/Imperatrix\") ou a abreviaci\u00f3n \"Ind. Imp.\" (\"Indiae Imperator/Imperatrix\") despois dos seus nomes (mentres que a \u00fanica Ra\u00ed\u00f1a-Emperadora reinante, Vitoria, usaba as iniciais \"R I\", as tres consortes dos Reis-Emperadores simplemente utilizaban \"R\"). Iso tam\u00e9n foi usado en moitas moedas brit\u00e1nicas, inclu\u00edndo nalgunhas moedas de Xurxo VI de 1948.\nCando un monarca home deti\u00f1a o t\u00edtulo, s\u00faa Ra\u00ed\u00f1a consorte asum\u00eda o t\u00edtulo Ra\u00ed\u00f1a-Emperatriz, mais diferentemente da Ra\u00ed\u00f1a Vitoria, elas non eran monarcas reinantes mais consortes destes. \u00c1 ra\u00ed\u00f1a Vitoria era atribu\u00eddo o t\u00edtulo de Ra\u00ed\u00f1a-Emperadora.\nEmperadores e emperatrices da India.\nAs consortes reais tam\u00e9n eran chamadas \"Ra\u00ed\u00f1a-Emperatriz\". Abaixo, est\u00e1 a lista das Ra\u00ed\u00f1as-Emperatrices Consortes:\nRei da India e do Paquist\u00e1n.\nXurxo VI continuou a reinar como Rei da India por dous anos durante os curtos xeneralatos-xerais de Louis Mountbatten, o 1\u00b0 Conde Mountbatten de Birmania, e de Chakravarthi Rajagopalachari, ata que a India se tornou unha rep\u00fablica o 26 de xaneiro de 1950. Xurxo VI mant\u00edvose como Rei do Reino Unido e Rei do Paquist\u00e1n at\u00e9 s\u00faa morte en 1952. Paquist\u00e1n tornouse unha rep\u00fablica en 23 de marzo de 1956, facendo de Isabel II, a actual Ra\u00ed\u00f1a do Reino Unido, tam\u00e9n Ra\u00ed\u00f1a do Paquist\u00e1n por catro anos."}
{"id": "287034", "revid": "89787", "url": "https://gl.wikipedia.org/wiki?curid=287034", "title": "Programa Kallikratis", "text": "O Programa Kallikratis, Plan Cal\u00edcrates ou Programa Cal\u00edcrates (en grego \u03a0\u03c1\u03cc\u03b3\u03c1\u03b1\u03bc\u03bc\u03b1 \u039a\u03b1\u03bb\u03bb\u03b9\u03ba\u03c1\u03ac\u03c4\u03b7\u03c2, \"Pr\u00f3gramma Kallikr\u00e1tis\"), cuxo nome completo \u00e9 \"Nova arquitectura das Autonom\u00edas e da Administraci\u00f3n Descentralizada - Programa Kall\u00edkratis\" (en grego \u039d\u03ad\u03b1 \u0391\u03c1\u03c7\u03b9\u03c4\u03b5\u03ba\u03c4\u03bf\u03bd\u03b9\u03ba\u03ae \u03c4\u03b7\u03c2 \u0391\u03c5\u03c4\u03bf\u03b4\u03b9\u03bf\u03af\u03ba\u03b7\u03c3\u03b7\u03c2 \u03ba\u03b1\u03b9 \u03c4\u03b7\u03c2 \u0391\u03c0\u03bf\u03ba\u03b5\u03bd\u03c4\u03c1\u03c9\u03bc\u03ad\u03bd\u03b7\u03c2 \u0394\u03b9\u03bf\u03af\u03ba\u03b7\u03c3\u03b7\u03c2 - \u03a0\u03c1\u03cc\u03b3\u03c1\u03b1\u03bc\u03bc\u03b1 \u039a\u03b1\u03bb\u03bb\u03b9\u03ba\u03c1\u03ac\u03c4\u03b7\u03c2, \"Nea Arkhitektonik\u00ed tis Aftodio\u00edkisis kai tis Apokendrom\u00e9nis Dio\u00edkisis - Pr\u00f3gramma Kallikr\u00e1tis\"), \u00e9 unha lei grega que reformou a divisi\u00f3n administrativa de Grecia no ano 2010. Ademais, concretou os l\u00edmites das unidades aut\u00f3nomas, como o procedemento de elecci\u00f3n dos distintos \u00f3rganos e as competencias destes.\nO plan votouse no Parlamento grego en maio de 2010 e parte del foi publicado no Bolet\u00edn do Estado do 7 de xullo de 2010 para que puidese aplicarse \u00e1s elecci\u00f3ns auton\u00f3micas gregas do ano 2010. Entrou en vigor o 1 de xaneiro de 2010. Tanto a elaboraci\u00f3n da lei como tam\u00e9n ao entrar en vigor provocaron reacci\u00f3ns violentas e manifestaci\u00f3ns en toda Grecia, e ata unha folga de fame. Entre os principais motivos destas reacci\u00f3ns est\u00e1n as fusi\u00f3ns e os recortes en certos servizos sociais, como en centros educativos e de sa\u00fade.\nDisposici\u00f3ns principais.\nO plan Kallikratis \u00e9 en certo modo a continuaci\u00f3n do plan Capodistrias\u00bb (Lei 2539/97), xa que foron presentados polo mesmo partido (PASOK) e se rexen polo mesmo principio de fusi\u00f3n obrigatoria dos pequenos Concellos noutros maiores.\nDe acordo co que dixo Gi\u00e1nnis Rang\u00faskis, ministro de Interior de Grecia no momento de aprobar o plan, o criterio foi que non houbese ning\u00fan concello menor de 25.000 habitantes na zona metropolitana de Atenas, nin de 10.000 habitantes no resto do pa\u00eds, ag\u00e1s as zonas m\u00e1is monta\u00f1osas, nas que o l\u00edmite se estableceu en 2.000 habitantes. Nas illas utilizouse a l\u00f3xica de \"unha cidade por illa\", coas excepci\u00f3ns de Creta e Eubea.\nDivisi\u00f3ns.\nAdministraci\u00f3ns descentralizadas.\nO programa Kallikratis introduce as \"administraci\u00f3ns descentralizadas\", que substit\u00faen as trece periferias do programa Capodistrias. A estas pasar\u00e1nselle as competencias das periferias que, segundo a Constituci\u00f3n de Grecia, te\u00f1en que estar baixo control do Estado central. O xefe da Administraci\u00f3n ter\u00e1 o t\u00edtulo de secretario xeral e ser\u00e1 escollido polo Goberno central.\nFix\u00e9ronse sete administraci\u00f3ns descentralizadas:\nPeriferias.\nO programa Kallikratis mant\u00e9n as mesmas trece periferias que o programa anterior, que son:\nA elecci\u00f3n do presidente da periferia real\u00edzase de maneira directa a trav\u00e9s das elecci\u00f3ns municipais e perif\u00e9ricas e, en certa maneira, as periferias pasan a ter as mesmas competencias ca as antigas prefecturas.\nUnidades perif\u00e9ricas.\nAs setenta e catro unidades perif\u00e9ricas susbtit\u00faen as antigas prefecturas. Algunhas corresponden exactamente a estas , pero outras f\u00f3rmanse a partir da divisi\u00f3n dunha antiga prefectura.\nConcellos.\nOs 910 concellos e as 124 comunidades do plan Capodistrias simpl\u00edficanse en 325 concellos, fusionando aqueles de menor tama\u00f1o cos de maior tama\u00f1o. Os concellos div\u00eddense en unidades municipais, que se corresponden cos antigos concellos, e estas \u00e1 s\u00faa vez div\u00eddense en comunidades, que sen corresponden coas antigas divisi\u00f3ns municipais."}
{"id": "287035", "revid": "22570", "url": "https://gl.wikipedia.org/wiki?curid=287035", "title": "Naveta", "text": "Unha naveta \u00e9 unha construci\u00f3n prehist\u00f3rica da illa de Menorca. A s\u00faa funci\u00f3n era de sepulcro colectivo, e estaba constru\u00edda con grandes pedras e t\u00e9cnica cicl\u00f3pea, \u00e9 dicir, colocadas en seco, sen cemento nin argamasa.\nAs navetas funerarias pertencen aos inicios da Cultura talai\u00f3tica de Menorca, cara ao ano 1000 a.C., a\u00ednda que polas s\u00faas caracter\u00edsticas morfol\u00f3xicas, moi similares aos dolmens da illa, foron consideradas frecuentemente moito m\u00e1is antigas. Isto p\u00f3dese deber a que, malia ser posteriores aos dolmens en mil anos, a longa perduraci\u00f3n no uso destes, e as tradici\u00f3ns inamovibles propias dunha cultura insular, propiciaron que as navetas estean realmente inspiradas neles. Estas similitudes son especialmente patentes nas navetas m\u00e1is antigas.\nDo mesmo xeito que os dolmens de Menorca, as navetas m\u00e1is arcaicas son practicamente circulares polo seu exterior, e a s\u00faa c\u00e1mara sepulcral \u00e9 rectangular, delimitada por grandes lousas planas dispostas verticalmente. O exterior dos dolmens \u00e9 un t\u00famulo de pedras que recobre a estrutura da c\u00e1mara sepulcral. No caso das navetas, este t\u00famulo realizouse con esmero, colocando as pedras de xeito que as s\u00faas paredes exteriores queden m\u00e1is ou menos planas. En moitos casos, tam\u00e9n recorren \u00e1 disposici\u00f3n das ditas pedras en fileiras. Tam\u00e9n te\u00f1en unha antec\u00e1mara similar \u00e1 dos dolmens e, o que \u00e9 m\u00e1is revelador, a separaci\u00f3n entre as d\u00faas c\u00e1maras v\u00e9n marcada pola colocaci\u00f3n dunha lousa plana vertical cunha abertura m\u00e1is ou menos cadrada perforada nela, e con rebaixes para poder encaixar unha lousa de peche.\nAs navetas m\u00e1is evolucionadas perderon a forma circular ou ovalada das primeiras e tomaron forma de naves invertidas, o que lles deu o seu nome. A fachada da naveta corresponder\u00edase coa popa da nave. Tam\u00e9n se empezaron a constru\u00edr cun segundo piso, ao que se ascend\u00eda por unha angosta \"cheminea\" desde a antec\u00e1mara. A separaci\u00f3n entre pisos, do mesmo xeito que o teito, faise por medio de grandes lousas planas dispostas de lado a lado. O mal estado de conservaci\u00f3n de moitas delas fai que sexa imposible saber se todas ti\u00f1an dous pisos, ou se foi unha mellora construtiva. Finalmente, unha das m\u00e1is modernas e mellor conservadas, a Naveta des Tudons, constru\u00eduse sen a lousa perforada, culminando as\u00ed unha evoluci\u00f3n construtiva que as separa dos dolmens."}
{"id": "287036", "revid": "27249", "url": "https://gl.wikipedia.org/wiki?curid=287036", "title": "Naveta des Tudons", "text": ""}
{"id": "287037", "revid": "89787", "url": "https://gl.wikipedia.org/wiki?curid=287037", "title": "Schizophyta", "text": "Schizophyta \u00e9 o termo, acu\u00f1ado por Cohn en 1875, e hoxe practicamente en desuso, co que se designou o tax\u00f3n onde estaban inclu\u00eddos os procariontes, daquela a\u00ednda non definidos como tales. \u00c9 un termo bot\u00e1nico, xa que foron inclu\u00eddos no reino vexetal, seguramente polo parecido das ben co\u00f1ecidas algas vedeazuladas (cianobacterias) no seu metabolismo fotosint\u00e9tico e forma de vida coas algas. Antes eran considerados \"anim\u00e1lculos\", termo que proced\u00eda do tempo das primeiras observaci\u00f3ns microsc\u00f3picas.\nAs Schizophyta divid\u00edronse en dous grupos:\nAludindo en ambos os casos \u00e1 forma de reproduci\u00f3n bacteriana por fisi\u00f3n binaria e aos seus diferentes metabolismos.\nNas sucesivas clasificaci\u00f3ns as Schizophyta foron consideradas divisi\u00f3n, clase, filo ou subreino.\nSchizophyta aparece como unha rama do Reino vexetal nos seguintes sistemas de clasificaci\u00f3n:\nEstes sistemas foron superados polas sucesivas novas taxonom\u00edas que foron aparecendo, e que lle deron \u00e1s Schizophyta nomes como Protophyta, Prokaryotae, Monera e actualmente os termos taxon\u00f3micos que se usan son Archaea e Bacteria."}
{"id": "287038", "revid": "27249", "url": "https://gl.wikipedia.org/wiki?curid=287038", "title": "Illas Gimnesias", "text": ""}
{"id": "287039", "revid": "1131", "url": "https://gl.wikipedia.org/wiki?curid=287039", "title": "Talaiot", "text": "Un talaiot (do \u00e1rabe hispano \"\u1e6dal\u00e1ya\", en catal\u00e1n \"talaiot\", \u00e9 frecuente a forma mixta \"talayot\") \u00e9 unha construci\u00f3n turriforme prehist\u00f3rica das illas Gimnesias (Menorca e Mallorca). Ao ser o monumento prehist\u00f3rico m\u00e1is abundante nas d\u00faas illas, deu nome a unha das etapas m\u00e1is estudadas da prehistoria balear: a cultura talai\u00f3tica.\nCaracter\u00edsticas.\nO nome \u00abtalaiot\u00bb prov\u00e9n do \u00e1rabe hispano \"\u1e6dal\u00e1ya\", \u2018atalaia\u2019, pois, tanto pola s\u00faa forma como pola s\u00faa localizaci\u00f3n, estes monumentos parecen torres de vixilancia ou defensivas. A s\u00faa t\u00e9cnica construtiva, a base de grandes pedras encaixadas en seco, sen cemento nin argamasa, denom\u00ednase na actualidade t\u00e9cnica cicl\u00f3pea, en alusi\u00f3n \u00e1s construci\u00f3ns mic\u00e9nicas da Antiga Grecia. Este termo debe distinguirse do termo megal\u00edtico, que caracteriza as obras das diversas culturas construtoras de dolmens.\nNa illa de Mallorca, a maior\u00eda dos talaiots pertencen a dous tipos claramente caracterizados: os talaiots circulares e os talaiots cadrados. Os primeiros son os m\u00e1is abundantes, son de planta circular, as s\u00faas medidas oscilan entre os oito e os dezasete metros de di\u00e1metro, e adoitan estar orientados cara a outros monumentos. Os talaiots cadrados son de planta m\u00e1is ou menos cadrada, case sempre con d\u00faas das s\u00faas paredes orientadas cara aos solsticios ou aos seus equivalentes lunares, e cuxas medidas son m\u00e1is estritas, case sempre entre os dez e once metros de lado. A s\u00faa localizaci\u00f3n espacial tam\u00e9n os caracteriza: mentres que os talaiots circulares poden atoparse en poboados, illados, ou en centros cerimoniais, os talaiots cadrados at\u00f3panse practicamente sempre integrados en centros cerimoniais. Tanto os talaiots circulares como os cadrados te\u00f1en unha soa entrada, un corredor que atravesa os grosos muros (de at\u00e9 catro metros de grosor), e unha c\u00e1mara interior provista dunha columna central.\nNa illa de Menorca, en lugar de haber un padr\u00f3n que defina a forma e o tama\u00f1o destes turriformes, atop\u00e1monos que poden ser circulares ou ovalados, e at\u00e9 hai alg\u00fans con formas m\u00e1is ou menos rectangulares ou absidais. Hainos moito m\u00e1is grandes que en Mallorca, chegando at\u00e9 os trinta metros de di\u00e1metro. Uns son troncoc\u00f3nicos; outros son en chanzos, ou est\u00e1n rodeados por unha rampla espiral. Uns son macizos, con apenas uns angostos corredores no seu interior; outros te\u00f1en amplas c\u00e1maras que os asemellan aos de Mallorca. \u00c9 posible que a cronolox\u00eda dos talaiots menorquinos, e en especial a dos macizos, corresponda ao prototalai\u00f3tico, asimil\u00e1ndose aos t\u00famulos de Mallorca. En cambio, os talaiots de c\u00e1mara son sincr\u00f3nicos aos talaiots de Mallorca, constru\u00eddos durante o primeiro cuarto do primeiro milenio antes de Cristo."}
{"id": "287040", "revid": "1131", "url": "https://gl.wikipedia.org/wiki?curid=287040", "title": "Santuario Virxe da Pena de Congosto", "text": "O Santuario Virxe da Pena \u00e9 un templo relixioso situado no cumio da monta\u00f1a que preside o chairo sobre o que se estende a localidade de Congosto (Provincia de Le\u00f3n), no centro da bisbarra do Bierzo.\nHistoria.\nAs s\u00faas orixes son do s\u00e9culo XIII, cando se constru\u00edu unha pequena ermida. Este templo foise ampliando, principalmente polo paso do Cami\u00f1o de Santiago por este lugar naquela \u00e9poca.\nTras un per\u00edodo de auxe, entre os s\u00e9culos XIV ao XVIII, abeirando mesmo un convento, chegou un tempo de decadencia coa entrada das tropas de Napole\u00f3n no s\u00e9culo XIX, e m\u00e1is tarde, no ano 1936, acabou sendo destru\u00eddo polo lume.\nRapidamente o concello mostrou interese por reconstru\u00edr o Santuario, pero houbo que esperar ata o ano 1957, cando a familia alem\u00e1 Honingman-Bayer axudou a que a reconstruci\u00f3n fose unha realidade.\nEn 1995 creouse a \"Irmandade Virxe da Pena\", que segue a s\u00faa traxectoria de axuda para fomentar a devoci\u00f3n e o culto a esta Virxe da Pena, organizando actos socioculturais e traballando pola conservaci\u00f3n do Santuario."}
{"id": "287041", "revid": "95967", "url": "https://gl.wikipedia.org/wiki?curid=287041", "title": "Tronco de cono", "text": "O tronco de cono, cono truncado ou tronco de Gar\u00f3falo \u00e9 un volume de revoluci\u00f3n xerado por un trapecio rect\u00e1ngulo ao tomar como eixe de xiro o lado perpendicular \u00e1s bases.\nUn tronco de cono recto, de bases paralelas, \u00e9 a porci\u00f3n de cono comprendido entre dous planos que cortan o cono e son perpendiculares ao seu eixe. Queda determinado polos radios das bases, formula_1 e formula_2, a altura, formula_3, e a xeratriz, formula_4, entre os cales se cumpre a relaci\u00f3n do teorema de Pit\u00e1goras:\nA \u00e1rea lateral dun tronco de cono p\u00f3dese calcular mediante a semisuma dos per\u00edmetros das bases, pola xeratriz:\nA \u00e1rea dun tronco de cono, a cal \u00e9 a \u00e1rea lateral m\u00e1is a \u00e1rea das bases superior e inferior, p\u00f3dese calcular mediante a f\u00f3rmula: \nO volume dun tronco de cono p\u00f3dese calcular utilizando o produto entre a altura do tronco e a media heroniana da \u00e1rea das bases:"}
{"id": "287042", "revid": "89787", "url": "https://gl.wikipedia.org/wiki?curid=287042", "title": "Arquieparqu\u00eda cat\u00f3lica eritrea de Asmara", "text": "A arquieparqu\u00eda de Asmara (en lat\u00edn: \"Eparchia Asmarensis\") \u00e9 unha s\u00e9 metropolitana da Igrexa Cat\u00f3lica Eritrea, parte da Igrexa Cat\u00f3lica. At\u00e9 o 19 de xaneiro de 2015 formaba parte da Igrexa Cat\u00f3lica Et\u00edope. En 2012 contaba con 67.314 bautizados sobre unha poboaci\u00f3n total de 3\u00a0934\u00a0000 habitantes. Actualmente est\u00e1 dirixida polo eparca Menghistear Tesfamariam, M.C.C.I.\nTerritorio.\nA eparqu\u00eda comprende a parte centro-meridional de Eritrea. A s\u00e9 eparquial \u00e9 a cidade de Asmara, onde est\u00e1 a Catedral Kidane Mehret.\nA eparqu\u00eda \u00e9 de rito et\u00edope; por\u00e9n, ao non haber dioceses da Igrexa Latina en Eritrea, a xurisdici\u00f3n est\u00e9ndese tam\u00e9n aos cat\u00f3licos latinos.\nO territorio ten unha superficie de 23.686\u00a0km\u00b2 e est\u00e1 subdividido en 74 parroquias.\nHistoria.\nO ordinariato de Eritrea para os fieis da Igrexa cat\u00f3lica et\u00edope foi erixido o 4 de xullo de 1930, con xurisidici\u00f3n sobre ditos fieis, anteriormente suxeitos \u00e1 vigair\u00eda apost\u00f3lica cat\u00f3lica latina de Eritrea, e pasando este \u00faltimo, por tanto, a ter s\u00f3 xurisdici\u00f3n sobre os fieis de rito latino. Foi nomeado como ordinario o bispo Kidane-Mariam Kassa.\nO 31 de outubro de 1951 o ordinariato foi elevado a exarcato apost\u00f3lico de Asmara, coa bula \"Aethiopica Alexandrini\" do papa P\u00edo XII. O 20 de febreiro de 1961 foi elevado a eparqu\u00eda.\nO 21 de decembro de 1995 cedeu parte do seu territorio para erixir as eparqu\u00edas de Barentu e de Keren. O 24 de febreiro de 2012 cedeu novamente parte do seu territorio para erixir a eparqu\u00eda de Segheneyti.\nO 19 de xaneiro de 2015 o papa Francisco elevou a eparqu\u00eda ao rango de arquidiocese metropolitana, facendo ao resto de eparqu\u00edas eritreas sufrag\u00e1neas dela, e estabeleceu a Igrexa Cat\u00f3lica Eritrea como igrexa particular diferenciada da Igrexa Cat\u00f3lica Et\u00edope."}
{"id": "287047", "revid": "22570", "url": "https://gl.wikipedia.org/wiki?curid=287047", "title": "Museo do Bierzo", "text": "O Museo do Bierzo at\u00f3pase situado en Ponferrada, na bisbarra do Bierzo, provincia de Le\u00f3n, comunidade aut\u00f3noma de Castela e Le\u00f3n.\nHistoria.\nEnc\u00f3ntrase situado no pazo dos Condes de Toreno, constru\u00eddo entre 1565 e 1572, foi pazo consistorial na \u00e9poca de Filipe II, vivenda do correxidor e posteriormente antigo c\u00e1rcere de Ponferrada ata o S\u00e9culo XVIII.\nA corporaci\u00f3n municipal do Concello de Ponferrada aprobou a s\u00faa creaci\u00f3n en 1966. En 1984 f\u00edxose un proxecto de remodelaci\u00f3n do pazo dos Condes de Toreno e houbo obras de remodelaci\u00f3n ata 1996, cando se inaugurou.\nExposici\u00f3n permanente.\nO museo, que conta con d\u00faas plantas dedicadas \u00e1 exposici\u00f3n permanente, div\u00eddese en:\nPlanta Baixa: Dedicada \u00e1 prehistoria e aos asentamentos primitivos. Cont\u00e9n unha colecci\u00f3n permanente de pezas do Paleol\u00edtico e do medievo, moitas delas orixinais e outras reproduci\u00f3ns, e diversas salas dedicadas ao estudo do castelo de Ponferrada, cultura castrense no Bierzo, As M\u00e9dulas, o Lago de Carucedo e a vida monacal no Val do Oza.\nPlanta Superior: Dedicada ao proceso da civilizaci\u00f3n m\u00e1is actual e a forma de vida dos habitantes bercianos a partir do s\u00e9culo XV, cunha colecci\u00f3n numism\u00e1tica con pezas que van dende a Idade Media ata o s\u00e9culo XX. e salas dedicadas \u00e1 artesan\u00eda, mobiliario palaciano, cartograf\u00eda, libros e unha colecci\u00f3n de armas.\nExposici\u00f3ns temporais.\nO museo ten unha cripta subterr\u00e1nea, que cont\u00e9n unha sala para exposici\u00f3ns temporais. Este espazo albergou m\u00faltiples exposici\u00f3ns de fot\u00f3grafos do Bierzo"}
{"id": "287048", "revid": "1131", "url": "https://gl.wikipedia.org/wiki?curid=287048", "title": "Parc del Clot", "text": "O Parc del Clot \u00e9 un parque p\u00fablico situado no barrio do Clot, no distrito de Sant Mart\u00ed de Barcelona. Enc\u00f3ntrase na situaci\u00f3n dun antigo taller de RENFE, algunhas de cuxas paredes foron aproveitadas como elementos ornamentais. O proxecto do parque foi realizado en 1986 por Daniel Freixes i Melero e Vicente Miranda.\nDescrici\u00f3n.\nO parque ten unha superficie de 4,03 hect\u00e1reas. Na s\u00faa parte central enc\u00f3ntrase un longo corredor formado por grandes marcos met\u00e1licos de cor branca, que vertebra o percorrido polo parque. Dende aqu\u00ed distrib\u00faense diversas zonas, como un polideportivo, unha \u00e1rea de xogo infantil, pistas de petanca e un lago, ademais dos espazos vexetais do parque. Un dos elementos m\u00e1is espectaculares \u00e9 o lago, variedade de auga por un acueduto de 25 metros de lonxitude formado por unhas arcadas que constitu\u00eda a fachada do antigo taller de RENFE, e cuxas augas caen en fervenza. Preto enc\u00f3ntrase unha especie de loggia constitu\u00edda igualmente por muros do antigo edificio, cunha serie de arcos de cachotar\u00eda con columnas met\u00e1licas; no seu interior enc\u00f3ntrase a escultura \"Ritos de primavera\", do escultor norteamericano Bryan Hunt (1986), unha peza de bronce de 4 m de altura que representa un salto de auga.\nVexetaci\u00f3n.\nA vexetaci\u00f3n do parque \u00e9 de tipo mediterr\u00e1neo, con especies como a datileira (Phoenix dactylifera), o pl\u00e1tano com\u00fan (Platanus x hispanica), o pi\u00f1eiro manso (Pinus pinea), a aci\u00f1eira (Quercus ilex), a s\u00f3fora (Sophora japonica), a acacia (Acacia saligna), o lamigueiro do Canad\u00e1 (Populus x canadensis), o alcipreste com\u00fan (Cupressus sempervirens), a laranxeira amarga (Citurs aurantium), o loendro (Nerium oleander), o pit\u00f3sporo do Xap\u00f3n (Pittosporum tobira), o alfaneiro chin\u00e9s (Ligustrum lucidum), o loureiro (Laurus nobilis), a leguminosa (Tipuana tipu), a aroeira (Schinus molle) ou o salgueiro chor\u00f3n (Salix sp.)."}
{"id": "287049", "revid": "3317813", "url": "https://gl.wikipedia.org/wiki?curid=287049", "title": "Academia Provincial de Bellas Artes", "text": ""}
{"id": "287061", "revid": "15490", "url": "https://gl.wikipedia.org/wiki?curid=287061", "title": "Joan Castej\u00f3n", "text": "Joan Castej\u00f3n, nado en Elx o 17 de decembro de 1945, \u00e9 un debuxante, pintor, escultor e escritor espa\u00f1ol, membro do Grup d'Elx\nO seu traballo foi exhibido entre outros no Instituto Valenciano de Arte Moderna, o Museo da Universidade de Alacant, Mart\u00ednez-Guerricabeitia Colecci\u00f3n da Universidade de Valencia, Universidade Miguel Hern\u00e1ndez, a Fundaci\u00f3n Bancaja, o Centre do Carmen Valencia, a sala de Mercado de Peixe en Alacant, e no Museo de Arte Contempor\u00e1nea de Elche."}
{"id": "287062", "revid": "12452", "url": "https://gl.wikipedia.org/wiki?curid=287062", "title": "Disneylandia", "text": ""}
{"id": "287065", "revid": "1131", "url": "https://gl.wikipedia.org/wiki?curid=287065", "title": "Nou Estadi de Palam\u00f3s", "text": "O Nou Estadi de Palam\u00f3s \u00e9 un campo de f\u00fatbol da vila de Palam\u00f3s, na provincia de Xirona, Espa\u00f1a. Foi inaugurado o 29 de agosto de 1989, e pos\u00fae unha capacidade para 5.824 espectadores. At\u00f3pase situado na r\u00faa Narc\u00eds Pag\u00e8s i Prats. O seu equipo local \u00e9 o Palam\u00f3s Club de Futbol.\nDende a tempada 2014/15 tam\u00e9n xoga no estadio a Uni\u00f3 Esportiva Llagostera. A imposibilidade de cumprir os requisitos da Liga de F\u00fatbol Profesional para xogar en Segunda divisi\u00f3n e despois de que as negociaci\u00f3ns para xogar no Estadi Municipal de Montilivi non prosperaran, o primeiro equipo do Llagostera optou por xogar no Nou Estadi de Palam\u00f3s. A\u00ednda que este estadio acolleu partidos de Segunda do Palam\u00f3s entre 1989 e 1995, houbo que facer algunhas remodelaci\u00f3ns."}
{"id": "287067", "revid": "12452", "url": "https://gl.wikipedia.org/wiki?curid=287067", "title": "Procarionte", "text": ""}
{"id": "287068", "revid": "89787", "url": "https://gl.wikipedia.org/wiki?curid=287068", "title": "Campo de Cari\u00f1ena", "text": "O Campo de Cari\u00f1ena \u00e9 unha comarca de Arag\u00f3n, en Espa\u00f1a, situada no centro-oeste da provincia de Zaragoza, entre os r\u00edos Jal\u00f3n e Huerva. A s\u00faa capital \u00e9 Cari\u00f1ena.\nMunicipios.\nA comarca engloba aos municipios de Aguar\u00f3n, Aguil\u00f3n, Aladr\u00e9n, Alfam\u00e9n, Cari\u00f1ena, Cosuenda, Encinacorba, Longares, Mezalocha, Muel, Paniza, Tosos, Villanueva de Huerva e Vistabella de Huerva.\nXeograf\u00eda.\nLimita ao norte coas comarcas de Valdejal\u00f3n e Zaragoza, ao oeste coa Comunidade de Calatayud, ao sur co Campo de Daroca e ao leste co Campo de Belchite.\nEconom\u00eda.\nDestacan os seus vi\u00f1os con denominaci\u00f3n de orixe, obtida en 1935 e homologada en 1989. A superficie de cultivo de vide \u00e9 dunhas 17.908 hect\u00e1reas e a produci\u00f3n de vi\u00f1o de 300.000 hectolitros."}
{"id": "287069", "revid": "839", "url": "https://gl.wikipedia.org/wiki?curid=287069", "title": "Vigair\u00eda apost\u00f3lica cat\u00f3lica latina de Eritrea", "text": ""}
{"id": "287070", "revid": "89787", "url": "https://gl.wikipedia.org/wiki?curid=287070", "title": "Campo de Daroca", "text": "O Campo de Daroca \u00e9 unha comarca de Arag\u00f3n, en Espa\u00f1a, situada no suroeste da provincia de Zaragoza. A s\u00faa capital \u00e9 Daroca.\nMunicipios.\nA comarca engloba aos municipios de Acered, Aldehuela de Liestos, Anento, Atea, Badules, Balconch\u00e1n, Berrueco, Cerveruela, Cubel, Las Cuerlas, Daroca, Fombuena, Gallocanta, Herrera de los Navarros, Langa del Castillo, Lech\u00f3n, Luesma, Mainar, Manchones, Murero, Nombrevilla, Orcajo, Retasc\u00f3n, Romanos, Santed, Torralba de los Frailes, Torralbilla, Used, Val de San Mart\u00edn, Valdehorna, Villadoz, Villanueva de Jiloca, Villar de los Navarros, Villarreal de Huerva e Villarroya del Campo.\nXeograf\u00eda.\nLimita ao norte coa Comunidade de Calatayud e o Campo de Cari\u00f1ena, ao sueste coa comarca do Se\u00f1or\u00edo de Molina (na provincia de Guadalaxara), ao sur coa comarca do Jiloca e ao leste co Campo de Belchite.\nParte do seu territorio est\u00e1 ocupado pola Reserva natural dirixida da Lagoa de Gallocanta.\nEconom\u00eda.\nA agricultura \u00e9 o principal recurso econ\u00f3mico, principalmente o cultivo de cereais, forraxes e vide.\nCultura.\nDo patrimonio art\u00edstico destacar a cidade de Daroca, que conserva as murallas medievais. Entre os espazos naturais destacar a lagoa de Gallocanta, a maior lagoa destas caracter\u00edsticas de Espa\u00f1a e onde se concentran grandes cantidades de aves migratorias."}
{"id": "287071", "revid": "56817", "url": "https://gl.wikipedia.org/wiki?curid=287071", "title": "Vigair\u00eda apost\u00f3lica cat\u00f3lica latina de Asmara", "text": "A vigair\u00eda apost\u00f3lica de Asmara dos latinos (en lat\u00edn: \"Vicariatus Apostolicus Asmarensis Latinorum\") foi unha s\u00e9 da Igrexa Cat\u00f3lica Latina, suprimida en 1995.\nHistoria.\nA prefectura apost\u00f3lica de Eritrea foi erixida o 13 de setembro de 1894, en territorios da vigair\u00eda apost\u00f3lica de Exipto e da prefectura apost\u00f3lica do Delta do Nilo (hoxe integrantes da vigair\u00eda apost\u00f3lica de Alexandr\u00eda de Exipto). O seu primeiro prefecto apost\u00f3lico foi o padre capuchino italiano Michele da Carbonara, dende a instituci\u00f3n da prefectur\u00e1 at\u00e9 o seu pasamento en 1910.\nO 7 de febreiro de 1911 a prefectura apost\u00f3lica foi elevata a vigair\u00eda apost\u00f3lica.\nO 4 de xullo de 1930 cedeu a xurisdici\u00f3n sobre os cat\u00f3licos et\u00edopes ao ordinariato de Eritrea, pasando a ter s\u00f3 xurisdici\u00f3n sobre os fieis de rito latino.\nO 25 de xullo de 1959 cambiou o nome polo de vigair\u00eda apost\u00f3lica de Asmara.\nEn 1995 a vigair\u00eda apost\u00f3lica, vacante dende 1971, foi suprimida; e os fieis de rito latino pasaron a depender das eparqu\u00edas de rito et\u00edope de Asmara, Barentu e Keren."}
{"id": "287072", "revid": "89787", "url": "https://gl.wikipedia.org/wiki?curid=287072", "title": "Cinca Medio", "text": "O Cinca Medio \u00e9 unha comarca de Arag\u00f3n, en Espa\u00f1a, situada no leste da provincia de Huesca, no curso medio do r\u00edo Cinca. A s\u00faa capital \u00e9 Monz\u00f3n. \u00c9 unha das bisbarras aragonesas con maior densidade de poboaci\u00f3n, con 41,87 hab/km\u00b2.\nMunicipios.\nA comarca engloba aos municipios de Albalate de Cinca, Alcolea de Cinca, Alf\u00e1ntega, Almunia de San Juan, Binaced, Fonz, Monz\u00f3n, Pueyo de Santa Cruz e San Miguel del Cinca.\nXeograf\u00eda.\nLimita ao noroeste co Somontano de Barbastro, ao leste con La Litera e ao sur co Bajo Cinca e os Monegros.\nEconom\u00eda.\nAs s\u00faas principais fontes de ingresos son a industria e a agricultura."}
{"id": "287074", "revid": "1131", "url": "https://gl.wikipedia.org/wiki?curid=287074", "title": "Rafael Gonz\u00e1lez Villar", "text": "Rafael Gonz\u00e1lez Villar, nado na Coru\u00f1a o 6 de outubro de 1887 e finado o 11 de marzo de 1941 tam\u00e9n na cidade herculina, foi un arquitecto modernista galego.\nParticipou activamente na vida social e cultural da s\u00faa \u00e9poca. No 1914 foi nomeado presidente da Asociaci\u00f3n de Arquitectos de Galicia, a partir de 1927 presidiu a Academia Provincial de Bellas Artes e no 1940 foi elixido membro de n\u00famero da Real Academia Galega, da que, malia falecer d\u00edas antes de ser investido, se considera igualmente acad\u00e9mico numerario.\nTraxectoria.\nRealizou os estudos de arquitectura na Escola Superior de Madrid, onde recibiu unha formaci\u00f3n de tipo historicista e ecl\u00e9ctica, e conclu\u00edu os estudos en 1911 como n\u00famero un da s\u00faa promoci\u00f3n.\nRadicou a s\u00faa actividade profesional na cidade da Coru\u00f1a, onde desenvolveu a maior parte da s\u00faa obra. A s\u00faa primeira creaci\u00f3n de relevancia foi o Kiosco Alfonso no 1912, cun estilo modernista moi persoal, situado nos xard\u00edns de M\u00e9ndez N\u00fa\u00f1ez da Coru\u00f1a. Ese mesmo ano realizou o Chal\u00e9 Rialeda e tam\u00e9n a Casa Limi\u00f1\u00f3n. A primeira obra \u00e9 unha casa de campo, de estilo inspirado na Secesi\u00f3n vienesa; a segunda obra \u00e9 unha casa tipo \"cottage\" de aparencia m\u00e1is pintoresca. Do 1916 era tam\u00e9n obra s\u00faa o Chal\u00e9 Carnicero, que puido contemplarse en Perillo (Oleiros) ata 2020, cando un incendio o destru\u00edu.\nNo 1915 proxectou a Casa Molina e o monumento a Concepci\u00f3n Arenal na cidade da Coru\u00f1a. Constit\u00faen t\u00f3dalas obras anteriormente descritas unha arquitectura estreitamente vinculada \u00f3 academicismo que avanza paulatinamente cara a un tipo de arquitectura m\u00e1is rexionalista.\nEncarg\u00f3uselle a construci\u00f3n dunha escola en Betanzos no ano 1917 e un ano despois encomend\u00f3uselle a Casa do Pobo, \u00e1mbalas obras legado de Jes\u00fas Garc\u00eda Naveira \u00e1 cidade brigantina. Realizou amais outras obras, entre as que se poden destacar a Casa N\u00fa\u00f1ez e as reformas do Liceo e do Teatro Alfonsetti na vila betanceira ou a Casa Companioni na Cidade Xard\u00edn da Coru\u00f1a, compaxinando a s\u00faa actividade profesional co cargo de arquitecto municipal da cidade herculina a partir de 1925. Atrib\u00faeselle tam\u00e9n a creaci\u00f3n dos Cines Capitol en Betanzos.\nNo 1922 foi proxectado polo arquitecto coru\u00f1\u00e9s o Edificio Castromil, de estilo ecl\u00e9ctico expresionista pr\u00f3ximo \u00f3 modernismo, situado en Santiago de Compostela. Tam\u00e9n se constr\u00fae en Compostela un edificio de vivendas proxectado polo arquitecto galego na r\u00faa do H\u00f3rreo, facendo esquina coa actual Praza de Galicia en 1927.\nRafael Gonz\u00e1lez Villar realizou o proxecto do Sanatorio de tuberculosos de Oza-Cesuras entre os anos 1922 e 1924, a\u00ednda que nunca se chegou a conclu\u00edr a s\u00faa construci\u00f3n por mor do inicio da guerra civil espa\u00f1ola.\nO arquitecto proxectou en 1935 o que ser\u00eda co\u00f1ecido como Cine Avenida, inaugurado no ano 1941 na cidade da Coru\u00f1a. O novo edificio inclu\u00eda un bloque de vivendas na fachada, situ\u00e1ndose a sala do cinema no patio. Actualmente a\u00ednda existe, mais o seu futuro parece incerto."}
{"id": "287075", "revid": "839", "url": "https://gl.wikipedia.org/wiki?curid=287075", "title": "Ordinariato cat\u00f3lico et\u00edope de Eritrea", "text": ""}
{"id": "287076", "revid": "27155", "url": "https://gl.wikipedia.org/wiki?curid=287076", "title": "Fitopatolox\u00eda", "text": "A fitopatolox\u00eda (tam\u00e9n chamada patolox\u00eda vexetal) \u00e9 a ciencia que se ocupa do estudo, diagn\u00f3stico e control das doenzas das plantas. Cobre o estudo dos axentes infecciosos que atacan plantas e desordes abi\u00f3ticas ou enfermidades fisiol\u00f3xicas, mais non incl\u00fae o estudo de danos causados polos herb\u00edvoros coma insectos ou mam\u00edferos. Calc\u00falase que no mundo se perden arredor do dez por cento da produci\u00f3n dos alimentos por mor das doenzas das plantas.\nHistoria e definici\u00f3ns.\nAs doenzas das plantas son co\u00f1ecidas dende a antig\u00fcidade, mais xeralmente eran atribu\u00eddas a forzas sobrenaturais. A primeira enfermidade vexetal para a que describiu unha orixe patol\u00f3xica foi a carie ou carb\u00f3n do trigo producida por \"Tilletia caries\".\nCorresponde aos fitopat\u00f3logos o m\u00e9rito de ser os primeiros en identificar un virus, o TMV (virus do mosaico do tabaco). Tam\u00e9n \u00e9 un fito hist\u00f3rico o primeiro funxicida usado para o control dunha doenza vexetal, o caldo bordel\u00e9s, unha mestura de sulfato de cobre e cal.\nFactores bi\u00f3ticos.\nSon varios os factores que se te\u00f1en de ter en conta para valorar a incidencia dun pat\u00f3xeno sobre un organismo hospedador.\nPor unha banda a agresividade dun pat\u00f3xeno que se define como a s\u00faa capacidade de penetraci\u00f3n, de difusi\u00f3n no hospedador e de crecemento nos tecidos deste. Trala inoculaci\u00f3n e incubaci\u00f3n do pat\u00f3xeno, o hospedador pode sufrir diversos tipos de danos e aparece a doenza. Neste caso disque o pat\u00f3xeno est\u00e1 dotado de agresividade ou virulencia. En caso contrario, consid\u00e9rase desprovisto dela.\nPor outra banda os pat\u00f3xenos poden presentar diferentes graos de dependencia do seu hospedador, difer\u00e9nciase habitualmente dous grupos de parasitos: \nO concepto de susceptibilidade \u00e9 importante \u00e1 hora de analizar a incidencia e severidade dun pat\u00f3xeno nun vexetal. Consid\u00e9rase que unha planta \u00e9 suscept\u00edbel cando pos\u00fae a calidade de se converter en sede dunha infecci\u00f3n, \u00e9 dicir, de servir de hospedador a un pat\u00f3xeno. Deste xeito unha planta \u00e9 suscept\u00edbel a un pat\u00f3xeno cando este \u00e9 quen de penetrar, infectar e orixinar na planta os s\u00edntomas caracter\u00edsticos da enfermidade.\nConcepto oposto \u00e1 susceptibilidade \u00e9 a resistencia, propiedade dunha planta para se opor \u00e1 penetraci\u00f3n e, polo tanto, \u00e1 infecci\u00f3n, non aparecendo s\u00edntomas. Esta susceptibilidade pode ser natural, ou inducida segundo dependa de factores xen\u00e9ticos ou estea influ\u00edda polo medio ambiente. Unha calidade intermedia entre susceptibilidade e resistencia \u00e9 a tolerancia. Unha planta \u00e9 tolerante cando o pat\u00f3xeno pode penetrar mais non aparece infecci\u00f3n nin s\u00edntomas.\nNo desenvolvemento dunha doenza p\u00f3dense diferenciar diferentes etapas:\nClasificaci\u00f3n dos pat\u00f3xenos de plantas.\nFungi (Fungos verdadeiros).\nA meirande parte dos pat\u00f3xenos de plantas son fungos das divisi\u00f3ns ascomicetos, basidiomicetos ou oomicetos.\nUnha doenza f\u00fanxica pode ser descrita como polic\u00edclica se o axente causal \u00e9 quen de producir esporas e tornar infectar plantas durante unha tempada de crecemento, ou monoc\u00edclica se o axente causal debe agardar unha nova tempada. Esta clasificaci\u00f3n apl\u00edcase a rexi\u00f3ns con catro estaci\u00f3ns onde os pat\u00f3xenos deben producir estruturas espec\u00edficas para sobrevivir ao inverno. Os fungos fitopat\u00f3xenos tam\u00e9n poden ser definidos polos tipos de esporas que producen e polo m\u00e9todo polo cal penetran na planta. Unha vez que o pat\u00f3xeno penetrou produce un haustorio e medra dentro da planta (alimentaci\u00f3n biotr\u00f3fica), ou mata as c\u00e9lulas do seu arredor e se alimenta do tecido morto (alimentaci\u00f3n necrotr\u00f3fica). A identificaci\u00f3n dos pat\u00f3xenos real\u00edzase base\u00e1ndose nos sinais e s\u00edntomas da enfermidade. Sinais ref\u00edrese \u00e1 observaci\u00f3n dalgunha das estruturas do pat\u00f3xeno (como esporulaci\u00f3n). S\u00edntomas son evidencia secundaria producida pola planta de que un pat\u00f3xeno esta presente (como o murcho das follas).\nAs principais doenzas causadas polos fungos son mildios, o\u00eddios, ferruxes, carb\u00f3ns, bugallos e deformaci\u00f3ns, necroses, chancros, murchamentos foliares, vasculares etc., podremias radiculares, de flores, de froitos etc. e micose post-recolecci\u00f3n etc.\nProcariotas.\nAs bacterias tipicamente colonizan espazos intercelulares en distintos \u00f3rganos ou o xilema arrodeadas de polisac\u00e1ridos superficiais, fundamentalmente exopolisac\u00e1ridos (EPS) que aumentan a s\u00faa virulencia. Moitas segregan toxinas que causan danos celulares, entre elas encimas que degradan paredes celulares. Algunhas, como \"Agrobacterium tumefaciens\" transfiren parte do seu ADN nun pl\u00e1smido, o ADN-T, \u00e1 c\u00e9lula h\u00f3spede. Os xenes esenciais para a infecci\u00f3n (xenes de resposta hipersens\u00edbel, hrp) aparecen asociados nun cl\u00faster de patoxenicidade. Moitos dos cales son semellantes ao de bacterias pat\u00f3xenas en animais, posibelmente por mor \u00e1 transferencia horizontal e posterior evoluci\u00f3n at\u00e9 se especializar na infecci\u00f3n de distintos h\u00f3spedes.\nVirus e viroides.\nA patoxenia causada por virus \u00e9 moi caracter\u00edstica en canto a que o pat\u00f3xeno se incorpora a si mesmo no metabolismo da c\u00e9lula hospedadora. Despois de infectar unha c\u00e9lula vexetal viva, o virus lib\u00e9rase da s\u00faa tona proteica e introduce o seu material xen\u00e9tico no interior do hospedador. O xenoma viral trad\u00facese e dupl\u00edcase, ensambl\u00e1ndose numerosas part\u00edculas virais novas, que utilizan o \u00e1cido nucleico e as prote\u00ednas recentemente sintetizadas. O movemento dos virus dende o lugar de infecci\u00f3n a c\u00e9lulas veci\u00f1as real\u00edzase v\u00eda simplasto a trav\u00e9s de plasmodesmos modificados para permitir o paso de grandes mol\u00e9culas (como as nucleoprote\u00ednas virais), previa induci\u00f3n de prote\u00ednas de movemento (MPs). Unha vez no floema, a velocidade de movemento ao resto da planta increm\u00e9ntase notabelmente.\nA meirande parte dos virus que atacan a plantas son virus ARN monocatenarios.\nNematodos (Nematoda).\nOs nematodos infectan sempre o sistema radicular. Son biotr\u00f3ficos, pos\u00faen un estilete oco capaz de atravesar as paredes celulares; moitos modifican o metabolismo da c\u00e9lula infectada e inducen estruturas especializadas nela para se nutrir, como as c\u00e9lulas xigantes resultantes da fusi\u00f3n de varias c\u00e9lulas por disoluci\u00f3n parcial das s\u00faas paredes ou por mitose sen citoquinese. Algunhas formas son ectopar\u00e1sitos, e se alimentan dende a tona celular, outros son endopar\u00e1sitos, e invaden o tecido radicular, onde transcorre gran parte do seu ciclo vital, formando quistes.\nDentro dos x\u00e9neros de nematodos fitopar\u00e1sitos at\u00f3panse \"Meloidogyne, Xiphinema, Heterodera, Globodera, Pratylenchus, Ditylenchus, Criconemella (Mesocriconema), Helicotylechus, Longidorus, Trichodorus, Paratrichodorus, Belonolaimus, Radopholus\", entre outros.\nOs principais s\u00edntomas que ocasiona o ataque de nematodos en plantas son lesi\u00f3ns radicais como \"bugallos\" ou \"ra\u00edces artr\u00edticas\" e a conseguinte manifestaci\u00f3n na parte a\u00e9rea da planta en forma de fraqueza e problemas no crecemento e desenvolvemento de follas e froitos por mor da falla de nutrientes.\nPlantas parasitas.\nSon numerosas as especies de vexetais parasitos que moran a expensas doutras plantas quer sobre o p\u00e9 da planta coma o visgo ou no chan parasitando as ra\u00edces como \"Cuscuta epithymum\". Adoitan diferenciarse dous tipos de organismo vexetal parasito atendendo \u00e1 presenza ou non de clorofila, as plantas holoparasitas son aquelas cuxa alimentaci\u00f3n depende totalmente do seu hospedador ao seren incapaces de realizar actividade fotosint\u00e9tica, as hemiparasitas pos\u00faen unha certa independencia do hospedador a\u00ednda que polo xeral non poden sobrevivir sen el.\nSon importantes familias de plantas parasitas e hemiparasitas:\nFactores abi\u00f3ticos.\nDesordes abi\u00f3ticas ou fisiol\u00f3xicas.\nDesordes abi\u00f3ticas significantes causadas pola contorna que arrodea as plantas, \u00e9 dicir, son abi\u00f3ticas, porque as s\u00faas alteraci\u00f3ns fisiol\u00f3xicas danse de xeito natural."}
{"id": "287077", "revid": "18868", "url": "https://gl.wikipedia.org/wiki?curid=287077", "title": "Patolox\u00eda vexetal", "text": ""}
{"id": "287078", "revid": "89787", "url": "https://gl.wikipedia.org/wiki?curid=287078", "title": "Cuencas Mineras", "text": "As Cuencas Mineras \u00e9 unha comarca de Arag\u00f3n, en Espa\u00f1a, situada no norte da provincia de Teruel. A s\u00faa capital administrativa \u00e9 Utrillas e a hist\u00f3rico-cultural \u00e9 Montalb\u00e1n.\nMunicipios.\nA comarca engloba aos municipios de Alcaine, Aliaga, Anad\u00f3n, Blesa, Ca\u00f1izar del Olivar, Castel de Cabra, Cortes de Arag\u00f3n, Cuevas de Almud\u00e9n, Escucha, Fuenferrada, Hinojosa de Jarque, La Hoz de la Vieja, Huesa del Com\u00fan, Jarque de la Val, Josa, Maicas, Mart\u00edn del R\u00edo, Mezquita de Jarque, Montalb\u00e1n, Muniesa, Ob\u00f3n, Palomar de Arroyos, Plou, Salcedillo, Segura de los Ba\u00f1os, Torre de las Arcas, Utrillas, Villanueva del Rebollar de la Sierra, Vivel del R\u00edo Mart\u00edn e La Zoma.\nXeograf\u00eda.\nAs Cuencas Mineras sit\u00faanse na \u00e1rea central-norte da provincia turolense. Limita ao norte co Campo de Belchite, ao oeste con Jiloca, ao sur co Maestrazgo e a Comunidade de Teruel e ao leste co Bajo Mart\u00edn, Andorra-Sierra de Arcos e o Bajo Arag\u00f3n. Tres r\u00edos regan o territorio: Aguasvivas, Mart\u00edn e Guadalope, todos eles afluentes do Ebro.\nClima.\nA bisbarra pos\u00fae un clima mediterr\u00e1neo continentalizado caracter\u00edstico do Bajo Arag\u00f3n e das serras ib\u00e9ricas.\nDeste xeito, a zona presenta unha temperatura media anual de 15\u00a0\u00b0C, sendo os invernos bastantes rigorosos -entre 5\u00a0\u00b0C e 1\u00a0\u00b0C- e os ver\u00e1ns bastantes secos. As precipitaci\u00f3ns, escasas, conc\u00e9ntranse durante a primavera e o outono.\nHistoria.\nAs manifestaci\u00f3ns prehist\u00f3ricas m\u00e1is notables son as pinturas rupestres que se concentran no tramo do r\u00edo Mart\u00edn entre as localidades de Alcaine e Ob\u00f3n, declarados Patrimonio da Humanidade en 1998.\nDa \u00e9poca ib\u00e9rica sobresae o dep\u00f3sito de La Muela de Hinojosa de Jarque, \u00e1s veces identificado coa situaci\u00f3n da antiga cidade de Damaniu (citada por Plinio o Vello e Claudio Tolomeo), que chegou a acu\u00f1ar moeda.\nDe tempos medievais, a toponimia desvela o paso por estes lares dun dos personaxes m\u00e1is ilustres, o Cid Campeador, quen estableceu o seu campamento fortificado na Pena do Cid, a metade de cami\u00f1o entre La Hoz de la Vieja e Montalb\u00e1n.\nTras a Reconquista, a rexi\u00f3n foi cedida en gran parte \u00e1s ordes militares, sendo os seus castelos de Montalb\u00e1n e Aliaga baluartes fundamentais.\nNon obstante, ser\u00eda na idade contempor\u00e1nea cando as Cuencas Mineras adquiren a s\u00faa verdadeira identidade, consecuencia dunha econom\u00eda baseada na extracci\u00f3n mineral para a industria.\nEconom\u00eda.\nComo indica o seu nome, a bisbarra \u00e9 tradicionalmente mineira, con minas de carb\u00f3n (na s\u00faa variedade co\u00f1ecida como lignito), ferro, xeso, chumbo e sal.\nDende que a principios do s\u00e9culo XX comezase o desenvolvemento do sector mineiro, a actividade econ\u00f3mica en torno \u00e1 miner\u00eda foi o motor econ\u00f3mico.\nO peche da \u00faltima mina en 2003 forzou unha reconversi\u00f3n industrial. A instalaci\u00f3n de varias empresas no pol\u00edgono industrial Cuencas Mineras en Montalb\u00e1n (entre elas Casting Ros, encargada de fabricar pezas de automoci\u00f3n) conseguiu reactivar a econom\u00eda comarcal.\nEn canto \u00e1 agricultura, as temperaturas extremas e a pouca profundidade dos solos dificultan o desenvolvemento deste sector, condicionando os distintos cultivos, na s\u00faa maior\u00eda de seca\u00f1o. Por iso, este territorio nunca se caracterizou polo seu desenvolvemento agr\u00edcola, actividade marxinal fronte \u00e1 miner\u00eda."}
{"id": "287079", "revid": "89787", "url": "https://gl.wikipedia.org/wiki?curid=287079", "title": "G\u00fadar-Javalambre", "text": "G\u00fadar-Javalambre \u00e9 unha comarca de Arag\u00f3n, en Espa\u00f1a, situada no sueste da provincia de Teruel. A s\u00faa capital \u00e9 Mora de Rubielos.\nMunicipios.\nA comarca engloba aos municipios de Abejuela, Albentosa, Alcal\u00e1 de la Selva, Arcos de las Salinas, Cabra de Mora, Camarena de la Sierra, El Castellar, Formiche Alto, Fuentes de Rubielos, G\u00fadar, Linares de Mora, Manzanera, Mora de Rubielos, Mosqueruela, Nogueruelas, Olba, La Puebla de Valverde, Puertomingalvo, Rubielos de Mora, San Agust\u00edn, Sarri\u00f3n, Torrijas, Valbona e Valdelinares.\nXeograf\u00eda.\nLimita ao norte co Maestrazgo e a Comunidade de Teruel, ao suroeste coa provincia de Cuenca, ao sur coa provincia de Valencia e ao leste coa provincia de Castell\u00f3. A comarca est\u00e1 dividida polo r\u00edo Mijares en d\u00faas serras, a serra de Javalambre e a Serra de G\u00fadar cuxas m\u00e1ximas alturas son 2.020 e 2.024 metros respectivamente. Dende o punto de vista ambiental ambas as d\u00faas pos\u00faen zonas cunha importante biodiversidade e proporcionan auga \u00e1 conca do Mijares e o Turia.\nEconom\u00eda.\nEntre as s\u00faas infraestruturas destacan as s\u00faas d\u00faas estaci\u00f3ns de esqu\u00ed: Valdelinares e Javalambre ambas as d\u00faas do grupo Aram\u00f3n. \u00c9 unha bisbarra que vive do turismo durante todo o ano, en inverno por estas d\u00faas estaci\u00f3ns e en ver\u00e1n polo turismo termal e de interior grazas \u00e1 s\u00faa proximidade \u00e1 cidade de Valencia. Existen municipios monumentais como Rubielos de Mora premio Europa Nostra ao seu conxunto monumental, Mora de Rubielos ou Manzanera, tam\u00e9n hai varios balnearios, zonas de acampada, lugares para as pr\u00e1cticas de moitos deportes etc. O turismo da zona v\u00e9n principalmente da Comunidade Valenciana."}
{"id": "287080", "revid": "25871", "url": "https://gl.wikipedia.org/wiki?curid=287080", "title": "Jiloca", "text": "Jiloca \u00e9 unha comarca de Arag\u00f3n, en Espa\u00f1a, situada no noroeste da provincia de Teruel. Est\u00e1 no Sistema Ib\u00e9rico, arredor do tramo medio do r\u00edo Jiloca, do que recibe o seu nome. A s\u00faa capital administrativa \u00e9 a vila de Calamocha e a de desenvolvemento agropecuario \u00e9 a vila de Monreal del Campo.\nMunicipios.\nA comarca engloba aos municipios de Allueva, B\u00e1denas, B\u00e1guena, Ba\u00f1\u00f3n, Barrachina, Bea, Bello, Blancas, Bue\u00f1a, Burb\u00e1guena, Calamocha, Caminreal, Castej\u00f3n de Tornos, Cosa, Cucal\u00f3n, Ferreruela de Huerva, Fonfr\u00eda, Fuentes Claras, Lagueruela, Lanzuela, Loscos, Monforte de Moyuela, Monreal del Campo, Nogueras, Od\u00f3n, Ojos Negros, Peracense, Pozuel del Campo, Rubielos de la C\u00e9rida, San Mart\u00edn del R\u00edo, Santa Cruz de Nogueras, Singra, Tornos, Torralba de los Sisones, Torrecilla del Rebollar, Torre los Negros, Torrijo del Campo, Villafranca del Campo, Villahermosa del Campo e Villar del Salz.\nXeograf\u00eda.\nLimita ao norte co Campo de Daroca, ao oeste co Se\u00f1or\u00edo de Molina-Alto Tajo (provincia de Guadalaxara), ao sur coa Comunidade de Teruel e a Sierra de Albarrac\u00edn e ao leste coas Cuencas Mineras e o Campo de Belchite.\nEconom\u00eda.\nNa bisbarra do Jiloca os sectores econ\u00f3micos m\u00e1is importantes foron historicamente a agricultura e a gandar\u00eda, como na maior parte do mundo rural espa\u00f1ol. Ademais podemos destacar a actividade mineira vinculada ao cobre e ferro. Non obstante, a partir do s\u00e9culo XX, xurdiu na bisbarra unha incipiente industria relacionada coa transformaci\u00f3n dos produtos agr\u00edcolas e gandeiros. Na actualidade, a industria \u00e9 un sector importante na bisbarra. Ademais, nas capitais comarcais (Calamocha e Monreal del Campo) encontramos tam\u00e9n numerosas actividades terciarias ou de servizos."}
{"id": "287081", "revid": "89787", "url": "https://gl.wikipedia.org/wiki?curid=287081", "title": "Matarranya", "text": "Matarranya (\"Matarra\u00f1a\" en castel\u00e1n e oficialmente Matarra\u00f1a/Matarranya) \u00e9 unha comarca de Arag\u00f3n, en Espa\u00f1a, situada ao leste da provincia de Teruel. A capital administrativa \u00e9 Valderrobres e a cultural \u00e9 Calaceite.\nMunicipios.\nA comarca engloba aos municipios de Arens de Lled\u00f3, Beceite, Calaceite, Cretas, F\u00f3rnoles, La Fresneda, Fuentespalda, Lled\u00f3, Mazale\u00f3n, Monroyo, Pe\u00f1arroya de Tastavins, La Portellada, R\u00e1fales, Torre de Arcas, Torre del Compte, Valdeltormo, Valderrobres e Valjunquera.\nXeograf\u00eda.\nLimita ao norte co Bajo Arag\u00f3n-Caspe, ao leste coa provincia de Tarragona, ao sur coa provincia de Castell\u00f3 e ao oeste co Bajo Arag\u00f3n. A bisbarra de Matarra\u00f1a ad\u00f3itase considerar parte do Bajo Arag\u00f3n Hist\u00f3rico.\nLinguas.\nPertence \u00e1 chamada Franja de Ponent, e en todos os municipios a lingua local est\u00e1 entre as variedades clasificadas como dialectos do catal\u00e1n."}
{"id": "287083", "revid": "27155", "url": "https://gl.wikipedia.org/wiki?curid=287083", "title": "Fonte hidrotermal", "text": "Unha fonte hidrotermal (tam\u00e9n \u00e1s veces respiradoiro hidrotermal, cheminea hidrotermal ou fumarola hidrotermal) \u00e9 unha fisura na superficie da codia continental ou oce\u00e1nica do planeta na cal se emiten materiais acuosos quentes xeotermais. As fontes hidrotermais enc\u00f3ntranse xeralmente preto de lugares volcanicamente activos, que adoitan ser \u00e1reas nas que as placas tect\u00f3nicas se est\u00e1n movendo, cuncas oce\u00e1nicas, e puntos quentes. As fontes hidrotermais existen porque a Terra \u00e9 xeoloxicamente activa e ten grandes cantidades de auga na s\u00faa superficie e no interior da codia. Tipos com\u00fans destas fontes nos continentes son as fontes de augas termais, fumarolas e g\u00e9yseres. Baixo o mar, as fontes hidrotermais poden formar estruturas chamadas fumarolas negras ou chemineas negras se emiten un l\u00edquido escuro, ou fumarolas brancas ou chemineas brancas se emiten un l\u00edquido claro. Comparadas coa maior\u00eda do fondo do mar profundo, as \u00e1reas arredor das fontes hidrotermais submarinas son m\u00e1is produtivas bioloxicamente, e a mi\u00fado albergan complexas comunidades que dependen troficamente dos compostos qu\u00edmicos disolvidos que saen cos flu\u00eddos hidrotermais. As bacterias quimiosint\u00e9ticas e arqueas forman a base da cadea tr\u00f3fica, que sost\u00e9n a vida de diversos organismos, entre os que hai vermes tub\u00edcolas xigantes, ameixas, lapas e gambas. Fontes hidrotermais activas crese que existen tam\u00e9n noutros corpos celestes como na l\u00faa Europa de X\u00fapiter, e espec\u00falase que en Marte existen antigas fontes hidrotermais.\nPropiedades f\u00edsicas.\nAs fontes hidrotermais do oc\u00e9ano profundo f\u00f3rmanse normalmente ao longo de dorsais mesooce\u00e1nicas, como a dorsal do Pac\u00edfico Leste e a dorsal mesoatl\u00e1ntica. Neses lugares a tect\u00f3nica de placas est\u00e1 facendo que se separen as placas e se forme nova codia oce\u00e1nica.\nA auga que aflora dos respiradoiros hidrotermais do leito do oc\u00e9ano consiste principalmente en auga de mar que penetrou no sistema hidrotermal ata chegar preto do foco volc\u00e1nico circulando por fallas e sedimentos porosos ou estratos volc\u00e1nicos, xunto con algo de auga magm\u00e1tica liberada polo magma que xorde. Nos sistemas hidrotermais terrestres, a maior\u00eda da auga que circula nos sistemas das fumarolas e g\u00e9yseres \u00e9 auga mete\u00f3rica (das precipitaci\u00f3ns atmosf\u00e9ricas) e auga subterr\u00e1nea que se coa ata o sistema termal desde a superficie, pero tam\u00e9n xeralmente cont\u00e9n unha porci\u00f3n de auga metam\u00f3rfica orixinada por procesos de metamorfismo hidrotermal, auga magm\u00e1tica, e augas salgadas formacionais sedimentarias que se liberan polo magma. A proporci\u00f3n de cada unha var\u00eda segundo a localidade.\nA temperatura ambiente normal das augas que hai a esas profundidades \u00e9 de 2\u00a0\u00b0C, pero a auga emerxe das fontes a temperaturas entre 60 e 464\u00a0\u00b0C. (Se a auga baixa a grandes profundidades pode quentarse mesmo se a zona non \u00e9 volc\u00e1nica). Debido \u00e1 alta presi\u00f3n hidrost\u00e1tica \u00e1 que est\u00e1 sometida a auga \u00e1s profundidades desde as que ascende nas zonas hidrotermais, a auga pode estar en estado l\u00edquido ou en forma de flu\u00eddo supercr\u00edtico a esas temperaturas. O punto cr\u00edtico da auga (pura) \u00e9 375\u00a0\u00b0C a unha presi\u00f3n de 218 atmosferas. A unha profundidade de 3.000\u00a0metros, a presi\u00f3n hidrost\u00e1tica da auga do mar \u00e9 maior de 300\u00a0atmosferas (xa que a auga salgada \u00e9 m\u00e1is densa que a doce). A esa profundidade e presi\u00f3n, a auga de mar faise supercr\u00edtica a unha temperatura de 407\u00a0\u00b0C (\"ver gr\u00e1fico\"). Por\u00e9n, o incremento de salinidade a esa profundidade pon \u00e1 auga preto do seu punto cr\u00edtico. As\u00ed, a auga que emerxe das partes m\u00e1is quentes dalg\u00fans respiradoiros hidrotermais pode ser un flu\u00eddo supercr\u00edtico, que pos\u00fae propiedades f\u00edsicas intermedias entre as dun gas e as dun l\u00edquido. Ademais de estar superquentada, a auga \u00e9 tam\u00e9n extremadamente \u00e1cida, e a mi\u00fado chega a pHs de 2,8\u00a0, que aproximadamente \u00e9 o que ten o vinagre.\nTres exemplos de fontes hidrotermais do tipo das chemineas negras son o \"Sister Peak\" (Campo hidrotermal de Comfortless Cove, , profundidade 2996\u00a0m), a \"Shrimp Farm\" e \"Mephisto\" (Campo hidrotermal Red Lion, , profundidade 3047\u00a0m), que est\u00e1n localizados na dorsal mesoatl\u00e1ntica preto da illa Ascensi\u00f3n. Crese que levan activas desde que un terremoto abaneou a rexi\u00f3n en 2002. Destes respiradoiros emerxen flu\u00eddos de tipo vapor de fases separadas. En 2008, med\u00edronse al\u00ed temperaturas de sa\u00edda constantes de ata 407\u00a0\u00b0C, e o pico m\u00e1ximo rexistrado chegou a 464\u00a0\u00b0C. Estas condici\u00f3ns termodin\u00e1micas exced\u00edan o punto cr\u00edtico da auga de mar, e son as temperaturas m\u00e1is altas medidas ata agora no leito mari\u00f1o. Esta \u00e9 a primeira evidencia dunha interacci\u00f3n directa magm\u00e1tica-hidrotermal nunha dorsal oce\u00e1nica que se estende lentamente.\nOs estados iniciais dunha cheminea hidrotermal empezan co dep\u00f3sito do mineral anhidrita. Despois precipitan sulfuros minerais de cobre, ferro, e cinc nas gretas da cheminea, fac\u00e9ndoa menos porosa co paso do tempo. O crecemento das chemineas pode ser de ata 30\u00a0cm diarios nalgunhas medici\u00f3ns. Unha exploraci\u00f3n realizada en 2007 de fontes hidrotermais do oc\u00e9ano profundo en augas das illas Fixi comprobou que aquelas fontes eran unha fonte significativa de ferro disolvido.\nChemineas negras e brancas.\nAlgunhas fontes hidrotermais forman estruturas en torre case cil\u00edndrica que semellan chemineas. Estas f\u00f3rmanse polo dep\u00f3sito dos minerais que est\u00e1n en disoluci\u00f3n no fu\u00eddo que xorde da fonte termal. Cando a auga superquentada contacta coa auga do mar que est\u00e1 moi fr\u00eda, os minerais precipitan formando part\u00edculas que se depositan na parte superior de acumulaci\u00f3ns que co tempo formar\u00e1n as chemineas. Algunhas destas estruturas en cheminea poden chegar a alturas de 60\u00a0m. Un exemplo destas fontes hidrotermais en torre foi a chamada \"Godzilla\", unha estrutura situada no oc\u00e9ano Pac\u00edfico preto das costas de Oreg\u00f3n, EUA, que se elevaba 40\u00a0m ata que acabou derrub\u00e1ndose.\nAs chemineas negras ou fumarolas negras son un tipo de fonte hidrotermal do fondo oce\u00e1nico, t\u00edpida de zonas abisais e hadais, con forma de cheminea que emiten nubes de materiais negros, xeralmente con part\u00edculas con altos niveis de minerais de xofre ou sulfuros. F\u00f3rmanse en campos termais de centos de metros de largo cando a auga superquentada procedente do interior da codia terrestre sae ao fondo do oc\u00e9ano. Ao precipitaren os minerais disolvidos forman as chemineas e tam\u00e9n poden orixinar dep\u00f3sitos de sulfuros minerais masivos.\nAs chemineas negras descubr\u00edronse en 1977 na dorsal do Pac\u00edfico Leste polos cient\u00edficos da Instituci\u00f3n Oceanogr\u00e1fica Scripps. Foron observadas desde o veh\u00edculo ALVIN, unha especie de submarino de grandes profundidades da Instituci\u00f3n Oceanogr\u00e1fica Woods Hole. Hoxe s\u00e1bese que existen chemineas negras nos oc\u00e9anos Atl\u00e1ntico e Pac\u00edfico, a unhas profundidades medias de 2100\u00a0metros. As chemineas negras m\u00e1is septentrionais son un grupo de cinco chamadas Castelo de Loki, descubertas en 2008 por cient\u00edficos da Universidade de Bergen a 73\u00b0N, na dorsal mesoatl\u00e1ntica entre Groenlandia e Noruega. Estas chemineas negras son interesantes porque est\u00e1n nunha zona m\u00e1is estable da codia terrestre, onde as forzas tect\u00f3nicas son menores e, en consecuencia, os campos hidrotermais son menos com\u00fans. As chemineas negras m\u00e1is profunda co\u00f1ecidas est\u00e1n localizadas na fosa das illas Caim\u00e1n, no Caribe a 5,000\u00a0m de profundidade.\nAs chemineas brancas ou fumarolas brancas emiten minerais dunha cor m\u00e1is clara que os sulfuros das chemineas negras, como os que conte\u00f1en bario, calcio e silicio. Estas fontes hidrotermais adoitan estar asociados a plumas magm\u00e1ticas de temperaturas m\u00e1is baixas.\nComunidades biol\u00f3xicas.\nA vida ent\u00e9ndese tradicionalmente como impulsada en \u00faltimo extremo pola enerx\u00eda do sol, pero os organismos do mar profundo non reciben luz do sol, polo que dependen dos nutrientes que encontran nos dep\u00f3sitos qu\u00edmicos que sedimentan e de flu\u00eddos hidrotermais. Previamente, os ocean\u00f3grafos b\u00e9nticos asumiran que os organismos das fontes hidrotermais mari\u00f1as depend\u00edan da chamada neve mari\u00f1a. Isto far\u00edaos dependentes da vida das plantas e algas que viven m\u00e1is arriba e do sol. Alg\u00fans organismos das fontes hidrotermais consomen esta \"chuvia\", pero s\u00f3 con ese sistema de subsistencia as formas de vida ser\u00edan moi escasas. Se comparamos as fontes hidrotermais coas zonas do fondo do mar que as rodean, as \u00e1reas hidrotermais te\u00f1en unha densidade de organismos de 10.000 a 100.000 veces maior.\nAs comunidades dos respiradoiros hidrotermais poden manter esa gran cantidade de vida porque eses organismos dependen de bacterias quimiosint\u00e9ticas para alimentarse. A auga das fontes hidrotermais mari\u00f1as \u00e9 rica en minerais en disoluci\u00f3n e pode manter unha grande poboaci\u00f3n de bacterias quimioaut\u00f3trofas. Estas bacterias usan compostos de xofre, principalmente sulfuro de hidr\u00f3xeno, un composto qu\u00edmico que \u00e9 moi t\u00f3xico para os demais organismos, para produciren materia org\u00e1nica por medio de quimios\u00edntese.\nO ecosistema as\u00ed formado \u00e9 dependente da continua existencia do campo de respiradoiros hidrotermais como fonte primaria de enerx\u00eda, e non da luz solar. Por\u00e9n, a\u00ednda que xeralmente se di que estas comunidades existen independentemente do sol, alg\u00fans deses organismos si dependen do ox\u00edxeno producido polos organismos fotosint\u00e9ticos e que acaba disolto no mar, pero hai outros que son anaer\u00f3bicos.\nAs bacterias quimiosint\u00e9ticas crecen formando grosos tapetes que atraen a outros organismos, como os crust\u00e1ceos anf\u00edpodos e cop\u00e9podos, que se alimentan directamente desas bacterias. Organismos m\u00e1is grandes, como caracois e outros moluscos, gambas, cangrexos, vermes tub\u00edcolas, peixes, e polbos, constit\u00faen unha cadea tr\u00f3fica con relaci\u00f3ns entre predadores e presas por riba do nivel dos produtores primarios. As principais familias de organismos que se encontran arredor das fontes hidrotermais do leito do mar son an\u00e9lidos, pogon\u00f3foros, gaster\u00f3podos, e crust\u00e1ceos, xunto con grandes bivalvos, vermes vestiment\u00edferos, e gambas \"sen ollos\", todos os cales constit\u00faen a masa principal dos organismos non microbianos.\nOs vermes tub\u00edcolas, que poden crecer ata os dous metros de lonxitude, forman unha parte importante da comunidade que vive arredor das fumarolas hidrotermais. Non te\u00f1en boca nin tracto dixestivo, e, igual que os vermes parasitos, absorben os nutrientes producidos polas bacterias que viven dentro dos seus tecidos. Enc\u00f3ntranse uns 285 miles de mill\u00f3ns de bacterias en 30 gramos de tecido destes vermes tub\u00edculas. Os vermes tub\u00edcolas te\u00f1en plumas vermellas que conte\u00f1en hemoglobina. A hemoglobina comb\u00ednase con sulfuro de hidr\u00f3xeno e transfire este \u00e1s bacterias que viven dentro do verme. A cambio, a bacteria nutre ao verme con compostos carbonados. As d\u00faas especies de vermes tub\u00edculas que habitan as fontes hidrotermais son \"Tevnia jerichonana\", e \"Riftia pachyptila\". Outra comunidade que se descubriu, denominada \"Cidade das Angu\u00edas\", alberga unha importante poboaci\u00f3n de angu\u00edas. Por\u00e9n, os invertebrados son os que normalmente dominan as fontes hidrotermais. A Cidade das Angu\u00edas est\u00e1 localizada preto do cono volc\u00e1nico de Nafanua, nas costas da Samoa Americana.\nOutros exemplos de fauna \u00fanica que habita estes ecosistemas son o gaster\u00f3podo de p\u00e9 escamoso \"Crysomallon squamiferum\", unha especie de caracol cun p\u00e9 reforzado por escamas feitas de ferro e materiais org\u00e1nicos, e o verme de Pompeia (\"Alvinella pompejana\"), que pode soportar temperaturas de ata 80\u00a0\u00b0C.\nEn 1993, xa se co\u00f1ec\u00edan arredor de 100 especies de gaster\u00f3podos que habitaban nos respiradoiros hidrotermais, Nas fontes hidrotermais mari\u00f1as descubr\u00edronse unhas 300 novas especies, e moitos deles son \"especies irm\u00e1s\" doutras que se encontran en \u00e1reas hidrotermais xeograficamente separadas. Prop\u00faxose que antes de que a placa norteamericana pasase pola zona onde hoxe est\u00e1 a dorsal mesooce\u00e1nica, hab\u00eda unha soa rexi\u00f3n hidrotermal bioxeogr\u00e1fica no Pac\u00edfico leste. A barreira xeogr\u00e1fica que se orixinou despois deu comezo \u00e1 diverxencia evolutiva das especies nas diferentes localizaci\u00f3ns. Os exemplos de evoluci\u00f3n converxente observados entre distintos respiradoiros termais consid\u00e9rase que son unha das principais probas da teor\u00eda da evoluci\u00f3n por selecci\u00f3n natural.\nA gran maior\u00eda das bacterias das chemineas non son fotosint\u00e9ticas, pero atopouse unha especie de bacteria fototr\u00f3fica que viv\u00eda preto dunha cheminea negra na costa de M\u00e9xico a unha profundidade de 2500 m. A esas profundidades non chega a luz, polo que bacterias da familia das Chlorobiaceae utilizan a feble luz que emite a cheminea negra para facer a fotos\u00edntese. Este \u00e9 o primeiro organismo que se descubriu na natureza que usa exclusivamente unha luz diferente da solar para facer a fotos\u00edntese. Noutras chemineas enc\u00f3ntranse as bacterias quimiosint\u00e9ticas xa mencionadas.\nEstanse a descubrir decote novas e raras especies na veci\u00f1anza das chemineas negras. O verme de Pompeia atopouse na d\u00e9cada de 1080 e o gaster\u00f3podo de p\u00e9 escamoso en 2001 durante unha expedici\u00f3n ao campo de chemineas hidrotermais Kairei do oc\u00e9ano \u00cdndico. Este \u00faltimo utiliza sulfuros de ferro (pirita e greixita) para constru\u00edr a estrutura das s\u00faas escleritas d\u00e9rmicas (partes do corpo endurecidas), en lugar de carbonato c\u00e1lcico como \u00e9 o m\u00e1is habitual. As extremas presi\u00f3ns que hai a unha profundidade de 2500\u00a0m (uns 25\u00a0megapascais ou 250\u00a0atmosferas) crese que xogan un papel na estabilizaci\u00f3n do sulfuro de ferro para prop\u00f3sitos biol\u00f3xicos. Estas coirazas de armadura s\u00e9rvenlles probablemente como defensa contra as r\u00e1dulas velenosas de caracois depredadores que viven nesa comunidade.\nTeor\u00edas biol\u00f3xicas.\nA\u00ednda que o descubrimento das chemineas hidrotermais \u00e9 relativamente recente, a importancia deste descubrimento deu lugar a novas teor\u00edas biol\u00f3xicas e bioatmosf\u00e9ricas.\nA biosfera quente profunda.\nNo seu artigo de 1992 \"The Deep Hot Biosphere\", Thomas Gold referiuse aos \"respiradoiros oce\u00e1nicos\" hidrotermais como apoio \u00e1 s\u00faa teor\u00eda sobre a formaci\u00f3n do petr\u00f3leo. Ampliou estas ideas no seu libro posterior \"The Deep Hot Biosphere\".\nUn artigo sobre \"produci\u00f3n de hidrocarburos abiox\u00e9nica\" de 2008 da revista Science utilizou datos dos experimentos no campo hidrotermal da Cidade Perdida para explicar como pode ocorrer a s\u00edntese abi\u00f3tica de hidrocarburos de masa molecular lixeira a partir de di\u00f3xido de carbono emitido do manto en presenza de rochas ultram\u00e1ficas, auga, e cantidades moderadas de calor.\nOrixe hidrotermal da vida.\nG\u00fcnter W\u00e4chtersh\u00e4user propuxo a teor\u00eda do mundo de ferro-xofre na que se indica que a vida poder\u00eda terse orixinado en fontes hidroermais. W\u00e4chtersh\u00e4user propuxo que unha forma inicial de metabolismo precedeu \u00e1 xen\u00e9tica. Co termo metabolismo quer\u00eda dicir un ciclo de reacci\u00f3ns qu\u00edmicas que liberan enerx\u00eda nunha forma que pode ser empregada para outros procesos.\nProp\u00faxose que a s\u00edntese de amino\u00e1cidos puido ter ocorrido en zonas profundas da codia terrestre e que estes amino\u00e1cidos eran posteriormente emitidos xunto cos flu\u00eddos dos respiradoiros hidrotermais a augas m\u00e1is fr\u00edas, onde as baixas temperaturas e a presenza de minerais arxilosos ter\u00eda promovido a formaci\u00f3n de p\u00e9ptidos e protoc\u00e9lulas. Esta \u00e9 unha hip\u00f3tese atractiva debido \u00e1 abundancia de CH4 (metano) e NH3 (amon\u00edaco) presente nas rexi\u00f3ns con fontes hidrotermais, unha condici\u00f3n que non se daba na primitiva atmosfera da Terra. Unha importante limitaci\u00f3n para esta hip\u00f3tese \u00e9 a falta de estabilidade das mol\u00e9culas org\u00e1nicas a altas temperaturas, pero suxeriuse que a vida se ter\u00eda orixinado f\u00f3ra das zonas con m\u00e1is altas temperaturas. Hai numerosas especies de extrem\u00f3filos e outros organismos que viven actualmente arredor de fontes hidrotermais do oc\u00e9ano profundo, o que indica que este \u00e9 un escenario posible.\nExploraci\u00f3n.\nEn 1949, un estudo oceanogr\u00e1fico sobre as augas profundas informou da presenza de fontes de salmoiras anormalmente quentes na parte central do mar Vermello. Traballos posteriores na d\u00e9cada de 1960 confirmaron a presenza de fontes de augas moi salinas quentes a 60\u00a0\u00b0C e barros metal\u00edferos asociados. As soluci\u00f3ns quentes emanaban do subsolo mari\u00f1o activo dun rift. O car\u00e1cter altamente salino das augas non era axeitado para os seres vivos. Estas fontes de auga moi salina e os barros asociados est\u00e1n investig\u00e1ndose actualmente como unha fonte de metais que se poder\u00edan explotar en minar\u00eda..\nOs ecosistemas quimiosint\u00e9ticos que rodean os respiradoiros hidrotermais foron descubertos no rift das illas Gal\u00e1pagos, que forma parte da dorsal do Pac\u00edfico Leste, en 1977 por un grupo de xe\u00f3logos mari\u00f1os liderados por Jack Corliss da Universidade do Estado de Oreg\u00f3n. En 1979, os bi\u00f3logos volveron a ese rift utilizando o submerxible DSV \"Alvin\", da ONR do Instituto Oceanogr\u00e1fico Woods Hole, para examinaren as comunidades das fontes hidrotermais cos seus propios ollos. Ese mesmo ano, Peter Lonsdale publicou o primeiro informe cient\u00edfico sobre a vida nunha fonte hidrotermal mari\u00f1a.\nEn 2005, a compa\u00f1\u00eda de exploraci\u00f3n mineral Neptune Resources NL solicitou e foille outorgada unha concesi\u00f3n de 35.000\u00a0km\u00b2 con dereitos de exploraci\u00f3n no arco das Kermadec na Zona Econ\u00f3mica Exclusiva de Nova Zelandia para explorar posibles dep\u00f3sitos masivos de sulfuro no fondo oce\u00e1nico, que son unha nova fonte potencial de sulfuros de chumbo, cinc e cobre formados por campos de fontes hdrotermais modernos. En 2007 anunciouse o descubrimento dunhas fontes hidrotermais no oc\u00e9ano Pac\u00edfico no mar aberto en fronte de Costa Rica, denominadas campo de fontes hidrotermais Medusa (nome dado pola Medusa con serpes na cabeza da mitolox\u00eda grega). O campo hidrotermal Ashadze (a 13\u00b0N na dorsal mesoatl\u00e1ntica, a 4.200\u00a0m de profundidade) foi o campo hidrotermal de augas a alta temperatura m\u00e1is profundo co\u00f1ecido ata 2010, ata que se descubriu o sitio Piccard (a , e unha profundidade de 5.000\u00a0m) nunha exploraci\u00f3n dun grupo de cient\u00edficos do Jet Propulsion Laboratory da NASA e o Instituto Oceanogr\u00e1fico Woods Hole. Este sitio est\u00e1 localizado na elevaci\u00f3n Mid-Cayman de 110\u00a0km de longo e de expansi\u00f3n ultralenta, situada na fosa das Cayman no Caribe.\n(v\u00eddeo:).\nExplotaci\u00f3n.\nAs fontes hidrotermai submarinas, nalg\u00fans casos, deron lugar \u00e1 formaci\u00f3n de reservas minerais explotables polo dep\u00f3sito de sulfuros masivos de fondo oce\u00e1nico. Os xacementos do Monte Isa en Queensland, Australia, son un excelente exemplo, agora situado en zona continental.\nRecentemente, as compa\u00f1\u00edas de exploraci\u00f3n mineral, puladas polos elevados prezos no sector dos metais b\u00e1sicos durante a d\u00e9cada de 2000, dirixiron a s\u00faa atenci\u00f3n \u00e1 extracci\u00f3n de recursos mineris de campos hidrotermais do leito mari\u00f1o. En teor\u00eda, son posibles reduci\u00f3ns significativas do custo dunha posible explotaci\u00f3n, en principio cara.\nD\u00faas compa\u00f1\u00edas est\u00e1n actualmente implicadas nas \u00faltimas etapas para comezar a explotar os sulfuros masivos do fondo oce\u00e1nico. A compa\u00f1\u00eda Nautilus Minerals est\u00e1 nunha fase avanzada para comezar a explotaci\u00f3n do seu xacemento de Solwarra, no arquip\u00e9lago Bismarck, e Neptune Minerals est\u00e1 a\u00ednda nun estado inicial no seu dep\u00f3sito Rumble II West, localizado no arco de Kermadec, preto das illas Kermadec. Ambas as compa\u00f1\u00edas propo\u00f1en utilizar tecnolox\u00eda xa existente modificada. Nautilus Minerals, en asociaci\u00f3n con Placer Dome (que agora forma parte de Barrick Gold), conseguiu extraer ata a superficie con \u00e9xito en 2006 unhas 10\u00a0toneladas m\u00e9tricas de sulfuros met\u00e1licos do fondo oce\u00e1nico utilizando cortadores de tambor modificados montados nun ROV (\"Remotely Operated Vehicle\", Veh\u00edculo Operado Remotamente), por primeira vez no mundo. Neptune Minerals en 2007 extraeu mostras de sedimentos de sulfuros met\u00e1licos do fondo oce\u00e1nico utilizando unha bomba de succi\u00f3n modificada da industria petroleira montada nun ROV, tam\u00e9n por primeira vez.\nEsta explotaci\u00f3n mineira potencial dos fondos mari\u00f1os ten impactos medioambientais como as columnas de po que levanta a maquinaria de minar\u00eda, que pode afectar aos animais que se alimentan por filtraci\u00f3n, ou o colapso ou reapertura de respiradoiros hidrotermais, a liberaci\u00f3n de clatratos de metano, ou mesmo escorregamentos de terras suboce\u00e1nicos. As propias compa\u00f1\u00edas est\u00e1n a facer moitos traballos para comprender mellor cales son os impactos no medio ambiente que pode producir esta explotaci\u00f3n mineira e as medidas de control que deben implantarse antes de comezar a explotaci\u00f3n.\nNo pasado realiz\u00e1ronse intentos de explotar minerais no fondo do mar. Nas d\u00e9cadas de 1960e 1970 houbo moita actividade (e inversi\u00f3n) na recollida de n\u00f3dulos de manganeso das chairas abisais, con diverso \u00e9xito. Por\u00e9n, isto demostra que \u00e9 posible a extracci\u00f3n de minerais do fondo do mar.\nConservaci\u00f3n.\nA conservaci\u00f3n das chemineas hidrotermais foi o suxeito de \u00e1s veces vivas discusi\u00f3ns na Comunidade Oceanogr\u00e1fica durante os \u00faltimos vinte anos. Mesmo se sinalou que son os cient\u00edficos os que est\u00e1n a causar un maior dano a eses raros h\u00e1bitats. Houbo intentos de chegar a acordos sobre o comportamento dos cient\u00edficos que investigan os respiradoiros pero a\u00ednda que se acordou un c\u00f3digo de boas pr\u00e1cticas non hai polo momento ning\u00fan acordo internacional formal que vincule legalmente. Tam\u00e9n preocupa o impacto das posibles actividades mineiras."}
{"id": "287084", "revid": "1131", "url": "https://gl.wikipedia.org/wiki?curid=287084", "title": "Ribera Alta del Ebro", "text": "A Ribera Alta del Ebro \u00e9 unha comarca de Arag\u00f3n, en Espa\u00f1a, situada ao oeste da provincia de Zaragoza. A s\u00faa capital \u00e9 Alag\u00f3n.\nMunicipios.\nA comarca engloba os municipios de Alag\u00f3n, Alcal\u00e1 de Ebro, B\u00e1rboles, Boqui\u00f1eni, Caba\u00f1as de Ebro, Figueruelas, Gallur, Gris\u00e9n, La Joyosa, Luceni, Pedrola, Pinseque, Pleitas, Pradilla de Ebro, Remolinos, Sobradiel e Torres de Berrell\u00e9n.\nXeograf\u00eda.\nTr\u00e1tase da bisbarra aragonesa m\u00e1is pequena en extensi\u00f3n que, non obstante, ofrece unha das densidades de poboaci\u00f3n m\u00e1is alta respecto \u00e1 media das bisbarras aragonesas. Este feito \u00e9 posible grazas ao gran n\u00famero de poboaci\u00f3ns que a integran, as\u00ed como unha media de habitantes por poboaci\u00f3n elevada.\nLimita ao norte coas Cinco Villas, ao oeste co Campo de Borja, ao sur con Valdejal\u00f3n e ao leste con Zaragoza.\nEconom\u00eda.\nTradicionalmente a s\u00faa econom\u00eda centr\u00e1base na horta cultivada entre os r\u00edos Ebro e Jal\u00f3n, afluente do Ebro. Actualmente a planta de Opel-Espa\u00f1a xunto coas s\u00faas industrias auxiliares sit\u00faase en Figueruelas."}
{"id": "287085", "revid": "25871", "url": "https://gl.wikipedia.org/wiki?curid=287085", "title": "Ribera Baja del Ebro", "text": "A Ribera Baja del Ebro \u00e9 unha comarca de Arag\u00f3n, en Espa\u00f1a, situada na provincia de Zaragoza, na ribeira do Ebro. A s\u00faa capital \u00e9 Quinto.\nMunicipios.\nA comarca engloba aos municipios de Alborge, Alforque, Cinco Olivas, Escatr\u00f3n, Gelsa, Pina de Ebro, Quinto, S\u00e1stago, Velilla de Ebro e La Zaida.\nXeograf\u00eda.\nLimita ao norte cos Monegros, ao oeste con Zaragoza, ao sur co Campo de Belchite e o Bajo Mart\u00edn e ao leste co Bajo Arag\u00f3n-Caspe. \u00c1s veces incl\u00faese esta bisbarra dentro do Bajo Arag\u00f3n Hist\u00f3rico.\nCultura.\nDestacan entre o seu patrimonio o Mosteiro de Rueda, un mosteiro cisterciense no municipio de S\u00e1stago, e as ru\u00ednas da colonia romana de Celsa, inicialmente chamada Colonia Victrix Iulia L\u00e9pida, preto de Velilla de Ebro."}
{"id": "287086", "revid": "25871", "url": "https://gl.wikipedia.org/wiki?curid=287086", "title": "Sierra de Albarrac\u00edn", "text": "Sierra de Albarrac\u00edn \u00e9 unha comarca de Arag\u00f3n, en Espa\u00f1a, situada no suroeste da provincia de Teruel. A s\u00faa capital \u00e9 Albarrac\u00edn.\nMunicipios.\nA comarca engloba aos municipios de Albarrac\u00edn, Bezas, Bronchales, Calomarde, Fr\u00edas de Albarrac\u00edn, Gea de Albarrac\u00edn, Griegos, Guadalaviar, Jabaloyas, Monterde de Albarrac\u00edn, Moscard\u00f3n, Noguera de Albarrac\u00edn, Orihuela del Tremedal, Pozond\u00f3n, R\u00f3denas, Royuela, Rubiales, Sald\u00f3n, Terriente, Toril y Masegoso, Torres de Albarrac\u00edn, Tramacastilla, Valdecuenca, El Vallecillo e Villar del Cobo.\nXeograf\u00eda.\nSituada no sueste da provincia de Teruel, \u00e9 unha das zonas m\u00e1is elevadas do Sistema Ib\u00e9rico, e est\u00e1 formada por un sistema orogr\u00e1fico onde se asenta unha das principais divisorias de augas da Pen\u00ednsula, xa que aqu\u00ed nacen alg\u00fans dos seus r\u00edos m\u00e1is importantes.\nLimita ao norte co Jiloca, ao oeste co Se\u00f1or\u00edo de Molina-Alto Tajo (provincia de Guadalaxara), ao sur coa provincia de Cuenca e ao leste coa Comunidade de Teruel.\nParte do seu territorio est\u00e1 ocupado pola Paisaxe protexida dos Pi\u00f1eirais de Rodeno.\nEconom\u00eda.\nAs s\u00faas principais fontes de ingresos son a gandar\u00eda, a explotaci\u00f3n forestal e o turismo rural."}
{"id": "287087", "revid": "89787", "url": "https://gl.wikipedia.org/wiki?curid=287087", "title": "Serra de Albarrac\u00edn", "text": "A Serra de Albarrac\u00edn \u00e9 un conxunto monta\u00f1oso situado na zona suroeste do Sistema Ib\u00e9rico, na fronteira entre as comunidades aut\u00f3nomas de Arag\u00f3n, Castela-A Mancha e Comunidade Valenciana. Ten unha lonxitude duns 60\u00a0km en direcci\u00f3n noroeste-sueste, cunha cota m\u00e1xima de 1.921 metros de altitude no cerro de Caimodorro.\nXeolox\u00eda.\nOs montes de Albarrac\u00edn son xeralmente de rochas calcarias e nas s\u00faas masas at\u00f3panse multitude de petrificaci\u00f3ns f\u00f3siles. O lugar no que m\u00e1is hai recibiu o nome de Las Calaveras, por confundilas con restos humanos.\nRelevo.\nAo leste principia a serra de G\u00fadar na cabeza de Muela de Ares, desprend\u00e9ndose deste punto outra serie de cerros que, prolong\u00e1ndose cara ao norte en forma piramidal, presentan o seu maior elevaci\u00f3n na serra de Muela (1610 msnm) no termo de Ojos Negros. Polo oeste de Albarrac\u00edn e cerro de Muela despr\u00e9ndese outra cordillera que, logo duns 40\u00a0km de extensi\u00f3n, forma o collado La Plata, cuxa cordillera vese cortada polo r\u00edo Guadalaviar, elev\u00e1ndose novamente baixo o nome de serra de Javalambre, que se une coa denominada serra de Espad\u00e1n. Ao suroeste, entre os r\u00edos Cabriel e Guadalaviar, comeza outra serra moi escabrosa que se estende \u00e1 Comunidade Valenciana, co nome de serra de Cabrillas.\nHidrograf\u00eda.\nA serra de Albarrac\u00edn \u00e9 un dos puntos da pen\u00ednsula ib\u00e9rica con maior n\u00famero de mananciais. No m\u00e1is elevado da serra, preto de Fr\u00edas de Albarrac\u00edn, ten o seu nacemento o r\u00edo Texo, nun manancial de escasas augas. Desde al\u00ed dir\u00edxese ao oeste, cruzando a Veiga do Texo e recibindo a varios afluentes, ata entrar en Castela-A Mancha delimitando as provincias de Cuenca e Guadalaxara.\nA uns 160 m de distancia do nacemento do Texo, ao leste e na ca\u00edda do collado, nace o r\u00edo Cabriel, que en direcci\u00f3n oposta ao Texo introd\u00facese na provincia de Cuenca. No termo de Zafrilla ten o seu nacemento noutra fonte o r\u00edo X\u00facar. Na saia sur do cerro chamado Muela de San Juan nace o r\u00edo Guadalaviar, que atravesa Guadalaviar, Villar del Cobo, Tramacastilla, Torres de Albarrac\u00edn, Albarrac\u00edn e Gea de Albarrac\u00edn, chegando \u00e1 comarca de Teruel tras cruzar as grandes serras de oeste a leste.\nNo termo de Torm\u00f3n nace o r\u00edo Ebr\u00f3n e en Cella hai unha gran fonte de pedra constru\u00edda en 1729 da que nace o r\u00edo Cella. En Orihuela del Tremedal, cerca do santuario da Virxe do Tremedal, entre a serra de Molina e a de Albarrac\u00edn nace o r\u00edo Galo, que penetra posteriormente na provincia de Guadalaxara.\nClima.\nO clima predominante na serra de Albarrac\u00edn \u00e9 moderadamente fr\u00edo. Conta con invernos moi fr\u00edos que en ocasi\u00f3ns poden baixar as temperaturas ata os -15 graos Celsius, onde se dan nevadas abundantes. Os ver\u00e1ns son suaves podendo superar ocasionalmente os 30 graos, con temperaturas medias que oscilan entre os 17-20 graos, e que adoitan ser tormentonsos."}
{"id": "287088", "revid": "51526", "url": "https://gl.wikipedia.org/wiki?curid=287088", "title": "Tarazona y el Moncayo", "text": "Tarazona y el Moncayo \u00e9 unha comarca de Arag\u00f3n, en Espa\u00f1a, situada ao oeste da provincia de Zaragoza. \u00c9 a segunda comarca aragonesa de menor extensi\u00f3n. A s\u00faa capital \u00e9 Tarazona.\nMunicipios.\nA comarca engloba aos municipios de Alcal\u00e1 de Moncayo, A\u00f1\u00f3n de Moncayo, El Buste, Los Fayos, Grisel, Litago, Litu\u00e9nigo, Mal\u00f3n, Novallas, San Mart\u00edn de la Virgen de Moncayo, Santa Cruz de Moncayo, Tarazona, Torrellas, Trasmoz, Vera de Moncayo e Vierlas.\nXeograf\u00eda.\nEst\u00e1 situada no extremo occidental da provincia de Zaragoza, facendo fronteira coas provincias de Navarra, Soria e A Rioxa, e ao sur e ao leste respectivamente coas bisbarras aragonesas de Aranda e do Campo de Borja.\nO seu territorio as\u00e9ntase na cara norte do sistema Ib\u00e9rico na conca do r\u00edo Queiles.\nParte do seu territorio est\u00e1 ocupado polo Parque natural do Moncayo.\nPatrimonio.\nO seu principal patrimonio natural e tur\u00edstico \u00e9 o Moncayo, serra cuxo principal cumio alcanza a altitude de 2.316 msnm, sendo o teito do Sistema Ib\u00e9rico. O seu \u00e1mbito, declarado parque natural na s\u00faa vertente aragonesa, pos\u00fae unha gran biodiversidade, con m\u00e1is de 1500 especies vexetais, algunhas delas practicamente end\u00e9micas desta serra.\nEntre o seu patrimonio art\u00edstico destaca o centro hist\u00f3rico medieval da cidade de Tarazona e, en especial, a catedral mud\u00e9xar de Santa Mar\u00eda de la Huerta o pazo episcopal, e a fachada da casa consistorial.\nCabe destacar tam\u00e9n o castelo de Trasmoz, que data da reconquista cristi\u00e1 da bisbarra no s\u00e9culo XII, e o mosteiro de Veruela, un dos tres grandes mosteiros cistercienses aragoneses e que est\u00e1 situado dentro do termo municipal de Vera de Moncayo.\nGustavo Adolfo B\u00e9cquer e o seu irm\u00e1n Valeriano B\u00e9cquer usaron Veruela e o Moncayo a mi\u00fado como inspiraci\u00f3n e contexto para as s\u00faas obras e artigos. Entre as persoas ilustres nacidas na bisbarra, destacan os actores do s\u00e9culo XX Paco Mart\u00ednez Soria e Raquel Meller."}
{"id": "287089", "revid": "10599", "url": "https://gl.wikipedia.org/wiki?curid=287089", "title": "Tarazona e o Moncayo", "text": ""}
{"id": "287090", "revid": "27155", "url": "https://gl.wikipedia.org/wiki?curid=287090", "title": "Respiradoiro hidrotermal", "text": ""}
{"id": "287091", "revid": "839", "url": "https://gl.wikipedia.org/wiki?curid=287091", "title": "Valdejal\u00f3n", "text": "Valdejal\u00f3n (en castel\u00e1n; en ) \u00e9 unha comarca de Arag\u00f3n, en Espa\u00f1a, situada no centro-oeste da provincia de Zaragoza. A s\u00faa capital \u00e9 La Almunia de Do\u00f1a Godina.\nMunicipios.\nA comarca engloba aos municipios de Almonacid de la Sierra, La Almunia de Do\u00f1a Godina, Alpartir, Bardallur, Calatorao, Chodes, \u00c9pila, Lucena de Jal\u00f3n, Lumpiaque, Morata de Jal\u00f3n, La Muela, Plasencia de Jal\u00f3n, Ricla, Rueda de Jal\u00f3n, Salillas de Jal\u00f3n, Santa Cruz de Gr\u00edo e Urrea de Jal\u00f3n.\nXeograf\u00eda.\nLimita ao norte coa Ribera Alta del Ebro e o Campo de Borja, ao oeste con Aranda, ao sueste coa Comunidade de Calatayud, ao sueste co Campo de Cari\u00f1ena e ao leste con Zaragoza.\nEconom\u00eda.\nA s\u00faa econom\u00eda bas\u00e9ase na industria de transformaci\u00f3n agraria de La Almunia e, en \u00c9pila, as industrias auxiliares da planta de Opel Espa\u00f1a de Figueruelas. Na agricultura, destaca o cultivo dos cereais e vide no val do r\u00edo Jal\u00f3n. Tam\u00e9n se sit\u00faa na bisbarra a Escuela Polit\u00e9cnica de La Almunia, na que estudan m\u00e1is de tres mil alumnos.\nPatrimonio da Humanidade.\nO d\u00eda 14 de decembro de 2001, o c\u00f3mite da Unesco declarou o Mud\u00e9xar aragon\u00e9s como ben singular e insubstitu\u00edble para a humanidade. En Valdejal\u00f3n hai unha ampla lista de monumentos mud\u00e9xares. Outro patrimonio interesante son as casas cova habitadas."}
{"id": "287092", "revid": "27155", "url": "https://gl.wikipedia.org/wiki?curid=287092", "title": "Cheminea hidrotermal", "text": ""}
{"id": "287093", "revid": "98629", "url": "https://gl.wikipedia.org/wiki?curid=287093", "title": "Maestrazgo, Teruel", "text": "O Maestrazgo \u00e9 unha comarca de Arag\u00f3n, en Espa\u00f1a, situada no leste da provincia de Teruel. A s\u00faa capital \u00e9 Cantavieja.\nMunicipios.\nA comarca engloba aos municipios de Allepuz, Bord\u00f3n, Cantavieja, Ca\u00f1ada de Benatanduz, Castellote, La Cuba, Fortanete, La Iglesuela del Cid, Mirambel, Miravete de la Sierra, Molinos, Pitarque, Tronch\u00f3n, Villarluengo e Villarroya de los Pinares.\nXeograf\u00eda.\nLimita ao norte co Bajo Arag\u00f3n, ao oeste con Andorra-Sierra de Arcos, Cuencas Mineras e a Comunidade de Teruel, ao sur con G\u00fadar-Javalambre e ao leste coa provincia de Castell\u00f3. O norte da bisbarra p\u00f3dese considerar parte do Bajo Arag\u00f3n Hist\u00f3rico.\nParte do seu territorio est\u00e1 ocupado polo Monumento natural das Grutas de Cristal de Molinos, o Monumento natural do Nacemento do R\u00edo Pitarque, o Monumento natural dos \u00d3rganos de Montoro e o Monumento natural da Ponte de Fonseca.\nHistoria.\nOs pobos do Maestrazgo pertenceron na s\u00faa maior\u00eda \u00e1 Orde do Temple e, tras a s\u00faa disoluci\u00f3n pasaron aos Hospitalarios. As\u00ed Cantavieja, Mirambel, Villarluengo e outros lugares conservan cascos hist\u00f3ricos medievais, recintos amurallados ou restos de castelo que demostran o car\u00e1cter defensivo e fronteirizo que tiveron estas terras. Noutras vilas como Canella de Benatanduz s\u00f3 quedan as ru\u00ednas medievais.\nO xeneral Ram\u00f3n Cabrera actuou na zona durante a Primeira Guerra Carlista (1833 -1840). Os seus pasos levaron a alg\u00fans escritores do s\u00e9culo XIX a colocar a trama dos seus relatos no Maestrazgo, entre os que destaca Benito P\u00e9rez Gald\u00f3s."}
{"id": "287094", "revid": "10599", "url": "https://gl.wikipedia.org/wiki?curid=287094", "title": "Ribeira Alta do Ebro", "text": ""}
{"id": "287095", "revid": "10599", "url": "https://gl.wikipedia.org/wiki?curid=287095", "title": "Ribeira Baixa do Ebro", "text": ""}
{"id": "287096", "revid": "10599", "url": "https://gl.wikipedia.org/wiki?curid=287096", "title": "Comarca do Jiloca", "text": ""}
{"id": "287097", "revid": "10599", "url": "https://gl.wikipedia.org/wiki?curid=287097", "title": "Comarca de Jiloca", "text": ""}
{"id": "287098", "revid": "10599", "url": "https://gl.wikipedia.org/wiki?curid=287098", "title": "Comarca del Jiloca", "text": ""}
{"id": "287099", "revid": "23204", "url": "https://gl.wikipedia.org/wiki?curid=287099", "title": "Jos\u00e9 Rodr\u00edguez Mart\u00ednez (futbolista)", "text": "Jos\u00e9 Rodr\u00edguez Mart\u00ednez, nado en La Vila Joiosa (Alacant) o 16 de decembro de 1994, \u00e9 un futbolista espa\u00f1ol. Xoga de mediocentro e o seu equipo actual \u00e9 o Galatasaray.\nTraxectoria.\nO 22 de xullo de 2014 f\u00edxose oficial a s\u00faa cesi\u00f3n o Deportivo da Coru\u00f1a para a tempada 2014\u201315.."}
{"id": "287100", "revid": "89787", "url": "https://gl.wikipedia.org/wiki?curid=287100", "title": "Ascomicetos", "text": "Os ascomicetos (Ascomycota) constit\u00faen unha divisi\u00f3n dentro do Reino Fungi. Son fungos con micelio tabicado que producen ascosporas end\u00f3xenas. Hai unhas 64.000 especies. \u00c9 a divisi\u00f3n (Filo) m\u00e1is grande do Reino Fungi. Poden ser unicelulares e tal\u00f3fitos. A reproduci\u00f3n pode ser de dous tipos: asexual, por esporas es\u00f3xenas (conidios ou conidioesporas), e sexual, esporas end\u00f3xenas (ascospora). Foron illados de lugares extremos, dende as chairas xeadas da Ant\u00e1rtida (dentro de rochas) deica as profundidades do mar.\nNos grupos m\u00e1is evolu\u00eddos f\u00f3rmanse \"ascocarpos\" ou corpos de frutificaci\u00f3n (esporocarpo).\nExisten en ambientes terrestres e acu\u00e1ticos, en substratos como a madeira, materiais de queratina (unllas, plumas, cornos e pelos), esterco, solo e alimentos, entre outros. Poden ser parasitos de animais (inclu\u00edndo o ser humano), ademais de atacaren \u00e1s plantas. Entre os m\u00e1is sinxelos salientan os l\u00e9vedos respons\u00e1beis da fermentaci\u00f3n (fermento, requento).\nClase Hemiascomycetes: son preferibelmente saprobios, abundan no solo, na tona das froitas e nas plantas feridas.\nOrde Endomicetales.\nSon os l\u00e9vedos. Sacaromicet\u00e1ceos. Non producen hifas. Enc\u00e1rganse dalgunhas fermentaci\u00f3ns (v\u00e9xase: Louis Pasteur), algunhas especies viven de xeito anaerobio: \"Saccharomyces cerevisiae\" e \"Saccharomyces ellipsoideus\"; convertendo os azucres en alcol et\u00edlico e di\u00f3xido de carbono. A reproduci\u00f3n \u00e9 asexuada por xemaci\u00f3n, durante a formaci\u00f3n de xemas o n\u00facleo sofre divisi\u00f3n e uns dos n\u00facleos fillos pasan \u00e1 nova xema. \"Saccharomyces cerevisiae\" \u00e9 heterot\u00e1lico con cepas + e -, despois d\u00e1se plasmogamia (fusi\u00f3n do citoplasma) seguida da cariogamia (fusi\u00f3n de n\u00facleos), despois a c\u00e9lula diploide (2n) conv\u00e9rtese en asca e logo de sufrir meiose se forman catro ascosporas, s\u00f3 existe xemaci\u00f3n diploide e haploide en \"Saccharomyces cerevisiae\".\nClase Euascomycetes.\nProducen esporocarpos. A primeira fase ocorre con plasmogamia por\u00e9n ao non sufrir cariogamia, a s\u00faa carga xen\u00e9tica fica \u201cn+n\u201d (binucleadas). Ocorre mitose e despois d\u00e1se a cariogamia. As hifas son septadas (con divisi\u00f3ns) regularmente, hai presenza de quitina, existe ademais un poro central que interconecta as hifas unhas coas outras.\nA reproduci\u00f3n nos ascomicetos.\nReproduci\u00f3n asexual.\nA reproduci\u00f3n asexual real\u00edzase mediante aplanosporas do tipo conodios, clamidosporas. Son os b\u00e1sicos; poden atoparse membros que pos\u00faen tipos desas esporas. A diferenza b\u00e1sica entre os tipos de esporas \u00e9:\nConidios: Certas hifas por divisi\u00f3n mit\u00f3tica non sim\u00e9trica (por mitose non sim\u00e9trica, de c\u00e9lulas fillas grandes e c\u00e9lulas fillas pequenas). Compl\u00e9tase o estrangulamento e se forma unha primeira espora, o contido destas esporas e por procedemento igual f\u00f3rmase outra espora, como resultado temos hifas con gran cantidade de esporas. A c\u00e9lula distal mant\u00e9n a s\u00faa forma, forma despois as c\u00e9lulas que act\u00faan coma esporas. O protoplasma resultante est\u00edrase e toma o tama\u00f1o orixinal da porci\u00f3n e forma novamente outra c\u00e9lula de esporas.\nOidios: pode orixinarsecalquera hifa vexetativa (\u00e9 fragmentada en cada septo); sen previa transformaci\u00f3n das hifas, f\u00f3rmanse os septos, sep\u00e1ranse as hifas e cada anaco de segmento act\u00faa coma unha espora, podendo conservar nalg\u00fans casos a morfolox\u00eda que ti\u00f1a.\nClamidospora: en hifas vexetativas, principalmente na porci\u00f3n distal, o protoplasma de cada c\u00e9lula contr\u00e1ese, c\u00f3brese cunha parede grosa, e cando as paredes maternas se desintegran, saen ap exterior.\nReproduci\u00f3n sexual.\nAs estruturas reprodutoras masculinas e femininas danse nun talo con capacidade de autofertilizaci\u00f3n, \u00e9 dicir, \u00e9 homot\u00e1lico. Cando se fala dun talo heterot\u00e1lico ref\u00edrese a que malia ser hermafrodita non pode autofertilizarse. Existen gametanxios onde non hai diferenza entre o feminino e o masculino, nom\u00e9anse logo coma + e \u2013, a\u00ednda que o ascogonio (feminino) \u00e9 m\u00e1is grande ca o anteridio (masculino). O proceso res\u00famese as\u00ed:\n- O n\u00facleo no anteridio pasa ao ascogonio pola tricoxina,\n- Como non hai cariogamia f\u00f3rmanse pares de n\u00facleos,\n- Divisi\u00f3ns conxugadas (mitose). Despois dase o crecemento da hifa asc\u00f3xena.\nEn ausencia de anteridios aparecen espermagonios cheos de espermat\u00f3foros con espermacios, durante o proceso de crecemento da hifa ocorre un proceso denominado uncinulaci\u00f3n, que consiste nunha mitose do par de n\u00facleos da c\u00e9lula apical e a forma de gancho presente na mesma, f\u00f3rmanse dous septos e o que era o \u00e1pice \u00fanese \u00e1 hifa formando un \"p\".\nNos verdadeiros ascomicetos tam\u00e9n atopamos o ciclo parasexual.\nEcolox\u00eda.\nOs ascomicetos te\u00f1en unha funci\u00f3n primordial na meirande parte dos ecosistemas terrestres. Oc\u00fapanse da descomposici\u00f3n da materia org\u00e1nica, a partir de follas muertas, talos, \u00e1rbores ca\u00eddas etc. e axudan aos animais detrit\u00edvoros, que viven da materia org\u00e1nica, a obteneren os seus nutrientes. Procesan materias como a celulosa e maila lignina, que son dif\u00edciles de descompor. Por todo isto, xogan un rol moi importante nos ciclos naturais do azote e do carbono.\nOs corpos frut\u00edferos ou ascocarpos fornecen alimento a un conxunto diverso de animais, coma insectos, lesmes, caracois, e at\u00e9 roedores e mam\u00edferos grandes coma o cervo ou o porco bravo..\nOs fungos ascomicetos son co\u00f1ecidos tam\u00e9n polas s\u00faas relaci\u00f3ns simbi\u00f3ticas con outros organismos.\nLiques.\nProbabelmente desde moi cedo os ascomicetos \u201cdomesticaron\u201d as algas Chlorophyta ou algas verdes, as\u00ed coma outros tipos de algas e cianobacterias. Xuntos forman relaci\u00f3ns mutualistas co\u00f1ecidas como liques, que subsisten en rexi\u00f3ns sumamente inh\u00f3spitas da Terra, inclu\u00edndo o \u00e1rtico, os desertos e os cumes de altas monta\u00f1as e poden aturar temperaturas extremas entre -40\u00a0\u00b0C a +80\u00a0\u00b0C. Mentres o socio fotoaut\u00f3trofo, a alga, crea enerx\u00eda metab\u00f3lica por medio da fotos\u00edntese, o fungo ofrece un soporte e protexe contra a radiaci\u00f3n e a deshidrataci\u00f3n. Arredor do 42% dos ascomicetos (aproximadamente 18.000 especies) forman liques e a gran maior\u00eda dos fungos que forman liques pertencen a este grupo. A proporci\u00f3n de basidiomicetos \u00e9 do doua ao catro por cento.\nMicorrizas e fungos endofitos.\nOs ascomicetos forman dous importantes tipos de relaci\u00f3ns coas plantas: as micorrizas e mailos endofitos. As micorrizas son asociaci\u00f3ns simbi\u00f3ticas do fungo coa raizame das plantas; o fungo realiza a absorci\u00f3n de sales e minerais do solo dun xeito moito m\u00e1is eficiente que as ra\u00edces da planta. Pola s\u00faa banda, a planta fornece os produtos da fotos\u00edntese ao fungo. No caso de moitas especies, como a meirande parte das con\u00edferas e moitas outras plantas, esta asociaci\u00f3n \u00e9 de vital importancia. Incluso, en certos casos o fungo transporta nutrientes dunha planta a outra contribu\u00edndo \u00e1 robustez do ecosistema. \u00c9 pos\u00edbel que as micorrizas te\u00f1an existido dende moi cedo no proceso da invasi\u00f3n dos ambientes terrestres polas plantas. Hai evidencia de que os f\u00f3siles de plantas terrestres m\u00e1is antigos xa presentaban micorrizas.\nOs endofitos moran dentro das plantas, especialmente nos talos e follas, mais xeralmente non danan o h\u00f3spede. A\u00ednda non se co\u00f1ece ben a natureza exacta desta relaci\u00f3n mais semella que esta asociaci\u00f3n confire unha maior resistencia contra os insectos, os nematodos e as bacterias; tam\u00e9n \u00e9 pos\u00edbel que contrib\u00faa \u00e1 produci\u00f3n de alcaloides t\u00f3xicos usados polas plantas na s\u00faa defensa contra os herb\u00edvoros.\nRelaci\u00f3ns simbi\u00f3ticas con animais.\nUnha serie de especies de ascomicetos do x\u00e9nero \"Xylaria\" at\u00f3pase nos ni\u00f1os de formigas cortadoras de follas de Am\u00e9rica do Sur e outras formigas da tribo Attini que cultivan fungos e tam\u00e9n nos cultivos de fungos das t\u00e9rmites (Isoptera). Estes fungos logo forman ascocarpos despois que os insectos marchen, polo que cre que se trata de fungos cultivados por eles por comparaci\u00f3n co que ocorre en varios casos de asociaci\u00f3ns con basidiomicetos (Basidiomycota).\nOs escaravellos de casca, da familia Scolytidae, son simbiontes importantes dos ascomicetos. As femias transportan as esporas \u00e1 nova planta hospedante en sacos, chamados micetanxios, baixo a quitina. Furan t\u00faneles dentro da madeira e fan c\u00e1maras ou celi\u00f1as que usan para p\u00f3r os seus ovos. Cando depositan os ovos tam\u00e9n deixan esporas das cales medran as hifas que poden efectuar a descomposici\u00f3n da madeira. Cando nacen as larvas alim\u00e9ntanse dos fungos. Despois da metamorfose carrexan esporas coas que poden infectar a outras \u00e1rbores. Un exemplo ben co\u00f1ecido disto \u00e9 a grafiose (que acabou con case todas a poboaci\u00f3ns de umeiros da Pen\u00ednsula Ib\u00e9rica), causada polo fungo \"Ophiostoma ulmi\", transmitido polo escaravello da casca dos umeiros: \"Scolytus multistriatus\"."}
{"id": "287101", "revid": "18868", "url": "https://gl.wikipedia.org/wiki?curid=287101", "title": "Ascomycota", "text": ""}
{"id": "287102", "revid": "18868", "url": "https://gl.wikipedia.org/wiki?curid=287102", "title": "Ascomiceto", "text": ""}
{"id": "287103", "revid": "22795", "url": "https://gl.wikipedia.org/wiki?curid=287103", "title": "U\u00f1a", "text": "U\u00f1a p\u00f3dese referir a:"}
{"id": "287104", "revid": "18868", "url": "https://gl.wikipedia.org/wiki?curid=287104", "title": "Basidiomycetes", "text": ""}
{"id": "287105", "revid": "27155", "url": "https://gl.wikipedia.org/wiki?curid=287105", "title": "Fumarola hidrortermal", "text": ""}
{"id": "287106", "revid": "27155", "url": "https://gl.wikipedia.org/wiki?curid=287106", "title": "Cheminea negra", "text": ""}
{"id": "287107", "revid": "89787", "url": "https://gl.wikipedia.org/wiki?curid=287107", "title": "Jadav Payeng", "text": "Jadav \"Molai\" Payeng () \u00e9 un activista medioambiental da tribo mishing e garda forestal de Jorhat, India. \u00d3 longo de varias d\u00e9cadas, dedicouse a plantar e coidar \u00e1rbores nun terreo bald\u00edo a car\u00f3n do r\u00edo Brahmaputra, convert\u00e9ndoo nunha reserva forestal. O bosque, chamado bosque de Molai na s\u00faa honra, est\u00e1 localizado preto de Kokilamukh en Jorhat, Assam, e comprende unha \u00e1rea de 550 hect\u00e1reas."}
{"id": "287108", "revid": "27155", "url": "https://gl.wikipedia.org/wiki?curid=287108", "title": "Fumarola negra", "text": ""}
{"id": "287109", "revid": "27155", "url": "https://gl.wikipedia.org/wiki?curid=287109", "title": "Cheminea branca", "text": ""}
{"id": "287110", "revid": "27155", "url": "https://gl.wikipedia.org/wiki?curid=287110", "title": "Fumarola branca", "text": ""}
{"id": "287111", "revid": "98629", "url": "https://gl.wikipedia.org/wiki?curid=287111", "title": "Murder in the First", "text": "Murder in the First \u00e9 un filme estadounidense dirixido por Marc Rocco que se estreou en 1995. Conta a historia real dun preso chamado Henri Young (interpretado por Kevin Bacon) que \u00e9 levado a xu\u00edzo por asasinato en primeiro grao. Tam\u00e9n est\u00e1 protagonizado por Christian Slater e Gary Oldman.\nSinopse.\nUn rapaz orfo de 17 anos, Henri Young (Kevin Bacon), rouba $5 dunha tenda para alimentarse a si mesmo a m\u00e1is a s\u00faa irm\u00e1, sendo \u00e1mbolos dous nenos desamparados. O dono da tendo colleo, e a s\u00faa irm\u00e1 \u00e9 enviada a un orfanato. Debido a que a tenda era tam\u00e9n a oficina do Servizo Postal dos Estados Unidos, o seu crime conv\u00e9rtese nunha ofensa federal. O mozo non volve ver a s\u00faa irm\u00e1 nunca m\u00e1is e \u00e9 enviado \u00f3 c\u00e1rcere de Leavenworth, en Kansas. Pouco despois de ser trasladado a Alcatraz, participa nun intento de fuxida con outros dous presos.\nO plan de fuxida falla por mor dun preso laretas, Rufus McCain (David Michael Sterling). O mozo \u00e9 castigado a vivir confinado no \"burato\" nos alxubes de Alcatraz. Ag\u00e1s por 30 minutos no d\u00eda de Nadal de 1940, fica al\u00ed por tres anos. O confinamente volve tolo a Young, que cando \u00e9 ceibado do burato, experimenta un episodio psic\u00f3tico na cafeter\u00eda a acaba con McCain, crav\u00e1ndolle unha culler na gorxa \u00e1 vista dos outros convictos.\nYoung \u00e9 levado a xu\u00edzo en San Francisco acusado de asasinato en primeiro grao, nun caso que os fiscais e os avogados de oficio dan por pechado. O avogado James Stamphill (Christian Slater), que acaba de graduarse en Harvard, recibe o caso. Despois de descubrir os feitos reais do caso de Young, Stamphill demanda a Alcatraz alegando que as condici\u00f3ns inhumanas coas que trataron \u00f3 seu cliente, provocaron que cometese o asasinato. De s\u00fapeto, o xu\u00edzo conv\u00e9rtese nun tema moi politizado e contencioso. \u00d3 cabo, Young \u00e9 penado por asasinato involuntario e evita a pena de morte. \u00c9 devolto a Alcatraz, onde morre pouco despois."}
{"id": "287114", "revid": "10599", "url": "https://gl.wikipedia.org/wiki?curid=287114", "title": "Zangoza", "text": ""}
{"id": "287115", "revid": "10599", "url": "https://gl.wikipedia.org/wiki?curid=287115", "title": "Oibar", "text": ""}
{"id": "287116", "revid": "10599", "url": "https://gl.wikipedia.org/wiki?curid=287116", "title": "Nabaskoze", "text": ""}
{"id": "287117", "revid": "89787", "url": "https://gl.wikipedia.org/wiki?curid=287117", "title": "Gradiente electroqu\u00edmico", "text": "Un gradiente electroqu\u00edmico \u00e9 un gradiente de potencial electroqu\u00edmico, xeralmente creado por un i\u00f3n que se move a trav\u00e9s dunha membrana. Cando os i\u00f3ns son prot\u00f3ns (H+) \u00e9 un gradiente de prot\u00f3ns. O gradiente consta de d\u00faas partes: un potencial el\u00e9ctrico e unha diferenza na concentraci\u00f3n qu\u00edmica a trav\u00e9s da membrana. A diferenza de potenciais electroqu\u00edmicos pode ser interpretada como un tipo de enerx\u00eda potencial qu\u00edmica que est\u00e1 dispo\u00f1ible para funcionar nunha c\u00e9lula. A enerx\u00eda almac\u00e9nase en forma de potencial qu\u00edmico, que se debe a un \"gradiente de concentraci\u00f3n\" de i\u00f3ns a trav\u00e9s dunha membrana da c\u00e9lula, e \u00e1 enerx\u00eda electrost\u00e1tica, que se debe \u00e1 tendencia dos i\u00f3ns a moverse baixo a influencia do potencial transmembrana.\nIntroduci\u00f3n.\nO potencial electroqu\u00edmico \u00e9 importante en qu\u00edmica electroanal\u00edtica e en aplicaci\u00f3ns industriais como as bater\u00edas e celas de combustible. Representa unha das moitas formas intercambiables de enerx\u00eda potencial por medio das cales a enerx\u00eda pode conservarse.\nEn procesos biol\u00f3xicos, a direcci\u00f3n en que se move un i\u00f3n por difusi\u00f3n ou transporte activo a trav\u00e9s dunha membrana est\u00e1 determinada polo gadiente electroqu\u00edmico. Nas mitocondrias e cloroplastos e nas membranas bacterianas, os gradientes de prot\u00f3ns util\u00edzanse para xerar un potencial quimiosm\u00f3tico que se co\u00f1ece tam\u00e9n como forza prot\u00f3n motriz. Esta enerx\u00eda potencial util\u00edzase para a s\u00edntese de ATP por fosforilaci\u00f3n oxidativa.\nUn gradiente electroqu\u00edmico ten dous compo\u00f1entes. Primeiro, o compo\u00f1ente el\u00e9ctrico do gradiente est\u00e1 causado por unha diferenza de cargas a trav\u00e9s da membrana lip\u00eddica. Segundo, o compo\u00f1ente qu\u00edmico est\u00e1 causado por unha diferenza de concentraci\u00f3n dunha substancia (i\u00f3ns) a trav\u00e9s da membrana. A combinaci\u00f3n destes dous factores determina a direcci\u00f3n electroqu\u00edmica favorable para que se produza o movemento dun i\u00f3n a trav\u00e9s da membrana.\nUn gradiente electroqu\u00edmico \u00e9 an\u00e1logo \u00e1 presi\u00f3n exercida pola auga a trav\u00e9s dunha presa hidroel\u00e9ctrica. As prote\u00ednas de transporte de membrana como a bomba de sodio-potasio situada dentro da membrana son equivalentes \u00e1s turbinas que converten na presa a enerx\u00eda potencial da auga noutras formas de enerx\u00eda, e os i\u00f3ns que pasan a trav\u00e9s da membrana equivalen \u00e1 auga que sae da presa. Ademais, a enerx\u00eda pode utilizarse nalg\u00fans casos para bombear auga de regreso ao encoro. De maneira similar, a enerx\u00eda qu\u00edmica das c\u00e9lulas pode ser utilizada para crear gradientes electroqu\u00edmicos.\nEn qu\u00edmica.\nEn qu\u00edmica o termo apl\u00edcase normalmente en contextos nos que ten lugar unha reacci\u00f3n qu\u00edmica, como cando est\u00e1 implicada a transferencia dun electr\u00f3n a un el\u00e9ctrodo dunha bater\u00eda. Nunha bater\u00eda, o potencial electroqu\u00edmico orixinado polo movemento dos i\u00f3ns equilibra a enerx\u00eda de reacci\u00f3n dos el\u00e9ctrodos. A voltaxe m\u00e1xima que pode producir a reacci\u00f3n dunha bater\u00eda ch\u00e1mase \u00e1s veces potencial electrodin\u00e1mico est\u00e1ndar desa reacci\u00f3n (ver tam\u00e9n potencial de el\u00e9ctrodo). En casos que te\u00f1en que ver especificamente co movemento de solutos electricamente cargados, o potencial expr\u00e9sase con frecuencia en voltios.\nEn biolox\u00eda.\nEn biolox\u00eda, o termo \u00fasase \u00e1s veces no contexto dunha reacci\u00f3n qu\u00edmica, especialmente para describir a fonte de enerx\u00eda para a s\u00edntese qu\u00edmica de ATP. Por\u00e9n, en xeral, util\u00edzase para caracterizar a tendencia dos solutos de difundir (difusi\u00f3n simple) a trav\u00e9s da membrana da c\u00e9lula, un proceso que non implica unha transformaci\u00f3n qu\u00edmica.\nGradiente i\u00f3nico.\nNunha c\u00e9lula, org\u00e1nulo, ou outro compartimento subcelular, a tendencia dun soluto cargado electricamente, como por exemplo o i\u00f3n potasio (K+), a moverse a trav\u00e9s da membrana est\u00e1 determinada pola diferenza no seu potencial electroqu\u00edmico a cada lado da membrana, a cal se orixina por tres factores:\nA diferenza de potencial electroqu\u00edmico dun soluto \u00e9 cero no seu \"potencial inverso\", que \u00e9 a voltaxe transmembrana \u00e1 cal o fluxo neto de solutos a trav\u00e9s da membrana \u00e9 tam\u00e9n cero. Este potencial pode predicirse, en teor\u00eda, aplicando a ecuaci\u00f3n de Nernst (para sistemas cunha especie i\u00f3nica permeante) ou pola ecuaci\u00f3n de Goldman-Hodgkin-Katz (para m\u00e1is dunha especie i\u00f3nica permeante). O potencial electroqu\u00edmico m\u00eddese no laboratorio e no campo utilizando el\u00e9ctrodos de referencia.\nAs ATPases transmembrana ou prote\u00ednas transmembrana con dominios de ATPase util\u00edzanse con frecuencia para crear e utilizar gradientes i\u00f3nicos. O encima a ATPase de Na+/K+ utiliza o ATP para crear un gradiente i\u00f3nico de sodio e outro de potasio. O potencial electroqu\u00edmico util\u00edzase como un almacenamento de enerx\u00eda. O acoplamento quimiosm\u00f3tico \u00e9 unha das varias formas en que unha reacci\u00f3n termodinamicamente desfavorable pode ser impulsada por outra termodinamicamente favorable. O cotransporte de i\u00f3ns por simportadores e antiportadores util\u00edzase comunmente para mover activamente i\u00f3ns a trav\u00e9s de membranas biol\u00f3xicas.\nGradiente de prot\u00f3ns.\nO gradiente de prot\u00f3ns pode utilizarse nas c\u00e9lulas como unha forma de almacenamento de enerx\u00eda intermedia para a produci\u00f3n de calor ou a rotaci\u00f3n flaxelar bacteriana. Ademais, \u00e9 unha forma interconvertible de enerx\u00eda no transporte activo, xeraci\u00f3n de potenciais el\u00e9ctricos, s\u00edntese de NADPH, e s\u00edntese/hidr\u00f3lise de ATP.\nA diferenza de potencial electroqu\u00edmico entre os dous lados da membrana nas mitocondrias, cloroplastos, bacterias, e outros compartimentos membranosos que interve\u00f1en no transporte activo que implica bombas de prot\u00f3ns, ch\u00e1mase \u00e1s veces potencial quimiosm\u00f3tico ou forza prot\u00f3n motriz (ver quimiosmose). Neste contexto, os prot\u00f3ns son a mi\u00fado considerados separadamente utilizando unidades de concentraci\u00f3n ou tam\u00e9n de pH, xa que un gradiente de prot\u00f3ns \u00e9 un gradiente de pH.\nForza prot\u00f3n motriz.\nNa cadea de transporte de electr\u00f3ns respiratoria exp\u00falsanse dous prot\u00f3ns en cada sitio de acoplamento, xerando a forza prot\u00f3n motriz. O ATP sintet\u00edzase indirectamente aproveitando a forza prot\u00f3n motriz como fonte de enerx\u00eda.\nA ATP sintase F1FO \u00e9 un encima de funcionamento reversible. Aproveitando esta reversibilidade, con cantidades de ATP o suficientemente grandes faise que este encima xere un gradiente de prot\u00f3ns transmembrana. Isto util\u00edzano as bacterias fermentadoras (que non utilizan unha cadea de transporte de electr\u00f3ns, e hidrolizan o ATP para crear un gradiente de prot\u00f3ns) para mover os flaxelos e o transporte de nutrientes ao interior da c\u00e9lula.\nNas bacterias que realizan a respiraci\u00f3n celular en condici\u00f3ns normais, a ATP sintase, en xeral, funciona na direcci\u00f3n oposta, producindo ATP usando como fonte de enerx\u00eda a forza prot\u00f3n motriz creada pola cadea de transporte de electr\u00f3ns. O proceso conxunto de creaci\u00f3n de enerx\u00eda desta forma denom\u00ednase fosforilaci\u00f3n oxidativa. O mesmo proceso ten lugar nas mitocondrias dos eucariotas, nos que a ATP sintase est\u00e1 localizada na membrana mitocondrial interna, de modo que a porci\u00f3n F1 da ATP sintase asome \u00e1 matriz mitocondrial, onde ten lugar a s\u00edntese de ATP.\nTam\u00e9n se producen gradientes de prot\u00f3ns nos tilacoides na fotofosforilaci\u00f3n da fase luminosa da fotos\u00edntese por un mecanismo quimiosm\u00f3tico similar ao das mitocondrias. Aqu\u00ed a porci\u00f3n F1 da ATP sintase asoma ao interior dos tilacoides.\nAlgunhas arqueas, principalmente as halobacterias, crean gradientes prot\u00f3nicos ao bombearen prot\u00f3ns f\u00f3ra da c\u00e9lula coa axuda do encima impulsado pola luz bacteriorrodopsina, o cal se usa aqu\u00ed para impulsar o motor molecular encim\u00e1tico ATP sintase orixinando os cambios conformacionais necesarios para que se poida sintetizar o ATP.\nTam\u00e9n crean gradientes prot\u00f3nicos as bacterias ao utilizaren a ATP sintase en sentido inverso, o que utilizan para facer moverse os seus flaxelos."}
{"id": "287118", "revid": "7523", "url": "https://gl.wikipedia.org/wiki?curid=287118", "title": "Real Valladolid Club de F\u00fatbol Promesas", "text": "O Real Valladolid Club de F\u00fatbol Promesas \u00e9 un equipo de f\u00fatbol espa\u00f1ol\u00a0da cidade de Valladolid, filial do Real Valladolid. Actualmente compite na Segunda Divisi\u00f3n B.\nHistoria.\nNomes do equipo:\nEstadio.\nO Real Valladolid B disputa habitualmente os seus partidos nos Campos Anexos ao Estadio Jos\u00e9 Zorrilla, con capacidade para 1.500 espectadores. Os partidos m\u00e1is importantes x\u00f3gaos no Nuevo Jos\u00e9 Zorrilla, con capacidade para 26.512 espectadores. Inaugurado en 1988 e a poucos metros do Estadio Jos\u00e9 Zorrilla, cont\u00e9n un campo de herba natural, m\u00e1is dous de herba artificial, inaugurados en 2001.\nNo estadio anexo, \u00e1 parte de ser a sede principal dos partidos do Real Valladolid Promesas, tam\u00e9n serve como campo de adestramento do Real Valladolid, ademais de albergar os partidos de todas as categor\u00edas inferiores do Real Valladolid.\nAdemais, tam\u00e9n serve como sede para a fase local da Copa Coca Cola."}
{"id": "287119", "revid": "12452", "url": "https://gl.wikipedia.org/wiki?curid=287119", "title": "Real Valladolid B", "text": ""}
{"id": "287121", "revid": "89787", "url": "https://gl.wikipedia.org/wiki?curid=287121", "title": "Campionato do Mundo de Baloncesto", "text": "A Copa do Mundo de Baloncesto da FIBA, tam\u00e9n co\u00f1ecido como \"Mundial de Baloncesto da FIBA\" ou simplemente \"Mundial de Baloncesto\", co\u00f1ecida entre os anos 1950 e 2010 coma Campionato do Mundo da FIBA, \u00e9 un torneo internacional de baloncesto organizado pola F\u00e9d\u00e9ration Internationale de Basket-ball \u2014 FIBA. O torneo tivo lugar cada catro anos dende 1950, ag\u00e1s en d\u00faas ocasi\u00f3ns.\nHistoria.\nA Copa do Mundo de Baloncesto da FIBA foi creada nun Congreso Mundial da FIBA nos Xogos Ol\u00edmpicos de 1948 en Londres. O secretario xeral da FIBA Renato William Jones instou \u00e1 FIBA a formar un Campionato do Mundo similar \u00e1 Copa do Mundo de F\u00fatbol, que tivera lugar cada catro anos entre Olimp\u00edadas. O Congreso da FIBA, vindo o \u00e9xito que tivo o torneo ol\u00edmpico con 23 equipos daquel ano, aceptou a proposta. O torneo comezou en 1950 na Arxentina, e foi precisamente a selecci\u00f3n anfitrioa a que se proclamou ga\u00f1adora.\nOs primeiros cinco torneos tiveron lugar en Am\u00e9rica do Sur, e os equipos americanos dominaron o torneo, ga\u00f1ando oito de nove medallas nos tres primeiros campionatos. Polo ano 1963, equipos do Leste (a Uni\u00f3n Sovi\u00e9tica) e o Sueste de Europa (Iugoslavia) comezaron a alcanzar \u00e1s selecci\u00f3ns americanas. Entre 1963 e 1990, o torneo foi dominado polas selecci\u00f3ns de Estados Unidos, a Uni\u00f3n Sovi\u00e9tica, Iugoslavia e Brasil, quen entre todas conseguiron todas as medallas neses anos.\nO Campionato do Mundo da FIBA de 1994 marcou o comezo dunha nova era, xa que participaron por primeira vez xogadores da National Basketball Association (NBA), e a Uni\u00f3n Sovi\u00e9tica e Iugoslavia divid\u00edronse en novos estados. Ese ano foi dominado polos Estados Unidos, mentres que Rusia e Croacia, antigos estados da URSS e Iugoslavia anteriormente, ga\u00f1aron a prata e o bronce respectivamente. O Campionato de 1998 perdeu brillo xa que debido \u00f3 lockout da NBA da tempada 1998-99, os xogadores da NBA non puideron participar no torneo. Iugoslavia ga\u00f1ou a medalla de ouro por diante de Rusia, e uns Estados Unidos que xogaron con xogadores afeccionados.\nEn 2002, outras selecci\u00f3ns alcanzaron \u00f3s pa\u00edses que dominaban ata o momento. Iugoslavia, liderada por Peja Stojakovic dos Sacramento Kings e Dejan Bodiroga do FC Barcelona, ga\u00f1ou a final ante Arxentina, mentres que Alema\u00f1a, liderada polo xogador m\u00e1is valorado do torneo, Dirk Nowitzki, conseguiu o bronce. Mentres tanto, a selecci\u00f3n estadounidense, chea de xogadores da NBA, fracasou \u00f3 conseguir tan s\u00f3 o sexto posto. Esta nova era convenceu \u00e1 FIBA para expandir o n\u00famero de equipos a 24 para as edici\u00f3ns de 2006, 2010 e 2014.\nEn 2006, a emerxente Espa\u00f1a ga\u00f1ou a Grecia, na que foi a primeira participaci\u00f3n nunha final para ambas selecci\u00f3ns. Espa\u00f1a converteuse na s\u00e9tima selecci\u00f3n en conseguir a medalla de ouro. Os Estados Unidos conseguiron a medalla de bronce tras derrotar a Arxentina no partido polo terceiro posto. En 2010, os Estados Unidos derrotaron na final a Turqu\u00eda, conseguindo o seu primeiro ouro en 16 anos, mentres que Lituania conseguiu o bronce \u00f3 derrotar a Serbia.\nTras a edici\u00f3n de 2014, a FIBA ampliar\u00e1 o n\u00famero de equipos de 24 a 32. Ademais, por primeira vez dende 1967, o torneo non se disputar\u00e1 no mesmo ano que a Copa do Mundo de F\u00fatbol. Para facer posible este cambio, a Copa do Mundo de 2014 ser\u00e1 seguida pola edici\u00f3n de 2019.\nS\u00edmbolos.\nTrofeo Naismith.\nDende 1967, o campi\u00f3n de cada torneo \u00e9 galardoado co Trofeo Naismith, chamado as\u00ed polo inventor do baloncesto James Naismith. O trofeo estivo planeado dende o primeiro Campionato do Mundo en 1950, pero non se levou a cabo ata 1965. O trofeo orixinal usouse dende 1967 ata 1994, e foi substitu\u00eddo na edici\u00f3n 1998 por un novo trofeo. O trofeo orixinal at\u00f3pase na Fundaci\u00f3n Pedro Ferr\u00e1ndiz, en Espa\u00f1a.\nFormato.\nDende o ano 2006 participan 24 equipos no torneo, divididos en catro grupos con seis equipos cada un. En caso de empate entre varios equipos, o desempate faise da seguinte forma:\nOs catro primeiros clasificados de cada grupo (16 equipos en total) acceden \u00e1 rolda final, unha fase de eliminaci\u00f3n r\u00e1pida. Esta fase comeza cos oitavos de final, seguidos por cuartos de final, semifinais de final. Os perdedores das semifinais disputan o partido pola medalla de bronce, mentres que os ga\u00f1adores disputan a final para loitar pola medalla de ouro."}
{"id": "287122", "revid": "7523", "url": "https://gl.wikipedia.org/wiki?curid=287122", "title": "Campionato Mundial de Baloncesto de 2006", "text": ""}
{"id": "287124", "revid": "12452", "url": "https://gl.wikipedia.org/wiki?curid=287124", "title": "Campionato mundial de baloncesto", "text": ""}
{"id": "287125", "revid": "7523", "url": "https://gl.wikipedia.org/wiki?curid=287125", "title": "EuroBasket 2007", "text": ""}
{"id": "287126", "revid": "13468", "url": "https://gl.wikipedia.org/wiki?curid=287126", "title": "Svenska Hockeyligan", "text": ""}
{"id": "287132", "revid": "5132", "url": "https://gl.wikipedia.org/wiki?curid=287132", "title": "Mari\u00f1a lucense", "text": ""}
{"id": "287133", "revid": "54334", "url": "https://gl.wikipedia.org/wiki?curid=287133", "title": "Campus de Ponferrada", "text": "O campus de Ponferrada \u00e9 a \u00e1rea onde se imparten estudos universitarios na vila leonesa de Ponferrada.\nHistoria.\nComezou a impartir docencia no curso 1996/1997, despois de anos de reivindicaci\u00f3ns para que O Bierzo se dotase de instituci\u00f3ns universitarias. Para iso, reaproveitouse o edificio do antigo Hospital do Cami\u00f1o de Santiago, baleiro despois do seu traslado a un edificio de nova planta.\nA actividade no Campus ponferradino iniciouse con s\u00f3 149 alumnos; hoxe, tras anos en que a sede berciana foi aumentando o seu abano de titulaci\u00f3ns, ao tempo que dot\u00e1ndose de novas e m\u00e1is modernas infraestruturas; entre elas, novos edificios para servizos, institutos de investigaci\u00f3n, cafetar\u00eda...\nTitulaci\u00f3ns do Campus de Ponferrada.\nNa actualidade, o abano de titulaci\u00f3ns impartidas en Ponferrada incl\u00fae:\nO T\u00edtulo Propio de Grao Medio en Cinematograf\u00eda e Artes Visuais, hoxe envolvido en certa pol\u00e9mica pola posibilidade da s\u00faa conversi\u00f3n en t\u00edtulo de formaci\u00f3n profesional coa entrada en vigor do Espazo Europeo de Educaci\u00f3n Superior, \u00e9 un dos m\u00e1is atractivos da instituci\u00f3n acad\u00e9mica e contou coas lecci\u00f3ns maxistrais de cineastas do talle de Woody Allen ou Alejandro Amen\u00e1bar, entre outros."}
{"id": "287134", "revid": "1131", "url": "https://gl.wikipedia.org/wiki?curid=287134", "title": "Bas\u00edlica da Aci\u00f1eira", "text": "A Bas\u00edlica da Aci\u00f1eira (en castel\u00e1n: \"Bas\u00edlica de La Encina\") \u00e9 un templo cristi\u00e1n situado no concello de Ponferrada, na provincia de Le\u00f3n.\nArquitectura.\nA planta \u00e9 de cruz latina; a cabeceira, na s\u00faa parte superior, forma un medio hex\u00e1gono; o cruceiro \u00e9 de brazos curtos e anchos. Aos p\u00e9s, na base da torre, \u00e1 esquerda da entrada enc\u00f3ntrase o baptisterio e \u00e1 dereita as escaleiras que levan \u00e1 tribuna, no centro un vest\u00edbulo con vans laterais, no segundo tramo, \u00e1 esquerda, \u00e1brese unha porta lateral cun front\u00f3n de estilo neocl\u00e1sico ao exterior (2\u00aa metade do s\u00e9culo XVII). No testeiro enc\u00f3ntrase o camar\u00edn da Virxe da Aci\u00f1eira.\nHistoria.\nA antiga igrexa medieval de Santa Mar\u00eda, erixida a finais do s\u00e9culo XII, dispo\u00f1\u00eda de cinco altares, cuxos titulares eran Santa Mar\u00eda (a maior), San Pedro, Santa Catalina, Santo Domingo e Santiago. Ti\u00f1a un campanario de catro camp\u00e1s. Toda a igrexa foi moi criticada, alegando que era pequena, mal edificada, indecente... Por isto, en 1567, o provisor do Bispado de Astorga permitiu \u00e1 vila a construci\u00f3n dunha nova igrexa.\nEstilisticamente, \u00e9 debedora dos modelos trasmeranos, malia os cambios operados nela. Poder\u00edase dicir que \u00e9 unha s\u00edntese entre o renacemento tardog\u00f3tico e o clasicismo trasmerano (XVI-XVII), e mesmo o barroco galego (XVIII). A igrexa realizouse en varias fases:\n1573-1593: constru\u00edronse unicamente a capela Maior e o cruceiro.\n1593-1612: foi unha \u00e9poca de problemas para Ponferrada, pola falta de di\u00f1eiro.\n1612-1648: Pedro \u00c1lvarez de la Torre realizou uns novos planos, rematou o cruceiro e estableceu as trazas para a edificaci\u00f3n da torre. Non obstante, a falta de di\u00f1eiro impediu a s\u00faa construci\u00f3n, podendo constru\u00edrse unicamente os alicerces.\n1648-1670: Juan Bautista de Velasco retomou as obras. Realizou uns novos planos nos que substitu\u00edu a planta de cruz latina por unha de tres naves. Ent\u00f3n, foi Lucas de Ligar quen proseguiu, esquec\u00e9ndoselle os planos de Bautista, aplicando uns moi parecidos aos de \u00c1lvarez de la Torre.\nBarroco: xa se consideraba a obra finalizada, a\u00ednda que sufriu alg\u00fans cambios. O chapitel da torre foi destru\u00eddo por un raio, tendo que repararse a parte superior desta, que foi realizada en estilo barroco, en contraste coa parte inferior, en estilo renacentista.\nCustodia no seu interior a imaxe da Virxe da Aci\u00f1eira, Patroa do Bierzo.\nConversi\u00f3n en Colexiata.\nO desexo de celebrar os oficios divinos coa mesma pompa que nas catedrais, fixo establecerse, nas cidades ou vilas que non eran sedes episcopais, igrexas colexiatas con cabidos de c\u00f3engos que viv\u00edan en comunidade e baixo unha regra.\nA\u00ednda que a creaci\u00f3n dunha colexiata era competencia do bispo respectivo, na pr\u00e1ctica s\u00f3 o Papa pod\u00eda converter unha igrexa en colexiata, sendo necesarios unha serie de requisitos tanto na tipolox\u00eda da igrexa coma no contexto xeogr\u00e1fico, demogr\u00e1fico e econ\u00f3mico que reun\u00edan Ponferrada e O Bierzo.\nA ocasi\u00f3n para pedir a conversi\u00f3n en colexiata ofreceuna a curaci\u00f3n milagrosa de Mar\u00eda Manuela de Mendoza no mes de novembro de 1706 que volver\u00eda recaer para volver ser curada no mes de xullo de 1707.\nPara convertela en colexiata pres\u00e9ntanse tanto a historia de como se descubriu a Virxe da Aci\u00f1eira, como a evoluci\u00f3n da vila de Ponferrada, o n\u00famero de prebendados, c\u00f3engos, capel\u00e1ns, m\u00fasicos e demais ministros, a devoci\u00f3n da vila (que na celebraci\u00f3n dunha misa ordenada polo Rei a ra\u00edz do milagre da curaci\u00f3n de Mar\u00eda Manuela levo consigo que a igrexa e todas as r\u00faas e prazas adxacentes estivesen abarrotadas), a devoci\u00f3n dos curas das distintas igrexas e conventos de Ponferrada que celebraban, segundo o informe, m\u00e1is misas que na catedral m\u00e1is numerosa de Espa\u00f1a no seu altar. Tam\u00e9n se describe a calidade da construci\u00f3n e os adornos da imaxe da Virxe da Aci\u00f1eira.\nA pesar de todos os esforzos, denegouse a conversi\u00f3n en colexiata esgrim\u00edndose a perda do informe, presentado o 6 de maio de 1720, debido \u00e1 guerra nun primeiro caso e posteriormente denegouse unha nova petici\u00f3n, cursada o 21 de outubro de 1725, alegando que faltaba o consentimento da vila de Ponferrada, do bispo e do cabido para a anexi\u00f3n dos seus curatos \u00e1 nova colexiata, deneg\u00e1ndose o 12 de xu\u00f1o de 1731 por parte do fiscal.\nV\u00e9xase tam\u00e9n.\nLigaz\u00f3ns externas.\nSitio de Turisbierzo dedicado \u00e1 Bas\u00edlica da Aci\u00f1eira"}
{"id": "287135", "revid": "839", "url": "https://gl.wikipedia.org/wiki?curid=287135", "title": "Igrexa de Santo Tom\u00e1s de las Ollas", "text": "A igrexa de Santo Tom\u00e1s de las Ollas \u00e9 un templo relixioso situado na aldea do mesmo nome, no concello de Ponferrada, na provincia de Le\u00f3n.\nHistoria.\nO nome da igrexa, tomado da aldea Santo Tom\u00e1s de las Ollas, prov\u00e9n do oficio principal desa localidade: a olar\u00eda. Prov\u00edan de x\u00e9nero \u00e1 zona do Val do Oza. A ermida foi doada polo Bispo de Astoga \u00e1 comunidade do Mosteiro de San Pedro de Montes.\nArquitectura.\nA s\u00faa construci\u00f3n orixinal data do s\u00e9culo X, despois da cal se efectuaron diversas modificaci\u00f3ns, que remataron coa da sancrist\u00eda, do s\u00e9culo XIX.\nA ermida consta dunha nave rectangular con s\u00f3 unha \u00e1bsida que, a pesar de ter unha planta ovalada, contin\u00faa a li\u00f1a rectangular da nave nos seus muros exteriores. O teitume \u00e9 a d\u00faas augas, de lousa e as\u00e9ntase sobre unha armadura de madeira.\nAcc\u00e9dese \u00e1 \u00e1bsida dende a nave a trav\u00e9s dun dobre arco de ferradura (arco triunfal) sostido por pilastras. A \u00e1bsida, que aloxa a Capela Real, \u00e9 de construci\u00f3n anterior \u00e1 nave principal e a s\u00faa planta \u00e9 m\u00e1is estreita que a da nave.\nNo s\u00e9culo XII substitu\u00eduse a portada pola que existe ata hoxe, de estilo rom\u00e1nico e de medio punto. Fix\u00e9ronse outras modificaci\u00f3ns no s\u00e9culo XVII, como rebaixar a altura da nave (que anteriormente igualaba \u00e1 da \u00e1bsida), e o engadido de acabados mouriscos e revocadura de cal no interior. Engadiuse tam\u00e9n unha capela ao muro norte da nave con dous contrafortes diagonais nos v\u00e9rtices que comunican cunha porta de medio punto."}
{"id": "287137", "revid": "1131", "url": "https://gl.wikipedia.org/wiki?curid=287137", "title": "Casa do Concello de Ponferrada", "text": "A Casa do Concello de Ponferrada \u00e9 un edificio civil situado na praza do Concello de dita vila, e \u00e9 a sede do Concello de Ponferrada, onde se achan os \u00f3rganos de xesti\u00f3n e goberno da cidade.\nCaracter\u00edsticas.\nO edificio actual constru\u00eduse, case na s\u00faa totalidade, entre 1692 e 1705, segundo proxecto de Pedro de Ar\u00e9n. Na s\u00faa construci\u00f3n traballaron os mestres de canter\u00eda Domingo do Campo, Juan Vierna, Diego L\u00f3pez, Santiago Gamallo, Lucas Gonz\u00e1lez de Pinas, Domingo Garc\u00eda e Juan Centeno.\nPresenta unha estrutura central flanqueada por d\u00faas torres, que rematan nunha esvelta agulla ao estilo Austria. A planta baixa pos\u00fae vans percorridos por un lintel e cinguen a porta senllas columnas sobre plintos. A planta primeira mant\u00e9n a correspondencia de li\u00f1as decorativas da planta inferior, destacando a balconada corrida, sobre m\u00e9nsulas, con varanda de ferro. As li\u00f1as dos corpos inferiores transm\u00edtense, a trav\u00e9s dos piares, cara \u00e1s d\u00faas torres onde locen as armas da cidade e pos\u00faen tam\u00e9n senllos balc\u00f3ns, sobre m\u00e9nsulas, pechados con varanda. Coroa a estrutura central, entre as d\u00faas torres, un solemne frontispicio onde se gravou o bras\u00f3n cos s\u00edmbolos imperiais."}
{"id": "287138", "revid": "98629", "url": "https://gl.wikipedia.org/wiki?curid=287138", "title": "Breitkopf &amp; H\u00e4rtel", "text": "Breitkopf &amp; H\u00e4rtel \u00e9 unha editorial musical alem\u00e1. Fundada en 1719 en Leipzig (Saxonia), \u00e9 a editorial musical m\u00e1is antiga do mundo. Breitkopf &amp; H\u00e4rtel foi o editor orixinal da obra de Johann Sebastian Bach, as\u00ed como doutros compositores destacados. Actualmente a sede da compa\u00f1\u00eda est\u00e1 na cidade alem\u00e1 de Wiesbaden (Hessen), e conta tam\u00e9n con sedes nas cidades de Leipzig, Par\u00eds (Francia) e Londres (Reino Unido), as\u00ed como na cidade alem\u00e1 de Taunusstein.\nFundada por Bernhard Christoph Breitkopf, foi posteriormente adquirida por Gottfried Christoph H\u00e4rtel, con quen a empresa iniciou unha estreita colaboraci\u00f3n para a publicaci\u00f3n de partituras dos m\u00e1is importantes compositores como Beethoven, Mendelssohn, Schumann, Liszt, Wagner, ou Brahms.\nHistoria.\nInicios.\nA editorial foi fundada na cidade alem\u00e1 de Leipzig por Bernhard Christoph Breitkopf no ano 1719, probablemente o d\u00eda 24 de xaneiro. Inicialmente a editorial adicouse \u00e1 impresi\u00f3n de libros. Uns anos despois da s\u00faa fundaci\u00f3n, Breitkopf adquiriu o local da pousada \"Goldener B\u00e4r\" (\"O oso dourado\"), situado ao car\u00f3n das igrexas de Santo Tom\u00e1s e San Nicol\u00e1s, e o oso her\u00e1ldico segue a ser na actualidade o s\u00edmbolo da editorial.\nEn 1725 a editorial sacou unha Biblia hebrea como primeira publicaci\u00f3n importante. Non foi ata 1736 cando Breitkopf publicou o libro de corais de Bach \"Schemellis Gesangbuch\", que marcar\u00eda a s\u00faa evoluci\u00f3n cara a edici\u00f3n musical, anunciando o brillante futuro da compa\u00f1\u00eda na publicaci\u00f3n de partituras de m\u00fasica cl\u00e1sica. En 1745 Bernhard Christoph Breitkopf deixoulle a editorial ao seu fillo Johann Gottlob Immanuel Breitkopf, quen entre 1754 e 1755 traballou no perfeccionamento da impresi\u00f3n musical mediante tipos m\u00f3biles, o que dar\u00eda como resultado pouco despois no tipo de imprenta \"Breitkopf Fraktur\". Deste xeito, Johann Gottlob acadar\u00eda renome no campo da impresi\u00f3n, mais tam\u00e9n c\u00f3mpre destacar a s\u00faa destacada lista de compositores, de Telemann a Haydn e Carl Philipp Emanuel Bach, sendo os seus cat\u00e1logos tem\u00e1ticos de gran valor a\u00ednda nos nosos d\u00edas.\nAdquisici\u00f3n da compa\u00f1\u00eda por G.Ch. H\u00e4rtel.\nEn 1795 a editorial atravesaba dificultades econ\u00f3micas e o editor de Leipzig Gottfried Christoph H\u00e4rtel tomou o control da compa\u00f1\u00eda, inclu\u00edndo o seu apelido ao nome da editorial, pasando a denominarse dende ese momento Breitkopf &amp; H\u00e4rtel, e pasou a empregar a litograf\u00eda como t\u00e9cnica de impresi\u00f3n. Dous anos despois da entrada de H\u00e4rtel, a editorial f\u00edxose cargo da publicaci\u00f3n do xornal musical \"Allgemeine musikalische Zeitung\", dirixido por Friedrich Rochlitz. Esta relaci\u00f3n entre Breitkopf &amp; H\u00e4rtel e o xornal prolongouse ata 1848, ano no que a publicaci\u00f3n desapareceu para volver de novo en 1866 da man da imprenta de Leipzig, que a editou durante os tres anos seguintes.\nA principios do s\u00e9culo XIX e ata 1872, Gottfried Christoph H\u00e4rtel comezou a fabricaci\u00f3n do pianoforte, o que provocou que a editorial ga\u00f1ase prestixio no eido musical, de feito pianistas como Franz Liszt ou Clara Schumann valoraron moi positivamente os pianos de cola Breitkopf.\nA partir de 1809 comezan as primeiras edici\u00f3ns sucesivas e sen interrupci\u00f3n do Op. 67 (Sinfon\u00eda N\u00ba 5) ata o Op. 86 (Misa en Do Maior) de Beethoven a ra\u00edz dunha visita de H\u00e4rtel ao compositor alem\u00e1n en Viena, a\u00ednda que anteriormente Breitkopf &amp; H\u00e4rtel xa publicara as primeiras edici\u00f3ns do seu Quinteto de corda Op. 29 e das s\u00faas Variaci\u00f3ns para piano Op. 34 e Op 35. Posteriormente far\u00edanse cargo da editorial sos seus sobri\u00f1os netos Raymund (1810-88) e Hermann (1803-75), comezando na d\u00e9cada de 1830, Breitkopf &amp; H\u00e4rtel unha duradeira e frutuosa colaboraci\u00f3n cos representantes da xove xeraci\u00f3n de compositores rom\u00e1nticos coa publicaci\u00f3n de obras como o Cuarteto N\u00ba 2 Op. 9 de Mendelssohn (1830), o \"Carnaval\" Op. 9 de Schumann (1837), os \"Poemas sinf\u00f3nicos\" de Liszt (1848), \"Lohengrin\" de Wagner (1850), ou os Op. 1 a 5 de Brahms (1854), e outras obras de Schubert, Chopin ou Berlioz, \u00f3peras de Meyerbeer, Donizetti, Bellini e Lortzing.\nNos anos 1876 e 1877, Breitkopf &amp; H\u00e4rtel publicou a primeira edici\u00f3n das obras completas de Wolfgang Amadeus Mozart baixo o t\u00edtulo \"Alte Mozart-Ausgabe\". Xa en 1850 a editorial comezara a publicar edici\u00f3ns completas da obra de Bach, \u00e1s que lle seguiron as de Beethoven (1862) e Mendelssohn (1874), e continuar\u00edan coas doutros compositores como Schumann (1879), Schubert (1884), Berlioz (1900). Nesa \u00e9poca comezou a editar a chamada \"Volksausgabe Breitkopf &amp; H\u00e4rtel\" (VA), que despois de poucos anos a s\u00faa primeira serie recompilou case todas as obras de concerto m\u00e1is significativas de \u00e9pocas pasadas; desta edici\u00f3n xurdir\u00eda en 1913 a \"Edition Breitkopf\", que segue a publicarse na actualidade.\nDa expansi\u00f3n \u00e1 segunda guerra mundial.\nO crecemento da empresa alem\u00e1 levouna a abrir varias filiais noutras cidades do mundo a partir de 1883 coa fundaci\u00f3n da filial de Bruxelas, \u00e1 que lle seguiron as de Londres en 1890 e Nova York e 1891, convert\u00e9ndose na principal empresa da industria da publicaci\u00f3n de partituras. Ao mesmo tempo, a editorial contin\u00faa a apoiar e acoller a novas promesas da composici\u00f3n de pa\u00edses de fala non alem\u00e1 coma o italiano Ferruccio Busoni ou o finland\u00e9s Jean Sibelius.\nNos primeiros anos do s\u00e9culo XX Breitkopf &amp; H\u00e4rtel publicou unha serie de edici\u00f3ns conmemorativas, como as adicadas \u00e1 m\u00fasica alem\u00e1. Posteriormente, entre 1926 e 1927, a editorial lanzou unha edici\u00f3n completa de Brahms en 26 volumes realizada por Hans G\u00e1l e Eusebius Mandyczewski e editada pola Gesellschaft der Musikfreunde en Viena.\nCo inicio da segunda guerra mundial, os bombardeos aliados sobre Alema\u00f1a provocaron a destruci\u00f3n de todos os edificios da editorial en Leipzig en 1943, a\u00ednda que en 1992 comezou a s\u00faa reconstruci\u00f3n.\nTraslado a Wiesbaden.\nEn 1945, co final da Guerra, a actividade editorial de Breitkopf &amp; H\u00e4rtel trasladouse \u00e1 cidade de Wiesbaden. Ao pouco tempo do traslado, a casa central que a empresa ti\u00f1a en Leipzig foi expropiada.\nA editorial continuou a difundir a obra dalg\u00fans dos compositores m\u00e1is destacados coa publicaci\u00f3n en 1960 dunha edici\u00f3n completa de Max Reger en 35 volumes e 3 volumes complementarios en colaboraci\u00f3n co Max-Reger-Institut. Amais, Breitkopf &amp; H\u00e4rtel ampliou o seu cat\u00e1logo de m\u00fasica contempor\u00e1nea ao adquirir obras da Editorial Grieg, Colonia (Helmut Lachenmann, Nicolaus A. Huber, York H\u00f6ller), a partir de 1980, que foi ampliada nos seguintes anos con obras de Adriana H\u00f6lszky, Hanspeter Kyburz, Hans Zender, e outros moitos compositores novos.\nO crecemento da editorial fixo necesaria a ampliaci\u00f3n das oficinas de distribuci\u00f3n e almacenamento de Taunusstein, as\u00ed como o traslado dos departamentos de alugueiro de materiais \u00e1 mesma cidade en 1984, o mesmo ano que fundou unha nova filial en Par\u00eds. Uns anos despois, en 1991, a empresa recuperou a s\u00faa casa central de Leipzig, pasando a denominarse \"Breitkopf &amp; H\u00e4rtel - Wiesbaden, Leipzig, Par\u00eds\", e concentrando os seus esforzos en renovar e modernizar o edificio derru\u00eddo da editorial na r\u00faa Nuremberg de Leipzig.\nO cat\u00e1logo da editorial seguiu aumentando en 1992 co traspaso de Deutschen Verlags f\u00fcr Musik (DVfM), fac\u00e9ndose con numerosas obras de compositores como Gesualdo, Mendelssohn, Hanns Eisler, Siegfried Matthus, Udo Zimmermann, as\u00ed como numerosos m\u00e9todos instrumentais que pertenc\u00edan \u00e1 editorial fundada en Leipzig en 1954. En 1997 comezou a \"Leipziger Ausgabe der Werke von Felix Mendelssohn Bartholdy\", publicada pola Academia Saxoa das Ciencias en Leipzig baixo a direcci\u00f3n de edici\u00f3n de Christian Martin Schmidt (Berl\u00edn), e ao ano seguinte comezaba a edici\u00f3n completa de obras de Sibelius (\"Jean Sibelius Works\") publicada pola Biblioteca da Universidade de Helsinqui e da Sibelius-Seura de Finlandia baixo a direcci\u00f3n de Fabian Dahlstr\u00f6m (Turku), e a partir de 2000 Glenda Dawn Goss (Helsinqui).\nNovo milenio.\nBreitkopf &amp; H\u00e4rtel continuou a ampliar o seu cat\u00e1logo coa adquisici\u00f3n de novas editoriais como Musica Rara (Montreux, Francia) no ano 2000 ou Nepomuk Musik Verlag (Basilea, Su\u00edza) en 2011. Ademais no ano 2000 a editorial entrou en internet, e en 2002 comezou a \"Hanns Eisler Gesamtausgabe\" (HEGA) como continuaci\u00f3n da publicaci\u00f3n \"Eisler: Gesammelte Werke\" (EGW). Amais f\u00edxose cos materiais de orquestra segundo as novas edici\u00f3ns completas de Beethoven e Brahms (G. Henle Verlag, M\u00fanic) en 2003, e a partir de 2006 coproduciu con Henle outras edici\u00f3ns, e adquiriu os materiais de orquestra da \"Eulenburg Orchestral Series\" (EOS) pertencentes a Schott Music.\nEn 2001, a editorial comezou a serie \"Breitkopf P\u00c4DAGOGIK\", publicando numerosos libros de pr\u00e1ctica musical e m\u00e9todos de ensinanza que te\u00f1en recibido galard\u00f3ns como o \"Deutschen Musikeditionspreis\", e que presentan algunhas das t\u00e9cnicas m\u00e1is innovadoras da investigaci\u00f3n da pedagox\u00eda musical.\nLogotipo.\nO logotipo de Breitkopf &amp; H\u00e4rtel representa a un oso sostendo un escudo. A imaxe actual da marca v\u00e9n da antiga pousada de Leipzig, o Goldener B\u00e4r (traducido ao galego como \"O oso de Dourado\"), que Bernhard Christoph Breitkopf adquiriu ao pouco de fundar a editorial e que estaba representada por un oso suxeitando un escudo co nome da pousada. O emblema co oso non sempre foi empregado, e o dese\u00f1o non sempre foi o mesmo, variando entre as edici\u00f3ns co nome da compa\u00f1\u00eda \u00e1s que incl\u00faen unha versi\u00f3n esquematizada que \u00e9 a imaxe actual da compa\u00f1\u00eda ou as representaci\u00f3ns m\u00e1is cl\u00e1sicas como a edici\u00f3n de Beethoven e Brahms de 2003 coproducida con G. Henle Verlag. Tam\u00e9n en 2005 e editorial creou un novo dese\u00f1o de portada para a serie \"Breitkopf Urtext\" (empregado por primeira vez na nova edici\u00f3n de Klaus D\u00f6ge do \"Stabat Mater\" de Dvo\u0159\u00e1k) que non incl\u00fae o logotipo.\nBreitkopf &amp; H\u00e4rtel e Bach.\nA primeira publicaci\u00f3n musical de Breitkopf &amp; H\u00e4rtel foi o \"Schemellis Gesangbuch\" (1736), que conti\u00f1a varios corais de Bach e que foi publicado a\u00ednda en vida do compositor de Eisenach, cando Gottfried Christoph H\u00e4rtel a\u00ednda non entrara na editorial. A relaci\u00f3n da editorial con Bach continuou, difundindo a s\u00faa obra grazas \u00e1 publicaci\u00f3n en 1850 da integral da s\u00faa obra.\nEn 1908, a biograf\u00eda de Bach do xove organista alsaciano Albert Schweitzer subli\u00f1ou a relaci\u00f3n da editorial con Bach. O libro de Schweitzer, que representou a \u00faltima investigaci\u00f3n dunha nova xeraci\u00f3n de estudosos, segue a ser unha obra importante para a musicolox\u00eda e a pr\u00e1ctica musical. O propio autor mantivo unha estreita relaci\u00f3n coa editorial, que se pon de manifesto na carta manuscrita que en abril de 1960 enviou a Breitkopf &amp; H\u00e4rtel para agradecerlle a felicitaci\u00f3n polo seu 85 aniversario e na que di:\nCat\u00e1logo.\nO cat\u00e1logo de Breitkopf &amp; H\u00e4rtel conta actualmente cuns 1.000 compositores, unhas 8.000 obras e 15.000 edici\u00f3ns ou libros sobre m\u00fasica, tendo editado a integral da obra de varios compositores como J. S. Bach. Breitkopf parece empregar os n\u00fameros de placa de xeito cronol\u00f3xico.\nDestaca o traballo da editorial a prol da difusi\u00f3n da m\u00fasica contempor\u00e1nea, tendo publicado dende os seus inicios partituras de compositores no seu tempo. Actualmente est\u00e1n no cat\u00e1logo de m\u00fasica contempor\u00e1nea de Breitkopf &amp; H\u00e4rtel compositores como J\u00f6rg Birkenk\u00f6tter, Theo Brandm\u00fcller, Manuel Hidalgo, Adriana H\u00f6lszky, Nicolaus A. Huber, M\u00e1rton Ill\u00e9s, Hanspeter Kyburz, Helmut Lachenmann, Siegfried Matthus, Misato Mochizuki, Isabel Mundry, Michael Obst, Jos\u00e9 Mar\u00eda S\u00e1nchez Verd\u00fa, Steffen Schleiermacher, Cornelius Schwehr, Martin Smolka, Siegfried Thiele, Hans Zender ou Udo Zimmermann entre outros."}
{"id": "287139", "revid": "25871", "url": "https://gl.wikipedia.org/wiki?curid=287139", "title": "Barcelona, Venezuela", "text": "Barcelona \u00e9 unha cidade venezolana, capital do estado de Anzo\u00e1tegui. Xunto con Puerto La Cruz, Lecher\u00eda e Guanta forma unha das \u00e1reas metropolitanas m\u00e1is importantes do pa\u00eds. O 2001 ti\u00f1a 359\u00a0984 habitantes. Foi fundada o 12 de febreiro de 1638, o d\u00eda da patroa Santa Eul\u00e1lia, co nome de \"Nueva Barcelona del Cerro Santo\" por parte do catal\u00e1n Joan Orp\u00ed i del Pou.\nEntre os lugares emblem\u00e1ticos do seu patrimonio cultural xa destaca o Teatro Cajigal, fundado o ano 1895."}
{"id": "287140", "revid": "1131", "url": "https://gl.wikipedia.org/wiki?curid=287140", "title": "Dolby Theatre", "text": "O Dolby Theatre (antigamente co\u00f1ecido como Kodak Theatre) \u00e9 un auditorio para espect\u00e1culos e un complexo de entretemento localizado no Hollywood Boulevard da Avenida North Highland, no distrito de Hollywood da cidade dos \u00c1nxeles, Estados Unidos. Dende a s\u00faa inauguraci\u00f3n o 9 de novembro de 2001, o teatro acolleu as cerimonias dos Premios \u00d3scar, sendo a sede por vez primeira en marzo de 2002. \u00c9 a primeira casa permanente da cerimonia de premios anuais.\nDese\u00f1o.\nO teatro foi dese\u00f1ado especificamente para esta cerimonia polo estudio Rockwell Group, pertencente \u00f3 arquitecto David Rockwell. O seu dese\u00f1o est\u00e1 pensado para facilitar as transmisi\u00f3ns en vivo dende o gran recinto sen a m\u00ednima intromisi\u00f3n para a audiencia. Ten capacidade para m\u00e1is de 3.400 persoas, divididos entre a platea e os tres niveis de balc\u00f3ns, e \u00e9 un dos meirandes escenarios dos Estados Unidos (36,5 x 27,5 m). A sala de prensa situada detr\u00e1s do escenario ten capacidade para m\u00e1is de 1.500 xornalistas.\nA entrada \u00f3 teatro est\u00e1 franqueada por columnas nas que se amosan os filmes que acadaron o premio na categor\u00eda de Mellor filme dende 1928, e con alg\u00fans espazos baleiros para futuros filmes ga\u00f1adores do premio."}
{"id": "287141", "revid": "23204", "url": "https://gl.wikipedia.org/wiki?curid=287141", "title": "Kodak Theatre", "text": ""}
{"id": "287143", "revid": "23204", "url": "https://gl.wikipedia.org/wiki?curid=287143", "title": "Ciudad Bol\u00edvar", "text": "Ciudad Bol\u00edvar \u00e9 unha cidade venezolana capital do estado de Bol\u00edvar e do municipio de Heres. Foi antigamente chamada Angostura e ademais foi fundada no 1595 co nome en castel\u00e1n de \"Santo Tom\u00e9 de la Guayana de la Angostura del Orinoco\" e pola cidade drena o r\u00edo Orinoco."}
{"id": "287146", "revid": "23204", "url": "https://gl.wikipedia.org/wiki?curid=287146", "title": "Zenone Albino Testa", "text": "Zenone Albino Testa, nado en Vertova (provincia de B\u00e9rgamo, Italia) o 29 de maio de 1914 e finado o 19 de setembro de 1982, foi un bispo e capuchino italiano, que exerceu de vicario apost\u00f3lico de Asmara entre 1961 e 1971.\nTraxectoria.\nFoi ordenado sacerdote o 7 de agosto de 1937. O 9 de agosto de 1961 foi consagrado bispo e pasou a ser o novo vicario apost\u00f3lico de Asmara.\nCoa renuncia de Albino en 1971, o papa nomeou o tam\u00e9n capuchino Luca Milesi administrador apost\u00f3lico da vigair\u00eda, que finalmente foi suprimida en 1995, e a partir de ent\u00f3n os fieis latinos pasaron a depender dos bispos et\u00edopes.\nPremios e distinci\u00f3ns.\nO 15 de setembro de 1957 foi nomeado comendador da Orde da Estrela da Solidariedade Italiana polo presidente de Italia Giovanni Gronchi."}
{"id": "287147", "revid": "56817", "url": "https://gl.wikipedia.org/wiki?curid=287147", "title": "Sunrise Communications AG", "text": "Sunrise Communications AG \u00e9 unha empresa de telecomunicaci\u00f3ns de telefon\u00eda m\u00f3bil e fixa de Su\u00edza. \n\u00c9 a segunda compa\u00f1\u00eda m\u00e1is grande da Confederaci\u00f3n, con preto de tres mill\u00f3ns de clientes e a s\u00faa sede est\u00e1 en Z\u00faric. A compa\u00f1\u00eda \u00e9 propiedade da CVC Capital Partners a cal a adquirira a compa\u00f1\u00eda danesa TDC, en outubro do ano 2010.\nCoa marca \"Yallo\" vende unha serie de servizos de comunicaci\u00f3n m\u00f3biles esenciais (chamadas, SMS).\nNo 1997 a British Telecom e a Tele Danmark conv\u00e9rtense en socios.\nNo ano 2012, tivo unhas ganancias netas de case 207 mill\u00f3ns de francos su\u00edzos e daba emprego a 1.700 persoas.\nHistoria.\nA empresa naceu o 23 de xaneiro de 2001, trala incorporaci\u00f3n da Sunrise e diAx na TDC Switzerland AG.\nDesde o catro de outubro do ano 2007, cambiou o seu nome ao da actual de Sunrise Communications AG. Na actualidade, a compa\u00f1\u00eda pode ofrecer a m\u00e1is dos seus dous mill\u00f3ns de clientes de telefon\u00eda m\u00f3bil unha rede h\u00edbrida baseada na tecnolox\u00eda GSM, EDGE, UMTS, e HSDPA+ que cobre o 99% do territorio helv\u00e9tico e permite unhas velocidades de transmisi\u00f3n de ata 43,2 Mbps como tam\u00e9n unha rede LTE que cobre o 22% da poboaci\u00f3n e que segue en expansi\u00f3n.\nDesde o ano 2010, Sunrise abandonou a sede xeral do norte de Z\u00faric, mantenendo a s\u00faa sede legal no centro da cidade e outras sedes centrais en Berna, Bienne, Lousane e Manno."}
{"id": "287148", "revid": "23204", "url": "https://gl.wikipedia.org/wiki?curid=287148", "title": "Prefixo aeron\u00e1utico", "text": "O Prefixo Aeron\u00e1utico ou Matr\u00edcula dunha aeronave, \u00e9 unha serie alfanum\u00e9rica de caracteres semellantes aos da matr\u00edcula dun autom\u00f3bil. En conformidade co Convenio sobre Aviaci\u00f3n Civil Internacional (OACI), t\u00f3dolos avi\u00f3ns te\u00f1en que estaren rexistrados pola autoridade aeron\u00e1utica nacional correspondente e este rexistro tense que levar mediante unha documentaci\u00f3n legal, chamada Certificado de Rexistro, en todo momento durante as operaci\u00f3ns da aeronave. Na maior\u00eda dos pa\u00edses obrigan tam\u00e9n a que o prefixo sexa colocado nunha placa met\u00e1lica a proba de lume sobre a fuselaxe, para que no caso dunha investigaci\u00f3n a posteriori despois dun accidente a\u00e9reo no que o avi\u00f3n ardese, o reco\u00f1ecemento da nave sexa doado.\nInda que cada matr\u00edcula aeron\u00e1utica \u00e9 \u00fanica, alg\u00fans pa\u00edses, pero non todos, permiten que esa mesma matr\u00edcula poida volver empregarse cando a aeronave sexa vendida, destru\u00edda ou retirada.\nT\u00f3dolos pa\u00edses te\u00f1en matriculadas as s\u00faas aeronaves, militares e civ\u00eds. A primeira parte da matr\u00edcula (prefixo) indica o pa\u00eds dono da aeronave e servizo (cada pa\u00eds ten asignada a s\u00faa correspondente sigla-prefixo polo Convenio sobre Aviaci\u00f3n Civil Internacional), e a \u00faltima (sufixo), \u00e9 a identidade dese avi\u00f3n.\nPor exemplo, na Arxentina, LV indica que \u00e9 unha aeronave particular e comercial; A: de ataque (cazas), B: que \u00e9 bombardeiro, C: carga. T: transporte. TC: transporte e carga, X: experimental, AX: ataque experimental, PA: Prefectura Nacional. E: Ex\u00e9rcito. GN: Xendarmer\u00eda Nacional etc.\nPrefixos aeron\u00e1uticos anteriores ao ano 1928.\nNota: nos sufixos, \"n\" representa un n\u00famero e \"x\" representa unha letra"}
{"id": "287149", "revid": "1131", "url": "https://gl.wikipedia.org/wiki?curid=287149", "title": "Universidade Adolfo Ib\u00e1\u00f1ez", "text": "A Universidade Adolfo Ib\u00e1\u00f1ez (UAI) \u00e9 unha universidade privada chilena, pertencente \u00e1 Fundaci\u00f3n Adolfo Ib\u00e1\u00f1ez. Fundouse no ano 1988 sobre a base da antiga Escuela de Negocios de Valpara\u00edso, e a instituci\u00f3n ded\u00edcase \u00e1 formaci\u00f3n profesional na administraci\u00f3n de empresas fundada no 1953, grazas \u00e1s achegas do empresario Adolfo Ib\u00e1\u00f1ez Boggiano, do cal posteriormente a universidade tomou o nome."}
{"id": "287151", "revid": "13468", "url": "https://gl.wikipedia.org/wiki?curid=287151", "title": "HockeyAllsvenskan", "text": ""}
{"id": "287152", "revid": "1131", "url": "https://gl.wikipedia.org/wiki?curid=287152", "title": "Universidade Estatal de Moldavia", "text": "A Universidade estatal de Moldavia (en roman\u00e9s: \"Universitatea de Stat din Moldova\", en ruso: \u041c\u043e\u043b\u0434\u0430\u0432\u0441\u043a\u0438\u0439 \u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u0443\u043d\u0438\u0432\u0435\u0440\u0441\u0438\u0442\u0435\u0442) \u00e9 unha universidade p\u00fablica situada na cidade capital Chi\u0219in\u0103u, en Moldavia. Foi fundada no 1946.\nFacultades.\nA universidade organizase en 13 facultades:"}
{"id": "287155", "revid": "27155", "url": "https://gl.wikipedia.org/wiki?curid=287155", "title": "Gradiente de prot\u00f3ns", "text": ""}
{"id": "287157", "revid": "27155", "url": "https://gl.wikipedia.org/wiki?curid=287157", "title": "Gradiente prot\u00f3nico", "text": ""}
{"id": "287159", "revid": "1131", "url": "https://gl.wikipedia.org/wiki?curid=287159", "title": "Universidade T\u00e9cnica de Moldavia", "text": "A Universidade T\u00e9cnica de Moldavia (coa s\u00faa sigla: UTM, en roman\u00e9s: \"Universitatea Tehnic\u0103 a Moldovei\", en ruso: \u0422\u0435\u0445\u043d\u0438\u0447\u0435\u0441\u043a\u0438\u0439 \u0443\u043d\u0438\u0432\u0435\u0440\u0441\u0438\u0442\u0435\u0442 \u041c\u043e\u043b\u0434\u043e\u0432\u044b) \u00e9 unha instituci\u00f3n de educaci\u00f3n superior t\u00e9cnica situada en Moldavia; o \u00fanico instituto deste tipo no pa\u00eds en ser acreditado polo Estado.\nA Universidade Polit\u00e9cnica de Moldavia fundouse en 1964 baixo o nome de Instituto Polit\u00e9cnico de Chisinau, como un centro de enxe\u00f1ar\u00eda e especialidades econ\u00f3micas da Universidade Estatal de Moldavia.\nDesde 1964, a universidade xa crece enormemente, producindo 66.000 especialistas e convert\u00e9ndose nun importante centro da educaci\u00f3n, cient\u00edfico e cultural."}
{"id": "287163", "revid": "1131", "url": "https://gl.wikipedia.org/wiki?curid=287163", "title": "Voo 17 de Malaysia Airlines", "text": "O voo 17 de Malaysia Airlines (MH17/MAS17) foi un voo internacional regular de pasaxeiros entre \u00c1msterdam e Kuala Lumpur que foi derrubado o 17 de xullo de 2014 mentres sobrevoaba o leste de Ucra\u00edna. O avi\u00f3n caeu preto de Hrabove no oblast de Donetsk, Ucra\u00edna, a unha 40 quil\u00f3metros da fronteira con Rusia. Os 283 pasaxeiros e 15 tripulantes a bordo do Boeing 777-200ER morreron. O accidente ocorreu na zona do conflito da insurxencia Donbass que se estaba a producir nese momento. Esta ruta foi probablemente elixida para aforrar combustible. Foi o segundo avi\u00f3n perdido por Malaysia Airlines en 2014 despois da desaparici\u00f3n do voo 370 o 8 de marzo.\nA responsabilidade da investigaci\u00f3n foi delegada \u00e1 Dutch Safety Board (DSB) e ao equipo de investigaci\u00f3n conxunto liderado polos neerlandeses (JIT), que conclu\u00edu que o avi\u00f3n fora derrubado por un m\u00edsil Buk terra-aire lanzado dende territorio controlado por separatistas pro-rusos en Ucra\u00edna. Segundo o JIT, o Buk usado proced\u00eda orixinalmente da 53\u00aa brigada de foguetes antia\u00e9reos da Federaci\u00f3n Rusa, fora transportado dende Rusia o d\u00eda do accidente, foi disparado dende un campo nunha zona controlada polos rebeldes e o lanzador regresou a Rusia despois de que fose usado para derrubar o MH17. Base\u00e1ndose nas conclusi\u00f3ns do JIT, os gobernos dos Pa\u00edses Baixos e Australia responsabilizan a Rusia polo despregue do m\u00edsil e est\u00e1n tomando medidas para responsabilizala formalmente.\nOs achados da DSB e o JIT confirmaron afirmaci\u00f3ns anteriores das fontes de intelixencia estadounidenses e alem\u00e1s sbre o tipo de m\u00edsil e a zona de lanzamento. No ano 2014 a intelixencia dos Estados Unidos dixera que Rusia subministrara o m\u00edsil Buk ao insurxentes pro-rusos, e que estes probablemente derrubaron o MH17 por error, pensando que era un avi\u00f3n militar. O primeiro ministro ucra\u00edno Arseniy Yatsenyuk culpou a soldos profesionais que segundo el proced\u00edan de Rusia, afirmando que \"non eran militantes borrachos con pasaportes ucra\u00ednos, foi feito por profesionais rusos e coordinados dende Rusia\", engadindo que \"todo o mundo aprendeu sobre as mentiras e a propaganda rusa\". En maio de 2018 o goberno ruso rexeitou as afirmaci\u00f3n de que Rusia ten responsabilidades no accidente e negou calquera implicaci\u00f3n. O ministro de defensa ruso dixo que nunca se despregaron sistemas de m\u00edsiles antia\u00e9reos en Ucra\u00edna. O goberno ruso mant\u00e9n a responsabilidade ucra\u00edna xa que o accidente produciuse no seu espazo a\u00e9reo.\nO avi\u00f3n.\nO voo 17 estaba operado por un Boeing 777-2H6ER, co n\u00famero de serie 28411 e rexistro 9M-MRD. Foi o 84\u00ba Boeing 777 fabricado e realizou o seu primeiro voo o 17 de xullo de 1997, exactamente 17 anos antes do incidente, sendo entregado a Malaysia Airlines o 29 de xullo dese mesmo ano. Estaba equipado con dous motores Rolls-Royce Trent 892 e ti\u00f1a unha configuraci\u00f3n para levar 282 pasaxeiros (35 en clase business e 248 en econ\u00f3mica). O aparello levaba realizadas m\u00e1is de 43.000 horas de voo, inclu\u00eddos 6.950 ciclos, antes do accidente."}
{"id": "287166", "revid": "5863", "url": "https://gl.wikipedia.org/wiki?curid=287166", "title": "Thomas Kyd", "text": "Thomas Kyd, nado o 3 de novembro de 1558 e finado o 16 de xullo de 1594, foi un dramaturgo ingl\u00e9s, autor de \"The Spanish Tragedie\", unha sanguenta peza (considerada antecedente de Hamlet) que tivo grande \u00e9xito e influencia na s\u00faa \u00e9poca. Thomas Kyd \u00e9 unha das figuras m\u00e1is importantes do teatro isabelino.\nMalia que era moi co\u00f1ecido na s\u00faa propia \u00e9poca, a obra de Kyd permaneceu enterrada ata 1773, ano en que Thomas Hawkins, un dos primeiros editores de \"The Spanish Tragedie\", descubriu que Kyd era nomeado como autor da obra na \"Apologie for Actors\" (1612) de Thomas Heywood. Cen anos despois, acad\u00e9micos ingleses e alem\u00e1ns comezaron a investigar a s\u00faa vida e obras, inclu\u00edndo o controvertido achado de que poder\u00eda ser o autor dunha versi\u00f3n de Hamlet anterior a Shakespeare.\nTraxectoria.\nPrimeiros anos.\nThomas Kyd era fillo de Francis e Anna Kyd. Foi bautizado na igrexa de St Mary Woolnoth, en Lombard Street, Londres o 6 de novembro de 1558. Como os bautismos nesa \u00e9poca efectu\u00e1banse tres d\u00edas despois do nacemento, \u00e9 de supo\u00f1er que Kyd naceu o 3 de novembro. O rexistro de bautizos da igrexa de St Mary Woolnoth mostra esta inscrici\u00f3n: \"Thomas, son of Francis Kyd, Citizen and Writer of the Courte Letter of London\". Francis Kyd era escribiente e a partir de 1580, gardi\u00e1n ou administrador da Scriveners' Company de Londres.\nEn outubro de 1565 o mozo Kyd foi inscrito na recentemente fundada Merchant Taylors' School, cuxo director era Richard Mulcaster. Entre os seus compa\u00f1eiros atop\u00e1banse Edmund Spenser e Thomas Lodge. Nesta escola Kyd recibiu unha educaci\u00f3n moi completa, grazas \u00e1s ideas progresistas de Mulcaster. Ademais de lat\u00edn e grego, o curr\u00edculum inclu\u00eda m\u00fasica, drama, educaci\u00f3n f\u00edsica e bos modos. Non existe evidencia de que Kyd asistise a ningunha das universidades. Poida que durante un tempo seguise o oficio do seu pai, pois existen d\u00faas cartas escritas por el vinculadas ao oficio, e a graf\u00eda da s\u00faa escritura suxire que foi adestrado como escribente.\nCarreira literaria.\nA evidencia suxire que Kyd converteuse nun dramaturgo importante para finais do s\u00e9culo XVI, pero pouco se co\u00f1ece da s\u00faa actividade. Francis Meres, quen escribiu sobre os dramaturgos da \u00e9poca isabelina e cuxa obra empregar como fonte de informaci\u00f3n deses autores, situoulle entre \"os mellores dos noso para a traxedia\", e Heywood adoita nomealo como \"o famoso Kyd\". Ben Jonson menciona a Kyd no mesmo par\u00e1grafo que a Christopher Marlowe e a John Lyly no First Folio de Shakespeare.\n\"The Spanish Tragedie\" foi escrita probablemente nos \u00faltimos anos da d\u00e9cada dos 80 do s\u00e9culo XVI. A primeira edici\u00f3n que sobreviviu ata os nosos d\u00edas imprimiuse en 1592, sendo o t\u00edtulo completo: \"The Spanish Tragedie, Containing the lamentable end of Don Horatio, and Bel-imperia: with the pittifull death of olde Hieronimo\". \u00c9 curioso que a obra se co\u00f1ecese polo xeral polo nome do protagonista, \"Hieronimo\". Crese que era a obra m\u00e1is popular da \u00e9poca de Shakespeare e que creou novos criterios que afectaban \u00e1 construci\u00f3n da trama e dos personaxes. En 1602 publicouse unha nova versi\u00f3n da obra, con engadidos de Ben Jonson.\nOutras obras de Kyd son as s\u00faas traduci\u00f3ns da obra de Torquato Tasso \"Pai dei Famiglia\", publicada como \"The Householder's Philosophy\" (1588); e da \"Cornelia\" (1594) de Robert Garnier. Entre as obras que se atrib\u00faen a Kyd, tanto enteiras como en parte, incl\u00faense: \"Soliman and Perseda\", \"King Leir\" e \"Arden of Feversham\". Unha versi\u00f3n burlesca de \"The Spanish Tragedie\", \"The First Part of Jeronimo\" non \u00e9, case con seguridade, obra s\u00faa. Doutra banda \u00e9 amplamente aceptado que Kyd \u00e9 o autor do \"Hamlet\" previo \u00e1 de Shakespeare (v\u00e9xase: Ur-Hamlet). Kyd tam\u00e9n escribiu alg\u00fans poemas, pero a maior parte do seu traballo perdeuse ou non pode identificarse como seu.\nO \u00e9xito das obras de Kyd estendeuse por Europa; versi\u00f3ns de \"The Spanish Tragedie\" e \"Hamlet\" populariz\u00e1ronse en Alema\u00f1a e nos Pa\u00edses Baixos durante xeraci\u00f3ns. A influencia destas obras no teatro europeo \u00e9 a fonte do interese acad\u00e9mico pola obra de Kyd na Alema\u00f1a do s\u00e9culo XIX.\n\u00daltimos anos.\nCara de 1587 Kyd entrou ao servizo dun nobre, posiblemente Ferdinando Stanley, Lord Strange, o cal patrocinaba unha compa\u00f1\u00eda de actores. \u00c9 posible que Kyd traballase como o seu secretario, e que escribise tam\u00e9n obras para a compa\u00f1\u00eda. Preto de 1591 Christopher Marlowe comezou a traballar tam\u00e9n para o mesmo patr\u00f3n, e durante un tempo Marlowe e Kyd viviron e quizais escribiron xuntos.\nO 11 de maio de 1593 o Consello Privado do Reino Unido ordenou o arresto dos autores de \"varios libelos lascivos e amotinantes\" (\"divers lewd and mutinous libels\"), cuxo cartel pod\u00eda verse por todo Londres. Ao d\u00eda seguinte Kyd atop\u00e1base entre os arrestados, polo que creu que algu\u00e9n lle delatou. Rexistraron o seu aloxamento, pero no canto da evidencia que esperaban atopar o que acharon foi un texto arianista que un dos investigadores describiu como \"viles mentiras her\u00e9ticas negando a eterna deidade de Xesucristo o noso Se\u00f1or e Salvador, atopados entre os papeis de Thos. Kydd (sic.), prisioneiro... o cal afirma que os obtivo de C. Marley (sic)\"\" (\"vile heretical conceits denying the eternal deity of Jesus Christ our LORD and Saviour found amongst the papers of Thos. Kydd (sic), prisoner ... which hei affirmeth hei had from C. Marley (sic)\"). Crese que Kyd foi brutalmente torturado para obter esta informaci\u00f3n. Marlowe foi citado polo Consello privado pouco logo disto e mentres esperaba a decisi\u00f3n deste, foi asasinado (existen varias versi\u00f3ns sobre como ocorreu isto).\nA\u00ednda que Kyd foi liberado posteriormente, non foi admitido de novo no servizo do seu patr\u00f3n. Cr\u00e9ndose tam\u00e9n baixo sospeita de ate\u00edsmo escribiu ao Lord Keeper, Sir John Puck, promulg\u00e1ndose inocente, pero isto non lle serviu para nada. O \u00faltimo que sabemos do dramaturgo \u00e9 que publicou a s\u00faa obra \"Cornelia\" a principios de 1594, en cuxa dedicatoria \u00e1 condesas de Sussex fai referencia aos \"amargos tempos e paix\u00f3ns rotas\" que sufriu. Morreu ese mesmo ano, \u00e1 idade de 35 anos, posiblemente o 16 de xullo sendo enterrado o 15 de agosto en Londres. En decembro dese ano a s\u00faa nai renunciou a administrar as s\u00faas propiedades, probablemente porque estas estaban endebedadas."}
{"id": "287167", "revid": "1131", "url": "https://gl.wikipedia.org/wiki?curid=287167", "title": "Augas de Galicia", "text": "Augas de Galicia \u00e9 unha entidade p\u00fablica e empresarial da Xunta de Galicia que se rexe polo decreto 23/2012. Ata ent\u00f3n estaba formada polo organismo aut\u00f3nomo Augas de Galicia e a Empresa P\u00fablica de Obras e Servizos Hidr\u00e1ulicos creados en 1996. Augas de Galicia \u00e9 a entidade creada para a xesti\u00f3n dos recursos h\u00eddricos de Galiza e o seu aproveitamento. Tam\u00e9n ten funci\u00f3ns de vixilancia da legalidade e proposici\u00f3n de sanci\u00f3ns polo incumprimento da normativa.\nFunci\u00f3ns.\nAs funci\u00f3ns de Augas de Galicia base\u00e1nse nos seguintes obxectivos:\nEstrutura interna.\nO seu organigrama interno e funcionamento est\u00e1 estruturado en:"}
{"id": "287171", "revid": "23204", "url": "https://gl.wikipedia.org/wiki?curid=287171", "title": "\u00d3scar \u00e1 mellor banda sonora", "text": "O Oscar \u00e1 mellor banda sonora \u00e9 un dos premios entregados anualmente pola Academia das Artes e das Ciencias Cinematogr\u00e1ficas \u00e1 mellor creaci\u00f3n musical feita especificamente para un filme.\nGa\u00f1adores e nomeados.\nA seguinte lista amosa os compositores e filmes nomeados organizados cronoloxicamente.\n1980.\nM\u00fasica orixinal\n1990.\nNota: De 1995 a 1998, os cantautores e letristas xunto cos compositores de orquestra pod\u00edan ser elixidos como nomeados na categor\u00eda \"Banda sonora comedia ou musical\"."}
{"id": "287175", "revid": "56817", "url": "https://gl.wikipedia.org/wiki?curid=287175", "title": "Thermoplasmata", "text": "Thermoplasmata \u00e9 unha clase de arqueas Euryarchaeota.\nTr\u00e1tase de arqueas acid\u00f3filas que crecen a pHs \u00f3ptimos arredor de 2, e alg\u00fans, como \"Picrophilus\" crecen a pH 0,06, que \u00e9 o m\u00ednimo co\u00f1ecido para un organismo. A maior\u00eda das especies son tam\u00e9n term\u00f3filas. Moitos dos termoplasmados non te\u00f1en parede celular, pero alg\u00fans si, como o mencionado \"Picrophilus\". Actualmente todas as especies da clase clasif\u00edcanse nunha \u00fanica orde, as Thermoplasmatales."}
{"id": "287176", "revid": "89787", "url": "https://gl.wikipedia.org/wiki?curid=287176", "title": "Gobernantes de Roman\u00eda", "text": "Esta \u00e9 unha lista de todas as persoas que foron Xefe do Estado\u00a0de Roman\u00eda desde 1859. Incl\u00faense os Reis e os Presidentes da Rep\u00fablica, as\u00ed como os membros das d\u00faas rexencias (1866 e 1927-1930).\nPresidentes desde 1989.\nA Constituci\u00f3n de Roman\u00eda\u00a0prohibe que o Presidente pertenza a un partido pol\u00edtico durante o seu mandato. Os partidos listados abaixo representan a filiaci\u00f3n pol\u00edtica antes de que se adoptara a constituci\u00f3n romanesa no 1991."}
{"id": "287177", "revid": "27155", "url": "https://gl.wikipedia.org/wiki?curid=287177", "title": "Moneres", "text": ""}
{"id": "287178", "revid": "10599", "url": "https://gl.wikipedia.org/wiki?curid=287178", "title": "Cervera de la Marenda", "text": ""}
{"id": "287179", "revid": "10599", "url": "https://gl.wikipedia.org/wiki?curid=287179", "title": "Banyuls de la Marenda", "text": ""}
{"id": "287180", "revid": "1888", "url": "https://gl.wikipedia.org/wiki?curid=287180", "title": "Jos\u00e9 L\u00f3pez Rodr\u00edguez (pol\u00edtico)", "text": "Jos\u00e9 L\u00f3pez Rodr\u00edguez foi un pol\u00edtico galego, alcalde de Celanova.\nTraxectoria.\nNa Segunda Rep\u00fablica, e logo de repetirse as elecci\u00f3ns municipais o 31 de maio, foi elixido alcalde de Celanova o 5 de xu\u00f1o de 1931. Permaneceu no cargo at\u00e9 1933."}
{"id": "287181", "revid": "10599", "url": "https://gl.wikipedia.org/wiki?curid=287181", "title": "Baix Cinca", "text": ""}
{"id": "287182", "revid": "10599", "url": "https://gl.wikipedia.org/wiki?curid=287182", "title": "Franja de Ponent", "text": ""}
{"id": "287183", "revid": "10599", "url": "https://gl.wikipedia.org/wiki?curid=287183", "title": "Baixa Ribagor\u00e7a", "text": ""}
{"id": "287185", "revid": "1131", "url": "https://gl.wikipedia.org/wiki?curid=287185", "title": "Concello de Moreiras", "text": "Moreiras foi un antigo concello de Galicia que funcionou como unidade administrativa entre 1836 e 1927.\nXeograf\u00eda.\nSituado na Comarca da Limia, comprend\u00eda sete parroquias: Moreiras, Seoane de Oleiros, Faramontaos, Nov\u00e1s, Laro\u00e1, San Pedro de Laro\u00e1 e Gud\u00edn.\nHistoria.\nFoi creado por decreto de 15 de xullo de 1836. O 9 de xaneiro de 1927 incorporouse ao concello de Xinzo de Limia en virtude da fusi\u00f3n acordada polas respectivas corporaci\u00f3ns."}
{"id": "287187", "revid": "5863", "url": "https://gl.wikipedia.org/wiki?curid=287187", "title": "Jos\u00e9 L\u00f3pez Rodr\u00edguez", "text": "O nome de Jos\u00e9 L\u00f3pez Rodr\u00edguez pode referirse a:"}
{"id": "287189", "revid": "23204", "url": "https://gl.wikipedia.org/wiki?curid=287189", "title": "Reino de Finlandia (1918)", "text": "O reino de Finlandia, foi un proxecto de monarqu\u00eda constitucional\u00a0que tratou de establecerse en Finlandia\u00a0en 1918 baixo a forma de estado cliente de Alema\u00f1a.\nTras a declaraci\u00f3n de independencia, Finlandia deixara de ser un Gran Ducado dependente do Imperio ruso, para converterse nun estado independente e soberano. En xaneiro de 1918 o caos social que se viv\u00eda no pa\u00eds desembocou nunha guerra civil na que se enfrontaron os revolucionarios socialistas e socialdem\u00f3cratas, apoiados pola Rusia sovi\u00e9tica, contra os conservadores, apoiados polo Imperio alem\u00e1n. En marzo de 1918 o Imperio alem\u00e1n interveu na guerra civil e a s\u00faa influencia provocou que o 9 de outubro\u00a0de 1918 o parlamento elixira como monarca ao pr\u00edncipe Frederico Carlos de Hesse-Kassel, Landgrave de Hesse, da casa de Hesse-Kassel, quen foi coroado como \"Carlos I de Finlandia\". Este renunciou ao trono o 14 de decembro de 1918, tras o cal Finlandia adoptou unha constituci\u00f3n republicana.\nAntecedentes.\nInfluencia alem\u00e1.\nO antigo\u00a0Gran Ducado de Finlandia declarou a s\u00faa independencia do desaparecido Imperio ruso, nese momento envolto nunha guerra civil, o 4 de decembro de 1917. Ao tempo da declaraci\u00f3n de independencia, os mon\u00e1rquicos eran unha minor\u00eda no Parlamento, e Finlandia foi declarada unha rep\u00fablica o d\u00eda 6 de decembro, cando se fixo efectiva a declaraci\u00f3n de independencia. Por\u00e9n, a nova forma de goberno non foi aceptada por todas as forzas e acabou desembocando nunha guerra civil na que interviron o Imperio alem\u00e1n e a nova Rep\u00fablica Socialista Federativa Sovi\u00e9tica de Rusia, polo que o per\u00edodo interregnum tam\u00e9n continuou despois da vitoria dos Brancos na guerra civil.\nDependencia de Alema\u00f1a.\nDurante a Guerra Civil, a Divisi\u00f3n B\u00e1ltica alem\u00e1, comandada por R\u00fcdiger von der Goltz, chegou ao sur de Finlandia e axudou os Brancos. Ao final da guerra, Finlandia era un forte aliado alem\u00e1n, e a econom\u00eda do pa\u00eds xa estaba ligada \u00e1 econom\u00eda militar alem\u00e1 na primavera de 1918. O 7 de marzo asinouse un acordo entre o Senado de Vaasa e Alema\u00f1a, segundo o cal Finlandia non deb\u00eda establecer relaci\u00f3ns con outros estados sen o consentimento alem\u00e1n, que xunto co acordo comercial converteu a Finlandia nun protectorado alem\u00e1n. O acordo comercial foi complementado posteriormente cun acordo de intercambio de produtos que de novo resultou desfavorable a Finlandia. A petici\u00f3n do Senado finland\u00e9s, as tropas da Divisi\u00f3n B\u00e1ltica permaneceron en Finlandia, e en maio, von der Goltz recibiu o t\u00edtulo de \"Xeneral alem\u00e1n en Finlandia\". \nOs alem\u00e1ns tam\u00e9n participaron na creaci\u00f3n do ex\u00e9rcito finland\u00e9s, participando nesta tarefa case 100 oficiais alem\u00e1ns entre agosto e decembro de 1918. Tras o final da guerra civil, a influencia alem\u00e1 gozou dun amplo apoio entre os grupos burgueses, que v\u00edan aos alem\u00e1ns como os liberadores da Finlandia branca.\nA posici\u00f3n dos burgueses.\nPouco despois do final da guerra civil, os grupos burgueses comezaron a suxerir que ser\u00eda necesaria unha monarqu\u00eda para poder establecer un goberno forte no pa\u00eds, asegurar a orde social e eliminar as posibilidades dunha nova revoluci\u00f3n. Moitos dos l\u00edderes da burgues\u00eda estaban decepcionados co republicanismo e a democracia e pensaron que foran demasiado confiados antes da guerra civil e, polo tanto a permitiron. Deste xeito, agudizaron as s\u00faas opini\u00f3ns dunha forma m\u00e1is conservadora e autoritaria.\nXa durante a guerra, alg\u00fans membros do Partido Popular Sueco (RKP) e do Partido Finland\u00e9s, \u00e9 dicir, o grupo co\u00f1ecido como os Antigos Crentes, as\u00ed como os activistas da independencia, consideraron e pouco despois da guerra propuxeron publicamente equilibrar a democracia, por exemplo agregando unha c\u00e1mara alta ao parlamento, cuxos membros non ser\u00edan elixidos, sen\u00f3n que se compor\u00eda por membros dos diversos grupos de interese social segundo a s\u00faa influencia. O transfundo era a sospeita dunha democracia excesiva causada pola guerra civil e o desenvolvemento que levou a ela. A idea da representaci\u00f3n dos intereses mencionouse nun manifesto mon\u00e1rquico publicado o 14 de maio e asinado pola maior\u00eda dos l\u00edderes mon\u00e1rquicos. Nese mesmo mes, o goberno do RKP aprobou un programa no que se inclu\u00eda esa representaci\u00f3n. Por\u00e9n, esta idea non se inclu\u00edu nas formaci\u00f3ns mon\u00e1rquicas do goberno, posto que os l\u00edderes dos Antigos Crentes as consideraban como pouco realistas e consideraban m\u00e1is apropiado centrarse tan s\u00f3 na defensa da monarqu\u00eda.\nIncluso antes da revoluci\u00f3n rusa\u00a0os membros do movemento J\u00e4ger xa tiveran alg\u00fans plans para o establecemento dun reino independente de Finlandia cun rei alem\u00e1n, que agora pod\u00edan ser desenterrados.\nO Parlamento remanente.\nEn maio, o parlamento volveu a reunirse, no co\u00f1ecido como Parlamento remanente. Este \u00f3rgano non reuniu a todos os parlamentarios xa que debido \u00e1 guerra, dos 92 deputados do Partido Socialdem\u00f3crata 40 fuxiran a Rusia e 50 foron encarcerados. Na primeira sesi\u00f3n plenaria tan s\u00f3 participaron 85 deputados, dos cales s\u00f3 Matti Paasivuori pertenc\u00eda aos socialdem\u00f3cratas e se lle permitiu o dereito de representaci\u00f3n. No mellor momento, o n\u00famero de representantes que participou nesta instituci\u00f3n foi de 111. A ausencia dos parlamentarios de esquerda favorec\u00eda aos mon\u00e1rquicos, que sab\u00edan da importancia do momento para tomar unha decisi\u00f3n sobre a adopci\u00f3n dun sistema mon\u00e1rquico antes das seguintes elecci\u00f3ns ao parlamento. Sab\u00edase que tras participaci\u00f3n dos socialdem\u00f3cratas republicanos nas seguintes elecci\u00f3ns ser\u00eda imposible implantar o sistema mon\u00e1rquico no pa\u00eds.\nDebido \u00e1 falta de experiencia, o establecemento dun qu\u00f3rum parlamentario resultou controvertido. Por\u00e9n, os republicanos, coa excepci\u00f3n dos socialdem\u00f3cratas, non cuestionaron o dereito de implantar soluci\u00f3ns de grande alcance no pa\u00eds e non exixiron inmediatamente a convocatoria dunhas novas elecci\u00f3ns para ocupar os escanos baleiros.\nComezo da controversia.\nNa primavera de 1918, a cuesti\u00f3n sobre a forma de goberno dividiu aos partidos burgueses en dous. Os activistas suecos e independentistas foron os primeiros en promover o apoio \u00e1 monarqu\u00eda; estes grupos se converteron nos mon\u00e1rquicos m\u00e1is intensos e tam\u00e9n os m\u00e1is ardentes de mentalidade alem\u00e1. A soluci\u00f3n mon\u00e1rquica tam\u00e9n tivo o apoio dos vellos Finlandeses, quen, como o maior partido burgu\u00e9s, tomaron a iniciativa do proxecto. \nO Partido Fennoman Constitucional dividiuse en d\u00faas facci\u00f3ns enfrontadas. Na dereita estaban os \"p\u00e4\u00e4skyset\" (en ), liderados por P. E. Swinhufvud e que se situaron a favor da monarqu\u00eda. No \u00e1 esquerdo estaban os \"varpuset\" (en ), liderados por J. St\u00e5hlberg e que defenderon o sistema republicano. O Partido Popular, establecido o ano anterior, tam\u00e9n se dividiu. O Partido do Centro estaba dirixido polo republicano Santeri Alkio, ao igual que os socialdem\u00f3cratas, a pesar de quedar fora da toma de decisi\u00f3ns. Por\u00e9n, os socialdem\u00f3cratas non estaban completamente de acordo coa idea dunha rep\u00fablica burguesa. Mentres que o Partido do Centro propo\u00f1\u00eda concentrar todo o poder no parlamento, os socialdem\u00f3cratas prefer\u00edan concentrar o poder no presidente e deixar tan s\u00f3 a parte lexislativa nas mans do parlamento.\nPola s\u00faa banda, o obxectivo dos mon\u00e1rquicos era establecer un monarca forte, seguindo o modelo alem\u00e1n, en lugar dun d\u00e9bil como no resto de Escandinavia.\nA idea da monarqu\u00eda comezou a fraguarse entre os grupos da dereita cando os Vermellos\u00a0a\u00ednda controlaban o sur do pa\u00eds. Por\u00e9n, o Senado de Vaasa non quixo expresarse sobre un tema tan controvertido. Os representantes do Partido Popular Sueco (RKP) e os Antigos Crentes fortaleceron a s\u00faa posici\u00f3n mon\u00e1rquica un d\u00eda despois da ocupaci\u00f3n de Helsinqui durante unha reuni\u00f3n da delegaci\u00f3n dos partidos burgueses o 14 de abril\u00a0de 1918. Inicialmente, mostr\u00e1ronse un pouco obstinados nas s\u00faas posici\u00f3ns, e moitos dos xornais provinciais do Partido Finland\u00e9s incluso publicaron artigos a favor da rep\u00fablica. Entre abril e maio o xornal Uusi Suomi, publicou unha serie de editoriais titulados \u00ab\"Tulevaisuuden rakentaminen\"\u00bb (en ), nos que Ernst Nevanlinna e J. K. Paasikivi propo\u00f1\u00edan defender a monarqu\u00eda. O 14 de maio publicouse en 32 revistas diferentes unha petici\u00f3n exixindo a monarqu\u00eda para os \"cidad\u00e1ns finlandeses\". Entre os asinantes desta petici\u00f3n se encontraban, entre outros: Vanhanuoman Nevanlinna, J. K. Paasikivi, J. R. Danielson-Kalmar, E. G. Palm\u00e9n, K. N. Rantakari, Antti Tulenheimo, P. J. Hynninen, Kaarlo Koskimies, A. H. Virkkunen e K. A. Paloheimo do Partido Popular Sueco. \nA adopci\u00f3n das ideas da monarqu\u00eda no Partido Fennoman Constitucional tivo lugar de xeito gradual. Nas primeiras etapas da disputa, os republicanos eran a maior\u00eda no grupo parlamentario do partido. En marzo de 1918 o senador Svinhufvudkin estaba en Berl\u00edn defendendo as posturas republicanas, pero para maio xa se consideraba como un fervente mon\u00e1rquico. En agosto, os partidarios de St\u00e5hlberg segu\u00edan sendo unha minor\u00eda no grupo parlamentario Fennoman e, por exemplo, Pekka Pennanen asumiu a idea da monarqu\u00eda como resultado da pol\u00edtica real do momento.\nOutros dos principais defensores da monarqu\u00eda foron o embaixador de Finlandia en Berl\u00edn, Edvard Hjelt, o embaixador en Estocolmo, Alexis Gripenberg, e pol\u00edticos como Rafael Erich, Antti Hackzell, Hjalmar Procop\u00e9, E. N. Set\u00e4l\u00e4 e Tekla Hultin. Tam\u00e9n houbo quen defendeu a monarqu\u00eda entre os cient\u00edficos e artistas do pa\u00eds, destacando a: Akseli Gallen-Kallela, Eero J\u00e4rnefelt, Robert Kajanus, Volter Kilpi, J. J. Mikkola, Th. Rein, Eliel Saarinen, Jean Sibelius, Werner S\u00f6derhjelm, Maila Talvio e Ky\u00f6sti Wilkuna.\nArgumentos a favor e en contra.\nOs mon\u00e1rquicos consideraban que tanto \u00e1 monarqu\u00eda como un rei alem\u00e1n ser\u00edan, sobre todo, un arranxo de salvagarda para a orde social fronte as ameazas internas, as\u00ed como unha forma de garantir a independencia de Finlandia fronte as posibles ameazas externas.\nO apoio \u00e1 monarqu\u00eda entre a elite suecofalante as\u00ed como entre os partidos da dereita, baseouse nun punto de vista conservador da sociedade, o desexo de salvagardar a \"competencia\" no liderado do pa\u00eds, e o impacto dos partidos de clase, como os socialistas e a uni\u00f3n rural. Estes grupos consideraban a experiencia de 1917-1918 como proba de que a reforma parlamentaria de 1906\u00a0foi demasiado lonxe, e que a democracia precisaba dun contrapeso por que a xente non obtivo as s\u00faas expectativas. Tam\u00e9n influ\u00edu o seu desexo de protexer o seu propio status social, incluso a pesar de que este non se garantira abertamente. Rabbe Axel Wrede chegou a afirmar que a monarqu\u00eda era un dos catro piares do estado finland\u00e9s que non pod\u00edan se reverter, sendo os outros a fe evanx\u00e9lica, a liberdade dos campesi\u00f1os e o parlamento.\nOs finlandeses dirixidos por Svinhufvud e os activistas da independencia comezaron a apoiar a idea da monarqu\u00eda, principalmente por motivos de pol\u00edtica exterior. Pensaban que o apoio alem\u00e1n salvagardar\u00eda a independencia do pa\u00eds e poder\u00eda ser unha forma de recuperar a Carelia oriental.\nPara os mon\u00e1rquicos, a rep\u00fablica provocar\u00eda un estado de desorden tan grande que ser\u00eda imposible atopar a persoa adecuada para ocupar a presidencia do pa\u00eds. Segundo Danielson-Kalmar, a disputa constitucional se refer\u00eda \u00e1 elecci\u00f3n entre monarqu\u00eda e anarqu\u00eda. Segundo Volter Kilpi, no sangue do pobo fin\u00e9s exist\u00eda o instinto mon\u00e1rquico inmediato.\nPola contra, os republicanos consideraban a monarqu\u00eda como un retroceso no cami\u00f1o \u00e1 democracia. Tam\u00e9n se mostraban contrarios a que o rei fora estranxeiro e posiblemente suecofalante. Ademais consideraban que a monarqu\u00eda ser\u00eda como un h\u00f3spede inadecuado para Finlandia e que o custo da corte ser\u00eda demasiado elevado para o estado. A Uni\u00f3n Agraria chegou a ameazar cunha revolta campesi\u00f1a contra o rei, xa que non aceptar\u00edan unha nova autocracia. Cando mencionaron aos campesi\u00f1os, os mon\u00e1rquicos lembr\u00e1ronlles de que formaran unha parte principal do Ex\u00e9rcito Branco durante a\u00a0guerra civil.\nPol\u00edtica exterior.\nO verdadeiro motivo pol\u00edtico polo que os mon\u00e1rquicos prefer\u00edan a un monarca alem\u00e1n en Finlandia era a necesidade de que Alema\u00f1a garantira a independencia de Finlandia fronte a un posible ataque por parte da Rusia sovi\u00e9tica. J. K. Paasikivi escribiu nunha carta privada que \"\u00aba independencia de Finlandia depende do apoio alem\u00e1n, porque o lado ruso ser\u00e1 atacado coa mesma seguridade coa que tras o outono e o inverno ven o ver\u00e1n\u00bb\". Supo\u00f1\u00edase que Rusia intentar\u00eda reconquistar Finlandia, independentemente da direcci\u00f3n pol\u00edtica que seguira o pa\u00eds. Os rusos bracos manti\u00f1an o principio da unidade do imperio e non reco\u00f1eceron a independencia de Finlandia, mentres que os bolxeviques apoiaron aos \"vermellos\" durante a guerra civil finlandesa.\nAta outono de 1918 se mantivo tam\u00e9n a crenza de que Alema\u00f1a vencer\u00eda na primeira guerra mundial, mentres que non se confiaba na capacidade dos Aliados. En calquera caso, cando se considerou necesaria a alianza con Alema\u00f1a, os finlandeses pensaban que os Hohenzollern ti\u00f1an unha grande influencia sobre os alem\u00e1ns.\nHannes Gebhard sinalou nunha carta que:\nDe feito, os propios republicanos tam\u00e9n resaltaron a importancia do apoio alem\u00e1n e, ata o outono, defenderon publicamente a postura pro-xermana, a\u00ednda que prefer\u00edan manter as pol\u00edticas exteriores e a internas separadas. Esta postura dos republicanos considerouse como unha aposta t\u00e1ctica. Por outro lado, especialmente na Uni\u00f3n Agraria, hab\u00eda grande interese en recuperar a Carelia oriental para Finlandia. O xeneral Mannerheim apoiou de novo a causa mon\u00e1rquica, por\u00e9n op\u00faxose \u00e1 influencia xermana e marchou do pa\u00eds en xu\u00f1o de 1918.\nArgumentos constitucionais.\nEn 1918, Finlandia a\u00ednda se encontraba baixo o r\u00e9xime de 1772, o cal non chegara a revocarse na nova constituci\u00f3n. Para os mon\u00e1rquicos, Finlandia continuaba sendo unha monarqu\u00eda e o seu trono deber\u00eda ocuparse de novo. Por\u00e9n, a finais de 1917 a Declaraci\u00f3n de Independencia, non invocou ao antigo r\u00e9xime como xustificaci\u00f3n da monarqu\u00eda. De acordo co artigo n\u00ba 38 da antiga lei sueca, se a dinast\u00eda \"chegara ao seu fin\", os estamentos se reunir\u00edan para elixir a un novo monarca. Considerouse que a situaci\u00f3n en Finlandia era precisamente a indicada nese artigo, xa que Nicolao II de Rusia tivo que abandonar o poder e ning\u00fan dos seus familiares ocupou o trono imperial. O problema estaba en que na primavera de 1917 o Senado xa reco\u00f1ecera ao goberno provisional ruso como novo Gran Duque de Finlandia.\nAo finalizar a guerra civil o RKP propuxo a elecci\u00f3n dun novo monarca. Por\u00e9n, a comezos de xu\u00f1o, a maior\u00eda dos mon\u00e1rquicos chegaron \u00e1 conclusi\u00f3n de que a mellor soluci\u00f3n pol\u00edtica ser\u00eda impo\u00f1er a monarqu\u00eda en lugar de invocar directamente \u00e1 lei sueca, que os republicanos consideraban controvertida.\nPara os republicanos resultaba dif\u00edcil negar a lexitimidade do r\u00e9xime de 1772, pero consideraron a excepcional transformaci\u00f3n do estado permitida polas excepci\u00f3ns asociadas \u00e1 independencia do pa\u00eds. Afirmaron que a adopci\u00f3n da Declaraci\u00f3n de Independencia no Parlamento creou o \"Estado do 6 de decembro\" e que isto elud\u00eda a orde constitucional. Dado que o Parlamento, inclu\u00eddos os socialdem\u00f3cratas que votaron a favor da s\u00faa propia contraproposta, aprobou por unanimidade a rep\u00fablica nese momento, a restauraci\u00f3n da monarqu\u00eda ser\u00eda \"ilegal\". Deste xeito, a rep\u00fablica quedou vinculada coa independencia do pa\u00eds.\nNon foi doado dar a raz\u00f3n a ningunha das d\u00faas posturas, xa que desde a primavera de 1917, o pa\u00eds vivira circunstancias extraordinarias que non se previran na constituci\u00f3n sueca. Os avogados do estado estaban case sempre a favor da interpretaci\u00f3n da lei mon\u00e1rquica. O problema dos republicanos veu polo co\u00f1ecemento particularmente pobre da constituci\u00f3n dos deputados da Uni\u00f3n Agraria, que \u00e1s veces os levou a defender argumentos contraditorios. Incluso Kaarlo Juho St\u00e5hlberg, quen chegou a ser l\u00edder dos republicanos, era en realidade experto en dereito administrativo e non en constitucional.\nO artigo 38 do r\u00e9xime constitucional de 1772 tivo varias interpretaci\u00f3ns posteriores. Os expertos en dereito constitucional m\u00e1is prestixiosos da \u00e9poca, Rafael Erich e Robert Hermanson, elaboraron varios artigos nos que apoiaban a postura mon\u00e1rquica. Os republicanos recuperaron os seus vellos argumentos con Leo Mechelin, quen afirmou que o texto non era v\u00e1lido desde 1809. Pola s\u00faa banda, os mon\u00e1rquicos, sinalaron que o artigo 38 do texto foi mencionado entre os motivos da declaraci\u00f3n de independencia, e que o 15 de novembro de 1917, o propio St\u00e5hlberg defendera a idea de transferir o poder supremo ao Parlamento en base a ese artigo.\nMotivos ling\u00fc\u00edsticos.\nA pol\u00edtica ling\u00fc\u00edstica finlandesa tam\u00e9n influ\u00edu nasa posturas a favor da monarqu\u00eda. Para os suecos, era unha forma de preservar o status especial da lingua sueca e da poboaci\u00f3n suecofalante.\nO senador fennoman e profesor de fin\u00e9s E. N. Set\u00e4l\u00e4 afirmou que: \"\"Non poder\u00edamos influ\u00edr no presidente de ning\u00fan xeito, isto deber\u00eda facerse cun rei finland\u00e9s e a s\u00faa corte.\" O autor Volter Kilpi sinalou: \"Baixo o liderado dun rei, fortalecer\u00edamos o sentimento finland\u00e9s\"\". \nA pesar destas visi\u00f3ns, os obxectivos dos diferentes grupos que apoiaban a monarqu\u00eda eran contraditorios e, \u00e1s veces, chocaban entre eles.\nVotaci\u00f3n.\nPor mor da ca\u00f3tica situaci\u00f3n do pa\u00eds, a maior\u00eda mon\u00e1rquica do Senado propuxo ao presidente da C\u00e1mara, Pehr Svinhufvud, como rexente de Finlandia. O 15 de novembro\u00a0do ano anterior, o Parlamento xa decidira facerse cargo da m\u00e1xima autoridade do pa\u00eds, e a decisi\u00f3n non fora revocada desde ent\u00f3n. O Parlamento aprobara a proposta de extraditar o poder supremo o 18 de maio\u00a0de 1918 sen necesidade de celebrar unha votaci\u00f3n, con tan s\u00f3 a protesta de dous sindicalistas rurais e un socialdem\u00f3crata en contra da medida. O poder supremo do pa\u00eds foi conferido ent\u00f3n ao rexente.\nPara finais de maio de 1918, o rexente Svinhufvud constitu\u00edu un novo senado mon\u00e1rquico dirixido por J. K. Paasikivi. Os \u00fanicos senadores republicanos eran Ky\u00f6sti Kallio e E. Y. Pehkonen, pertencentes \u00e1 Uni\u00f3n Agraria, dos que o seu grupo parlamentario anunciou que tan s\u00f3 desempe\u00f1ar\u00edan as s\u00faas tarefas.\nO Senado de Paasikivi presentou ao Parlamento o 11 de xu\u00f1o de 1918, unha nova proposta de forma de goberno, que foi preparada polo Novo Comit\u00e9 de Seguridade de Finlandia sobre a base dun borrador preparado por Rabbe Axel Wrede."}
{"id": "287190", "revid": "1131", "url": "https://gl.wikipedia.org/wiki?curid=287190", "title": "Concello de Acevedo do R\u00edo", "text": "Acevedo do R\u00edo foi un antigo concello de Galicia que funcionou como unidade administrativa entre 1836 e 1968.\nXeograf\u00eda.\nSituado na comarca da Terra de Celanova, comprend\u00eda tres parroquias: Acevedo do R\u00edo, Alc\u00e1zar de Milmanda e Milmanda. Ti\u00f1a unha extensi\u00f3n de 18 quil\u00f3metros cadrados e unha poboaci\u00f3n que chegou a superar os 2000 habitantes na primeira metade do s\u00e9culo XIX.\nHistoria.\nCreouse por decreto de 15 de xullo de 1836. At\u00e9 1916 recib\u00eda simplemente o nome de Acevedo, pero nese ano pasou a ser chamado Acevedo do R\u00edo para distinguilo doutros concellos de Espa\u00f1a (Acebedo en Le\u00f3n). O 8 de xaneiro de 1968 incorporouse ao concello de Celanova."}
{"id": "287191", "revid": "1131", "url": "https://gl.wikipedia.org/wiki?curid=287191", "title": "Raspay", "text": "Raspay (en valenciano: \"Raspai\"), tam\u00e9n co\u00f1ecido como El Carxe, \u00e9 unha pedan\u00eda do concello de Yecla, na Rexi\u00f3n de Murcia. Situada na fronteira coa provincia de Alacant, forma parte da rexi\u00f3n do Carche, de fala valenciana.\nHistoria.\nO poboamento permanente da zona rem\u00f3ntase a 1855, cando Antonio Ib\u00e1\u00f1ez (nado na cidade albacete\u00f1a de Almansa o 9 de marzo de 1829) encargouse da reitor\u00eda da pedan\u00eda e converteuse no primeiro cura desas tierras. En 1855, data da s\u00faa entrada en Yecla, como reitor de Raspay e, moi pronto, como ec\u00f3nomo da Asunci\u00f3n, o Concello est\u00e1 gobernado polo avogado Fortunato D\u00edaz e Maza de Li\u00f1aza (1815-92), progresista partidario do xeneral Espartero.\nXeograf\u00eda.\nAt\u00f3pase situada na Serra das Pansas, un dos contrafortes da Serra do Carche. Disp\u00f3n de varias paraxes de interese, entre os que destacan a Cova da Zurriera, a de Jaime El Barbudo e a Font de les Panses.\nO n\u00facleo est\u00e1 formado por dous barrios separados por un torrente. O barrio m\u00e1is oriental \u00e9 Enfront e o outro Darrere. Preto de Raspay est\u00e1 o n\u00facleo deshabitado de Quitapellejos.\nDemograf\u00eda.\nRaspay ten unha poboaci\u00f3n de 126 habitantes, 60 homes e 66 mulleres (INE 2007).\nFestividades.\nAs festas patronais de Raspay cel\u00e9branse a finais de xu\u00f1o na honra do Sagrado Coraz\u00f3n de Xes\u00fas e do Doce Coraz\u00f3n de Mar\u00eda. Ademais, tam\u00e9n celebran San Isidoro o d\u00eda 20 de maio para non coincidir coas festas de Yecla."}
{"id": "287194", "revid": "839", "url": "https://gl.wikipedia.org/wiki?curid=287194", "title": "Igrexa de Santa Mar\u00eda de Vizbayo", "text": "A Igrexa de Santa Mar\u00eda de Vizbayo \u00e9 un edificio de estilo rom\u00e1nico situado na faldra do Monte Paxariel, na aldea de Otero de Ponferrada, concello de Ponferrada, bisbarra do Bierzo (provincia de Le\u00f3n, Comunidade Aut\u00f3noma de Castela e Le\u00f3n, Espa\u00f1a).\nEtimolox\u00eda.\nOtero de Ponferrada rematou sendo, practicamente, un barrio de Ponferrada. O seu nome en castel\u00e1n, Otero, deriva do lat\u00edn 'altarium' que significa \"outeiro ou sitio elevado\". A primeira referencia atop\u00e1mola no ano 909 na que aparece documentado como 'autero'.\nA denominaci\u00f3n Vizbayo parece provir, segundo o profesor Jes\u00fas Garc\u00eda e Garc\u00eda da composici\u00f3n en lat\u00edn de 'bis' ' (dous) e 'vadium' (paso dun r\u00edo ou vao) que evolucionou a \"vayo\". No Tumbo do Mosteiro de San Pedro de Montes aparece como: vet-vayo (1107), vezvayo (1151) e vetvayo (1154).\nDescrici\u00f3n.\nAs primeiras referencias encontr\u00e1molas no s\u00e9culo XI.\nIgrexa \u00e9 dunha soa nave con cabeceira semicircular unida \u00e1 nave por tramo recto. De estilo rom\u00e1nico con influencias do moz\u00e1rabe, \u00e9 un dos edificios do Cami\u00f1o de Santiago onde mellor se aprecia esa evoluci\u00f3n do moz\u00e1rabe ao prerom\u00e1nico e ao rom\u00e1nico. Destacan os seus arcos de ferradura e o belo testeiro, no que se encontra unha vent\u00e1 xeminada de gran beleza, rematada en arco de ferradura, a columna que a divide \u00e9 curta, de base sogueada (caracter\u00edstica do moz\u00e1rabe) e capitel vexetal rudo dividido en dous corpos por unha moldura.\nAcc\u00e9dese a trav\u00e9s de d\u00faas portas, unha ao norte (a que d\u00e1 ao cemiterio) e outra ao sur protexida por un p\u00f3rtico.\nA nave esta cuberta con b\u00f3veda de can\u00f3n que continua no tramo recto de acceso \u00e1 cabeceira, cuberta esta, por un casquete esf\u00e9rico.\nA construci\u00f3n, de reducidas dimensi\u00f3ns \u00e9 de cachotar\u00eda e perpia\u00f1o en partes nobres e contrafortes us\u00e1ndose como materiais a lousa e o granito.\nA finais do s\u00e9culo XVII constr\u00faese a espadana, como noutras moitas igrexas nesa \u00e9poca. Posteriormente, no s\u00e9culo XVIII realiz\u00e1ronse varias reformas, constru\u00edndose sancrist\u00eda, p\u00f3rtico, trasteira e coro. En 1916 produciuse unha lamentable derruba que afectou un tramo da b\u00f3veda pr\u00f3ximo ao presbiterio lev\u00e1ndose consigo a b\u00f3veda da \u00e1bsida e parte do muro norte. Dos anos m\u00e1is tarde foron reparados nunha obra penosa, que segundo o historiador Jos\u00e9 Mar\u00eda Luengo \"se fixo sen sentido, e tan inh\u00e1biles foron os albaneis que o muro que fixeron non empalma co antigo, sen\u00f3n que se desv\u00eda cara a dentro, na parte superior, preto de 30\u00a0cm\".\nA finais da d\u00e9cada dos 70 do s\u00e9culo XX, o cura p\u00e1rroco da igrexa mandou realizar outras penosas reformas, situando un muro de formig\u00f3n pegado \u00e1 igrexa e un peche en materiais modernos que a d\u00eda de hoxe perduran afeando o conxunto.\nUnha das tradici\u00f3ns m\u00e1is antigas era a romaxe que se realizaba cada 15 de agosto, festividade da Asunci\u00f3n da Nosa Se\u00f1ora A Virxe Mar\u00eda, \u00e1 que acud\u00edan numerosos ponferradinos e bercianos bordeando a faldra do Monte Paxariel (monte no que se atopa Otero), sendo t\u00edpica a merenda na que era protagonista a sand\u00eda e o mel\u00f3n. Esta tradici\u00f3n foi abandon\u00e1ndose e, a\u00ednda que nos anos 80 do s\u00e9culo XX se intentou recuperar, rematou por abandonarse."}
{"id": "287195", "revid": "89787", "url": "https://gl.wikipedia.org/wiki?curid=287195", "title": "Tentemozo", "text": "Tentemozo \u00e9 o quinto \u00e1lbum de estudio do grupo galego de folk Os Cemp\u00e9s. Foi publicado o 22 de maio de 2012, baixo o selo Fol M\u00fasica."}
{"id": "287196", "revid": "56817", "url": "https://gl.wikipedia.org/wiki?curid=287196", "title": "\u00a1\u00a1Opa iii!!", "text": "\u00a1\u00a1Opa iii!! \u00e9 o primeiro \u00e1lbum gravado en directo do grupo galego de folk Os Cemp\u00e9s, publicado o 8 de xullo de 1996."}
{"id": "287197", "revid": "895", "url": "https://gl.wikipedia.org/wiki?curid=287197", "title": "Capit\u00e1n Re", "text": "Capit\u00e1n Re \u00e9 o primeiro \u00e1lbum de estudio do grupo galego de folk Os Cemp\u00e9s. Foi publicado o 1 de maio de 1997, baixo o selo Fol M\u00fasica."}
{"id": "287201", "revid": "98629", "url": "https://gl.wikipedia.org/wiki?curid=287201", "title": "Quimiosmose", "text": "A quimiosmose \u00e9 a difusi\u00f3n de i\u00f3ns a trav\u00e9s dunha membrana con permeabiidade selectiva a favor do seu gradiente electroqu\u00edmico, que est\u00e1 acoplada coa xeraci\u00f3n de ATP mediante o movemento de i\u00f3ns hidr\u00f3xeno (prot\u00f3ns ou H+) a trav\u00e9s da membrana interna mitocondrial, da membrana dos tilacoides dos cloroplastos ou membranas bacterianas.\nOs prot\u00f3ns difunden desde unha zona de alta concentraci\u00f3n a outra de baixa concentraci\u00f3n. Peter Mitchell propuxo que un gradiente de concentraci\u00f3n electroqu\u00edmico de prot\u00f3ns a trav\u00e9s da membrana pod\u00eda ser usado para crear ATP. Mitchel viu un paralelismo co proceso de osmose (difusi\u00f3n de auga a trav\u00e9s dunha membrana) e por isto foi denominado \"quimiosmose\".\nA ATP sintase \u00e9 o encima que produce ATP por quimiosmose. Permite o paso de prot\u00f3ns ao seu trav\u00e9s, utilizando esa enerx\u00eda cin\u00e9tica para fosforilar ADP e as\u00ed crear ATP.\nA teor\u00eda quimiosm\u00f3tica.\nPeter Mitchell propuxo a \"hip\u00f3tese quimiosm\u00f3tica\" en 1961.\nEsta teor\u00eda (como se lle chama agora) prop\u00f3n esencialmente que a maior parte da s\u00edntese de ATP na respiraci\u00f3n celular, procede dun gradiente electroqu\u00edmico existente entre a membrana interna e o espazo intermembrana da mitocondria, ao utilizar a enerx\u00eda do NADH e FADH2 que se formaron pola rotura de mol\u00e9culas ricas en enerx\u00eda, como a glicosa.\nAs mol\u00e9culas como a glicosa, son metabolizadas para producir acetil-CoA como intermediario rico en enerx\u00eda. A oxidaci\u00f3n de acetil-CoA na matriz mitocondrial est\u00e1 acoplada \u00e1 reduci\u00f3n dunha mol\u00e9cula transportadora como os coencimas NAD+ e FAD.\nOs coencimas traspasan electr\u00f3ns aos primeiros compo\u00f1entes da cadea de transporte de electr\u00f3ns da membrana mitocondrial interna, que logo os traspasan a outras prote\u00ednas da cadea. A enerx\u00eda deste fluxo de electr\u00f3ns \u00fasase para bombear prot\u00f3ns desde a matriz, a trav\u00e9s da membrana mitocondrial interna, cara ao espazo intermembrana, almacenando a enerx\u00eda en forma dun gradiente electroqu\u00edmico transmembrana. A membrana mitocondrial interna \u00e9 impermeables aos prot\u00f3ns, que s\u00f3 poden atravesala pola ATP sintase cando se acumulan en suficiente cantidade. Os prot\u00f3ns regresan \u00e1 matriz atravesando de novo a membrana interna, a trav\u00e9s do encima ATP sintase. O fluxo de prot\u00f3ns de volta \u00e1 matriz mitocondrial a trav\u00e9s da ATP sintase, proporciona suficiente enerx\u00eda para que o ADP se combine con fosfato inorg\u00e1nico para formar ATP. Os electr\u00f3ns que chegan ao final da cadea de transportadores chegan ao aceptor final de electr\u00f3ns da respiraci\u00f3n, que na respiraci\u00f3n aerobia \u00e9 o ox\u00edxeno molecular (O2), ao cal toma eses electr\u00f3ns e prot\u00f3ns da matriz e orixina auga.\nNo seu momento esta foi unha proposta radical e non foi ben aceptada. A visi\u00f3n que prevalec\u00eda naquel momento era que a enerx\u00eda da transferencia electr\u00f3nica se almacenaba nun intermediario estable de alta enerx\u00eda, un concepto m\u00e1is conservador desde o punto de vista qu\u00edmico. O problema deste vello paradigma era que nunca se encontrou aquel intermediario, e a evidencia do bombeo de prot\u00f3ns polos complexos da cadea de transporte de electr\u00f3ns creceu de forma tal que non puido ser ignorada. Finalmente, o peso da evidencia comezou a favorecer a hip\u00f3tese quimiosm\u00f3tica, e en 1978, o Premio Nobel de Qu\u00edmica conced\u00e9uselle a Peter Mitchell.\nUn acoplamento quimiosm\u00f3tico siilar \u00e9 tam\u00e9n fundamental para a produci\u00f3n de ATP no cloroplasto\ne moitos tipos de bacterias.\nA forza prot\u00f3n motriz.\nO movemento de i\u00f3ns a trav\u00e9s da membrana depende da combinaci\u00f3n de dous factores:\nEstes dous gradientes considerados xuntos poden expresarse como un gradiente electroqu\u00edmico.\nA bicapa lip\u00eddica das membranas celulares \u00e9 unha barreira que non pode ser atravesada directamente polos i\u00f3ns. Por esta raz\u00f3n, a enerx\u00eda pode almacenarse como unha combinaci\u00f3n destes dous gradientes que se crean a trav\u00e9s da membrana. S\u00f3 prote\u00ednas de membrana especiais como por exemplo os canles i\u00f3nicas poden nas condici\u00f3ns axeitadas permitir o paso de i\u00f3ns a trav\u00e9s da membrana (ver tam\u00e9n: transporte de membrana). Na teor\u00eda quimiosm\u00f3tica a prote\u00edna transmembrana ATP sintase \u00e9 moi importante, porque funciona como unha canle i\u00f3nica que pode converter a enerx\u00eda do fluxo espont\u00e1neo de prot\u00f3ns que pasa a trav\u00e9s dela en enerx\u00eda qu\u00edmica dos enlaces do ATP.\nO termo forza prot\u00f3n motriz (FPM) creouse para describir o funcionamento do gradiente electroqu\u00edmico mencionado antes. Pode describirse como a medida da enerx\u00eda potencial almacenada como unha combinaci\u00f3n de gradientes de concentraci\u00f3ns prot\u00f3ns e voltaxe (potencial el\u00e9ctico) a trav\u00e9s dunha membrana. O gradiente el\u00e9ctrico \u00e9 unha consecuencia da separaci\u00f3n de cargas a trav\u00e9s da membrana (cando os prot\u00f3ns H+ se moven sen que haxa movemento dun contrai\u00f3n, como o cloruro Cl-).\nNa maior\u00eda dos casos, a forza prot\u00f3n motriz (FPM) x\u00e9rase por unha cadea transportadora de electr\u00f3ns, que act\u00faa movendo electr\u00f3ns e bombeando prot\u00f3ns, creando unha separaci\u00f3n de carga. Na mitocondria, a liberaci\u00f3n de enerx\u00eda libre desde a cadea transportadora de electr\u00f3ns, \u00e9 utilizada para mover prot\u00f3ns desde a matriz mitocondrial ao espazo intermembrana da mitocondria. Mover os protones ao compartimento exterior crea al\u00ed unha concentraci\u00f3n levemente alta de part\u00edculas cargadas positivamente (e como son H+ dimin\u00fae al\u00ed o pH), tendo como resultado que un lado da membrana mitocondrial interna \u00e9 m\u00e1is positivo e o outro m\u00e1is negativo (o gradiente el\u00e9ctrico xerado \u00e9 de aproximadamente -200 mV coa matriz negativa).\nEsta diferenza de carga ten como resultado un gradiente electroqu\u00edmico. Este gradiente componse dun gradiente de pH e un gradiente el\u00e9ctrico. O gradiente de pH corresponde \u00e1 diferenza na concentraci\u00f3n do i\u00f3n H+. Xuntos, o gradiente electroqu\u00edmico de prot\u00f3ns corresponde tanto \u00e1 concentraci\u00f3n como \u00e1 diferenza de carga que se poida xerar, e denom\u00ednase forza prot\u00f3n motriz (FPM).\nNa mitocondria, a FPM cr\u00e9ase maioritariamente polo compo\u00f1ente el\u00e9ctrico, mentres que nos cloroplastos, a FPM \u00e9 creada maiormente polo gradiente de pH, xa que a carga dos prot\u00f3ns \u00e9 neutralizada polo movemento de Clasup&gt;- e outros ani\u00f3ns. En calquera dos casos, a FPM necesita ser de aproximadamente 50 kJ/mol para que a ATP sintase quede capacitada para producir ATP.\nEcuaci\u00f3ns.\nA forza prot\u00f3n motriz deriva da enerx\u00eda libre de Gibbs:\nformula_1\n\u0394G \u00e9 o cambio de enerx\u00eda libre de Gibbs durante a transferencia de 1\u00a0mol de cati\u00f3ns Xm+ desde a fase A \u00e1 B a favor do potencial el\u00e9ctrico, \u0394\u03c8 \u00e9 a diferenza de potencial el\u00e9ctrio (mV) entre as fases P e N (A e B), [Xm+]A e [Xm+]B son as concentraci\u00f3ns de cati\u00f3ns en lados opostos da membrana, F \u00e9 a constante de Faraday, R a constante de gases. O cambio na enerx\u00eda libre de Gibbs aqu\u00ed expr\u00e9sase frecuentemente tam\u00e9n como gradiente i\u00f3nico electroqu\u00edmico \u0394\u03bcm+\nformula_2\nNo caso do gradiente prot\u00f3nico electroqu\u00edmico a ecuac\u00f3n pode simplificarse a:\nformula_3\nonde\nformula_4\nMitchell definiu a forza prot\u00f3n motriz (FPM) como\nformula_5\n\u0394\u03bcH+ = 1 kJ\u00b7mol corresponde a \u0394p = 10,4 mV. A 25\u00a0\u00b0C (298K) esta ecuaci\u00f3n queda as\u00ed:\nformula_6\nA enerx\u00eda expresada aqu\u00ed como enerx\u00eda libre de Gibbs, gradiente prot\u00f3nico electroqu\u00edmico, ou forza prot\u00f3n motriz (FPM), \u00e9 unha combinaci\u00f3n de dous gradientes a trav\u00e9s da membrana, que son:\nCando un sistema acada o equilibrio, \u0394G (\u0394\u03bcm+, \u0394p) = 0, pero iso non significa que as concentraci\u00f3ns sexan iguais en ambos os lados da membrana. O gradiente i\u00f3nico dos i\u00f3ns, ademais de \u00e1 diferenza de concentraci\u00f3n, afecta ao movemento espont\u00e1neo a trav\u00e9s da membrana.\nValores exemplo:\n\u0394Gp \u00e9 a enerx\u00eda libre de Gibbs da s\u00edntese do ATP,\nADP + Pi \u2192 ATP\ntam\u00e9n chamada potencial de fosforilaci\u00f3n. Os valores da raz\u00f3n H+ / ATP da t\u00e1boa superior poden calcularse por comparaci\u00f3n de \u0394p e \u0394Gp, por exemplo:\nH+ / ATP = 66 kJ\u00b7mol\u22121 / (200 mV / 10,4 kJ\u00b7mol\u22121/mV) = 66 / 19,2 = 3,4 (mitocondria)\nPara a mitocondria, \u0394Gp ten en conta aqu\u00ed 1 H+ consumido ao transferir unha mol\u00e9cula de fosfato (Pi) a trav\u00e9s da membrana interna \u00e1 matriz polo transportador de fosfato (PiC). Doutro modo ser\u00eda m\u00e1is baixo. En \"E. coli\" a raz\u00f3n H+ / ATP \u00e9 dif\u00edcil de determinar (marcada como \u2260).\nRequ\u00edrese a enerx\u00eda de m\u00e1is de 3 H+ para xerar a enerx\u00eda qu\u00edmica necesaria para converter unha mol\u00e9cula de ATP. Este valor \u00e9 lixeiramente m\u00e1is baixo que o n\u00famero te\u00f3rico de 4 H+ implicado na fosforilaci\u00f3n oxidativa dunha mol\u00e9cula de ADP a ATP durante a respiraci\u00f3n celular (3 H+ que fl\u00faen a trav\u00e9s da ATP sintase / 1 ATP + 1 que pasa desde o citoplasma a trav\u00e9s do transportador de fosfato PiC).\nDiferentes Mecanismos de quimiosmose.\nQuimiosmose en mitocondrias.\nA rotura completa dunha mol\u00e9cula de glicosa en presenza de ox\u00edxeno \u00e9 denominada respiraci\u00f3n celular. As \u00faltimas etapas deste proceso ocorren na mitocondria. As mol\u00e9culas de alta enerx\u00eda NADH e FADH2, xeradas polo ciclo de Krebs, liberan os electr\u00f3ns cara a unha cadea transportadora de electr\u00f3ns. A enerx\u00eda do fluxo de electr\u00f3ns util\u00edzase para bombear prot\u00f3ns desde distintos compo\u00f1entes da cadea para crear un gradiente de prot\u00f3ns a trav\u00e9s da membrana interna mitocondrial. A ATP sintase \u00e9 logo usada para xerar ATP por quimiosmose, xa que funciona como un poro permeable aos prot\u00f3ns cando estes se concentran o suficiente no espazo intermembrana. O encima est\u00e1 activo cando os prot\u00f3ns a atravesan e empeza a sintetizar ATP. Este proceso co\u00f1\u00e9cese como fosforilaci\u00f3n oxidativa.\nA fosforilaci\u00f3n quimiosm\u00f3tica \u00e9 a principal forma de xerar ATP na c\u00e9lula. Tam\u00e9n se xera ATP en pequenas cantidades por fosforilaci\u00f3n a nivel de substrato na cal non interv\u00e9n a quimiosmose.\nQuimiosmose en plantas.\nAdemais da quimiosmose mitocondrial, nas plantas as reacci\u00f3ns da fase luminosa da fotos\u00edntese xeran enerx\u00eda mediante quimiosmose. Nos tilacoides, a clorofila perde electr\u00f3ns ao ser excitada ou enerxizada pola luz. O electr\u00f3n \u00e9 transportado por unha cadea de transportadores de electr\u00f3ns \u00e1 vez que estes bombean prot\u00f3ns cara ao interior do tilacoide, onde se acumulan (xunto cos procedentes da rotura da auga na fot\u00f3lise da auga da fotos\u00edntese). Os electr\u00f3ns rec\u00f3lleos o NADP+ (que forma NADPH). A auga c\u00e9delle \u00e1 clorofila os electr\u00f3ns que perdeu ao darlle a luz, e neste proceso a mol\u00e9cula de auga rompe (fot\u00f3lise) xerando ox\u00edxeno (que se desprende) e prot\u00f3ns (que contrib\u00faen ao gradiente do tilacoide). A acumulaci\u00f3n de prot\u00f3ns dentro do tilacoide xera un potencial de membrana; estes prot\u00f3ns saen a trav\u00e9s da ATP sintase da membrana tilacoidal, que se activa xerando ATP. Este proceso co\u00f1\u00e9cese como fotofosforilaci\u00f3n.\nQuimiosmose en bacterias.\nAs bacterias tam\u00e9n poden utilizar a quimiosmose para xerar ATP. Te\u00f1en cadeas de transporte de electr\u00f3ns e ATP sintases nas s\u00faas membranas plasm\u00e1ticas, que bombean prot\u00f3ns cara ao exterior e sintetizan ATP, respectivamente, por un mecanismo quimiosm\u00f3tico similar ao mitocondrial. Ademais, bacterias fotosint\u00e9ticas como as cianobacterias e outras crean ATP por un mecanismo similar ao da fotofosforilaci\u00f3n dos cloroplastos. De feito, crese que as mitocondrias e os cloroplastos se formaron por endosimbiose de bacterias que pod\u00edan respirar ou fotosintetizar utilizando a quimiosmose (ver eucariox\u00e9nese).\nNas halobacterias hai un acoplamento quimiosm\u00f3tico especial entre a bacteriorrodopsina, que capta luz e bombea prot\u00f3ns f\u00f3ra da c\u00e9lula, e a produci\u00f3n de ATP."}
{"id": "287202", "revid": "27155", "url": "https://gl.wikipedia.org/wiki?curid=287202", "title": "Peter Dennis Mitchell", "text": ""}
{"id": "287203", "revid": "98629", "url": "https://gl.wikipedia.org/wiki?curid=287203", "title": "Sabrina (filme de 1995)", "text": "Sabrina \u00e9 un filme estadounidense dirixido por Sydney Pollack que se estreou en 1995. Est\u00e1 protagonizado por Harrison Ford como Linus Larrabee, Julia Ormond como Sabrina e Greg Kinnear (no seu primeiro papel principal) como David Larrabee.\n\u00c9 un remake do filme hom\u00f3nimo de 1954, protagonizado por Humphrey Bogart, Audrey Hepburn e William Holden, que a s\u00faa vez estaba baseado na obra \"Sabrina Fair\".\nSinopse.\nSabrina Fairchild (Julia Ormond), a filla do chofer da adi\u00f1eirada familia dos Larrabee, sempre se sentiu fascinada polos irm\u00e1n Larrabee dende pequena, especialmente por David. Convertida xa nunha moza, grazas \u00f3s aforros do seu pai, marcha a Par\u00eds. Cando volve \u00f3s Estados Unidos, transformouse nunha fermosa e sofisticada rapaza que engaiola a David at\u00e9 tal punto que el est\u00e1 disposto a romper o seu compromiso matrimonial cunha millonaria. Pero Linus (Harrison Ford), o irm\u00e1n m\u00e1is vello, pechou un trato comercial co pai da noiva de David e non est\u00e1 disposto a que ningu\u00e9n interfira nos seus negocios."}
{"id": "287204", "revid": "25871", "url": "https://gl.wikipedia.org/wiki?curid=287204", "title": "Telenor Denmark", "text": "Telenor Denmark \u00e9 unha compa\u00f1\u00eda de telefon\u00eda m\u00f3bil danesa cunha base de clientes superior os 1.400.000. Desde o 12 de febreiro de 2004, foi unha subsidiaria da compa\u00f1\u00eda de telefon\u00eda m\u00f3bil noreguesa Telenor. Antes do 15 de xu\u00f1o do ano 2009 era co\u00f1ecida co nome de Sonofon.\nSonofon e Cybercity un\u00edronse no ano 2006 para formar unha alianza. Desde o 15 de xu\u00f1o de 2009 as d\u00faas marcas un\u00edronse e cambiaron o nome ao de Telenor].\nHistoria.\nCybercity iniciou unha cooperaci\u00f3n estreita con Sonofon, compartindo a s\u00faa sede en Frederikskaj, Copenhague (onde Sonofon ti\u00f1a as s\u00faas oficinas aloxadas), esta cooperaci\u00f3n estreita chegou tan lonxe como que tam\u00e9n ti\u00f1a traballadores contratados de Sonofon ademais dalg\u00fans departamentos de atenci\u00f3n ao cliente.\nEn maio de 2007, Telenor anunciou a compra do seu competidor ISP Tele2, trala aprobaci\u00f3n da comisi\u00f3n danesa do monopolio da compra de Tele2 por parte de Telenor. M\u00e1is tarde, a aprobaci\u00f3n foi anunciada \u00e1 prensa.\nCybercity era o nome que ti\u00f1a a compa\u00f1\u00eda para vender as li\u00f1as de internet propiedade de Telenor. A compa\u00f1\u00eda chegaba a toda Dinamarca coa s\u00faa rede de internet, e daba servizo tanto a clientes particulares como \u00f3s de empresas. Contaba con m\u00e1is de 380 empregados."}
{"id": "287205", "revid": "89787", "url": "https://gl.wikipedia.org/wiki?curid=287205", "title": "C\u00e9sar Cort", "text": "C\u00e9sar Cort Bot\u00ed nado en Alcoi en 1893 e finado en Alacant o 14 de xullo de 1978 foi un enxe\u00f1eiro e urbanista espa\u00f1ol.\nTraxectoria.\nEstudou Enxe\u00f1er\u00eda Industrial e Arquitectura en Madrid, titul\u00e1ndose en 1916. Iniciouse na docencia en 1918 na Escuela Superior de Arquitectura de Madrid, ocupando o posto ata a promulgaci\u00f3n da Ley del Suelo en 1956. Foi o primeiro catedr\u00e1tido de urbanismo en Espa\u00f1a.\nDurante a Segunda Rep\u00fablica foi concelleiro mon\u00e1rquico liberal no concello de Madrid. Foi encarcerado durante a guerra civil e a s\u00faa biblioteca desapareceu. Trala guerra formou parte do Servizo Nacional de Rexi\u00f3ns Devastadas e do Instituto de Vivenda.\nObra.\nParticipou activamente no planeamento urban\u00edstico de cidades de Espa\u00f1a:"}
{"id": "287206", "revid": "98629", "url": "https://gl.wikipedia.org/wiki?curid=287206", "title": "Telenor Hungr\u00eda", "text": "Telenor Magyarorsz\u00e1g (en galego, Telenor Hungr\u00eda) (antigamente \"Pannon\" e \"Pannon GSM\") \u00e9 a segunda compa\u00f1\u00eda m\u00e1is grande de telefon\u00eda m\u00f3bil en Hungr\u00eda. \nTelenor Hungary Ltd. foi fundada como \"Pannon GSM Telecommunications Ltd.\" no ano 1994. Xa no ano 2003, a compa\u00f1\u00eda pasou a ser completamente da propiedade de Telenor.\nHistoria.\nEn novembro do ano 1993 Pannon GSM Telecommunications Ltd. asinou o acordo da concesi\u00f3n do inicio das actividades, foille concedida, e en marzo do ano seguinte comezou a operar na frecuencia de 900 MHz. No ano 1999 a compa\u00f1\u00eda ga\u00f1ou o concurso para a banda de frecuencia 1.800\u00a0MHz. En novembro do 2000 comezou a operar na frecuencia de 1.800\u00a0MHz en Budapest, e en marzo do ano 2001, en todo o pa\u00eds.\nA cobertura chega ao 99% de Hungr\u00eda. A empresa ten 13 centros de conmutaci\u00f3n, m\u00e1is de 1500 estaci\u00f3ns de base e m\u00e1is de 1.700 empregados.\nNo ano 2001 tivo un beneficio de 132,8 bill\u00f3ns de flor\u00edns (HUF) e antes de impostos de 18,7 bill\u00f3ns de flor\u00edns (HUF).\nO 31 de xaneiro do ano 2003 a compa\u00f1\u00eda ti\u00f1a 2.627.000 de clientes representando o 40% do mercado da telefon\u00eda h\u00fangara, estando ese ano o mercado da telefon\u00eda h\u00fangara repartido entre tres compa\u00f1\u00edas.\nO 14 de febreiro de 2006, a compa\u00f1\u00eda cambiou a s\u00faa imaxe coorporativa \u00e1 marca de Pannon, mellorando deste modo a imaxe da empresa, en li\u00f1a coa nova identidade da corporaci\u00f3n Telenor.\nO 18 de maio do ano 2010, a compa\u00f1\u00eda cambiou o seu nome ao de Telenor."}
{"id": "287207", "revid": "89787", "url": "https://gl.wikipedia.org/wiki?curid=287207", "title": "M\u00f3nica Oltra", "text": "M\u00f3nica Oltra Jarque, nada en Neuss (Alema\u00f1a Occidental) o 20 de decembro de 1969, \u00e9 unha pol\u00edtica do Pa\u00eds Valenciano.\nTraxectoria.\nEn 2014 era a l\u00edder e unha das voceiras de Iniciativa del Poble Valenci\u00e0 (IdPV) e da Coalici\u00f3 Comprom\u00eds, pola que \u00e9 deputada por Valencia nas Cortes Valencianas dende 2007. Licenciada en Dereito pola Universidade de Valencia, compaxina o seu labor de deputada coa avogac\u00eda."}
{"id": "287208", "revid": "98629", "url": "https://gl.wikipedia.org/wiki?curid=287208", "title": "John Legend", "text": "John Legend, nado en Springfield, Ohio, o 28 de decembro de 1978, \u00e9 un cantante de R&amp;B, compositor e pianista, ga\u00f1ador de nove premios Grammy e cunha estrela no \"Songwriters Hall of Fame\". En 2004 lanzou o seu \u00e1lbum de estrea \"Get Lifted\".\nBiograf\u00eda.\nNa facultade participou nun grupo de jazz chamado \"Counterparts\". Terminou a facultade en 1999 e comezou a compor as s\u00faas propias canci\u00f3ns e gravou dous \u00e1lbums independentes que eran vendidos nos seus concertos: \"John Stephens\" (2000) e \"Live at Jimmy Uptown\" (2001). Fixo intervenci\u00f3ns en \u00e1lbums de cantantes como Alicia Keys e Jay-Z.\nTam\u00e9n participou no \u00e1lbum \"How I Got Over (2010)\" do grupo de rap americano, The Roots."}
{"id": "287209", "revid": "98629", "url": "https://gl.wikipedia.org/wiki?curid=287209", "title": "Operaci\u00f3n Marxe Protectora", "text": "A Operaci\u00f3n Marxe Protectora (en , \"Mivtza' Tzuk Eitan\") e \u00e1s veces tam\u00e9n co\u00f1ecida como guerra de Gaza de 2014, foi unha operaci\u00f3n militar lanzada por Israel o 8 de xullo de 2014 na Franxa de Gaza controlada por Hamas. Despois do secuestro e asasinato de tres adolescentes israel\u00eds por membros de Hamas, as Forzas de Defensa de Israel levaron a cabo \"Operaci\u00f3n Gardi\u00e1n do Irm\u00e1n\" para deter os l\u00edderes militantes, e Hamas lanzou foguetes cara a Israel comezando un conflito de sete semanas. Foi un dos conflitos entre Palestina e Israel con maior n\u00famero de mortos en d\u00e9cadas. A combinaci\u00f3n de ataques a\u00e9reos e bombardeos terrestres israel\u00eds e os foguetes palestinos provocaron milleiros de mortes, a gran maior\u00eda delas entre os palestinos de Gaza.\nA operaci\u00f3n israel\u00ed foi dese\u00f1ada para deter o lanzamento de foguetes dende Gaza a Israel, o cal se incrementou despois dunha ofensiva israel\u00ed contra Hamas en Cisxordania por mor do secuestro a asasinato de tres adolescentes o 12 de xu\u00f1o a mans de dous membros de Hamas. Pola contra, os obxectivos de Hamas eran facer presi\u00f3n internacionalmente que obrigase a Israel a erguer o bloqueo da Franxa de Gaza, rematar coa ofensiva de Israel, obt\u00e9n un terceiro implicado para controlar e garantir o cumprimento dun cesamento do fogo, a liberaci\u00f3n dos prisioneiros palestinos e superar o illamento pol\u00edtico. De acordo coa BBC, en resposta \u00f3 lanzamento de foguetes dende a Franxa de Gaza, Israel lanzou ataques a\u00e9reos sobre Gaza."}
{"id": "287210", "revid": "6232758", "url": "https://gl.wikipedia.org/wiki?curid=287210", "title": "Xeira", "text": "Xeira foi unha organizaci\u00f3n pol\u00edtica da mocidade comunista galega que se definiu como marxista-leninista e independentista. O seu partido de referencia foi a Frente Popular Galega. A organizaci\u00f3n foi disolta en 2021.\nHistoria.\nXeira foi fundada o 21 de decembro de 2013 tras a culminaci\u00f3n do Proceso MIR que sucedeu \u00e1 ruptura de Adiante o 11 de novembro do mesmo ano. En abril de 2017 celebrou o seu II Congreso Nacional.\nA organizaci\u00f3n establec\u00eda as s\u00faas bases segundo \"a Independencia Nacional en forma de Rep\u00fablica Galega, a superaci\u00f3n do Patriarcado e a construci\u00f3n do Socialismo e do Comunismo no mundo\".\nNo ano 2018 o seu secretario xeral Brais Borrajo foi acusado por parte dunha militante de violaci\u00f3n o que levou a destapar numerosos casos de acoso cara militantes e exmilitantes desta organizaci\u00f3n.\nEn xaneiro de 2021, un sector da militancia abandonou a organizaci\u00f3n xuvenil, ficando na FPG ata a celebraci\u00f3n do seu noveno congreso, no que intentaron conformar unha candidatura alternativa \u00e1 lista proposta polo central da organizaci\u00f3n. Finalmente, esta \u00faltima lista foi a ga\u00f1adora do congreso, sendo elixida secretaria xeral da FPG Oriana M\u00e9ndez. Xeira pasou a disolverse ent\u00f3n no seo da FPG.\nOrganizaci\u00f3n interna.\nXeira \u00e9 unha organizaci\u00f3n marxista-leninista, baseada no centralismo democr\u00e1tico, que se organiza en grupos comarcais cuxo \u00f3rgano de direcci\u00f3n \u00e9 o Comit\u00e9 Central"}
{"id": "287211", "revid": "89787", "url": "https://gl.wikipedia.org/wiki?curid=287211", "title": "Cadea perpetua (filme)", "text": "Cadea perpetua (en ) \u00e9 un filme estadounidense estreado en 1994, dirixido e escrito por Frank Darabont. \u00c9 unha adaptaci\u00f3n da novela de 1982 de Stephen King titulada \"Rita Hayworth and Shawshank Redemption\". Narra a historia de Andy Dufresne (Tim Robbins), un banqueiro sentenciado a cadea perpetua na Penitenciar\u00eda Estatal de Shawshank polo asasinato da s\u00faa muller e do amante desta, malia declararse inocente do feito. Pasa 19 anos no c\u00e1rcere, onde traba amizade con outro preso, o contrabandista Ellis Boyd \"Red\" Redding. Amais, conv\u00e9rtese nunha peza instrumental dunha operaci\u00f3n de lavado de cartos liderada polo alcaide Samuel Norton (Bob Gunton), a quen deixa a descuberto perante as autoridades tras fuxir da prisi\u00f3n. William Sadler, Clancy Brown, Gil Bellows, e James Whitmore son outros dos actores principais do filme.\nDarabont adquiriu os dereitos da historia de Stephen King en 1987, mais o desenvolvemento do filme non comezou ata cinco anos despois cando escribiu o gui\u00f3n do mesmo nun per\u00edodo de oito semanas. D\u00faas semanas despois de enviarlle o gui\u00f3n \u00f3 estudio de Castle Rock Entertainment, Darabont conseguiu un orzamento de 25 mill\u00f3ns de d\u00f3lares para o filme, que comezou a s\u00faa preproduci\u00f3n en xaneiro de 1993. Malia que o filme est\u00e1 ambientado en Maine, a rodaxe principal tivo lugar entre xu\u00f1o e agosto de 1993 case na s\u00faa totalidade en Mansfield, Ohio, co Reformatorio Estatal de Ohio como localizaci\u00f3n para o c\u00e1rcere ficticio de Shawshank. A banda sonora do filme \u00e9 obra de Thomas Newman.\nMalia recibir cr\u00edticas positivas trala s\u00faa estrea, en particular pola s\u00faa historia e polas actuaci\u00f3ns de Robbins e Freeman, o filme non foi un \u00e9xito de recadaci\u00f3n nos cinemas, con s\u00f3 uns 16 mill\u00f3ns de d\u00f3lares mentres estivo nos cinemas. Daquela cit\u00e1ronse varios motivos para explicar este feito. Entre outros, aleg\u00e1base a competici\u00f3n de filmes de \u00e9xito comercial como \"Pulp Fiction\" e \"Forrest Gump\", a pouca popularidade dos filmes de tem\u00e1tica penitenciaria, a falta de personaxes femininas e incluso o propio t\u00edtulo do filme, xa que se consideraba confuso para a audiencia. Por\u00e9n, o filme recibiu m\u00faltiples nomeamentos para varios premios, inclu\u00edndo sete nomeamentos \u00f3s Premios \u00d3scar. Tras isto o filme reestreouse nos cinemas estadounidenses, o que fixo que en combinaci\u00f3n cos ingresos internacionais a recadaci\u00f3n do filme acadase finalmente os 58,3 mill\u00f3ns de d\u00f3lares.\nNos Estados Unidos distribu\u00edronse m\u00e1is de 320.000 copias en VHS do filme, e grazas \u00f3s nomeamentos recibidos e \u00f3 boca a boca converteuse nun dos filmes m\u00e1is alugados de 1995 no pa\u00eds. Turner Broadcasting System obtivo os dereitos de emisi\u00f3n do filme tras adquirir a produtora Castle Rock, co que se emitiu decote dende 1997 na canle TNT. Isto axudou a incrementar a s\u00faa popularidade, e a cr\u00edtica consid\u00e9rao un dos mellores filmes da d\u00e9cada de 1990. En 2015 a Biblioteca do Congreso dos Estados Unidos seleccionou o filme para a s\u00faa preservaci\u00f3n no National Film Registry pola s\u00faa \"importancia cultural, hist\u00f3rica ou est\u00e9tica\".\nEstreouse en galego o 2 de xu\u00f1o de 2021 a trav\u00e9s da TVG.\nSinopse.\nEn 1947 en Portland, Maine, o banqueiro Andy Dufresne \u00e9 declarado culpable de asasinar a s\u00faa muller e o amante desta. \u00c9 sentenciado a dobre cadea perpetua no C\u00e1rcere Estatal de Shawshank. Al\u00ed traba amizade con Ellis \"Red\" Redding, un preso contrabandista que est\u00e1 a cumprir cadea perpetua. Red cons\u00e9guelle a Andy un martelo de xe\u00f3logo para tallar unhas pezas de xadrez e un gran p\u00f3ster de Rita Hayworth que colga na s\u00faa cela. Mentres est\u00e1 a traballar na lavandar\u00eda da prisi\u00f3n, a banda co\u00f1ecida como \"The Sisters\" liderada por Bogs ataca e viola a Andy de forma regular.\nEn 1949 Andy escoita o capit\u00e1n dos gardas, Byron Hadley, queixarse sobre os impostos dunha herdanza que ten que pagar, e ofr\u00e9cese a axudalo a agochar os cartos de forma legal. Tras un ataque por parte de The Sisters que case mata a Andy, Hadley d\u00e1lle unha malleira a Bogs deix\u00e1ndoo malferido. Tras isto trasladan a Bogs a outra prisi\u00f3n e non volven atacar a Andy. O alcaide Samuel Norton re\u00fanese con Andy e reas\u00edgnao \u00e1 librar\u00eda da prisi\u00f3n como axudante do anci\u00e1n preso Brooks Hatlen. Andy comeza a tratar cuesti\u00f3ns financeiras con outros traballadores da prisi\u00f3n, con gardas doutras prisi\u00f3ns e co propio alcaide. Comeza tam\u00e9n a escribir cartas semanais \u00e1 lexislatura do estado solicitando fondos para mellorar a decadente biblioteca da prisi\u00f3n.\nBrooks sae en liberdade condicional en 1954 tras 50 anos en prisi\u00f3n, mais non \u00e9 capaz de afacerse \u00f3 mundo exterior e finalmente suic\u00eddase colg\u00e1ndose cunha corda. A lexislatura env\u00eda unha doaz\u00f3n para a biblioteca da prisi\u00f3n que incl\u00fae unha gravaci\u00f3n de \"Le nozze di Figaro\". Andy reproduce o fragmento \"Sull'aria...che soave zeffiretto\" polo sistema de megafon\u00eda da prisi\u00f3n, e o alcaide cast\u00edgao a pasar un tempo en illamento. Tras sa\u00edr deste, Andy expl\u00edcalle a Red que a esperanza \u00e9 o que o axuda a seguir adiante, un concepto que Red descarta. En 1963 Norton comeza a explotar os reclusos para obras de traballo p\u00fablico. Obt\u00e9n beneficios \u00f3 eliminar traballos cualificados e aceptar subornos. Andy oc\u00fapase de lavar os cartos do alcaide usando o alias \"Randall Stephens\".\nTommy Williams chega \u00e1 prisi\u00f3n en 1965 cumprindo unha condena por roubo. Faise amigo de Andy e Red, e Andy ax\u00fadao a aprobar o seu exame do sistema GED. Un ano despois Tommy c\u00f3ntalle a Red e a Andy que o seu compa\u00f1eiro de cela noutra prisi\u00f3n afirmara ser o responsable dos asasinatos polos que Andy fora condenado. Andy f\u00e1lalle a Norton desta nova informaci\u00f3n, pero este rexeita escoitalo e volve a envialo a illamento cando Andy menciona o branqueo de capital. Norton ord\u00e9nalle a Hadley que mate a Tommy fac\u00e9ndoo pasar por un intento de fuga. Andy intenta deixar o lavado de cartos, mais cede ante a presi\u00f3n de Norton, quen ameaza con destru\u00edr a biblioteca, eliminar a protecci\u00f3n que lle dan os gardas e trasladalo a unha cela con condici\u00f3ns moito peores. Andy sae do illamento tras dous meses e conf\u00e9salle a Red que so\u00f1a con vivir en Zihuatanejo, unha vila costeira en M\u00e9xico. Red prom\u00e9telle que se alg\u00fan d\u00eda sae de prisi\u00f3n viaxar\u00e1 ata un campo de feo espec\u00edfico preto de Buxton e procurar\u00e1 un paquete soterrado al\u00ed por Andy. Red preoc\u00fapase polo benestar de Andy, especialmente cando este lle pide a outro preso unha corda de dous metros.\nDurante a revisi\u00f3n dos gardas \u00f3 d\u00eda seguinte, os gardas atopan a cela de Andy baleira. Norton, enfadado, lanza unha pedra a un p\u00f3ster de Raquel Welch colgado na parede da cela por Andy, revelando un t\u00fanel que Andy cavara co seu martelo de xe\u00f3logo durante os \u00faltimos 19 anos. A noite anterior Andy usara a corda para escapar polo t\u00fanel e para atravesar unha tubaxe de augas residuais, levando consigo un traxe, uns zapatos e o caderno de contas de Norton, que conti\u00f1a probas do seu branqueo de cartos. Andy utiliza a identidade falsa de Randall Stephens para sacar os cartos branqueados de varios bancos, e env\u00edalle por correo o caderno xunto con outras probas da corrupci\u00f3n e dos asasinatos que tiveron lugar en Shawshank a un xornal local. A polic\u00eda estatal chega a Shawshank e prende a Hadley, mentres que Norton se suicida dun disparo para evitar o arresto.\nTras sufrir unha condena de 40 anos, Red recibe finalmente a condicional. C\u00fastalle adaptarse \u00e1 vida f\u00f3ra da prisi\u00f3n e teme non conseguilo nunca. Recordando a promesa que lle fixera a Andy, viaxa ata Buxton e atopa unha caixa agochada \u00f3 p\u00e9 dunha \u00e1rbore que cont\u00e9n cartos e unha carta de Andy na que este lle pide que viaxe ata Zihuatanejo. Red viola a s\u00faa condicional viaxando ata Fort Hancock, Texas, e cruzando al\u00ed a fronteira con M\u00e9xico, admitindo que finalmente sente esperanza. Atopa a Andy nunha praia en Zihuatanejo, o que resulta na feliz reuni\u00f3n dos dous vellos amigos.\nElenco.\nOs principais actores e personaxes do filme son:\nOutros dos actores e personaxes do filme son: Mark Rolston como Bogs Diamond, o l\u00edder da banda \"The Sisters\", un violador de presos; Jeffrey DeMunn como o fiscal no xu\u00edzo de Andy Dufresne; Ned Bellamy e Don McManus como os gardas Youngblood e Wiley respectivamente; e Dion Anderson como Head Bull Haig. Renee Blaine representa a muller de Andy, mentres que Scott Mann representa o amante desta, Glenn Quentin, un instrutor de golf. Frank Medrano act\u00faa no papel de Fat Ass, un dos novos presos compa\u00f1eiros de Andy que recibe unha malleira de morte por parte de Hadley, mentres que Bill Bolender act\u00faa no papel de Elmo Blatch, un preso que poder\u00eda ser o verdadeiro responsable dos crimes polos que Andy recibe a condena.\nAn\u00e1lise.\nSegundo Mark Kermode, a interpretaci\u00f3n do filme pode basearse no misticismo cristi\u00e1n. Andy representa unha figura mesi\u00e1nica como Xesucristo, do que Red afirma nos primeiros momentos do filme que ten unha aura que o arrodea e o protexe de Shawshank. A escena na que Andy e outros presos alcatranan o teito da prisi\u00f3n pode verse como unha recreaci\u00f3n da \u00daltima Cea, na que Andy consegue cervexa para os doce presos (representando os ap\u00f3stolos) e Red descr\u00edbeos como \"os se\u00f1ores de toda a creaci\u00f3n\", invocando a bendici\u00f3n de Xes\u00fas. O director Frank Darabont afirmou que esta non fora a s\u00faa intenci\u00f3n deliberada, sen\u00f3n que intentara que a audiencia procurase o seu propio significado no filme. O descubrimento da gravaci\u00f3n de \"Le nozze di Figaro\" descr\u00edbese no gui\u00f3n do filme como algo semellante \u00f3 descubrimento do Santo Graal, provocando que t\u00f3dolos presos paren de traballar e que os que est\u00e1n na enfermar\u00eda se ergan das s\u00faas camas.\nNunha das primeiras escenas do filme o alcaide Norton cita a Xesucristo para describirse a si mesmo, dicindo \"Son a luz do mundo\", declar\u00e1ndose como o salvador de Andy. Por\u00e9n, segundo Kermode esta descrici\u00f3n pode facer referencia tam\u00e9n a Lucifer, o portador da luz. Seguindo esta interpretaci\u00f3n, o fil\u00f3sofo Alexander Hooke indica que o alcaide non imp\u00f3n as normas xerais da lei, procurando impo\u00f1er as s\u00faas propias normas e castigos segundo o seu propio criterio, convert\u00e9ndose el mesmo na propia lei e emulando o comportamento de Sat\u00e1n. Kermode indica que o alcaide tam\u00e9n se pode comparar co 37\u00ba presidente dos Estados Unidos, Richard Nixon, xa que a s\u00faa aparencia e discurso semellan emular o deste, e Norton proxecta unha imaxe de home sagrado que sermona \u00e1s masas serv\u00eds \u00f3 mesmo tempo que dirixe operaci\u00f3ns corruptas.\nSegundo Kermode, Zihuatanejo interpr\u00e9tase como unha analox\u00eda do ceo ou do para\u00edso. No filme Andy describe a vila como un lugar sen memoria, que lle ofrece a absoluci\u00f3n dos seus pecados esquec\u00e9ndose deles ou permitindo que os leve o Oc\u00e9ano Pac\u00edfico. A posibilidade de escapar a Zihuatanejo s\u00f3 se referencia no filme tras admitir Andy a culpa pola morte da s\u00faa muller. De forma semellante, Red s\u00f3 consegue a liberdade cando acepta que xa non pode salvarse a si mesmo ou expiar os seus pecados. Freeman describiu a historia de Red como unha historia de salvaci\u00f3n, xa que non \u00e9 inocente dos seus crimes, a diferenza da de Andy, quen atopa a redenci\u00f3n. Malia que as interpretaci\u00f3ns cristi\u00e1s comparan a Zihuatanejo co ceo, segundo Kermode tam\u00e9n pode interpretarse como unha forma de culpabilidade \"nietzscheana\" afastada das noci\u00f3ns tradicionais do ben e do mal, onde a amnesia que se ofrece \u00e9 a destruci\u00f3n en lugar do perd\u00f3n do pecado, o que implica que o obxectivo de Andy \u00e9 secular e ate\u00edstico. Da mesma forma que Andy pode interpretarse como unha figura an\u00e1loga a Xesucristo, tam\u00e9n pode verse como un profeta do estilo de Zarathustra, que ofrece unha sa\u00edda por medio da educaci\u00f3n e da experiencia da liberdade. Roger Ebert argumentou que \"The Shawshank Redemption\" \u00e9 unha alegor\u00eda sobre a importancia de manter o sentimento de autoestima cando se est\u00e1 nunha posici\u00f3n sen esperanza, e que a integridade de Andy \u00e9 unha das tem\u00e1ticas importantes do filme.\nTim Robbins declarou que o concepto de Zihuatanejo resoa coa audiencia xa que representa unha v\u00eda de escape posible tras sobrevivir durante moitos anos no \"c\u00e1rcere\" que un se atope, sexa unha mala relaci\u00f3n, traballo ou contorna, recalcando a importancia da existencia dun lugar coma este para as persoas. Isaac M. Morehouse suxeriu que o filme fornece unha grande ilustraci\u00f3n de como os caracteres das persoas poden ser libres incluso en prisi\u00f3n, ou estar presos incluso cando est\u00e1n libres, dependendo da perspectiva que se tome da vida.\nKermode indicou que hai moitos elementos no filme que se poden considerar como tributos \u00f3 poder do cinema. No teatro da prisi\u00f3n os presos ven o filme \"Gilda\" (1946), a\u00ednda que orixinalmente a escena estaba planeada para inclu\u00edr o filme \"A fin de semana perdida\" (1945). Segundo Kermode, a capacidade de intercambio dos filmes usados no teatro da prisi\u00f3n suxire que \u00e9 a experiencia cinem\u00e1tica e non a tem\u00e1tica dos filmes o que resulta chave para a escena, permit\u00edndolles \u00f3s presos escapar da realidade da s\u00faa situaci\u00f3n. Inmediatamente despois desta escena, Andy \u00e9 atacado na sala de proxecci\u00f3n e utiliza un rolo de cinta para defenderse dos seus atacantes, e \u00f3 final do filme Andy atravesa o t\u00fanel escavado na s\u00faa cela, agochado por un p\u00f3ster dunha actriz para escapar da prisi\u00f3n de Shawshank.\nA relaci\u00f3n entre Andy e Red describiuse como unha historia de amor non sexual entre dous homes, que segundo Kermode poucos outros filmes ofrecen, onde a amizade non se constr\u00fae en base a compartir aventuras, a persecuci\u00f3ns de coches ou \u00f3 desenvolvemento de relaci\u00f3ns con mulleres. Alexander Hooke argumentou que a verdadeira liberdade de Andy e Red \u00e9 a s\u00faa amizade, sendo capaces de compartir a ledicia e o humor entre eles.\nProduci\u00f3n.\nDesenvolvemento.\nA primeira colaboraci\u00f3n de Darabont co autor Stephen King foi en 1983 na adaptaci\u00f3n a curtametraxe de \"The Woman in the Room\", adquirindo os dereitos da historia por 1 d\u00f3lar, o sistema co\u00f1ecido como \"Dollar Deal\" que King utilizaba para axudar a novos directores a aumentar o seu curr\u00edculo realizando adaptaci\u00f3ns das s\u00faas historias curtas. Tras recibir a s\u00faa primeira acreditaci\u00f3n como guionista en 1987 por \"\", Darabont conseguiu uns 5\u00a0000 d\u00f3lares para adquirir os dereitos da adaptaci\u00f3n de \"Rita Hayworth and Shawshank Redemption\", unha novela curta de 96 p\u00e1xinas da colecci\u00f3n de 1982 de Stephen King titulada \"Different Seasons\".\nCinco anos despois Darabont escribiu o gui\u00f3n nun per\u00edodo de oito semanas, expandindo varios elementos da historia de King. Brooks, que na novela \u00e9 un personaxe menor que falece nun asilo, pasou a ser un personaxe tr\u00e1xico que eventualmente se suicida. Tommy, que na novela intercambia as probas que exoneran a Andy por un traslado a unha mellor prisi\u00f3n, \u00e9 asasinado no filme baixo ordes do alcaide Norton, quen \u00e1 s\u00faa vez \u00e9 un personaxe composto por caracter\u00edsticas de varios alcaides da historia de King. Darabont optou por crear un \u00fanico alcaide que servir\u00eda como o principal antagonista. Darabont indicou que para o filme se inspirou nas obras do director Frank Capra, inclu\u00edndo \"Mr. Smith Goes to Washington\" (1939) e \"Que fermoso \u00e9 vivir\" (1946), describ\u00edndoas como relatos fant\u00e1sticos, cualificando \"The Shawshank Redemption\" como tal en lugar de como un filme de prisi\u00f3ns. Citou tam\u00e9n \"Un dos nosos\" (1990) como inspiraci\u00f3n para o uso do di\u00e1logo para ilustrar o paso do tempo no gui\u00f3n. King nunca fixo efectivo o cheque de 5.000 d\u00f3lares de Darabont polos dereitos da historia, devolv\u00e9ndollo posteriormente enmarcado xunto a unha nota na que dic\u00eda: \"En caso de que algunha vez necesites di\u00f1eiro para unha fianza. Con amor, Steve\".\nNaquel momento os filmes de tem\u00e1tica carceraria non estaban considerados como posibles \u00e9xitos de recadaci\u00f3n. Por\u00e9n, a produtora de Castle Rock Entertainment Liz Glotzer leu o gui\u00f3n, e por mor do seu interese nas historias de prisi\u00f3ns e a s\u00faa reacci\u00f3n \u00f3 gui\u00f3n acabou por ameazar coa s\u00faa renuncia se Castle Rock non produc\u00eda o filme. \u00d3 director e cofundador de Castle Rock Rob Reiner tam\u00e9n lle gustou o gui\u00f3n, ofrec\u00e9ndolle a Darabont entre 2,4 e 3 mill\u00f3ns de d\u00f3lares para que lle permitise dirixir o filme. Reiner, quen previamente adaptara a novela curta de 1982 de Stephen King titulada \"The Body\" no filme de 1986 \"Stand by Me\", ti\u00f1a planeado seleccionar a Tom Cruise no papel de Andy e a Harrison Ford no de Red.\nCastle Rock ofreceuse a financiar calquera outro filme que Darabont desexase desenvolver. Darabont chegou a considerar esta oferta, considerando que elevar\u00eda o seu status dentro da industria e que Castle Rock poder\u00eda despedilo contractualmente e darlle o filme a Reiner de calquera outra forma. Por\u00e9n, decidiu manterse como o director, afirmando nunha entrevista de 2014 para a revista \"Variety\": \"podes continuar a pospo\u00f1er os teus so\u00f1os a cambio de di\u00f1eiro e, xa sabes, morrer sen nunca ter feito aquilo que te propuxeches facer\". Reiner finalmente actuou como mentor de Darabont no proxecto. D\u00faas semanas despois de presentarlle o gui\u00f3n a Castle Rock, Darabont conseguira un orzamento de 25 mill\u00f3ns de d\u00f3lares para realizar o filme, cun salario de guionista e director duns 750\u00a0000 d\u00f3lares m\u00e1is unha porcentaxe dos beneficios netos, e a preproduci\u00f3n deu comezo en xaneiro de 1993.\nEscolla dos actores.\nFreeman foi seleccionado a suxesti\u00f3n da produtora Liz Glotzer, ignorando a descrici\u00f3n do personaxe na novela orixinal como un irland\u00e9s branco alcumado \"Red\". No filme o personaxe de Freeman fai alusi\u00f3n a esta escolla cando Andy lle pregunta por que lle chaman Red, respondendo: \"Quizais sexa porque son irland\u00e9s\". Freeman decidiu non investigar o seu papel, afirmando que \"representar o papel de algu\u00e9n que est\u00e1 preso non require ning\u00fan co\u00f1ecemento espec\u00edfico sobre o encarceramento... porque os homes non cambian. En canto est\u00e1s nesa situaci\u00f3n, simplemente tes que axustarte a calquera situaci\u00f3n na que te atopes\".\nNun primeiro momento Darabont considerou alg\u00fans dos seus actores favoritos como Gene Hackman e Robert Duvall para o papel de Andy Dufresne, mais estes non estaban dispo\u00f1ibles naquel momento. Tam\u00e9n tiveron en consideraci\u00f3n a Clint Eastwood e Paul Newman para este papel. Ofrec\u00e9uselle a Tom Cruise, a Tom Hanks e a Kevin Costner. Hanks rexeitouno debido \u00f3 seu papel protagonista en \"Forrest Gump\", e Costner rexeitouno polo seu papel protagonista en \"Waterworld\". Durante distintas etapas do proceso o equipo de produci\u00f3n tam\u00e9n tivo en consideraci\u00f3n a Johnny Depp, a Nicolas Cage e a Charlie Sheen. Cruise chegou a asistir a sesi\u00f3ns de lectura do gui\u00f3n, mais rexeitou traballar \u00e1s ordes do ent\u00f3n inexperto Darabont. Darabont afirmou que seleccionou a Robbins tras ver a s\u00faa actuaci\u00f3n no filme de terror psicol\u00f3xico de 1990 \"Jacob's Ladder\". Trala s\u00faa escolla, Robbins insistiulle a Darabont que contratase o cinemat\u00f3grafo Roger Deakins, con quen Robbins xa traballara previamente en \"The Hudsucker Proxy\". Como preparaci\u00f3n para o papel, Robbins pasou tempo observando o comportamento de animais de zool\u00f3xico nas s\u00faas gaiolas, pasou unha tarde en illamento, conversou con varios prisioneiros e gardas e pasou varias horas esposado de mans e pernas.\nBrad Pitt foi seleccionado en primeira instancia para o papel do mozo preso Tommy, mais finalmente non aceptou o papel tralo seu \u00e9xito en \"Thelma e Louise\", polo que o debutante Gil Bellows foi finalmente seleccionado para este papel. Pola s\u00faa banda, James Gandolfini rexeitou representar o papel de Bogs, o violador de prisi\u00f3ns. Bob Gunton estaba rodando naquel ent\u00f3n o filme \"O demoledor\" (1993), e presentouse a unha audici\u00f3n para o papel do alcaide Norton. Para convencer o estudio de que Gunton era o axeitado para este papel, Darabont e o produtor Niki Marvin conseguiron que gravase unha proba de c\u00e1mara durante un d\u00eda libre da s\u00faa rodaxe d\"'O demoledor\", para a que lle conseguiron unha perruca xa que afeitara a cabeza para o seu papel nese filme.\nRepresentando o xefe dos gardas Byron Hadley, a produtora ofreceulle a Clancy Brown a oportunidade de conversar con antigos gardas de prisi\u00f3n, mais este declinou considerando que non ser\u00eda algo bo afirmar que o seu personaxe estaba inspirado nos oficiais de prisi\u00f3ns do estado de Ohio. William Sadler, quen representa a Heywood, afirmou que Darabont xa lle comentara a posibilidade de actuar no filme no ano 1989 durante a rodaxe da serie \"Tales from the Crypt\", onde era guionista. Alfonso Freeman, fillo de Morgan Freeman, fai un cameo como Red de mozo nas fotos policiais, e como un prisioneiro que lle berra \"peixe fresco\" a Andy durante a chegada deste a Shawshank. Entre os extras que se utilizaron no filme atop\u00e1base o antigo alcaide e varios antigos internos do reformatorio, as\u00ed como gardas en activo dun c\u00e1rcere pr\u00f3ximo \u00f3 reformatorio.\nRodaxe.\nCun orzamento de 25 mill\u00f3ns de d\u00f3lares, a rodaxe principal durou uns tres meses, entre xu\u00f1o e agosto de 1993. A rodaxe regular requiriu xornadas de 18 horas e seis d\u00edas a semana. Freeman describiu a rodaxe como tensa, afirmando: \"A maior\u00eda do tempo, a tensi\u00f3n estaba entre o elenco e o director. Recordo ter un mal momento co director, tiven varios deses\". Freeman indicou que Darabont requir\u00eda tomas m\u00faltiples de escenas que segundo Freeman non presentaban diferenzas discernibles. O propio Freeman negouse en ocasi\u00f3n a realizar as tomas adicionais, mentres que Robbins afirmou que os longos d\u00edas de traballo foran dif\u00edciles. Darabont declarou que o filme lle ensinara moito, afirmando: \"Un director realmente necesita ter un bar\u00f3metro interno para medir o que calquera actor determinado precisa\". Darabont tivo diferenzas tam\u00e9n con Deakins. Mentres que Darabont favorec\u00eda as tomas m\u00e1is esc\u00e9nicas, Deakins consideraba que non amosar o exterior da prisi\u00f3n engad\u00eda unha sensaci\u00f3n de claustrofobia, polo que cando se usara unha toma ampla esc\u00e9nica esta ter\u00eda m\u00e1is impacto.\nMarvin pasou cinco meses explorando prisi\u00f3ns polos Estados Unidos e o Canad\u00e1, procurando unha localizaci\u00f3n que tivese unha est\u00e9tica atemporal e que estivese completamente abandonada, para evitar a complexidade de rodar durante varias horas cada d\u00eda nunha prisi\u00f3n activa, coas dificultades de seguridade que isto supor\u00eda. Eventualmente acabou seleccionando o Reformatorio Estatal de Ohio en Mansfield como a ficticia Prisi\u00f3n Estatal de Shawshank en Maine, citando como motivo desta escolla os seus edificios de ladrillo e pedra de estilo g\u00f3tico. Tras case cen anos de uso, estas instalaci\u00f3ns foran pechadas tres anos antes, o d\u00eda de Noitevella de 1990, debido \u00e1s condici\u00f3ns inhumanas do centro.\nO reformatorio, dunhas 6 hect\u00e1reas e coa s\u00faa propia planta el\u00e9ctrica e granxa, foi parcialmente demolido pouco despois de finalizar a rodaxe, quedando s\u00f3 o edificio principal de administraci\u00f3n e dous bloques de celas. Varias das tomas interiores das instalaci\u00f3ns especializadas da prisi\u00f3n, como as salas de admisi\u00f3n e a oficina do alcaide, rod\u00e1ronse no propio reformatorio. As escenas interiores dos bloques de celas da prisi\u00f3n rod\u00e1ronse nun escenario constru\u00eddo dentro dunha f\u00e1brica abandonada pr\u00f3xima de Westinghouse Electric. Xa que Darabont quer\u00eda que as celas dos presos estivesen de fronte unha a outra, case t\u00f3dalas escenas do bloque de celas rod\u00e1ronse nun escenario constru\u00eddo para este fin na f\u00e1brica de Westinghouse, ag\u00e1s pola escena na que Elmo Blatch admite a culpabilidade dos crimes polos que Andy foi condenado, que se rodou nunha das propias celas do reformatorio. Tam\u00e9n se rodaron outras escenas en Mansfield e na vila veci\u00f1a de Ashland, Ohio. O carballo baixo o que Andy soterra a carta para Red estaba situado preto do Parque Estatal de Malabar Farm en Lucas, Ohio, mais este quedou destru\u00eddo en 2016.\nA escena da praia na que se re\u00fanen Andy e Red en Zihuatanejo, M\u00e9xico, rodouse realmente na illa de Saint Croix, unha das Illas Virxes Estadounidenses. A praia at\u00f3pase no Refuxio Nacional de Vida Salvaxe de Sandy Point, unha zona protexida para tartarugas mari\u00f1as de coiro. As escenas rodadas en Upper Sandusky inclu\u00edron a escena do taller de madeira na que Red e os seus compa\u00f1eiros escoitan o fragmento de \"Le nozze di Figaro\", e a escena inicial do patio rodouse no xulgado do condado de Wyandot. Outras localizaci\u00f3ns de rodaxe foron o Parque Estatal de Malabar Farm, Butler, Ohio representando a Buxton, Maine, e o edificio Bissman en Mansfield, que serviu como o hotel no que Brooks e Red permanecen trala s\u00faa liberaci\u00f3n.\nA\u00ednda que o filme presenta a Andy escapando a trav\u00e9s dunha tubaxe de residuos descrita no propio filme como un \"r\u00edo de merda\", na escena Robbins arrastrouse por unha mestura de auga, xarope de chocolate e serraduras. Segundo o dese\u00f1ador de produci\u00f3n Terence Marsh, o regato polo que emerxe Robbins estaba certificado como t\u00f3xico. Desta escena Robbins afirmou: \"Cando est\u00e1s a facer un filme, queres ser un bo soldado, non queres ser o que se interp\u00f3n no cami\u00f1o... polo que far\u00e1s cousas como actor que comprometen a t\u00faa sa\u00fade e benestar f\u00edsico.\" Para a escena na que Andy reproduce a m\u00fasica pola megafon\u00eda da prisi\u00f3n, foi idea do propio Robbins que Andy subise o volume en lugar de apagar a m\u00fasica cando llo ordenan os gardas. Malia que na edici\u00f3n final do filme os presos ven a Rita Hayworth no filme \"Gilda\" (1946), a intenci\u00f3n orixinal para esta escena era a de proxectar o filme de Billy Wilder \"A fin de semana perdida\" (1945). Debido \u00f3 gran custo de adquirir a metraxe pertencente a Paramount Pictures, a produtora Niki Marvin contactou coa distribuidora dom\u00e9stica de dereitos do filme, Columbia Pictures, quen lles ofreceu unha lista de t\u00edtulos de menor prezo, escollendo finalmente \"Gilda\" para este prop\u00f3sito.\nPosproduci\u00f3n.\nA metraxe final do filme ten unha duraci\u00f3n de 142 minutos. A primeira edici\u00f3n do mesmo ti\u00f1a unha duraci\u00f3n de case d\u00faas horas e media, que Glotzer consideraba \"longa\", polo que finalmente se cortaron varias escenas, inclu\u00edndo unha secuencia m\u00e1is longa dos problemas de Red para axustarse \u00e1 vida f\u00f3ra da prisi\u00f3n. Darabont afirmou que nas emisi\u00f3ns de proba a audiencia semellaba impacientarse con esta escena, xa que para ent\u00f3n xa estaban convencidos de que Red non o conseguir\u00eda. Outra das escenas que se cortaron para reducir a duraci\u00f3n do filme mostraba un garda da prisi\u00f3n investigando o t\u00fanel de fuxida de Andy, \u00f3 considerar que esta freaba a acci\u00f3n. Orixinalmente o filme ti\u00f1a unha apertura previa \u00f3s cr\u00e9ditos na que se amosaba o crime de Andy mentres que o seu xu\u00edzo ti\u00f1a lugar durante os propios cr\u00e9ditos de apertura, mais finalmente edit\u00e1ronse estas escenas xuntas para crear unha apertura de maior impacto.\nNa visi\u00f3n orixinal de Darabont para o final do filme amosar\u00edase a Red montando no autob\u00fas cara \u00e1 fronteira con M\u00e9xico, deixando o seu destino aberto de forma ambigua. Glotzer insistiu en inclu\u00edr a escena da reuni\u00f3n de Red e Andy en Zihuatanejo, malia que segundo as s\u00faas propias declaraci\u00f3ns Darabont consideraba que este era un final \"sentimental e comercial\". Castle Rock acordou financiar a rodaxe da escena sen requirir a s\u00faa inclusi\u00f3n na edici\u00f3n final, garant\u00edndolle a Darabont que el ter\u00eda a decisi\u00f3n final. Posteriormente esta escena da reuni\u00f3n na praia resultou ser a favorita da audiencia de proba, e tanto Freeman coma Robbins indicaron que eles consideraban que fornec\u00eda un peche necesario para a historia. Finalmente Darabont acordou inclu\u00edr a escena tras ver e considerar estas reacci\u00f3ns.\nM\u00fasica.\nThomas Newman foi o encargado de compo\u00f1er a banda sonora do filme. En declaraci\u00f3ns a \"The Wall Street Journal\", Newman indicou que o filme xa provocaba unhas emoci\u00f3ns moi fortes sen m\u00fasica, polo que lle resultara dif\u00edcil compo\u00f1er unha que elevase as escenas sen distraer a audiencia delas. O tema titulado \"Shawshank Redemption\" soa durante a fuxida de Andy da prisi\u00f3n, e orixinalmente contaba cun motivo de tres notas, mais Darabont considerou que ti\u00f1a demasiada \"ostentaci\u00f3n triunfal\", polo que lle pediu que lle rebaixase o ton a un motivo dunha \u00fanica nota. Segundo o propio Newman, unha das s\u00faas pezas favoritas foi o tema titulado \"So Was Red\", reproducido trala liberaci\u00f3n de Red da prisi\u00f3n ata que descobre a nota deixada por Andy. Inicialmente escribira esta peza para un \u00f3boe en solitario, mais finalmente aceptou engadir unha harm\u00f3nica a suxesti\u00f3n de Darabont, en referencia \u00e1 harm\u00f3nica que Andy lle deixa a Red como mensaxe de esperanza, e que foi interpretada por Tommy Morgan nunha \u00fanica toma.\nEstrea.\nEmisi\u00f3n nos cines.\nAntes do seu lanzamento nos cinemas realiz\u00e1ronse probas de emisi\u00f3n con audiencia cun grande \u00e9xito segundo o equipo de produci\u00f3n do filme. O estudio decidiu omitir o nome de Stephen King na publicidade do filme, xa que quer\u00edan atraer unha \"audiencia m\u00e1is prestixiosa\" que poder\u00eda rexeitar un filme baseado na obra dun escritor co\u00f1ecido principalmente por obras de ficci\u00f3n \"pulp\" coma \"The Shining\" e \"Cujo\".\nTralas primeiras estreas en primicia en setembro no Renaissance Theatre de Mansfield e no Festival Internacional de Cinema de Toronto, \"The Shawshank Redemption\" comezou a emitirse de forma limitada en Norteam\u00e9rica o 23 de setembro de 1994. Na s\u00faa semana de estrea o filme recadou 727\u00a0000 d\u00f3lares en 33 cinemas, acadando de media uns 22\u00a0040 d\u00f3lares por cinema. Malia que a cr\u00edtica en xeral eloxiou o filme, segundo Glotzer unha deslucida cr\u00edtica no \"Los Angeles Times\" espantou as audiencias. O filme pasou a emitirse de forma xeral o 14 de outubro de 1994 nun total de 944 cinemas, recadando uns 2,4 mill\u00f3ns de d\u00f3lares, unha media de 2545 d\u00f3lares por cinema, e acabando no noveno posto para esa semana nos Estados Unidos, trala comedia \"Exit to Eden\" (con 3 mill\u00f3ns de d\u00f3lares) e xusto por diante do drama hist\u00f3rico \"Quiz Show\" (con 2,1 mill\u00f3ns de d\u00f3lares), este \u00faltimo na s\u00faa quinta semana de emisi\u00f3n nos cinemas estadounidenses. \"The Shawshank Redemption\" estivo en cartel ata finais de novembro de 1994, recadando uns 16 mill\u00f3ns de d\u00f3lares en 10 semanas de emisi\u00f3n, consider\u00e1ndose un fracaso de recadaci\u00f3n nos cinemas \u00f3 non conseguir recuperar os 25 mill\u00f3ns de orzamento.\nO filme competiu na carteleira con \"Pulp Fiction\" (cunha recadaci\u00f3n de 108 mill\u00f3ns de d\u00f3lares), que tam\u00e9n se estreou o 14 de outubro tras ga\u00f1ar unha Palma de Ouro, e con \"Forrest Gump\" (cunha recadaci\u00f3n de 330 mill\u00f3ns de d\u00f3lares) que estaba no medio dunha exitosa emisi\u00f3n en cinemas de 42 semanas. Entre as causas do seu fracaso comercial cit\u00e1ronse a tendencia xeral da audiencia a preferir filmes de acci\u00f3n con protagonistas do estilo de Bruce Willis e Arnold Schwarzenegger, ou o seu propio t\u00edtulo que resultaba pouco memorable e confuso para a audiencia, e de dif\u00edcil publicidade. Os medios especializados tam\u00e9n sinalaron a falta de personaxes femininos no filme como outra das causas da pobre recadaci\u00f3n, as\u00ed como a pouca popularidade naquel ent\u00f3n dos filmes de tem\u00e1tica carceraria.\nTras recibir varios nomeamentos para os \u00d3scar a comezos de 1995, o filme volveu a emitirse nos cinemas entre febreiro e marzo dese ano. Finalmente o filme recadou uns 28,3 mill\u00f3ns de d\u00f3lares nos cinemas de Norteam\u00e9rica, xunto a outros 30 mill\u00f3ns de d\u00f3lares procedentes doutros mercados, sumando un total de 58,3 mill\u00f3ns de d\u00f3lares de recadaci\u00f3n. Nos Estados Unidos foi o 51\u00ba filme con maior recadaci\u00f3n de 1994, e o 21\u00ba filme con cualificaci\u00f3n \"R\" da MPAA de maior recadaci\u00f3n nese mesmo ano.\nV\u00eddeo e televisi\u00f3n.\nMalia a decepcionante recadaci\u00f3n nos cinemas, en 1995 Warner Home Video distribu\u00edu 320\u00a0000 copias de v\u00eddeo para alugueiro polos Estados Unidos, algo que os medios especializados consideraron naquel ent\u00f3n un movemento de risco. Non obstante, o filme converteuse nun dos m\u00e1is alugados dese ano no pa\u00eds. As recomendaci\u00f3ns positivas e repetici\u00f3ns de alugueiro por parte de moitos usuarios, as\u00ed como a boa recepci\u00f3n tanto por parte da audiencia masculina como da feminina, foron os factores que se consideraron chaves para o \u00e9xito obtido polo filme no formato de alugueiro.\nTurner Broadcasting System adquirira Castle Rock en 1993, o que fixo posible que a s\u00faa canle de televisi\u00f3n TNT obtivese os dereitos de emisi\u00f3n por cable do filme. Segundo Glotzer, debido \u00e1 baixa recadaci\u00f3n nos cinemas, TNT puido emitir o filme a un custo moi baixo, mantendo as tarifas de anuncios a prezos altos. O filme comezou a emitirse de forma regular nesta canle en xu\u00f1o de 1997, acadando n\u00fameros de audiencia de r\u00e9cord para a cadea, un factor que os medios especializados consideran esencial no feito de que o filme se convertese nun fen\u00f3meno cultural tras obter malos resultados nos cinemas. En opini\u00f3n de Darabont, o punto de inflexi\u00f3n do \u00e9xito do filme foron os nomeamentos \u00f3s premios \u00d3scar, afirmando: \"Ningu\u00e9n sab\u00eda do filme, e ese ano na retransmisi\u00f3n dos \u00d3scar, mencion\u00e1rono sete veces\". En 1996 os dereitos do filme foron traspasados a Warner Bros., trala fusi\u00f3n da s\u00faa matriz Time Warner con Turner Broadcasting System.\nEn 2013, \"The Shawshank Redemption\" emit\u00edrase en 15 canles de cable nos Estados Unidos, ocupando nese ano 151 horas de emisi\u00f3n, rivalizando con \"O prezo do poder\" (1983) e s\u00f3 por detr\u00e1s de \"Mrs. Doubtfire\" (1993). Estivo entre o 15% de mellores filmes para a audiencia adulta entre os 18 e 49 anos nas canles Spike, Up, SundanceTV e Lifetime, e foi o filme m\u00e1is visto na canle OWN network. En 2014 nun artigo de \"The Wall Street Journal\" estimouse que en base \u00e1s marxes que os estudios se levan dos beneficios de recadaci\u00f3n nos cinemas, das vendas de edici\u00f3ns dom\u00e9sticas e das licenzas para televisi\u00f3n, o filme conseguira uns 100 mill\u00f3ns de ingresos. Ese mesmo ano varios executivos do estudio Warner Bros. confirmaron que o filme era un dos activos m\u00e1is valorados dentro da biblioteca do estudio.\nRecepci\u00f3n.\nRecepci\u00f3n da cr\u00edtica.\n\"The Shawshank Redemption\" estreouse con cr\u00edticas xeralmente positivas. Alg\u00fans cr\u00edticos compararon o filme con outros dramas de prisi\u00f3ns con boas recepci\u00f3ns, como por exemplo \"O home de Alcatraz\", \"Algu\u00e9n voou sobre o ni\u00f1o do cuco\", \"A lenda do indomable\" e \"Riot in Cell Block 11\". Gene Siskel afirmou que \u00f3 igual que \"Algu\u00e9n voou sobre o ni\u00f1o do cuco\", \"The Shawshank Redemption\" \u00e9 un drama inspirador sobre como vencer a autoridade dominante.\nOwen Gleiberman de \"Entertainment Weekly\" afirmou que Freeman fai que o personaxe de Red se sinta xenu\u00edno. Janet Maslin de \"The New York Times\" indicou que Freeman era discretamente impresionante, mais lamentou que o seu papel no filme tivese un alcance limitado, restrinxido \u00e1 observaci\u00f3n de Andy. Maslin considerou que a actuaci\u00f3n dominante de Freeman o converte nunha figura moito m\u00e1is destacada que un simple observador, e que \u00e9 especialmente emotiva cando describe o nivel de dependencia de Red \u00e1 vida dentro dos muros da prisi\u00f3n. Leonard Klady de \"Variety\" suxeriu que Freeman ti\u00f1a o papel m\u00e1is espectacular do filme, e Desson Howe do \"The Washington Post\" cualificouno como un \"mestre\" da cadencia c\u00f3mica e emotiva. Incluso a cr\u00edtica de Kenneth Turan no \"Los Angeles Times\", que Glotzer sinalou como causante da mala recadaci\u00f3n do filme nos portelos, louvou a Freeman afirmando que \"a s\u00faa presenza en pantalla case sen esforzo d\u00e1lle a \"Shawshank\" o m\u00e1is pr\u00f3ximo \u00e1 credibilidade que pode ter\".\nDa actuaci\u00f3n de Robbins Gleiberman afirmou que \"no seu papel de bo tipo lac\u00f3nico, neo-Gary Cooper, [Robbins] \u00e9 incapaz de facer que Andy conecte coa audiencia\". Pola contra, Maslin afirmou que Andy ten o papel m\u00e1is sutil, pero que Robbins o representa de forma intensa e de forma efectiva cando fai a s\u00faa transici\u00f3n dun prisioneiro acabado de chegar a unha figura paternal entrada en anos, mentres que Klady declarou que \"a s\u00faa actuaci\u00f3n fascinante, sinxela ... precisa, honesta e constante serve de \u00e1ncora para o filme\". \"The Hollywood Reporter\" indicou que tanto Freeman coma Robbins te\u00f1en unha actuaci\u00f3n estratificada e destacada que lles outorga individualidade \u00f3s seus personaxes, mentres que Peter Travers de \"Rolling Stone\" afirmou que a parella crea algo \"innegablemente poderoso e emotivo\". Segundo Klady, Gunton e Brown son \"extremadamente cribles na s\u00faa vilan\u00eda\u201d, mais Howe argumentou que \"o alcaide de Gunton \u00e9 un personaxe t\u00f3pico que salienta as virtudes relixiosas \u00f3 mesmo tempo que asasina a xente\".\nMaslin cualificou o filme como un \"impresionante debut na direcci\u00f3n que conta unha doce historia cunha sorprendente cantidade de coidado amoroso\", e Klady afirmou que os seus \u00fanicos fallos se dan cando Darabont se centra demasiado tempo nos personaxes secundarios ou cando adorna demasiado unha historia secundaria. \"The Hollywood Reporter\" indicou que tanto a direcci\u00f3n coma o gui\u00f3n eran n\u00edtidas, a\u00ednda que criticou a longa duraci\u00f3n do filme. Segundo Klady a lonxitude e o ton, malia estar moderados polo humor e os eventos inesperados, dimin\u00faen a atracci\u00f3n do \"mainstream\" polo filme, pero na s\u00faa opini\u00f3n a historia ofrece un retrato fascinante da humanidade innata dos presos. A Gleiberman desagradoulle que se pasasen por alto os crimes dos prisioneiros para mostralos m\u00e1is como os bos da historia. Klady resumiu o filme cualific\u00e1ndoo como \"un entretemento estimable e evocador\", compar\u00e1ndoo cun diamante en bruto con pequenos fallos, mentres que Howe o criticou por desviarse da historia con m\u00faltiples tramas secundarias e pola s\u00faa indulxencia \u00f3 escoller finalizar a historia coa reuni\u00f3n de Red e Andy en lugar de deixalo como un misterio. Segundo Ebert, a historia do filme funciona xa que non trata a Andy coma se este fose un heroe, sen\u00f3n de como Red o percibe.\nA cinematograf\u00eda de Deakins recibiu m\u00faltiples eloxios, co \"The Hollywood Reporter\" cualific\u00e1ndoa de \"inquietante\" e \"ben realizada\", mentres que Travers afirmou que \"as agon\u00edas diarias da vida na prisi\u00f3n pres\u00e9ntanse de forma meticulosa... case podes sentir a frustraci\u00f3n e rabia filtr\u00e1ndose pola pel dos prisioneiros\". Gleiberman louvou a escolla dos escenarios, escribindo: \"as imaxes escuras e saturadas te\u00f1en unha sensualidade fragrante, fac\u00e9ndote sentir coma se puideses estirar o brazo e tocar os muros da prisi\u00f3n\". \"The Hollywood Reporter\" afirmou sobre a banda sonora de Newman que \"nos seus mellores momentos, inc\u00e9ndiase con texturas radiantes e alegres notas de graza\", mentres que Klady a describiu como \"o balance axeitado entre o sombr\u00edo e o absurdo\".\nGalard\u00f3ns e nomeamentos.\nO filme recibiu sete nomeamentos \u00f3s premios \u00d3scar, o maior n\u00famero para un filme baseado nunha obra de Stephen King: \u00f3 mellor filme, \u00f3 mellor actor (Freeman), \u00f3 mellor gui\u00f3n adaptado (Darabont), \u00e1 mellor fotograf\u00eda (Deakins), \u00e1 mellor montaxe (Richard Francis-Bruce), \u00f3 mellor son (Robert J. Litt, Elliot Tyson, Michael Herbick e Willie D. Burton), e \u00e1 mellor banda sonora. Por\u00e9n, non ga\u00f1ou o premio en ningunha das categor\u00edas. Recibiu tam\u00e9n dous nomeamentos \u00f3s Globos de Ouro, \u00e1 mellor actuaci\u00f3n dun actor nun filme (Freeman), e \u00f3 mellor gui\u00f3n (Darabont).\nRobbins e Freeman foron nomeados \u00f3 premio de mellor actor do Sindicato de Actores de Am\u00e9rica en 1995. Darabont foi nomeado \u00f3 premio de mellor director do Sindicato de Directores de Am\u00e9rica en 1994, e \u00f3 premio de mellor gui\u00f3n adaptado do Sindicato de Guionistas de Am\u00e9rica. Deakins ga\u00f1ou o premio \u00e1 mellor cinematograf\u00eda da Sociedade Americana de Cinemat\u00f3grafos, e a produtora Niki Marvin foi nomeada en 1994 \u00f3 premio Loureiro Dourado do Sindicato de Produtores de Am\u00e9rica.\nLegado.\nDarabont adaptou posteriormente outras d\u00faas das historias de Stephen King, \"A milla verde\" (1999) e \"The Mist\" (2007). Nunha entrevista de 2016, King afirmou que \"The Shawshank Redemption\" era a adaptaci\u00f3n favorita da s\u00faa obra xunto con \"Stand by Me\".\nO carballo baixo o que Andy lle deixa unha nota a Red indic\u00e1ndolle que viaxe ata Zihuatanejo, converteuse nun s\u00edmbolo ic\u00f3nico de esperanza trala s\u00faa aparici\u00f3n no filme, e nun artigo de 2016 no \"The New York Times\" indicouse que esta \u00e1rbore atra\u00eda miles de visitantes cada ano. O carballo quedou parcialmente destru\u00eddo o 29 de xullo de 2011, \u00f3 quedar partido por un raio, e uns fortes ventos en xullo de 2016 acabaron por derrubalo. Os seus vestixios foron cortados en abril de 2017.\nO lugar da prisi\u00f3n converteuse nunha atracci\u00f3n tur\u00edstica, contendo moitas das salas e obxectos do filme, inclu\u00edndo a falsa tubaxe pola que Andy escapa, as\u00ed como un anaco do carballo tras quedar danado en 2011. Segundo o departamento do condado de Mansfield/Richland, o turismo na zona incrementouse cada ano trala estrea de \"The Shawshank Redemption\", cuns 18\u00a0 visitantes no ano 2013. A finais de agosto dese mesmo ano realiz\u00e1ronse varios eventos en Mansfield como conmemoraci\u00f3n do 20\u00ba aniversario da estrea do filme, inclu\u00edndo a emisi\u00f3n do filme no Renaissance Theatre, unha visita guiada en bus polas localizaci\u00f3ns do filme e unha festa celebrada no propio reformatorio, eventos \u00f3s que asistiron varios membros do elenco do filme.\nRecepci\u00f3n posterior e impacto cultural.\nNo agregador Rotten Tomatoes ind\u00edcase un 91% de aprobaci\u00f3n para o filme baseado en 66 cr\u00edticas, cunha nota media de 8.2 sobre 10. O consenso nesta web indica: \"\"The Shawshank Redemption\" \u00e9 un drama de prisi\u00f3ns inspirador, profundamente satisfactorio, cunha direcci\u00f3n sensible e boas actuaci\u00f3ns\". Metacritic marca unha puntuaci\u00f3n de 80 sobre 100 baseada en 20 cr\u00edticas, indicando unha valoraci\u00f3n de \"cr\u00edticas xeralmente favorables\".\nEn 1999 o cr\u00edtico Roger Ebert inclu\u00edu o filme na s\u00faa lista \"The Great Movies\". O filme foi nomeado en varias das listas do American Film Institute sobre os 100 mellores filmes ou temas relacionados con filmes. En 1998 inclu\u00eduse na lista AFI's 100 Years...100 Movies, e inclu\u00eduse no posto n\u00ba 72 na lista revisada de 2007. Acadou o posto n\u00ba 23 da lista AFI's 100 Years...100 Cheers de 2006, na que se listan filmes inspiradores. En 2005 o Sindicato de Guionistas de Am\u00e9rica listou o gui\u00f3n de Darabont no posto n\u00ba 22 da s\u00faa lista dos 101 Mellores Gui\u00f3ns, e en 2014 \"The Shawshank Redemption\" foi nomeada o cuarto filme preferido de Hollywood, base\u00e1ndose nunha enquisa de 2120 membros da industria do cinema con base en Hollywood. En 2017 o xornal \"The Daily Telegraph\" nomeouna como o 17\u00ba mellor filme sobre prisi\u00f3ns da historia. \"The Shawshank Redemption\" apareceu tam\u00e9n en varias listas dos mellores filmes da d\u00e9cada de 1990, como por exemplo nas de \"Paste\" e \"NME\" (2012), \"Complex\" (2013), CHUD.com (2014), MSN (2015), \"TheWrap\", \"Maxim\" e \"Rolling Stone\" (2017).\nFoi o filme n\u00ba 1 na clasificaci\u00f3n dos 250 mellores filmes segundo os usuarios de IMDb dende 2008, cando superou a \"O padri\u00f1o\", mant\u00e9ndose nos primeiros postos desta lista dende finais dos anos 1990. No Reino Unido os lectores da revista \"Empire\" vot\u00e1rono como o mellor dos anos 1990, como o mellor filme de t\u00f3dolos tempos en 2006, e quedou cuarto na s\u00faa lista de 2008 dos \"500 Mellores Filmes de T\u00f3dolos Tempos\" e na s\u00faa lista de 2017 dos \"100 Mellores Filmes\". En marzo de 2011 a audiencia de BBC Radio 1 e BBC Radio 1Xtra votouno como o seu filme favorito de t\u00f3dolos tempos.\nEn novembro de 2014 a Academia das Artes e das Ciencias Cinematogr\u00e1ficas celebrou o 20\u00ba aniversario do filme cunha emisi\u00f3n especial no Samuel Goldwyn Theater de Beverly Hills, California. En 2015 o filme foi seleccionado pola Biblioteca do Congreso dos Estados Unidos de Am\u00e9rica para a s\u00faa preservaci\u00f3n no National Film Registry pola s\u00faa \"importancia cultural, hist\u00f3rica, ou est\u00e9tica\".\nNunha entrevista para \"Vanity Fair\", Freeman afirmou que \"vaias onde vaias, a xente di que \"The Shawshank Redemption\" \u00e9 o mellor filme visto por eles\", mentres que Robbins declarou que a t\u00f3dolos sitios \u00f3s que viaxaba polo mundo atopaba xente que lle dic\u00eda que o filme \"cambiara a s\u00faa vida\". Noutra entrevista diferente, Stephen King declarou: \"Se non \u00e9 a mellor [adaptaci\u00f3n das mi\u00f1as obras], \u00e9 unha das d\u00faas ou tres mellores, e certamente, na mente dos espectadores, probablemente \u00e9 a mellor xa que xeralmente aparece nos primeiros postos das enquisas que se fan sobre filmes.\""}
{"id": "287214", "revid": "5863", "url": "https://gl.wikipedia.org/wiki?curid=287214", "title": "Historia humana", "text": ""}
{"id": "287215", "revid": "1410", "url": "https://gl.wikipedia.org/wiki?curid=287215", "title": "R\u00edo Cuarto", "text": "R\u00edo Cuarto \u00e9 unha cidade arxentina da provincia de C\u00f3rdoba, situada ao sur da mesma provincia. No ano 2016 ti\u00f1a 220\u00a0589 habitantes. \u00c9 un importante centro comercial e agr\u00edcola e foi fundado en 1786 co nome de \"Villa de la Concepci\u00f3n del R\u00edo Cuarto\", pola xesti\u00f3n do gobernador Rafael de Sobremonte. O r\u00edo hom\u00f3nimo \u00e9 o principal da provincia e discorre pola cidade."}
{"id": "287217", "revid": "89787", "url": "https://gl.wikipedia.org/wiki?curid=287217", "title": "Ignacio Galego Mera", "text": "Ignacio Galego Mera, nado en Neda en 1885 e finado en Ferrol o 24 de maio de 1937, foi un sindicalista galego.\nTraxectoria.\nMec\u00e1nico, traballou nos estaleiros da Sociedad Espa\u00f1ola de Construcci\u00f3n Naval de Ferrol dende 1922. Estaba afiliado \u00e1 CNT. Ao estalar o golpe de Estado do 18 de xullo de 1936 participou na resistencia aos golpistas. Foi despedido o 1 de outubro de 1936. Foi detido na Mourela o 26 de marzo de 1937 acusado de participar nunha campa\u00f1a para escribir cartas a familiares emigrados narrando os asasinatos cometidos pola represi\u00f3n dos militares sublevados, para espertar a simpat\u00eda polo bando leal. Morreu o 24 de maio de 1937 no Hospital de Mari\u00f1a de Ferrol, en estra\u00f1as circunstancias, despois dun suposto intento de suicidio; segundo as autoridades foi v\u00edtima dun ataque de loucura."}
{"id": "287218", "revid": "5863", "url": "https://gl.wikipedia.org/wiki?curid=287218", "title": "Juan Basoa D\u00edaz", "text": "Juan Jos\u00e9 Basoa D\u00edaz, nado en Neda o 20 de xu\u00f1o de 1907 e finado en Ferrol o 20 de setembro de 1936, foi un mec\u00e1nico galego.\nTraxectoria.\nFillo de Juan Antonio Basoa Garc\u00eda e Mar\u00eda D\u00edaz Veiga, emigrou coa familia a Nova York moi novo. Foi piloto, mec\u00e1nico e boxeador. Casou en 1930 con Ana Pazos Y\u00e1\u00f1ez e instalouse en Neda. Co golpe de Estado do 18 de xullo de 1936 foi detido o 15 de setembro e pasado polas armas o 20 de setembro."}
{"id": "287219", "revid": "1888", "url": "https://gl.wikipedia.org/wiki?curid=287219", "title": "Jos\u00e9 Albor\u00e9s G\u00e1ndara", "text": "Jos\u00e9 Albor\u00e9s G\u00e1ndara, nado en Vimianzo cara a 1906 e finado no mesmo concello o 6 de abril de 1993, foi un pol\u00edtico galego.\nTraxectoria.\nAfiliado a Izquierda Republicana, logo do triunfo da Fronte Popular, foi nomeado alcalde de Vimianzo o 20 de febreiro de 1936. Cando se produciu o golpe de Estado do 18 de xullo de 1936 xunto co secretario Andr\u00e9s Garc\u00eda Ferreiro tratou de evitar que os veci\u00f1os se enfrontasen aos golpistas alzados en Zas. Reclamado polo xulgado de Corcubi\u00f3n en outubro de 1936. Logrou fuxir e estivo agochado durante 14 anos en Ponteceso, Traba de Laxe, Mux\u00eda, Vimianzo e Cee at\u00e9 que se entregou en 1950. Reabriuse o seu proceso e foi xulgado na Coru\u00f1a por rebeli\u00f3n militar, e condenado a 15 anos de prisi\u00f3n, pero foi inmediatamente indultado. O seu irm\u00e1n Manuel Albor\u00e9s G\u00e1ndara foi executado en Ordes.\nAp\u00f3s o seu indulto foi o contratista respons\u00e1bel das obras de construci\u00f3n dos campanarios do santuario da Virxe da Barca, proxectados por Peregr\u00edn Estell\u00e9s e finalmente inaugurados en 1959."}
{"id": "287222", "revid": "55340", "url": "https://gl.wikipedia.org/wiki?curid=287222", "title": "Bandy", "text": "O bandy \u00e9 un deporte que se xoga entre dous equipos de 11 xogadores con pat\u00edns sobre unha pista de xeo. Os patinadores deben dirixir unha b\u00f3la cun bast\u00f3n longo (stick), para tratar de anotar na portar\u00eda do rival, ga\u00f1ando o equipo que m\u00e1is goles marcou ao remate do encontro."}
{"id": "287224", "revid": "839", "url": "https://gl.wikipedia.org/wiki?curid=287224", "title": "Elitserien i bandy", "text": "A Elitserien i bandy \u00e9 a liga profesional de bandy de Suecia, creada en 2007, que se comp\u00f3n de 14 equipos."}
{"id": "287225", "revid": "98629", "url": "https://gl.wikipedia.org/wiki?curid=287225", "title": "Transcendence (filme de 2014)", "text": "Transcendence \u00e9 un filme chin\u00e9s-estadounidense dirixido por Wally Pfister que se estreou no 2014. Est\u00e1 protagonizado por Johnny Depp, Rebecca Hall, Kate Mara, Cillian Murphy, Paul Bettany e Morgan Freeman. O colaborador habitual de Pfister, Christopher Nolan, foi produtor executivo do proxecto.\nO gui\u00f3n de Jack Paglen foi parte da co\u00f1ecida como a \"Lista negra\", unha lista de gui\u00f3n populares que non foron producidos en Hollywood. A recadaci\u00f3n de \"Transcendence\" foi decepcionante, que apenas recuperou o seu orzamento de $100 mill\u00f3ns. Recibiu maioritariamente cr\u00edticas negativas, principalmente \u00f3 argumento, \u00f3s personaxes e \u00f3 di\u00e1logo.\nSinopse.\nO Doutor Will Caster (Johnny Depp) \u00e9 o investigador m\u00e1is importante no campo da intelixencia artificial, e est\u00e1 traballando na creaci\u00f3n dunha m\u00e1quina sensitiva que combine a intelixencia colectiva de todo o co\u00f1ecido con rango completo de emoci\u00f3ns humanas. Os seus experimentos altamente controvertidos fix\u00e9rono famoso, mais \u00f3 mesmo tempo convert\u00e9rono no principal obxectivo de extremistas anti-tecnol\u00f3xicos que, no seu intento de destru\u00edr a Will, converter\u00e1nse nos catalizadores da s\u00faa propia transcendencia. Para a s\u00faa muller Evelyn (Rebecca Hall) e o seu mellor amigo Max Waters (Paul Bettany), a cuesti\u00f3n non \u00e9 se poden facelo, sen\u00f3n se deben. Os peores medos de Evelyn e Max fanse realidade cando a sede de co\u00f1ecemento de Will evoluciona nunha omnipresente busca de poder. O \u00fanico que se volve incuestionable \u00e9 que pode non haber xeito de detenelo."}
{"id": "287228", "revid": "27155", "url": "https://gl.wikipedia.org/wiki?curid=287228", "title": "Quimiosm\u00f3tico", "text": ""}
{"id": "287229", "revid": "89787", "url": "https://gl.wikipedia.org/wiki?curid=287229", "title": "Carmela Garc\u00eda-Moreno", "text": "Carmela Garc\u00eda-Moreno Teixeira, nada en 1946, \u00e9 unha pol\u00edtica e soci\u00f3loga espa\u00f1ola.\nTraxectoria.\nLicenciada en Ciencias Pol\u00edticas e Sociolox\u00eda, foi membro do Partido Popular, a formaci\u00f3n pol\u00edtica fundada en 1976 por P\u00edo Cabanillas e Jos\u00e9 Mar\u00eda de Areilza, e que se integrou na Uni\u00f3n de Centro Democr\u00e1tico (UCD). Foi membro do Comit\u00e9 executivo da UCD e resultou elixida deputada no Congreso nas elecci\u00f3ns xerais de 1979 pola circunscrici\u00f3n de Madrid. Durante o goberno de Adolfo Su\u00e1rez, foi nomeada Directora xeral de Xuventude e de Promoci\u00f3n Sociocultural, con \u00cd\u00f1igo Cavero como ministro, cargo do que cesou en novembro de 1981 tras abandonar o grupo centrista e pasar ao grupo mixto. Durante o per\u00edodo de crise da UCD entre 1981 e 1982, incorporouse ao Partido de Acci\u00f3n Democr\u00e1tica (PAD) liderado por Francisco Fern\u00e1ndez Ord\u00f3\u00f1ez. Cando esta formaci\u00f3n pol\u00edtica se integrou no Partido Socialista Obrero Espa\u00f1ol (PSOE), apoiou a integraci\u00f3n a\u00ednda que remarcou que se consideraba socialdem\u00f3crata e non socialista. Renovou escano nas filas do PSOE nas elecci\u00f3ns xerais de 1982 pola circunscrici\u00f3n de Murcia, e na seguinte lexislatura foi elixida senadora. Foi vicedecana do Colexio Nacional de Doutores e Licenciados en Ciencias Pol\u00edticas e Sociolox\u00eda."}
{"id": "287230", "revid": "5863", "url": "https://gl.wikipedia.org/wiki?curid=287230", "title": "Stanley Donen", "text": "Stanley Donen, nado en Columbia (Carolina do Sur) o 13 de abril de 1924 e finado o 21 de febreiro de 2019 foi un director de cinema, bailar\u00edn e core\u00f3grafo estadounidense.\nTraxectoria.\nNaceu nunha familia xud\u00eda, e pasou unha infancia solitaria e infeliz, segundo as s\u00faas propias palabras. Por ese motivo pasaba moito tempo nos cines locais, sendo o musical de Fred Astaire e Ginger Rogers \"Flying Down to Rio\" (1933) o filme que m\u00e1is lle impactou.\nInspirado por Astaire comezou a tomar lecci\u00f3ns de baile e v\u00eda musicais en Broadway cando a s\u00faa familia \u00eda de vacaci\u00f3ns a Nova York. Persuadido pola s\u00faa nai, mudouse a dita cidade en 1940 para buscar unha carreira como bailar\u00edn. Tras d\u00faas audici\u00f3ns, foi contratado para o musical \"Pal Joey\", dirixido por George Abbott e protagonizado por Gene Kelly, que se far\u00eda famoso por ese papel. Abbott contratou logo a Donen como axudante en \"Beat the Band\".\nDonen chegou a Hollywood en 1943 para asistir \u00e1s audici\u00f3ns de \"Best Foot Forward\" e asinou un contrato dun ano con Metro-Goldwyn-Mayer. Ent\u00f3n renovou a s\u00faa amizade con Gene Kelly, que xa comezaba a destacar como protagonista de musicais. Kelly contratou a Donen como core\u00f3grafo en \"As modelos\" e seguiron logo colaborando en m\u00e1is coreograf\u00edas.\nEn 1949 codirixiron o seu primeiro filme xuntos, \"On the Town\", que se abr\u00eda co novidoso n\u00famero \"New York, New York\". Tralo \u00e9xito do filme, Donen asinou un contrato de sete anos con MGM como director, dirixindo filmes como \"Singin' in the Rain\" e \"Sete noivas para sete irm\u00e1ns\".\nA colaboraci\u00f3n entre Donen e Kelly acabou en 1955 con \"Sempre fai bo tempo\" e en 1957 converteuse nun produtor independente coa creaci\u00f3n de Stanley Donen Productions, inaugurada con \"Indiscreet\", con Cary Grant e Ingrid Bergman. O filme foi rodado en Londres e Donen quedou en Inglaterra ata 1970.\nO \u00faltimo filme de Donen estreado nos cines foi \"Blame It on Rio\", de 1984, con Michael Caine, Valerie Harper e Demi Moore, pero seguiu traballando na televisi\u00f3n e en 1998 recibiu un Oscar honor\u00edfico."}
{"id": "287231", "revid": "89787", "url": "https://gl.wikipedia.org/wiki?curid=287231", "title": "Mira Sorvino", "text": "Mira Katherine Sorvino, nada en Nova York o 28 de setembro de 1967 \u00e9 unha actriz estadounidense.\nTraxectoria.\nMira Sorvino \u00e9 filla de Lorraine Ruth Davis, terapeuta do alzh\u00e9imer e antiga actriz, e do actor e director Paul Sorvino e criouse en Tenafly, New Jersey, onde xogaba a escribir e actuar en obras teatrais coa s\u00faa amiga Hope Davis e logo en produci\u00f3ns escolares. Sorvino foi aceptada na Universidade Harvard e estudou un ano en Pequ\u00edn, onde aprendeu mandar\u00edn. Graduouse \"magna cum laude\" en 1989 cun grao en Estudos da Asia Oriental.\nEn 1993 foi contratada como terceira axudante de director no filme \"Amongst Friends\", pero logo pasou a ser a directora de casting, axudante de produci\u00f3n e finalmente a actriz protagonista. Tras outros pequenos papeis, en 1995 interpretou unha inxenua protagonista en \"Poderosa Afrodita\", de Woody Allen, ga\u00f1ando o Oscar \u00e1 mellor actriz secundaria.\nTraballou tam\u00e9n na televisi\u00f3n, como na miniserie \"Human Trafficking\"."}
{"id": "287232", "revid": "89787", "url": "https://gl.wikipedia.org/wiki?curid=287232", "title": "Walter Pidgeon", "text": "Walter Davis Pidgeon, nado en Saint John (Novo Brunswick) o 23 de setembro de 1897 e finado en Santa Monica (California) o 25 de setembro de 1984 foi un actor canadense.\nTraxectoria.\nAsistiu \u00e1 Universidade de Novo Brunswick, onde estudou leis e arte dram\u00e1tica, pero os seus estudos foron interrompidos pola primeira guerra mundial e alistouse no 65th Battery, Royal Canadian Field Artillery. Por\u00e9n, non chegou a participar en acci\u00f3ns b\u00e9licas por mor dun accidente que sufriu. Trala guerra mudouse a Boston, onde traballou nun banco ademais de estudar voz no conservatorio.\nTras marchar a Nova York, pasou varios anos actuando no teatro ata chegar a Broadway en 1925. Durante a d\u00e9cada de 1920 tam\u00e9n participou en moitos filmes mudos, pero non se converteu nunha estrela ata a chegada do cinema sonoro, onde traballou inicialmente en musicais.\nTras varios anos esquecido, recuperou a s\u00faa popularidade con \"Que verde era o meu val\" (1941), iniciando unha serie de filmes emparellado con Greer Garson.\nA mediados da d\u00e9cada de 1950 volveu a Broadway e tam\u00e9n participou en series de televisi\u00f3n, retir\u00e1ndose en 1978."}
{"id": "287233", "revid": "98629", "url": "https://gl.wikipedia.org/wiki?curid=287233", "title": "My Dog Skip (filme)", "text": "My Dog Skip \u00e9 un filme estadounidense dirixido por Jay Russell que se estreou no 2000. Bas\u00e9ase no libro autobiogr\u00e1fico de Willie Morris \"My Dog Skip\".\nSinopse.\nWillie \u00e9 un rapaz t\u00edmido \u00f3 cal os seus pais lle regalan un canci\u00f1o terrier polo seu noveno aniversario. O can, \u00f3 que chamar\u00e1 Skip, farase moi co\u00f1ecido e querido entre os habitantes da localidade, e axudaralle a ter unha maior confianza en si mesmo."}
{"id": "287235", "revid": "1131", "url": "https://gl.wikipedia.org/wiki?curid=287235", "title": "Praia de Bens", "text": "A praia de Bens \u00e9 unha praia situada en Bens, no concello da Coru\u00f1a. Est\u00e1 composta por area e grava, e at\u00f3pase rodeada por acantilados. \u00c9 unha praia airosa e de fortes ondas.\nP\u00f3dese chegar a ela a trav\u00e9s da li\u00f1a de autob\u00fas 6A.\nO areal ten escasa ocupaci\u00f3n debido \u00e1 contaminaci\u00f3n das s\u00faas augas.\nContaminaci\u00f3n e verteduras.\nArredor da praia at\u00f3pase a EDAR de Bens, a Refinar\u00eda da Coru\u00f1a, a planta de tratamento de residuos de Nosti\u00e1n e unha caseta de bombas de augas fecais do concello de Arteixo. A praia foi empregada como vertedoiro da cidade at\u00e9 que se constru\u00edu o vertedoiro de Bens na d\u00e9cada dos setenta.\nA praia de Bens ten recibido numerosas verteduras contamintantes \u00f3 longo do tempo. En 2005, vert\u00e9ronse na praia m\u00e1is de 1000 litros de gas\u00f3leo procedentes da Refinar\u00eda da Coru\u00f1a, a trav\u00e9s do R\u00edo Napal. A praia sufriu unha vertedura de lixo procedente da rede de saneamento de Arteixo en 2006. No ano 2008, os veci\u00f1os denunciaron o estado da cala, que se atopaba chea de lixo. En 2013, operarios da planta de tratamento de lixo de Nosti\u00e1n ameazaron cunha folga por verteduras de lixiviados preto da praia de Bens. Ese mesmo ano produciuse unha vertedura procedente da EDAR nas inmediaci\u00f3ns da praia, bloqueando o paseo entre O Porti\u00f1o e a praia de Bens."}
{"id": "287236", "revid": "27155", "url": "https://gl.wikipedia.org/wiki?curid=287236", "title": "Teor\u00eda quimiosm\u00f3tica", "text": ""}
{"id": "287237", "revid": "27155", "url": "https://gl.wikipedia.org/wiki?curid=287237", "title": "Hip\u00f3tese quimiosm\u00f3tica", "text": ""}
{"id": "287238", "revid": "1131", "url": "https://gl.wikipedia.org/wiki?curid=287238", "title": "Sala das Cen Columnas", "text": "A Sala das Cen Columnas (en catal\u00e1n: \"Sala de les Cent Columnes\") ou sala hip\u00f3stila \u00e9 unha especie de gran soportal formado por oitenta e seis columnas que sost\u00e9n a gran praza do Parque G\u00fcell de Barcelona. Foi concibida por Antoni Gaud\u00ed para albergar o mercado dunha cidade residencial que xamais chegou a completarse.\nAt\u00f3pase entrando pola praza principal do parque, detr\u00e1s das escaleiras da popular fonte do drag\u00f3n.\nCaracter\u00edsticas.\nAs columnas, verticais as interiores, lixeiramente inclinadas as exteriores (actuando de contrafortes), est\u00e1n dese\u00f1adas de tal forma que recordan o estilo arquitect\u00f3nico d\u00f3rico. Por outro lado, a parte baixa da columna est\u00e1 recuberta de trencad\u00eds branco e uniforme. O mesmo recurso se utiliza como base decorativa do teito.\nO teito est\u00e1 cheo de formas redondeadas que se internan entre columna e columna. En catorce delas hai debuxos realizados coa t\u00e9cnica do trencad\u00eds. As columnas est\u00e1n ali\u00f1adas, pero a s\u00faa distribuci\u00f3n non \u00e9 uniforme e nos espazos inexistentes que deixan algunhas hai grandes roset\u00f3ns, tam\u00e9n de trencad\u00eds. Foi dese\u00f1ado e estampado por Josep Maria Jujol. Ademais dos habituais fragmentos de porcelana, tam\u00e9n mostra detalles curiosos como un fragmento dun pulso. Jujol tam\u00e9n experimento con papel de vidro de cor.\nO chan \u00e9 pu\u00eddo, pero a parede do fondo parece de pedra ruda sen traballar. Na parte externa do teito p\u00f3dense contemplar cabezas de le\u00f3n que soltan auga, igual que as g\u00e1rgolas medievais."}
{"id": "287239", "revid": "10599", "url": "https://gl.wikipedia.org/wiki?curid=287239", "title": "Basurto-Zorroza", "text": ""}
{"id": "287240", "revid": "89787", "url": "https://gl.wikipedia.org/wiki?curid=287240", "title": "Organismo anaerobio", "text": "Un organismo anaerobio ou anaerobio \u00e9 un organismo que non require ox\u00edxeno para vivir. Alg\u00fans reaccionan negativamente ou mesmo morren en presenza de ox\u00edxeno, outros poden toleralo pero non o usan, e outros viven anaerobicamente en certas condici\u00f3ns e aerobicamente noutras (anaerobios facultativos). Os organismos anaerobios poden ser unicelulares, como certos protozoos (por exemplo, \"Entamoeba histolytica\", \"Trichomonas vaginalis\"), ou moitas bacterias, ou multicelulares, como o verme parasito \"Trichinella spiralis\" xuvenil ou alg\u00fans poliquetos do x\u00e9nero \"Nereis\", que poden vivir durante longo tempo en anaerobiose grazas ao seu metabolismo adaptado a condici\u00f3ns con diferentes graos de hipoxia.\nA efectos pr\u00e1cticos dist\u00ednguense tres categor\u00edas de anaerobios: \nNo corpo humano.\nNa flora humana bacteriana, os organismos anaerobios enc\u00f3ntranse no tracto gastrointestinal, e poden ser obrigados ou facultativos. Algunhas bacterias anaer\u00f3bicas producen infecci\u00f3ns ou toxinas clinicamente importantes, como a do t\u00e9tano.\nCultivo de anaerobios.\nComo os cultivos microbiol\u00f3xicos normais te\u00f1en lugar en contacto co aire atmosf\u00e9rico, o cal \u00e9 un ambiente aerobio, o cultivo de anaerobios sup\u00f3n un problema. Por\u00e9n, hai varias t\u00e9cnicas que se empregan en microbiolox\u00eda para cultivar organismos anaerobios; por exemplo, manexar as bacterias nunha \"caixa de luvas\" estanca de laboratorio chea de nitr\u00f3xeno ou utilizar outros contedores selados especiais, ou t\u00e9cnicas como a inxecci\u00f3n das bacterias nunha planta dicotiled\u00f3nea, que \u00e9 un ambiente con ox\u00edxeno limitado. O Sistema GasPak \u00e9 un contedor illado que mant\u00e9n un ambiente anaerobio pola reacci\u00f3n de auga con tabletas de borohidruro de sodio e bicarbonato de sodio para producir gas hidr\u00f3xeno e di\u00f3xido de cabono. O hidr\u00f3xeno reacciona despois co gas ox\u00edxeno nun catalizador de paladio para producir m\u00e1is auga, o que elimina o ox\u00edxeno. O problema co m\u00e9todo Gaspak \u00e9 que pode ter lugar unha reacci\u00f3n adversa pola que poden morrer as bacterias, por iso se debe utilizar un medio de caldo de tioglicolato. O tioglicolato proporciona un medio que imita o do m\u00e9todo da planta dicotiled\u00f3nea, o que produce non s\u00f3 un ambiente anaerobio sen\u00f3n tam\u00e9n todos os nutrientes necesarios para o crecemento das bacterias.\nPotencia antibi\u00f3tica.\nCertos antibi\u00f3ticos poden ser efectivos ou non contra microbios aerobios ou anaerobios dependendo do ambiente intracelular, permeabilidade celular, ou os encimas producidos polo organismo. Propux\u00e9ronse alg\u00fans mecanismos para explicar por que un anaerobio pode ser sensible ou non a un determinado antibi\u00f3tico, a\u00ednda que hai aspectos que non est\u00e1n claros.\nCefamicinas.\nUnha clase de antibi\u00f3ticos \u03b2-lact\u00e1micos chamados cefamicinas (cefoxitina, cefotet\u00e1n etc.) son especialmente efectivos contra os anaerobios debido \u00e1 s\u00faa capacidade de manter a s\u00faa integridade estrutural en presenza de \u03b2-lactamases codificadas en pl\u00e1smidos ou no cromosoma bacteriano. A\u00ednda que as cefamicinas son normalmente efectivas contra os anaerobios, poden orixinarse resistencias debido \u00e1 diminuci\u00f3n da permeabilidade celular ou \u00e1 produci\u00f3n de distintas prote\u00ednas que se unen \u00e1 penicilina (PBP).\nMetronidazol.\nO metronidazol \u00e9 outro antibi\u00f3tico que \u00e9 efectivo especificamente contra anaerobios, que \u00e9 unha prodroga con propiedades antimicrobianas que s\u00f3 son efectivas en ambientes anaerobios. Unha vez que est\u00e1 dentro da c\u00e9lula, o metronidazol \u00e9 metabolizado e reducido parcialmente pola ferredoxina, un importante compo\u00f1ente que interv\u00e9n na cadea de transporte de electr\u00f3ns anaer\u00f3bica. Os metabolitos de metronidazol incorp\u00f3ranse ao ADN celular e forman mol\u00e9culas inestables que inhiben a s\u00edntese de prote\u00ednas, o que finalmente mata \u00e1 c\u00e9lula bacteriana. Como o metronidazol require un ambiente reducido como no que viven os anaerobios, non \u00e9 efectivo contra bacterias aerobias.\nAminoglic\u00f3sidos.\nUnha importante clase de antbi\u00f3ticos son os aminoglic\u00f3sidos (estreptomicina, kanamicina etc.) non son efectivos contra as bacterias anaer\u00f3bicas a causa da s\u00faa incapacidade de chegar ao ribosoma. Os aminoglic\u00f3sidos non poden entrar en c\u00e9lulas que non realicen un transporte de electr\u00f3ns dependente do ox\u00edxeno ou nitrato. Por tanto, os aminoglic\u00f3sidos non poden entrar en c\u00e9lulas anaer\u00f3bicas para inhibir a actividade ribos\u00f3mica."}
{"id": "287241", "revid": "1987", "url": "https://gl.wikipedia.org/wiki?curid=287241", "title": "R\u00edo Cadagua", "text": "O Cadagua (en \u00e9uscaro: \"Kadagua\") \u00e9 un r\u00edo do norte da Pen\u00ednsula Ib\u00e9rica, que discorre polas provincias de Burgos e Biscaia.\nNace na provincia de Burgos, na Serra Magdalena, concretamente en Pe\u00f1a Mayor. Posteriormente descende cara Valle de Mena. Entra en Biscaia e irriga a comarca de Enkarterri, atravesando Balmaseda, Zalla, G\u00fce\u00f1es e Alonsotegi. Desemboca na R\u00eda de Bilbao, que \u00e9 a uni\u00f3n dos r\u00edos Ibaizabal e Nervi\u00f3n, na fronteira entre Bilbao (barrio de Castrejana e Zorrotza) e Barakaldo (barrios de Zubileta, Burce\u00f1a e Luchana).\nAfluentes.\nOs seus principais afluentes son:"}
{"id": "287242", "revid": "10599", "url": "https://gl.wikipedia.org/wiki?curid=287242", "title": "Kadagua", "text": ""}
{"id": "287243", "revid": "10599", "url": "https://gl.wikipedia.org/wiki?curid=287243", "title": "R\u00edo Kadagua", "text": ""}
{"id": "287246", "revid": "1131", "url": "https://gl.wikipedia.org/wiki?curid=287246", "title": "Pen\u00ednsula de La Magdalena", "text": "A pen\u00ednsula de La Magdalena \u00e9 unha pen\u00ednsula situada na entrada da ba\u00eda de Santander, na cidade c\u00e1ntabra de Santander. Ten unha superficie de 28 hect\u00e1reas.\nFoi un regalo da cidade de Santander ao rei Afonso XIII, que o utilizou como residencia de veraneo entre 1912 e 1929. Na actualidade a pen\u00ednsula \u00e9 un parque p\u00fablico aberto durante o d\u00eda. Nela at\u00f3panse o hist\u00f3rico Palacio de La Magdalena, un pequeno zool\u00f3xico, tres carabelas e d\u00faas praias."}
{"id": "287247", "revid": "12452", "url": "https://gl.wikipedia.org/wiki?curid=287247", "title": "Anaerobiose", "text": ""}
{"id": "287248", "revid": "12452", "url": "https://gl.wikipedia.org/wiki?curid=287248", "title": "Anaerobio", "text": ""}
{"id": "287249", "revid": "12452", "url": "https://gl.wikipedia.org/wiki?curid=287249", "title": "Anaer\u00f3bico", "text": ""}
{"id": "287250", "revid": "98629", "url": "https://gl.wikipedia.org/wiki?curid=287250", "title": "Who Am I? (filme de 1998)", "text": "Who Am I? (en chin\u00e9s tradicional \u6211\u662f\u8ab0 e simplicado \u6211\u662f\u8c01) \u00e9 un filme de acci\u00f3n e artes marciais producido en Hong Kong, dirixido por Benny Chan e\u00a0Jackie Chan, quen tam\u00e9n \u00e9 o protagonista. Foi estreada o 17 de xaneiro de 1998.\nSinopse.\nJackie \u00e9 recrutado pola CIA para formar parte dun comando de elite, que recibe a orde de asaltar un laboratorio secreto de armamento tecnol\u00f3xico na xungla africana. Traizoados polo seu xefe, todo o equipo morre ag\u00e1s Jackie, que \u00e9 abandonado na xungla. Unha tribo rec\u00f3lleo e c\u00farao, a\u00ednda que sofre de amnesia que lle impide lembrar quen \u00e9 e como chegou ata al\u00ed. A s\u00faa loita por descubrir a s\u00faa verdadeira identidade significa a persecuci\u00f3n dos seus antigos inimigos, e non poder confiar en ningu\u00e9n nunca m\u00e1is."}
{"id": "287251", "revid": "1131", "url": "https://gl.wikipedia.org/wiki?curid=287251", "title": "Seu Vella de Lleida", "text": "A Catedral de Santa Mar\u00eda da Seu Vella \u00e9 un monumento arquitect\u00f3nico da cidade de Lleida, en Catalu\u00f1a. At\u00f3pase no outeiro que leva o seu nome, dende onde poden divisarse a cidade, o r\u00edo Segre e gran parte da chaira de Lleida. A Seu Vella forma parte dun conxunto monumental integrado tam\u00e9n polo Castelo do Rei (ou \"La Suda\") e a fortificaci\u00f3n militar que os rodea. Os tres elementos est\u00e1n catalogados como Ben Cultural de Interese Nacional.\nDescrici\u00f3n.\nA catedral est\u00e1 situada no centro hist\u00f3rico da cidade, e consid\u00e9rase unha obra rom\u00e1nica, a\u00ednda que presenta elementos da arquitectura g\u00f3tica e alg\u00fans detalles renacentistas. Destaca especialmente o traballo escult\u00f3rico das portas da Anunciata, do Portal Major e da Porta dels Fillols, consideradas por parte da historiograf\u00eda como unha mostra paradigm\u00e1tica da chamada Escola de Lleida. Encargada a Pere de Coma en 1193, a primeira pedra do templo foi instalada o 22 de xullo de 1203, quedando consagrado en 1278, a\u00ednda que a obra non se deu por acabada ata a construci\u00f3n do ciborio e a cubrici\u00f3n das naves en 1286. O conxunto tam\u00e9n est\u00e1 dotado dun claustro, situado atipicamente aos p\u00e9s do templo, que comezou a constru\u00edrse no \u00faltimo terzo do s\u00e9culo XIII e non se acabou ata finais do s\u00e9culo seguinte. Foi ent\u00f3n cando procederon a finalizar o conxunto coa construci\u00f3n do campanario e a porta dos Ap\u00f3stolos."}
{"id": "287254", "revid": "92340", "url": "https://gl.wikipedia.org/wiki?curid=287254", "title": "Pere de Coma", "text": "Pere de Coma, finado en Lleida en 1220, foi un mestre de obras do s\u00e9culo XIII.\n\u00c9 considerado como o introdutor da arte rom\u00e1nica en Lleida. Non se co\u00f1ece a s\u00faa procedencia; alg\u00fans autores apuntan a unha orixe lombardo e outros a que era orixinario da Ribagorza ou do Solson\u00e8s.\nTense noticia da s\u00faa presenza en Lleida no ano 1180 pola compra dunha casa no barrio de Sant Joan. No ano 1193 ofreceuse ao bispo de Lleida Gombau de Camporrells para traballar nas obras da Seu Vella de Lleida. Foi aceptado e contratado en 1203, estando a traballar nela como mestre maior durante case vinte anos, ata o seu falecemento en 1220."}
{"id": "287256", "revid": "98629", "url": "https://gl.wikipedia.org/wiki?curid=287256", "title": "Biolox\u00eda estrutural", "text": "A biolox\u00eda estrutural \u00e9 unha rama da biolox\u00eda molecular, a bioqu\u00edmica e a biof\u00edsica que estuda a estrutura de macromol\u00e9culas biol\u00f3xicas tales como as prote\u00ednas e os \u00e1cidos nucleicos, a orixe desta estrutura e a s\u00faa relaci\u00f3n coa funci\u00f3n biol\u00f3xica das macromol\u00e9culas. A biolox\u00eda estrutural \u00e9 de grande interese para os bi\u00f3logos, xa que as prote\u00ednas, o ADN e o ARN levan a cabo tarefas vitais para os procesos celulares, e a s\u00faa funci\u00f3n espec\u00edficas est\u00e1 intimamente ligada \u00e1 s\u00faa conformaci\u00f3n tridimensional. A configuraci\u00f3n estrutural das biomol\u00e9culas depende \u00e1 s\u00faa vez da s\u00faa composici\u00f3n b\u00e1sica ou secuencia de amino\u00e1cidos, no caso das prote\u00ednas, ou de nucle\u00f3tidos no caso dos \u00e1cidos nucleicos.\nAplicaci\u00f3ns.\nAs prote\u00ednas, \u00e1cidos nucleicos e os complexos macromoleculares que forman orquestran todos os procesos celulares. O mecanismo de actuaci\u00f3n das macromol\u00e9culas est\u00e1 intimamente vencellado \u00e1 disposici\u00f3n das cadeas de amino\u00e1cidos e nucle\u00f3tidos: a forma da mol\u00e9cula determina que compostos\n(hormonas, toxinas, nutrientes etc.) poden unirse a ela e que reacci\u00f3ns qu\u00edmicas pode realizar ou catalizar; o co\u00f1ecemento da estrutura tridimensional destas macromol\u00e9culas non s\u00f3 proporciona informaci\u00f3n sobre os procesos biol\u00f3xicos, sen\u00f3n que tam\u00e9n ten\nimportantes aplicaci\u00f3ns pr\u00e1cticas.\nDese\u00f1o de medicamentos.\nAs prote\u00ednas te\u00f1en un papel importante nos trastornos da sa\u00fade. Moitas enfermidades te\u00f1en a s\u00faa causa en cambios na funci\u00f3n dunha ou varias prote\u00ednas, causados por mutaci\u00f3ns xen\u00e9ticas ou alteraci\u00f3ns externas ao organismo. As prote\u00ednas tam\u00e9n te\u00f1en un papel crucial nas infecci\u00f3ns, como compo\u00f1entes do mecanismo de ataque de bacterias, virus e outros parasitos. A determinaci\u00f3n da estrutura das mol\u00e9culas \u00e9 \u00fatil para o dese\u00f1o de f\u00e1rmacos coa forma e propiedades \u00f3ptimas para inhibir a funci\u00f3n das prote\u00ednas implicadas en procesos patol\u00f3xicos. Un dos primeiros exemplos de medicamentos desenvolvidos por este m\u00e9todo \u00e9 a dorzolamida, un inhibidor da anhidrase carb\u00f3nica usado para tratar o glaucoma.\nEnxe\u00f1ar\u00eda de prote\u00ednas.\nOs materiais biol\u00f3xicos pos\u00faen propiedades estruturais e catalizadoras que con frecuencia superan amplamente as de produtos sintetizados artificialmente. A biolox\u00eda axuda a mellorar as propiedades de biomateriais naturais por medio da enxe\u00f1ar\u00eda xen\u00e9tica e ao desenvolvemento de novos materiais coas carater\u00edsticas estruturais e qu\u00edmicas \u00f3ptimas para a funci\u00f3n \u00e1 que estean destinados. Como exemplo, p\u00f3dese citar a mellora das propiedades farmacol\u00f3xicas da insulina, para o cal se modificou a s\u00faa estrutura para que sexa m\u00e1is sinxela a s\u00faa administraci\u00f3n por v\u00eda intravenosa a doses axeitadas sen que as mol\u00e9culas se agreguen unhas a outras. O mesmo principio apl\u00edcase \u00e1 produci\u00f3n de biosensores para a localizaci\u00f3n de substancias como explosivos ou toxinas, e o diagn\u00f3stico m\u00e9dico por detecci\u00f3n de metabolitos.\nM\u00e9todos experimentais.\nAs prote\u00ednas e os \u00e1cidos nucleicos son mol\u00e9culas de tama\u00f1o demasiado reducido para poder ser examinadas con microscopios \u00f3pticos. Para o seu estudo, os bi\u00f3logos utilizan m\u00e9todos baseados na medida dos efectos de axentes qu\u00edmicos ou f\u00edsicos (por exemplo, a radiaci\u00f3n electromagn\u00e9tica) sobre un gran n\u00famero de mol\u00e9culas.\nEntre as t\u00e9cnicas empregadas para a an\u00e1lise estrutural das biomol\u00e9culas salientan a\ncristalograf\u00eda de raios X, a criomicroscopia electr\u00f3nica e a resonancia magn\u00e9tica nuclear. A importancia dos m\u00e9todos cristalogr\u00e1ficos reside en que proporcionan imaxes detalladas da totalidade da mol\u00e9cula, \u00e1s veces a resoluci\u00f3n at\u00f3mica. Os avances nas tecnolox\u00edas para a replicar e expresar xenes no laboratorio en grandes cantidades e na obtenci\u00f3n de feixes de raios X de grande intensidade en numerosos sincrotr\u00f3ns, supuxeron un grande aumento no n\u00famero de novas estruturas determinadas por cristalograf\u00eda de raios X. A resonancia magn\u00e9tica nuclear ou RMN proporciona datos sobre as distancias e \u00e1ngulos entre os \u00e1tomos e serve para estudar biomol\u00e9culas en condici\u00f3ns fisiol\u00f3xicas. A microscopia electr\u00f3nica \u00e9 moi utilizada para examinar complexos de macromol\u00e9culas de grande tama\u00f1o.\nA espectroscopia ten tam\u00e9n moitos usos no campo da biolox\u00eda estrutural. Os espectros de absorci\u00f3n e emisi\u00f3n a diversas lonxitudes de onda son moi sensibles a pequenas diferenzas qu\u00edmicas na mol\u00e9cula que non sempre son detectables nun modelo tridimensional.\nM\u00e9todos bioinform\u00e1ticos.\nA gran cantidade de datos biol\u00f3xicos obtidos por medio das diversas t\u00e9cnicas experimentais deron lugar ao desenvolvemento de m\u00e9todos computacionais para procurar e analizar secuencias de ADN que orixinan configuraci\u00f3ns similares en prote\u00ednas e para a predici\u00f3n da s\u00faa estrutura secundaria e terciaria. A\u00ednda que a predici\u00f3n estrutural non deu a\u00ednda resultados co grao de exactitude das estruturas cristalogr\u00e1ficas, \u00e9 unha fonte de informaci\u00f3n valiosa para as secuencias das que non se pode determinar experimentalmente a estrutura. A predici\u00f3n da estrutura p\u00f3dese levar a cabo \"ab initio\", utilizando principios de mec\u00e1nica molecular combinados con din\u00e1mica molecular, simulaci\u00f3ns Monte Carlo ou fragmentos de elementos de estrutura secundaria est\u00e1ndar; estas t\u00e9cnicas son efectivas para polip\u00e9ptidos dun tama\u00f1o menor de 150 amino\u00e1cidos. No caso de mol\u00e9culas m\u00e1is grandes, rec\u00f3rrese \u00e1 comparaci\u00f3n con estruturas previamente co\u00f1ecidas, ou modelaxe por homolox\u00eda.\nHistoria.\nO descubrimento da difracci\u00f3n de raios X en 1913 e as posibilidades abertas por esta t\u00e9cnica no campo da determinaci\u00f3n das estruturas de mol\u00e9culas abriron as portas ao desenvolvemento posterior da biolox\u00eda estrutural. Linus Pauling foi un dos primeiros investigadores en explorar o v\u00ednculo entre a forma e a funci\u00f3n das biomol\u00e9culas. Os estudos das prote\u00ednas hemoglobina e mioglobina e a determinaci\u00f3n da estrutura do ADN durante a d\u00e9cada de 1950 foron determinantes no establecemento da biolox\u00eda estrutural como unha \u00e1rea clave da biolox\u00eda molecular. En 1962, Max Perutz e John Kendrew obtiveron o Premio Nobel de Qu\u00edmica e James Watson, Francis Crick e Maurice Wilkins, o Premio Nobel de Medicina polas s\u00faas respectivas investigaci\u00f3ns en ambos os proxectos. En 1971 fundouse o Banco de Datos de Prote\u00ednas (PDB), coa intenci\u00f3n de compilar todos os datos existentes para poder extraer principios xerais sobre a relaci\u00f3n funci\u00f3n-estrutura. A finais do s\u00e9culo XX, conflu\u00edron varios factores para a expansi\u00f3n da biolox\u00eda estrutural: o crecemento da cristalograf\u00eda de macromol\u00e9culas, os avances en m\u00e9todos complementarios (principalmente a microscopia electr\u00f3nica e resonancia magn\u00e9tica nuclear), o desenvolvemento de computadoras con capacidade de procesar grandes cantidades de datos, e o resultado do crecente impacto das t\u00e9cnicas computacionais, e as posibilidades abertas pola secuenciaci\u00f3n r\u00e1pida e barata de xenomas, que coincidiron coas primeiras aplicaci\u00f3ns pr\u00e1cticas en qu\u00edmica e medicina."}
{"id": "287257", "revid": "27155", "url": "https://gl.wikipedia.org/wiki?curid=287257", "title": "James D. Watson", "text": ""}
{"id": "287258", "revid": "27155", "url": "https://gl.wikipedia.org/wiki?curid=287258", "title": "James Dewey Watson", "text": ""}
{"id": "287262", "revid": "98629", "url": "https://gl.wikipedia.org/wiki?curid=287262", "title": "George Combe", "text": "George Combe, nado o 21 de outubro de 1788 en Edimburgo e finado o 14 de agosto de 1858, irm\u00e1n de Andrew Combe, foi un escritor especialista en frenolox\u00eda e educaci\u00f3n. Naceu en Edimburgo, cidade na que exerceu a avogac\u00eda durante un tempo. M\u00e1is tarde, dedicouse \u00e1 promoci\u00f3n da frenolox\u00eda e \u00e1s s\u00faas opini\u00f3ns sobre pedagox\u00eda, o que o levou a fundar unha escola no ano 1848. O seu principal traballo foi o libro \"The Constitution of Man\" \"(A constituci\u00f3n do home)\" (1828).\nLogo de finalizar os seus estudos na escola superior de Edimburgo e na s\u00faa universidade, Combe dedicouse a traballar cun bufete de avogados en 1804, a\u00ednda que en 1812 estableceuse pola s\u00faa propia conta. En 1815 a revista \"Edinburgh Rewiew\" expuxo un artigo sobre craniolox\u00eda de Franz Joseph Gall e K. Spurzheim que foi denunciado como \"\u00abunha peza de profunda charlatanar\u00eda de principio a fin\u00bb\". Combe, como outros, burlouse do que segundo el era absurdo nese artigo sobre unha nova teor\u00eda do cerebro e pensou que esa teor\u00eda ti\u00f1a que acabar finalmente botada por terra. Cando Spurzheim deu unha conferencia en Edimburgo con vistas a defender a s\u00faa teor\u00eda, Combe considerou que ese asunto xa non merec\u00eda m\u00e1is a s\u00faa atenci\u00f3n.\nFoi convidado \u00e1 casa dun amigo onde viu a Spurzheim disecar un cerebro, ficando impresionado coa demostraci\u00f3n. Investigando o tema pola s\u00faa conta, chegou \u00e1 conclusi\u00f3n de que os principios fundamentais da frenolox\u00eda eran certos: \"O cerebro \u00e9 o \u00f3rgano do pensamento. O cerebro est\u00e1 composto de varias partes, cada unha delas acolle unha facultade mental distinta; e o tama\u00f1o do cerebro \u00e9 un expo\u00f1ente do poder do seu funcionamento.\"\nEn 1817 publicouse o seu primeiro ensaio sobre frenolox\u00eda na revista \"Scots Magazine\", aparecendo logo unha serie de escritos sobre o mesmo tema na \"Literary and Statistical Magazine\". Todo isto foi recompilado e posteriormente publicado en 1819 no libro \"Essays on Phrenology (Ensaios sobre frenolox\u00eda)\", a\u00ednda que en posteriores edici\u00f3ns cambiou o seu nome por \"A System of Phrenology (Un sistema frenol\u00f3xico)\". En 1820 axudou a fundar a sociedade frenol\u00f3xica, a cal en 1823 empezou a editar unha publicaci\u00f3n especializada.\nOs seus libros e escritos atraeron a atenci\u00f3n do p\u00fablico europeo e estadounidenses. Ao f\u00edo destes, Combe mantivo un longo debate con William Hamilton entre 1827 e 1828 que foi de grande interese p\u00fablico.\nA s\u00faa obra m\u00e1is popular, \"The constitution of Man\" (\"A constituci\u00f3n do home\") foi publicada en 1828, levantando nalg\u00fans sectores protestas por materialista e atea. Nese tempo, o seu \u00fanico punto de vista base\u00e1base nos ditames da frenolox\u00eda. Dedicou o seu tempo, traballo e di\u00f1eiro tam\u00e9n para axudar \u00e1s clases baixas a dispo\u00f1er dunha educaci\u00f3n de calidade, establecendo incluso a primeira escola infantil en Edimburgo e iniciou lecturas nocturnas para adultos sobre qu\u00edmica, historia, fisiolox\u00eda e sobre todo filosof\u00eda. Tam\u00e9n estudou casos criminais e intentou solucionar os problemas en canto a reforma e castigo dos culpables.\nEn 1836 ofreceuse para ser candidato \u00e1 c\u00e1tedra de L\u00f3xica da universidade de Edimburgo, a\u00ednda que lle foi denegada en favor de William Hamilton. En 1838 visitou Estados Unidos, onde impartiu clases sobre criminais. \u00c1 s\u00faa volta en 1840, publicou \"Filosof\u00eda Moral\" e seguiu publicando posteriormente os seus apuntamentos nos Estados Unidos.\nA culminaci\u00f3n dos seus pensamentos e experiencias relixiosas na s\u00faa vida reuniunas na s\u00faa obra \"On the Relation between Science and Religion\" (\"Sobre a relaci\u00f3n entre ciencia e relixi\u00f3n\"), publicada en 1857. Encarg\u00e1ronlle revisar a novena edici\u00f3n de \"The Constitution of Man\" cando morreu, en Moor Park, Farmham.\nEn 1842 redactou en alem\u00e1n un conxunto de vinte e dous escritos sobre frenolox\u00eda na universidade Ruprecht Karl de Heidelberg. Tam\u00e9n viaxou moito por toda Europa, ensinando en escolas, prisi\u00f3ns e asilos a s\u00faa teor\u00eda. A crise comercial de 1855 orixinou o seu notable folleto \"The Currency Question (A cuesti\u00f3n monetaria)\" en 1858.\nCasou en 1833 con Cecilia Siddons, a filla da actriz Sarah Siddons."}
{"id": "287263", "revid": "23204", "url": "https://gl.wikipedia.org/wiki?curid=287263", "title": "Franz Joseph Gall", "text": "Franz Joseph Gall, nado o 9 de marzo de 1758 en Tiefenbronn, Baden e finado o 22 de agosto de 1828 en Par\u00eds, foi un anatomista e fisi\u00f3logo alem\u00e1n, fundador da frenolox\u00eda, unha teor\u00eda que reivindica ser capaz de determinar o car\u00e1cter, caracter\u00edsticas da personalidade, e grao de criminalidade pola forma da cabeza.\nNo seu principal traballo \"Untersuchungen ueber die Anatomie des Nervensystems ueberhaupt, und des Gehirns insbesondere\" (\"A anatom\u00eda e fisiolox\u00eda do sistema nervioso en xeral, e do cerebro en particular\"), Franz Joseph Gall estabeleceu os principios nos que baseou a s\u00faa doutrina.\nConvencido de que as funci\u00f3ns mentais residen en \u00e1reas espec\u00edficas do cerebro e que isto determina o comportamento, asumiu que a superficie do cranio reflicte o desenvolvemento destas zonas. O primeiro concepto foi comprobado cando Paul Broca localizou o centro da fala no cerebro en 1861. A segunda noci\u00f3n foi invalidada cando se descubriu que o grosor do cranio var\u00eda, as\u00ed que a s\u00faa forma non reflicte o cerebro en si. Gall foi o primeiro en identificar a materia gris como tecido activo (somas neuronais) e a substancia branca (ax\u00f3ns) como tecido condutor."}
{"id": "287264", "revid": "89787", "url": "https://gl.wikipedia.org/wiki?curid=287264", "title": "Leianokl\u00e1di", "text": "Leianokl\u00e1di (en grego \u039b\u03b5\u03b9\u03b1\u03bd\u03bf\u03ba\u03bb\u03ac\u03b4\u03b9) \u00e9 unha vila e capital de concello, na Fthi\u00f3tida, Grecia. Desde o ano 2011, Leianokl\u00e1di forma parte do concello de Lamia, a cal \u00e9 unha unidade municipal. No ano 2001 ti\u00f1a 3.034 habitantes.\nA li\u00f1a de tren nacional \"Atenas \u2013 Lamia \u2013 Larissa \u2013 Tesal\u00f3nica\" cruza a vila de Leianokladi."}
{"id": "287265", "revid": "56817", "url": "https://gl.wikipedia.org/wiki?curid=287265", "title": "Colmo", "text": "O colmo (do lat\u00edn \"culmus\", palla de centeo) ref\u00edrese \u00e1 palla escollida dalg\u00fans cereiais coma o centeo, o trigo, o orxo ou a avea. O colmo, ademais de servir coma estrume empr\u00e9gase en construci\u00f3n coma material de recubrimento e impermeabilizaci\u00f3n de cuberta vexetais, chamadas colmados, en palleiras, alpendres, celeiros e outras construci\u00f3ns r\u00fasticas. Este tipo de cubertas aparecen en todos os continentes. En Europa mant\u00e9\u00f1ense vivas incluso coma cuberta de vivendas na Europa atl\u00e1ntica, principalmente nas Illas Brit\u00e1nicas e o noroeste da Pen\u00ednsula Ib\u00e9rica: coma por exemplo nas pallozas galegas e nos teitos asturleoneses; coma \u00faltimos redutos das vivendas circulares con cubertas vexetais dos castros atl\u00e1nticos prerromanos.\nNun contexto bot\u00e1nico, o termo colmo, designa o tipo de talo encontrado noutras gram\u00edneas como a cana de azucre, o millo, o arroz e o bamb\u00fa; talos nos que os n\u00f3s e os entren\u00f3s son ben visibles, e poden ser ocos (bamb\u00fa) ou cheos (cana de azucre)."}
{"id": "287267", "revid": "89787", "url": "https://gl.wikipedia.org/wiki?curid=287267", "title": "Solanales", "text": "Solanales \u00e9 unha orde bot\u00e1nica (anteriormente co\u00f1ecida coma \"Polemoniales\"), que incl\u00fae as familias a seguir:\nO vello sistema de clasificaci\u00f3n inclu\u00eda as familias a seguir:"}
{"id": "287268", "revid": "1131", "url": "https://gl.wikipedia.org/wiki?curid=287268", "title": "Ajuria Enea", "text": "Ajuria Enea \u00e9 un palacio da cidade vasca de Vitoria que constit\u00fae a residencia oficial do lehendakari da comunidade aut\u00f3noma do Pa\u00eds Vasco. O seu nome prov\u00e9n da separaci\u00f3n en d\u00faas palabras de \"Ajuriaenea\", denominaci\u00f3n en \u00e9uscaro que est\u00e1 composta polo apelido da familia que constru\u00edu o pazo, os Ajuria, declinado en \u00e9uscaro na forma do xenitivo, vindo a significar \"de Ajuria\".\nA decisi\u00f3n de converter o Pazo de Ajuria Enea en residencia oficial do lehendakari tomouse base\u00e1ndose nos valores arquitect\u00f3nicos do edificio, acorde \u00e1 funci\u00f3n pol\u00edtica \u00e1 que \u00eda destinado. Foi o 13 de outubro de 1980 cando o Goberno Vasco formalizou a adquisici\u00f3n dos terreos \u00e1 s\u00faa antiga propietaria, a Deputaci\u00f3n Foral de \u00c1raba. Ese mesmo ano, Carlos Garaikoetxea, primeiro presidente do Pa\u00eds Vasco da democracia, ocupou oficialmente o edificio.\nHistoria.\nTras converterse en 1920 na residencia da familia Ajuria, o edificio foi traspasado en 1966 \u00e1 orde relixiosa das Nais Escolapias, as cales a transformaron nun centro de ensino. Seis anos despois, en 1972, foi adquirido pola Deputaci\u00f3n Foral de \u00c1raba para convertelo no museo de arte vasca.\nO centro abriu as s\u00faas portas ao p\u00fablico en 1978 e durante os dous anos seguintes, miles de persoas percorreron as s\u00faas estanzas contemplando as xoias pict\u00f3ricas que colgaban das s\u00faas paredes.\nA\u00ednda que a Deputaci\u00f3n Foral de Biscaia ofreceu o Pazo de Artaza como residencia do Lehendakari (xunto co antigo seminario de Derio como edificio para o Goberno Vasco e o Deposito Franco de Bilbao para o Parlamento Vasco), a primeira lei do Parlamento fixou Vitoria como a sede das instituci\u00f3ns vascas.\nUnha vez tomada a decisi\u00f3n de convertelo definitivamente na residencia oficial do lendakari, acometeuse unha remodelaci\u00f3n interna do edificio consistente na transformaci\u00f3n da \u00faltima planta en vivenda e a adecuaci\u00f3n do resto do pazo \u00e1s funci\u00f3ns dun presidente de Goberno. A titularidade definitiva do Pazo de Ajuria Enea pasou \u00e1s mans da comunidade aut\u00f3noma o 14 de marzo de 1989.\nArquitectura.\nSituado no paseo Fray Francisco do barrio de Mendizorrotza, en Vitoria, o Pazo de Ajuria Enea foi constru\u00eddo en 1920 polo arquitecto su\u00edzo Alfredo Baeschlin e o contratista Hilari\u00f3n San Vicente, a instancias dun industrial vitoriano chamado Seraf\u00edn Ajuria Urigoitia, que fixo fortuna coas s\u00faas f\u00e1bricas en Araia e Vitoria, unha das zonas residenciais m\u00e1is notables da cidade.\nO seu aspecto exterior presenta todos os elementos arquitect\u00f3nicos da arte neovasco: dobre arcada na planta baixa, tres ventanais centrais unificados con ocos balconados e elementos her\u00e1ldicos no primeiro piso, vent\u00e1s de arco de medio punto xunto aos esquinais cil\u00edndricos coroados en arcobotantes da planta superior, e un amplo aleiro rematado en belos pin\u00e1culos alzados cara ao ceo na cuberta."}
{"id": "287269", "revid": "25871", "url": "https://gl.wikipedia.org/wiki?curid=287269", "title": "\u00c1lvaro Queijeiro", "text": "\u00c1lvaro Queijeiro Pintos, nado na Coru\u00f1a o 25 de febreiro de 1993, \u00e9 un futbolista galego. Xoga de mediocentro e o seu equipo actual \u00e9 o Deportivo da Coru\u00f1a B\nTraxectoria.\nEn xaneiro de 2013 marchou cedido ao Nar\u00f3n at\u00e9 o remate da campa\u00f1a.\nO 31 de agosto de 2015 anunciouse a s\u00faa cesi\u00f3n durante unha tempada no Pontevedra CF, de Segunda Divisi\u00f3n B."}
{"id": "287270", "revid": "22570", "url": "https://gl.wikipedia.org/wiki?curid=287270", "title": "Deputaci\u00f3n Foral de \u00c1raba", "text": "A Deputaci\u00f3n Foral de \u00c1raba (en \u00e9uscaro: \"Arabako Foru Aldundia\", en castel\u00e1n: \"Diputaci\u00f3n Foral de \u00c1lava\") \u00e9 o \u00f3rgano de goberno do territorio hist\u00f3rico de \u00c1raba, no Pa\u00eds Vasco (Espa\u00f1a).\nAdemais das competencias ordinarias que exercen as deputaci\u00f3ns provinciais das restantes provincias de Espa\u00f1a, a Deputaci\u00f3n Foral de \u00c1raba exerce competencias espec\u00edficas de Deputaci\u00f3n Foral derivadas da natureza de \u00c1raba como territorio hist\u00f3rico do Pa\u00eds Vasco, en virtude do seu Estatuto de Autonom\u00eda, por exemplo ten importantes competencias tributarias, en urbanismo e en asuntos sociais.\nDeputado Xeral.\n\u00c1 fronte da Deputaci\u00f3n Foral est\u00e1 o goberno foral de \u00c1raba, formado polo consello de deputados e o presidente destes, co\u00f1ecido como Deputado Xeral (en \u00e9uscaro: \"Diputatu Nagusia\" ou \"Ahaldun Nagusia\"), que \u00e9 elixido polas Xuntas Xerais de \u00c1raba, o parlamento provincial."}
{"id": "287272", "revid": "27155", "url": "https://gl.wikipedia.org/wiki?curid=287272", "title": "Acid\u00f3filo (organismo)", "text": "Os organismos acid\u00f3filos ou acid\u00f3filos son os que prefiren vivir en condici\u00f3ns \u00e1cidas (xeralmente os \u00f3ptimos est\u00e1n arredor de pH 3,0 ou inferior). Alg\u00fans est\u00e1n tan adaptados aos ambientes moi \u00e1cidos que morren mesmo a pH moderados a\u00ednda \u00e1cidos. O organismo m\u00e1is extremadamente acid\u00f3filo co\u00f1ecido \u00e9 a arquea \"Picrophilus\", que chega a vivir a pH 0,06. Os organismos acid\u00f3filos enc\u00f3ntranse en diferentes p\u00f3las da \u00e1rbore da vida, e entre eles hai arqueas, bacterias, e eucariotas. Entre os acid\u00f3filos at\u00f3pase unha gran variedade de metabolismos: aerobios, anaerobios e anaerobios facultativos, procariotas quimiolit\u00f3trofos e heter\u00f3trofos de diversas clases, eucariotas fotoaut\u00f3trofos, protozoos predadores etc. Poden atoparse en diversos h\u00e1bitats como zonas volc\u00e1nicas, fontes hidrotermais terrestres ou mari\u00f1as, minas (ou outras zonas) con drenaxes \u00e1cidas ou nos est\u00f3magos de animais. Un exemplo de ecosistema \u00e1cido \u00e9 r\u00edo Tinto, Huelva, Espa\u00f1a, con augas \u00e1cidas entre os pHs 1,7 e 2,5 que albergan un rico endemismo composto de arqueas quimiosint\u00e9ticas, bacterias heter\u00f3trofas, algas unicelulares como as diatomeas, diversos protistas, fungos, l\u00e9vedos e rot\u00edferos, entre outros.\nExemplos de organismos acid\u00f3filos.\nUnha lista de exemplos de organismos acid\u00f3filos son:\nMecanismos de adaptaci\u00f3n a ambientes \u00e1cidos.\nA maior\u00eda dos organismos acid\u00f3filos te\u00f1en mecanismos moi eficaces para bombear prot\u00f3ns f\u00f3ra do espazo intacelular para manter o seu citoplasma a un pH pr\u00f3ximo \u00e1 neutralidade. Deste modo, as s\u00faas prote\u00ednas intracelulares non te\u00f1en que ter unha especial etabilidade en medios \u00e1cidos. Por\u00e9n, alg\u00fans acid\u00f3filos, como \"Acetobacter aceti\", si te\u00f1en citoplasmas acidificados e prote\u00ednas que evolucionaron cara \u00e1 unha grande estabilidade en medios \u00e1cidos. Para comprender os mecanismos de estabilidade das prote\u00ednas nesas condici\u00f3ns, \"Acetobacter aceti\" est\u00e1 sendo moi estudado.\nOs estudos realizados sobre estas prote\u00ednas adaptadas a pHs baixos revelaron alg\u00fans mecanismos xerais para acadar a estabilidade en medio \u00e1cido. Nas prote\u00ednas m\u00e1is estables en \u00e1cido (como a pepsina e a prote\u00edna soxF de \"Sulfolobus acidocaldarius\"), obs\u00e9rvase unha superabundancia de residuos \u00e1cidos que minimiza a desestabilizaci\u00f3n causada pola acumulaci\u00f3n de cargas positivas. Outros mecanismos incl\u00faen a minimizaci\u00f3n da accesibiidade ao solvente dos residuos \u00e1cidos ou a uni\u00f3n de cofactores met\u00e1licos. No caso especial da prote\u00edna NAPase da bacteria \"Nocardiopsis alba\" observouse a recolocaci\u00f3n dunhas |pontes salinas sensibles ao \u00e1cido f\u00f3ra das rexi\u00f3ns que xogan un importante papel no proceso de despregamento da prote\u00edna. Neste caso de estabilidade cin\u00e9tica ao \u00e1cido, a duraci\u00f3n da prote\u00edna cons\u00e9guese nun amplo rango de pHs, tanto \u00e1cidos coma b\u00e1sicos."}
{"id": "287273", "revid": "23204", "url": "https://gl.wikipedia.org/wiki?curid=287273", "title": "Deputaci\u00f3n Foral de Biscaia", "text": "A Deputaci\u00f3n Foral de Biscaia (en \u00e9uscaro: \"Bizkaiko Foru Aldundia\", en castel\u00e1n: \"Diputaci\u00f3n Foral de Bizkaia\") \u00e9 o \u00f3rgano de goberno do territorio hist\u00f3rico de Biscaia, no Pa\u00eds Vasco (Espa\u00f1a).\nAdemais das competencias ordinarias que exercen as deputaci\u00f3ns provinciais das restantes provincias de Espa\u00f1a, a Deputaci\u00f3n Foral de Biscaia exerce competencias espec\u00edficas derivadas da s\u00faa natureza como territorio hist\u00f3rico do Pa\u00eds Vasco, en virtude do seu Estatuto de Autonom\u00eda e da Lei de Territorios Hist\u00f3ricos de 1983.\nA Deputaci\u00f3n \u00e9 o \u00f3rgano executivo que depende das Xuntas Xerais de Biscaia (que \u00e9 o \u00f3rgano lexislativo).\nDeputado Xeral de Biscaia.\n\u00c1 fronte da Deputaci\u00f3n Foral enc\u00f3ntrase o Deputado Xeral que \u00e9 elixido polas Xuntas Xerais de Biscaia."}
{"id": "287274", "revid": "56817", "url": "https://gl.wikipedia.org/wiki?curid=287274", "title": "Deputaci\u00f3n Foral de Guip\u00fascoa", "text": "A Deputaci\u00f3n Foral de Guip\u00fascoa (en \u00e9uscaro: \"Gipuzkoako Foru Aldundia\") \u00e9 o \u00f3rgano de goberno do territorio hist\u00f3rico de Guip\u00fascoa, no Pa\u00eds Vasco (Espa\u00f1a).\nAdemais das competencias ordinarias que exercen as deputaci\u00f3ns provinciais das restantes provincias de Espa\u00f1a, a Deputaci\u00f3n Foral de Guip\u00fascoa exerce competencias espec\u00edficas derivadas da s\u00faa natureza como territorio hist\u00f3rico do Pa\u00eds Vasco, en virtude do seu Estatuto de Autonom\u00eda.\nDeputado Xeral.\n\u00c1 fronte da Deputaci\u00f3n Foral enc\u00f3ntrase un Deputado Xeral (en \u00e9uscaro: \"Diputatu Nagusia\" ou \"Ahaldun Nagusia\"), que \u00e9 elixido polas Xuntas Xerais de Guip\u00fascoa."}
{"id": "287275", "revid": "98629", "url": "https://gl.wikipedia.org/wiki?curid=287275", "title": "Solan\u00e1ceas", "text": "As solan\u00e1ceas (Solanaceae ) \u00e9 unha familia de plantas herb\u00e1ceas ou le\u00f1osas coas follas alternas, simples e sen est\u00edpulas pertencentes \u00e1 orde Solanales, das dicotiled\u00f3neas (Magnoliopsida). Comprende aproximadamente 98 x\u00e9neros e unhas 2700 especies, cunha gran diversidade de h\u00e1bito, morfolox\u00eda e ecolox\u00eda. A familia \u00e9 cosmopolita, distribu\u00edndose por todo o globo ag\u00e1s na Ant\u00e1rtida. A maior diversidade de especies at\u00f3pase en Am\u00e9rica do Sur e Am\u00e9rica Central. Nesta familia inclu\u00e9nse especies alimenticias tan importantes como o pataqueiro \"(Solanum tuberosum),\" a tomateira \"(Solanum lycopersicum\"), a berinxela \"(Solanum melongena\") e as pementeiras \"(Capsicum\"). Moitas plantas ornamentais moi populares pertencen \u00e1s solan\u00e1ceas, como \"Petunia\", \"Schizanthus,\" \"Salpiglossis\" e \"Datura\". Certas especies son mundialmente co\u00f1ecidas polos seus usos medicinais, os seus efectos psicotr\u00f3picos ou por ser pezo\u00f1entas. Finalmente, mais non menos importante, as solan\u00e1ceas incl\u00faen moitos organismos modelo para a pescuda de cuesti\u00f3ns biol\u00f3xicas fundamentais a nivel celular, molecular e xen\u00e9tico, tales como o tabaco e a petunia. A familia \u00e9 representada por aproximadamente 3000 especies distribu\u00eddas en 150 x\u00e9neros.\nEtimolox\u00eda.\nDo x\u00e9nero \"Solanum\" L., do verbo lat\u00edn \"solari\" - consolar ou aliviar - por mor das propiedades calmantes (narc\u00f3ticas) dalgunhas especies do x\u00e9nero.\nDescrici\u00f3n.\nH\u00e1bito.\nSon plantas arb\u00f3reas, arbustivas, herb\u00e1ceas e raramente lianas ou rubideiras. O seu floema \u00e9 interno.\nFollas.\nFollas simples, alternas, coas marxes enteiras, lobadas ou partidas, s\u00e9siles ou pecioladas, glabras ou pilosas, sen est\u00edpulas, algunhas veces pinatisectas. P\u00f3las ascendentes ou patentes, dicot\u00f3micas iguais ou desiguais, cil\u00edndricas ou aplanadas, concaulescencia presente.\nFlores.\nInflorescencia cimosa, algunhas veces reducida a unha \u00fanica flor;\nFlores xeralmente vistosas, bisexuadas, andr\u00f3xinas ou diclam\u00eddeas, pent\u00e1meras, con lonxitude variando de 1 a 20\u00a0cm, illadas, aos pares, ou dispostas en inflorescencias variadas extra-axilares, actinomorfas raro zigomorfas;\nC\u00e1liz persistente, pent\u00e1mero, gamos\u00e9palo, prefloraci\u00f3n valvar ou imbricada, \u00e1s veces ampli\u00e1ndose no froito;\nCorola actinomorfa ou levemente zigomorfa, gamop\u00e9tala, rot\u00e1cea, campanulada, infundiforme, hipocrateriforme, tubulosa ou urceolada. Xeralmente pent\u00e1mera e plicada, prefloraci\u00f3n valvar, convoluta ou imbricada.\nAndroceo con 2 (en \"Schwenckia\"), 4 (en \"Brunfelsia\") e 5 estames, epip\u00e9talos, anteras rimosas ou poricidas (\"Lycianthes, Solanum\"), con filetes libres ou parcialmente soldados entre si, con anteras poricidas (\"Solanum\") ou rimosas.\nXineceo constitu\u00eddo de ovario s\u00fapero, bicarpelar, bilocular ou falsamente plurilocular, con moitos \u00f3vulos en cada l\u00f3culo, disco nectar\u00edfero xeralmente presente, raramente tetralolular (\"Datura\"), estilete terminal, carpelos orientados oblicuamente en relaci\u00f3n ao eixo da flor, placentaci\u00f3n axial.\nFroito.\nFroito do tipo baga, drupa ou c\u00e1psula, por veces envolvidos polo c\u00e1liz acrecente, sementes poucas a numerosas.\nDistribuci\u00f3n.\nSolanaceae pos\u00fae distribuci\u00f3n cosmopolita, concentrada na rexi\u00f3n neotropical. A maior riqueza de especies \u00e1chase en Am\u00e9rica Central e Am\u00e9rica do Sur. Outros dous centros de diversidade incl\u00faen Australia e \u00c1frica. As solan\u00e1ceas poden ocupar unha gran variedade de ecosistemas, dende os desertos at\u00e9 os bosques tropicais e, frecuentemente at\u00f3panse tam\u00e9n na vexetaci\u00f3n secundaria que coloniza \u00e1reas disturbadas.\nTaxonom\u00eda.\nA seguir forn\u00e9cese unha sinopse taxon\u00f3mica completa das solan\u00e1ceas, inclu\u00edndo subfamilias, tribos e x\u00e9neros, a cal est\u00e1 baseada nos estudos m\u00e1is recentes sobre a sistem\u00e1tica molecular da familia.\nCestroideae (sin.:Browallioideae).\n\u00c9 unha subfamilia caracterizada pola presenza de fibras peric\u00edclicas, androceo con 4 ou 5 estames, frecuentemente did\u00ednamos. Os n\u00fameros cromos\u00f3micos b\u00e1sicos son moi vari\u00e1beis, desde x=7 at\u00e9 x=13. A subfamilia comprende 8 x\u00e9neros (divididos en 3 tribos) e aproximadamente 195 especies distribu\u00eddas nas Am\u00e9ricas. O x\u00e9nero \"Cestrum\" \u00e9 o m\u00e1is importante respecto do n\u00famero de especies xa que incl\u00fae 175 das 195 especies da subfamilia. A tribo \"Cestreae\" ten a particularidade de inclu\u00edr t\u00e1xones con cromosomas longos (de 7,21 a 11,51\u00a0\u00b5m de lonxitude), cando o resto da familia, polo xeral, pos\u00fae cromosomas curtos (como por exemplo 1,5 a 3,52\u00a0\u00b5m de lonxitude en Nicotianoideae).\nGoetzeoideae.\nSubfamilia caracterizada por presentar froito en drupa e sementes con embri\u00f3ns curvos con cotiledones grandes e carnosos. O n\u00famero cromos\u00f3mico b\u00e1sico es x=13. Incl\u00fae 4 x\u00e9neros e 5 especies que se distrib\u00faen polas Antillas Maiores. Baseados en datos moleculares, alg\u00fans autores incl\u00faen dentro desta subfamilia os x\u00e9neros monot\u00edpicos \"Tsoala\" , end\u00e9mico de Madagascar, e \"Metternichia\" do sueste do Brasil. Goetzeaceae se considera un sin\u00f3nimo desta subfamilia.\nPetunioideae.\nA sistem\u00e1tica molecular indica que Petunioideae \u00e9 o clado irm\u00e1n das subfamilias con n\u00famero cromos\u00f3mico x=12 (Solanoideae e Nicotianoideae). Presentan calistexinas, un alcaloide do tipo dos tropanos. O androceo est\u00e1 formado por 4 estames (raramente 5), usualmente de d\u00faas lonxitudes diferentes. Os n\u00fameros cromos\u00f3micos b\u00e1sicos nesta subfamilia poden ser x=7, 8, 9 e 11. Comprende 13 x\u00e9neros e unhas 160 especies, distribu\u00eddas por Am\u00e9rica Central e Am\u00e9rica do Sur. Baseados en datos moleculares, alg\u00fans autores consideran que os x\u00e9neros ori\u00fandos da Patagonia \"Benthamiella\", \"Combera\" e \"Pantacantha\" forman un clado con categor\u00eda de tribo (Benthamielleae) que se debe dispor na subfamilia Goetzeoideae. \nSchizanthoideae.\nComprende herbas anuais ou bianuais, con alcaloides tropanos, sen fibras peric\u00edclicas, con pelos e grans de pole caracter\u00edsticos. As flores son zigomorfas. O androceo presenta 2 estames e 3 estaminoideos, a dehiscencia das anteras \u00e9 explosiva. O embri\u00f3n \u00e9 curvo. O n\u00famero cromos\u00f3mico b\u00e1sico \u00e9 x=10. \"Schizanthus\" \u00e9 un x\u00e9nero bastante at\u00edpico dentro das solan\u00e1ceas, polas s\u00faas flores fortemente zigomorfas e polo seu n\u00famero cromos\u00f3mico b\u00e1sico. Os datos morfol\u00f3xicos e moleculares indican que \"Schizanthus\" \u00e9 un x\u00e9nero irm\u00e1n das restantes solan\u00e1ceas e que logo diverxeu do resto da familia, probabelmente no Cret\u00e1ceo serodio ou no Terciario temper\u00e1n, hai uns 50 mill\u00f3ns de anos. A gran diversificaci\u00f3n nos tipos de flores en \"Schizanthus\" foi o produto da adaptaci\u00f3n das especies deste x\u00e9nero aos diferentes grupos de polinizadores existentes nos ecosistemas mediterr\u00e1neo, alpino de altura e des\u00e9rtico de Chile e \u00e1reas adxacentes da Arxentina.\nSchwenckioideae.\nIncl\u00fae herbas anuais, con fibras peric\u00edclicas, as flores son zigomorfas, o androceo con 4 estames, did\u00ednamos ou con 3 estaminoideos, o embri\u00f3n \u00e9 recto e curto. O n\u00famero cromos\u00f3mico b\u00e1sico \u00e9 x=12. Incl\u00fae 4 x\u00e9neros e unhas 30 especies distribu\u00eddas en Suram\u00e9rica. \nSolanoideae.\n \nOs x\u00e9nero a seguir a\u00ednda non se atopan localizados en ningunha das subfamilias reco\u00f1ecidas de solan\u00e1ceas. \nX\u00e9neros e distribuci\u00f3n de especies.\nAs solan\u00e1ceas comprenden 98 x\u00e9neros e unhas 2700 especies. Por\u00e9n, esa inmensa riqueza de especies non est\u00e1 uniformemente distribu\u00edda entre todos os x\u00e9neros. As\u00ed, os oito x\u00e9neros m\u00e1is importantes da familia concentran m\u00e1is do 60% das especies, como se amosa na t\u00e1boa de debaixo. De feito, s\u00f3 \"Solanum\" -o x\u00e9nero que tipifica a familia- incl\u00fae case o 50% da totalidade de especies de solan\u00e1ceas.\nPosici\u00f3n taxon\u00f3mica.\nAs plantas da familia Solanaceae descritas por A.L.de Jussieu son faner\u00f3gamas por se reproduciren a trav\u00e9s de sementes, que no Sistema de Clasificaci\u00f3n do Reino Vexetal est\u00e1n situadas na divisi\u00f3n das anxiospermas (\"angiospermae\") (plantas con ra\u00edz, talo, follas, flores, froitos e sementes), clase das dicotiled\u00f3neas (\"dicotyledoneae\") (sementes con dous cotiled\u00f3ns) e subclase \"sympetalae\" (flores con c\u00e1liz e corola, sendo os s\u00e9palos e os p\u00e9talos unidos en case toda a extensi\u00f3n ou soamente na base).\nImportancia econ\u00f3mica.\nA familia Solanaceae \u00e9 co\u00f1ecida principalmente pola s\u00faa grande importancia econ\u00f3mica. O x\u00e9nero \"Solanum\" L., maior e m\u00e1is complexo, presenta especies con elevado grao de representatividade grazas \u00e1s s\u00faas respectivas contribuci\u00f3ns para a econom\u00eda: o pataqueiro ou pataca (\"Solanum tuberosum L.\"), e a tomateira (\"S. lycopersicum L.\"). Al\u00e9n diso, este x\u00e9nero tam\u00e9n ofrece plantas ornamentais e plantas invasoras de culturas.\nPotencial ornamental.\nBos exemplos de especies da familia Solanaceae con potencial ornamental son: \"Streptosolen jamesonii\", co\u00f1ecida popularmente como mariani\u00f1a, planta orixinaria de \u00c1frica do Sur, Colombia e Ecuador. Tam\u00e9n as co\u00f1ecidas flores petunias."}
{"id": "287276", "revid": "18868", "url": "https://gl.wikipedia.org/wiki?curid=287276", "title": "Solanaceae", "text": ""}
{"id": "287277", "revid": "18868", "url": "https://gl.wikipedia.org/wiki?curid=287277", "title": "Solan\u00e1cea", "text": ""}
{"id": "287278", "revid": "18868", "url": "https://gl.wikipedia.org/wiki?curid=287278", "title": "Cucurbit\u00e1cea", "text": ""}
{"id": "287279", "revid": "88215", "url": "https://gl.wikipedia.org/wiki?curid=287279", "title": "Robert Rossen", "text": "Robert Rossen, nado en Nova York o 16 de marzo de 1908 e finado na mesma cidade o 18 de febreiro de 1966 foi un director e guionista estadounidense.\nTraxectoria.\nComezou a s\u00faa carreira como director no teatro, en produci\u00f3ns do Off Broadway. Coa comedia \"The Body Beautiful\" impresionou tanto a Mervyn LeRoy que o contratou como guionista persoal en 1936. Entre 1937 e 1947 foi membro do Partido Comunista Americano o que o obrigou a abandonar alg\u00fan proxectos en Hollywood.\nDebutou como director en 1947 con \"Johnny O'Clock\" apoiado polo protagonista, Dick Powell. Dous anos despois, o seu filme \"All the King's Men\" ga\u00f1ou o \u00d3scar ao mellor filme. No filme Rossen explica como os defensores da xente corrente poden converterse en novos explotadores. Unha xuntanza do Partido Comunista nos \u00c1nxeles criticou o filme e levou a Rossen a romper totalmente as s\u00faas relaci\u00f3n co partido. En 1950 dirixiu \"The Brave Bulls\", estreado o ano seguinte, que foi o \u00faltimo filme que dirixiu antes de que o puxesen na lista negra, tras ser considerado unha das dezanove \u201ctestemu\u00f1as non amigables\u201d na s\u00faa declaraci\u00f3n perante o House Un-American Activities Committee en outubro de 1947.\nFinalmente volveu recuperar o \u00e9xito en 1961 con \"O buscavidas\". Cando comezou a rodaxe de \"Lilith\" estaba enfermo e tras acabar xa perder\u00e1 interese en volver a dirixir. Faleceu en 1966."}
{"id": "287280", "revid": "56817", "url": "https://gl.wikipedia.org/wiki?curid=287280", "title": "Catherine Keener", "text": "Catherine Ann Keener, nada en Miami (Florida) o 23 de marzo de 1959 \u00e9 unha actriz estadounidense.\nTraxectoria.\nComezou a actuar na d\u00e9cada de 1980 no teatro universitario e logo pasou \u00e1 televisi\u00f3n (na serie \"Ohara\") e ao cinema (en \"About Last Night...\").\nO seu primeiro papel como protagonista foi en \"Johnny Suede\" co daquela desco\u00f1ecido Brad Pitt e conseguiu a s\u00faa primeira candidatura ao Oscar \u00e1 mellor actriz secundaria no ano 2000 por \"Being John Malkovich\"."}
{"id": "287281", "revid": "89787", "url": "https://gl.wikipedia.org/wiki?curid=287281", "title": "Rock in Cambre", "text": "O Rock in Cambre \u00e9 un festival de m\u00fasica rock que se celebra no concello de Cambre, unha noite, en agosto, desde 1992. A entrada \u00e9 de balde.\nHistoria.\nIniciado en 1992. En 2006 o concello introduciu unha iniciativa chamada \"Rock na R\u00eda\" -agora \"Noites Rock\"- na que os grupos locais compiten para actuar como abreconcertos no festival.\nGrupos participantes no festival.\nEntre os grupos que participaron nas distintas edici\u00f3ns do festival destacan bandas do panorama estatal como Platero y T\u00fa, Reincidentes, Barricada, Ob\u00fas, Rosendo, Buenas Noches Rose ou Def con Dos. Tam\u00e9n bandas galegas como Killer Barbies, Los Suaves ou Os Diplom\u00e1ticos de Monte Alto."}
{"id": "287282", "revid": "23204", "url": "https://gl.wikipedia.org/wiki?curid=287282", "title": "Olympia Dukakis", "text": "Olympia Dukakis, nada en Lowell (Massachusetts) o 20 de xu\u00f1o de 1931 e finada en Nova York o 1 de maio de 2021, foi unha actriz estadounidense.\nTraxectoria.\nOs seus pais eran emigrantes gregos e o seu primo Michael Dukakis foi gobernador de Massachusetts e candidato do Partido Dem\u00f3crata \u00e1 presidencia en 1988.\nDebutou no cinema na d\u00e9cada de 1960 e en 1987 ga\u00f1ou o Oscar \u00e1 mellor actriz secundaria por \"Feitizo de l\u00faa\"."}
{"id": "287283", "revid": "22570", "url": "https://gl.wikipedia.org/wiki?curid=287283", "title": "Lista de grupos que participaron no Rock in Cambre", "text": "Esta \u00e9 unha lista dos grupos e artistas que participaron no festival Rock in Cambre.\n2007 (16\u00aa edici\u00f3n).\n11 de agosto de 2007\n2008 (17\u00aa edici\u00f3n).\n14 de agosto de 2008\n2009 (18\u00aa edici\u00f3n).\n14 de agosto de 2009\n2010 (19\u00aa edici\u00f3n).\n13 de agosto de 2010\n2011 (20\u00aa edici\u00f3n).\n14 de agosto de 2011\n2012 (21\u00aa edici\u00f3n).\n12 de agosto de 2012&lt;br&gt;\nEsta edici\u00f3n estivo encadrada no Festival Brincadeira Rock in Cambre (do 9 ao 12 de agosto, sendo o \u00faltimo d\u00eda gratu\u00edto).\n2013 (22\u00aa edici\u00f3n).\n3 de agosto de 2013\n2014 (23\u00aa edici\u00f3n).\n2 de agosto de 2014\n2015 (24\u00aa edici\u00f3n).\n8 de agosto de 2015"}
{"id": "287284", "revid": "17467", "url": "https://gl.wikipedia.org/wiki?curid=287284", "title": "Raspai", "text": ""}
{"id": "287286", "revid": "54336", "url": "https://gl.wikipedia.org/wiki?curid=287286", "title": "Porta do Atl\u00e1ntico", "text": "A Porta do Atl\u00e1ntico \u00e9 un monumento obra do artista ponteare\u00e1n Silverio Rivas de 1990 situado na Praza de Am\u00e9rica, no barrio das Travesas da cidade de Vigo.\nCaracter\u00edsticas.\nComponse de tres elementos que proceden dun mesmo bloque de granito rosa do Porri\u00f1o. As pezas foron dese\u00f1adas, cortadas e tratadas nunha canteira do Porri\u00f1o. A parte principal e m\u00e1is reco\u00f1ec\u00edbel \u00e9 unha gran porta de 14 metros de altura e 427 toneladas que fica nun grande encoro circular no medio e medio da praza de Am\u00e9rica, por riba dun paso subterr\u00e1neo que comunica as avenidas de Castelao, L\u00f3pez Mora e Gran V\u00eda. O encoro, en realidade unha gran fonte con chafarices centrais, reborda a tona da auga nun circu\u00edto pechado. Arrod\u00e9ase de dous socalcos de paralelep\u00edpedos de granito rosa. A comezos do s\u00e9culo XXI instal\u00e1ronse na fonte alg\u00fans grupos de flores para que non fose tan fr\u00eda a imaxe da obra. A porta consta de d\u00faas xambas e un gran lintel. Das xambas, cara o van, penduran d\u00faas pezas que representar\u00edan Europa e as Am\u00e9ricas.\nA segunda parte \u00e9 un bloque que fica no comezo da Gran V\u00eda, e a \u00faltima un bloque ao principio da avenida de Castelao.\nAnteriormente no centro da praza s\u00f3 hab\u00eda un farol con varios brazos. A instalaci\u00f3n da obra levouse a cabo en 1990, cando se constru\u00edu o paso inferior para liberar o tr\u00e1fico das Travesas. \nNo mes de maio do ano 2019 realiz\u00e1ronse diversas modificaci\u00f3ns. A superficie da fonte substitu\u00eduse en parte por unha zona peonil con pequenas fontes a arbori\u00f1as (oliveiras e pradairos). \u00c1s noites proxectarase un espect\u00e1culo de luces de diferentres cores e son.\nSignificado.\nTr\u00e1tase dunha homenaxe aos emigrantes galegos que sa\u00edron de Vigo cara \u00e1s Am\u00e9ricas nos buques durante os s\u00e9culo XIX e XX, por iso a mesma cidade \u00e9 denominada \"a porta do Atl\u00e1ntico\". Hoxe \u00e9 un dos monumentos m\u00e1is co\u00f1ecidos da cidade. \u00c9 un bo exemplo de sinxeleza do concepto e da plasticidade tallado directamente en granito.\nCelebraci\u00f3ns do Celta e outros eventos.\nNa praza de Am\u00e9rica cel\u00e9branse importantes actos. O encoro da \"Porta do Atl\u00e1ntico\" \u00e9 a fonte escollida pola afecci\u00f3n do Real Club Celta de Vigo para celebrar as vitorias do seu equipo, e na mesma praza inst\u00e1lase unha gran verbena ao ar libre na Noitevella."}
{"id": "287288", "revid": "18868", "url": "https://gl.wikipedia.org/wiki?curid=287288", "title": "Rapto de Europa", "text": ""}
{"id": "287289", "revid": "27155", "url": "https://gl.wikipedia.org/wiki?curid=287289", "title": "Teor\u00eda da panspermia", "text": ""}
{"id": "287290", "revid": "1131", "url": "https://gl.wikipedia.org/wiki?curid=287290", "title": "O rapto de Europa (Oliveira)", "text": "O rapto de Europa \u00e9 unha escultura-monumento de bronce de Juan Oliveira Vi\u00e9itez ergueito en 1991 e situado ao final da avenida de Europa, no medio dunha rotonda \u00e1 beira da mesma praia de Samil, en Samil (Vigo).\nCaracter\u00edsticas.\nRepresenta a princesa fenicia Europa da mitolox\u00eda grega da cabalo dun touro, todo en bronce. Ten 7 metros de alto e pesa 1500 quilos. A escultura \u00e9rguese sobre unha rocha de granito que fica no medio dun pequeno encoro con chafarices. A obra sup\u00f3n tecnicamente un logro, xa que consegue unha sorprendente sensaci\u00f3n a\u00e9rea a trav\u00e9s das cavidades e baleirados das figuras.\nA figura simboliza o rapto de Europa. Aparece o deus Zeus transformado en touro e sobre el a deusa da mitolox\u00eda grega, Europa, coa bandeira da Uni\u00f3n Europea. \n Europa era unha princesa fenicia, \u00e1 que Zeus raptou convertido nun touro branco. Esta lenda foi moi representada na arte ao longo da historia."}
{"id": "287291", "revid": "1131", "url": "https://gl.wikipedia.org/wiki?curid=287291", "title": "Catedral Nova de Lleida", "text": "A Catedral Nova de Lleida foi constru\u00edda entre os anos 1761 e 1781 grazas \u00e1s achegas do rei Carlos III, \u00e1s achegas econ\u00f3micas dos propios ilerdenses e tam\u00e9n \u00e1 do bispo Joaqu\u00edn S\u00e1nchez. Ch\u00e1mase \"Nova\" porque xa hab\u00eda na cidade de Lleida outra catedral, co\u00f1ecida como Seu Vella, do s\u00e9culo XIII.\nA Catedral Nova \u00e9 de estilo barroco con gran tendencia ao clasicismo academicista franc\u00e9s. Est\u00e1 situada en pleno eixe comercial de Lleida e fronte ao antigo Hospital de Santa Mar\u00eda.\nAs escalinatas que dan acceso ao interior dan a tres portas de ferro de medio punto e torres laterais. Estas escalinatas dan acceso \u00e1 porta principal onde loce o escudo dos borb\u00f3ns.\nO interior presenta unha planta de tres naves; o coro, obra de Llu\u00eds Bonifa\u00e7 i Mass\u00f3, de estilo barroco, foi destru\u00eddo durante a Guerra Civil.\nTam\u00e9n se venera na Catedral \u00e1 Virxe do Blau, que segundo conta a lenda, debe o seu nome do \"blau\" (en catal\u00e1n \"morado\" ou \"mazadura\") ao hematoma que lle deu o escultor ao lanzarlle un martelo que lle pegou na fronte, ao ver que durante unha das s\u00faas viaxes, un disc\u00edpulo seu finalizara sen problemas a escultura, con m\u00e1is facilidades ca el."}
{"id": "287292", "revid": "15490", "url": "https://gl.wikipedia.org/wiki?curid=287292", "title": "Ilerxetes", "text": "Os ilerxetes eran un dos pobos que ocupaban parte da pen\u00ednsula Ib\u00e9rica antes da chegada dos romanos. Formado a partir do substrato \u00e9tnico ind\u00edxena, incorporaron m\u00faltiples influencias provenientes da Idade de Bronce e dalgunhas das tribos indoeuropeas que inmigraron \u00e1 pen\u00ednsula no primeiro milenio antes de Cristo (xa na Idade de Ferro).\nXeograf\u00eda.\nEstaban situados en parte do que ser\u00eda co\u00f1ecido posteriormente como a Tarraconense, dende o Baixo Urgell ata o r\u00edo Ebro, ocupando o que na actualidade son as provincias de Huesca e de Lleida, ocupando as ricas concas do r\u00edo Segre, o Noguera Pallaresa, o Noguera Ribagorzana, o Cinca e o Alcanadre, a\u00ednda que \u00e9 impropio tratar de establecer fronteiras definidas naquela \u00e9poca. \u00c1chanse sinais da s\u00faa presenza durante longos per\u00edodos na actual provincia de Zaragoza e o norte de Castell\u00f3, onde prem\u00edan os edetanos.\nA s\u00faa capital era \"Atanagrum\", cuxa situaci\u00f3n exacta se desco\u00f1ece. Outra cidade importante era \"Ilerda\", tam\u00e9n denominada \"Iltirta\" ou \"Iltirda\" (a actual Lleida), e que en determinados momentos foi tam\u00e9n capital, chegando a considerarse nalg\u00fans per\u00edodos como a cidade m\u00e1is grande na pen\u00ednsula ao norte de Sagunt.\nSociedade.\nA s\u00faa sociedade pol\u00edtica estaba fundamentada na existencia dun Rei (\"r\u00e9gulos\" nas cr\u00f3nicas romanas, \"reis pequenos\"), moi xerarquizada con oligarcas que manti\u00f1an a estrutura social e un forte compo\u00f1ente militar. Sostense a tese de que era unha sociedade moi avanzada \u00e1 chegada dos romanos e que eran bos comerciantes. Algunhas cidades grandes parec\u00edan dispo\u00f1er de certa autonom\u00eda con \u00f3rganos de goberno a xeito de curias a partir do s\u00e9culo I a.C., a\u00ednda que ben poder\u00edan estar influ\u00eddas polo proceso de romanizaci\u00f3n acentuada a partir do 195 a.C.\nA s\u00faa econom\u00eda estaba baseada na gandar\u00eda e o cultivo de gran. Encontr\u00e1ronse mu\u00ed\u00f1os manuais xiratorios. Foi moi importante o desenvolvemento da metalurxia, a ourivar\u00eda e a industria t\u00e9xtil. A cer\u00e1mica ti\u00f1a compo\u00f1entes fenicios e gregos, con motivos ornamentais xeom\u00e9tricos. Usaban a moeda, de bronce (ases) e de prata (dracmas), polo menos dende o s\u00e9culo III a. C., o que favoreceu o comercio e a captaci\u00f3n de impostos.\nHistoria.\nA s\u00faa figura m\u00e1is notable foi o rei Ind\u00edbil (h. 258 a. C. -205 a. C.) que primeiro como aliado de Cartago, sostivo diversos enfrontamentos cos romanos, durante a Segunda guerra p\u00fanica. A situaci\u00f3n estrat\u00e9xica do territorio dos ilerxetes favoreceu as s\u00faas alianzas con Roma ou Cartago (case sempre con esta \u00faltima), a\u00ednda que se afirma na actualidade de xeito un\u00e1nime que o aut\u00e9ntico interese dos ilerxetes e os seus caudillos era favorecer os seus propios intereses, defender o seu pobo e estenderse m\u00e1is al\u00e1 das s\u00faas fronteiras conquistando os pobos veci\u00f1os \u00e1 marxe das d\u00faas grandes potencias do Mediterr\u00e1neo occidental do momento. Ti\u00f1as boas relaci\u00f3ns cos celtiberos, e trataron de imporse aos pobos ao norte do Ebro, como sumesetanos e sedetanos; pola contra, foron tradiconalmente aliados dos ausetanos.\nAdemais das batallas onde Ind\u00edbil e Mandonio, lugartenente daquel, intervi\u00f1eron, os ilerxetes a\u00ednda se sublevaron no 195 a.C. contra Roma e deberon ser sometidos por Cat\u00f3n. A partir deste momento comeza a decadencia deste pobo que no 192 a.C. debe pedir a Roma axuda para defenderse dos seus veci\u00f1os, sometidos xa a vasalaxe romana os seus reis e eliminadas as defensas das cidades.\nO dep\u00f3sito arqueol\u00f3xico dun asentamento ilerxete que m\u00e1is informaci\u00f3n ofreceu sobre a historia deste pobo, ademais das obras dos autores antigos romanos, \u00e9 o de La Pedrera de Vallfogona de Balaguer."}
{"id": "287293", "revid": "1131", "url": "https://gl.wikipedia.org/wiki?curid=287293", "title": "Cuadrilla de Salvatierra", "text": ""}
{"id": "287294", "revid": "1131", "url": "https://gl.wikipedia.org/wiki?curid=287294", "title": "Aeroporto de Murcia-San Javier", "text": "O Aeroporto de Murcia-San Javier (IATA: MJV, OACI: LELC) \u00e9 unha base a\u00e9rea militar do Ex\u00e9rcito do Aire situada xunto ao mar Menor, na pedan\u00eda de Santiago de la Ribera, no concello de San Javier (Rexi\u00f3n de Murcia), a 50 quil\u00f3metros da cidade de Murcia.\nEstivo aberta ao tr\u00e1fico civil como aeroporto p\u00fablico xestionado por Aena ata o 15 de xaneiro de 2019, cando se inaugurou o Aeroporto Internacional da Rexi\u00f3n de Murcia.\nHistoria.\nO aeroporto ten a capacidade para recibir avi\u00f3ns de mediano tama\u00f1o como un Boeing 757 ou un Airbus A300. Conta con d\u00faas pistas, a principal \u00e9 a 05 R/23 L e outra secundaria 05 L/05L/23R de menor lonxitude, aberta en 2011 e destinada en exclusiva a material L-26 Baruto da escola elemental de San Javier, co que a principal \u00e9 utilizada por material L-25 Mirlo (CASA C-101) combinado con voos civ\u00eds durante todo o d\u00eda.\nFoi remodelado para ser usado como aeroporto civil en 1995, ano no cal tivo un volume de 88.608 pasaxeiros. No ano 2004 a terminal recibiu unha ampliaci\u00f3n de 1.100 metros, ademais de po\u00f1er en funcionamento novos equipos na zona de entrega de equipaxe. Cara a 2006 remat\u00e1ronse as obras de remodelaci\u00f3n e ampliaci\u00f3n onde se habilitaron 8 mostradores m\u00e1is quedando un total de 18, aumentouse o tama\u00f1o da zona de seguridade, inaugur\u00e1ronse unha cafetar\u00eda e tendas de \"duty free\" ademais de novos ba\u00f1os.\nEn marzo de 2011 inaugurouse a segunda pista do aeroporto para que puidese operar como aeroporto civil as 24 horas ao d\u00eda, tras un investimento duns 67 mill\u00f3ns de euros por parte da empresa estatal Aena.\nEn xu\u00f1o de 2011 o novo director do aeroporto de San Javier confirmou que Aena ti\u00f1a previsto un plan de investimentos (como a ampliaci\u00f3n da terminal de pasaxeiros) e que non se pechar\u00eda San Javier coa apertura de Corvera.\nNon obstante, ao quedar Aena como adxudicataria do novo Aeroporto Internacional, confirmouse que todas as operaci\u00f3ns e o persoal ser\u00edan trasladados de San Javier a Corvera, quedando San Javier para uso militar exclusivamente.\nO aeroporto pechou ao tr\u00e1fico civil o 14 de xaneiro de 2019, debido \u00e1 apertura o d\u00eda seguinte do novo aeroporto de Corvera. O \u00faltimo voo foi operado por Ryanair entre San Javier e Manchester."}
{"id": "287296", "revid": "10427", "url": "https://gl.wikipedia.org/wiki?curid=287296", "title": "Vespertilionidae", "text": "Os vespertili\u00f3nidos (Vespertilionidae) son unha familia de morcegos, habitantes principalmente das zonas temperadas do planeta.\n\u00c9 a familia m\u00e1is diversificada de morcegos, distrib\u00faense por toda clase de h\u00e1bitats, desde tropicais at\u00e9 des\u00e9rticos. O seu tama\u00f1o var\u00eda entre os 3 e 10 cm e de 4 a 50 g de peso, ollos pequenos e folla nasal ausente; orellas moi longas nalg\u00fans x\u00e9neros, como \"Plecotus\" e \"Histiotus\"; trago usualmente presente.\nDe 28 a 38 dentes e coa f\u00f3rmula dentaria formula_1, en especies con poucos dentes faltan os premolares, maioritariamente insect\u00edvoros, a excepci\u00f3n de \"Myotis vivesi\" e \"Antrozous pallidus\", que consomen peixes e escorpi\u00f3ns respectivamente.\nOs vespertili\u00f3nidos ani\u00f1an en covas e outros refuxios. Segundo a especie, poden ser solitarios ou gregarios; as especies de zonas temperadas poden emigrar ou hibernar.\nClasificaci\u00f3n.\nEst\u00e1n reco\u00f1ecidas cinco subfamilias:"}
{"id": "287298", "revid": "85894", "url": "https://gl.wikipedia.org/wiki?curid=287298", "title": "O Acevo, Monteseiro, A Fonsagrada", "text": "O Acevo \u00e9 un lugar da parroquia de Monteseiro no concello lucense da Fonsagrada, na comarca da Fonsagrada. Segundo o padr\u00f3n municipal (INE 2013) ten 2 habitantes (1 home e 1 muller)."}
{"id": "287299", "revid": "85894", "url": "https://gl.wikipedia.org/wiki?curid=287299", "title": "Cabreira, Monteseiro, A Fonsagrada", "text": "Cabreira \u00e9 un lugar da parroquia de Monteseiro no concello lucense da Fonsagrada, na comarca da Fonsagrada. Segundo o padr\u00f3n municipal (INE 2013) ten 4 habitantes (2 homes e 2 mulleres)."}
{"id": "287300", "revid": "75439", "url": "https://gl.wikipedia.org/wiki?curid=287300", "title": "Vespertilioninae", "text": "Vespertilioninae \u00e9 unha subfamilia de morcegos da familia \"Vespertilionidae\", sendo tan extensa que \u00e9 a \u00fanica familia de morcegos con todas as divisi\u00f3ns taxon\u00f3micas, \u00e1 que pertencen os seguintes tribos e x\u00e9neros."}
{"id": "287301", "revid": "85894", "url": "https://gl.wikipedia.org/wiki?curid=287301", "title": "A Armilda, Monteseiro, A Fonsagrada", "text": "A Armilda \u00e9 un lugar da parroquia de Monteseiro no concello lucense da Fonsagrada, na comarca da Fonsagrada. Segundo o padr\u00f3n municipal (INE 2013) ten 4 habitantes (3 homes e 1 muller)."}
{"id": "287302", "revid": "75439", "url": "https://gl.wikipedia.org/wiki?curid=287302", "title": "Chalinolobus picatus", "text": "Chalinolobus picatus \u00e9 unha especie de morcego da familia Vespertilionidae.\nDistribuci\u00f3n xeogr\u00e1fica.\n\u00c9 end\u00e9mica de Australia."}
{"id": "287303", "revid": "23204", "url": "https://gl.wikipedia.org/wiki?curid=287303", "title": "Boophis periegetes", "text": "Boophis periegetes \u00e9 unha especie de anfibios da familia Mantellidae.\n\u00c9 end\u00e9mica de Madagascar.\nO seu h\u00e1bitat natural incl\u00fae bosques baixos e secos, montanos tropicais ou subtropicais secos e r\u00edos.\nEst\u00e1 amenazada de extinci\u00f3n pola destruci\u00f3n do seu h\u00e1bitat natural."}
{"id": "287308", "revid": "23204", "url": "https://gl.wikipedia.org/wiki?curid=287308", "title": "Mantellidae", "text": "Mantellidae \u00e9 unha familia de anfibios anuros end\u00e9mica de Madagascar e a illa de Mayotte. Tanto o comportamento como a aparencia e os h\u00e1bitats das especies desta familia var\u00edan considerablemente. A maior parte presentan h\u00e1bitos terrestres a\u00ednda que algunhas son arbor\u00edcolas ou acu\u00e1ticas. O tama\u00f1o vai desde os 3 at\u00e9 os 10 cent\u00edmetros de longo.\nTaxonom\u00eda.\nSegundo \"ASW\":"}
{"id": "287310", "revid": "1505", "url": "https://gl.wikipedia.org/wiki?curid=287310", "title": "Xavier Santiago", "text": "Xavier Santiago, nado en Ourense en 1963, \u00e9 un poeta galego.\nTraxectoria.\nLicenciado en Filolox\u00eda Hisp\u00e1nica pola Universidade de Santiago de Compostela e en Filolox\u00eda Galego-portuguesa pola Universidade da Coru\u00f1a."}
{"id": "287311", "revid": "1131", "url": "https://gl.wikipedia.org/wiki?curid=287311", "title": "Aeroporto de Pamplona", "text": "O Aeroporto de Pamplona (IATA: PNA, OACI: LEPP) \u00e9 un aeroporto xestionado por Aena, situado a 6\u00a0km da cidade de Pamplona, capital de Navarra, entre os concellos de Noain e Ezkirotz."}
{"id": "287312", "revid": "1131", "url": "https://gl.wikipedia.org/wiki?curid=287312", "title": "Aeroporto de Valladolid", "text": "O Aeroporto de Valladolid (IATA: VLL, OACI: LEVD), co\u00f1ecido anteriormente como \"Base a\u00e9rea de Villanubla\" \u00e9 un aeroporto xestionado por Aena, situado a 10\u00a0km da cidade de Valladolid, no concello de Villanubla."}
{"id": "287313", "revid": "27155", "url": "https://gl.wikipedia.org/wiki?curid=287313", "title": "Teor\u00eda do mundo de ferro-sulfuro", "text": ""}
{"id": "287314", "revid": "22570", "url": "https://gl.wikipedia.org/wiki?curid=287314", "title": "John Thompson", "text": "John Thompson, nado en Montana, Estados Unidos de Am\u00e9rica, en 1971, \u00e9 un ensa\u00edsta e investigador cultural.\nTraxectoria.\nDoutor pola Universidade de M\u00edchigan, \u00e9 actualmente profesor titular do Departamento de Linguas Modernas da Universidade do Estado de Montana. Como investigador, dedicouse a traballar sobre a memoria da Segunda Rep\u00fablica Espa\u00f1ola e do fascismo e a s\u00faa representaci\u00f3n na narrativa galega."}
{"id": "287315", "revid": "10599", "url": "https://gl.wikipedia.org/wiki?curid=287315", "title": "Aeroporto de Xerez", "text": ""}
{"id": "287327", "revid": "5863", "url": "https://gl.wikipedia.org/wiki?curid=287327", "title": "O rapto de Europa (Samil)", "text": ""}
{"id": "287328", "revid": "5863", "url": "https://gl.wikipedia.org/wiki?curid=287328", "title": "Botero", "text": ""}
{"id": "287329", "revid": "89787", "url": "https://gl.wikipedia.org/wiki?curid=287329", "title": "Orangut\u00e1n de Sumatra", "text": "O orangut\u00e1n de Sumatra (\"Pongo abelii\") \u00e9 unha especie de orangut\u00e1n que xunto co orangut\u00e1n de Borneo e o orangut\u00e1n de Tapanuli conforma o \u00fanico x\u00e9nero de grandes simios de Asia.\nConservaci\u00f3n.\nO orangut\u00e1n de Sumatra \u00e9 un endemismo da illa de Sumatra e o seu h\u00e1bitat at\u00f3pase actualmente restrinxido na parte norte da illa. En liberdade, os orangut\u00e1ns de Sumatra sobreviven na provincia de Aceh, a m\u00e1is setentrional de Sumatra. No pasado, os orangut\u00e1ns estaban moito m\u00e1is espallados que na actualidade, e no s\u00e9culo XIX a\u00ednda se pod\u00edan atopar nas provincias de Jambi e Padang. Tam\u00e9n hai pequenas poboaci\u00f3ns na provincia de Sumatra do Norte, particularmente nos bosques da beira do lago Toba. Un estudo realizado na rexi\u00f3n do lago Toba amosou que s\u00f3 hai d\u00faas \u00e1reas con poboaci\u00f3ns de orangut\u00e1n. Unha delas \u00e9 Bukit Lawang, que est\u00e1 considerado un santuario de animais, e a outra \u00e9 o Parque Nacional Gunung Leuser\nA especie est\u00e1 considerada en perigo cr\u00edtico de extinci\u00f3n na Lista Vermella da IUCN dende o ano 2000, e tam\u00e9n se atopa entre os 25 primates m\u00e1is ameazados do mundo.\nUn estudo de 2004 ofrece unha estimaci\u00f3n duns 7.300 orangut\u00e1ns que a\u00ednda viven en liberdade. Parte deles viven protexidos en cinco \u00e1reas do Parque Nacional Gunung Leuser, mentres que outros viven en \u00e1reas non protexidas como no noroeste e nordeste da provincia de Aceh, na beira oeste do r\u00edo Batang Toru, no leste de Sarulla e Sidiangkat. Por outra banda, no Parque Nacional Bukit Tiga Puluh p\u00faxose en funcionamento un programa de cr\u00eda que est\u00e1 a ter moito \u00e9xito.\nA principal raz\u00f3n pola que o orangut\u00e1n de Sumatra se atopa en perigo de extinci\u00f3n \u00e9 porque as compa\u00f1\u00edas de aceite de palma destr\u00faen a selva na que vive."}
{"id": "287330", "revid": "25871", "url": "https://gl.wikipedia.org/wiki?curid=287330", "title": "Pongo abelii", "text": ""}
{"id": "287331", "revid": "22570", "url": "https://gl.wikipedia.org/wiki?curid=287331", "title": "Estereoqu\u00edmica", "text": "A estereoqu\u00edmica \u00e9 unha rama da qu\u00edmica, que estuda da disposici\u00f3n espacial relativa dos \u00e1tomos que forman a estrutura das mol\u00e9culas e a s\u00faa manipulaci\u00f3n. Unha importante rama da estereoqu\u00edmica \u00e9 o estudo das mo\u00e9culas quirais.\nA estereoqu\u00edmica c\u00e9ntrase no estudo dos estereois\u00f3meros e abrangue todo o espectro da qu\u00edmica org\u00e1nica, qu\u00edmica inorg\u00e1nica, bioqu\u00edmica, qu\u00edmica f\u00edsica e especialmente a qu\u00edmica supramolecular. A estereoqu\u00edmica incl\u00fae m\u00e9todos para determinar e describir estas relaci\u00f3ns; o efecto sobre as propiedades f\u00edsicas e biol\u00f3xicas que estas relaci\u00f3ns te\u00f1en sobre as mol\u00e9culas en cuesti\u00f3n, e a maneira na cal estas relaci\u00f3ns infl\u00faen na reactividade das mol\u00e9culas (estereoqu\u00edmica din\u00e1mica).\nHistoria e importancia.\nPode dicirse que Louis Pasteur foi o primeiro estereoqu\u00edmico, porque observou en 1849 que os sales de \u00e1cido tart\u00e1rico extra\u00eddos dos recipientes para a produci\u00f3n de vi\u00f1o pod\u00edan facer rotar o plano da luz polarizada, pero que sales procedentes doutras fontes non. Esta propiedade, a \u00fanica propiedade f\u00edsica na cal se diferencian os dous tipos de sales de tartarato, d\u00e9bese \u00e1 isomer\u00eda \u00f3ptica. En 1874, Jacobus Henricus van 't Hoff e Joseph Le Bel explicaron a actividade \u00f3ptica en termos da disposici\u00f3n tetra\u00e9drica dos \u00e1tomos unidos ao carbono.\nAs regras de prioridade de Cahn-Ingold-Prelog forman parte dun sistema que describe a estereoqu\u00edmica dunha mol\u00e9cula. Ordenan os \u00e1tomos situados arredor dun estereocentro dunha forma est\u00e1ndar, o que permite describir sen ambig\u00fcidades as posici\u00f3ns relativas deses \u00e1tomos na mol\u00e9cula. Unha proxecci\u00f3n de Fischer \u00e9 unha forma simplificada de representar a estereoqu\u00edmica arredor dun estereocentro.\nExemplo da talidomida.\nUn exemplo moi citado da importancia da estereoqu\u00edmica \u00e9 o relacionado co desastre causado polo medicamento talidomida. A talidomida \u00e9 un f\u00e1rmaco preparado en 1957 en Alema\u00f1a, que se prescrib\u00eda para o tratamento dos mareos matutinos en mulleres pre\u00f1adas. Descubriuse despois que o f\u00e1rmaco era teratox\u00e9nico, e causaba graves danos xen\u00e9ticos aos embri\u00f3ns nas primeiras etapas do seu desenvolvemento, orixinando deformaci\u00f3ns nos membros dos meni\u00f1os. Alg\u00fans dos mecanismos que se propuxeron para explicar a s\u00faa teratoxenicidade te\u00f1en que ver coa diferente funci\u00f3n biol\u00f3xica dos enanti\u00f3meros (\"R\") e (\"S\") da talidomida. No corpo humano, a talidomida sofre racemizaci\u00f3n, de modo que a\u00ednda que se administre s\u00f3 un dos enanti\u00f3meros, o outro enanti\u00f3mero vaise producir dentro do corpo como resultado do metabolismo. Tendo en conta isto, \u00e9 incorrecto dicir que un dos estereois\u00f3meros \u00e9, na pr\u00e1ctica, seguro mentres que o outro \u00e9 teratox\u00e9nico. A talidomida \u00fasase actualmente para o tratamento doutras doenzas, principalmente cancro e lepra, pero hai estritas regulaci\u00f3ns e controis para evitar o seu uso polas mulleres embarazadas e impedir as\u00ed deformaci\u00f3ns fetais. Este desastre foi fundamental para que se esixisen estritos ensaios dos f\u00e1rmacos antes de po\u00f1elos a disposici\u00f3n de m\u00e9dicos e pacientes."}
{"id": "287332", "revid": "5132", "url": "https://gl.wikipedia.org/wiki?curid=287332", "title": "UD Ourens\u00e1", "text": ""}
{"id": "287335", "revid": "98629", "url": "https://gl.wikipedia.org/wiki?curid=287335", "title": "Jos\u00e9 Manuel Pedrosa", "text": "Jos\u00e9 Manuel Pedrosa Bartolom\u00e9, nado en 1965 en Madrid, \u00e9 un fil\u00f3logo e folclorista, profesor titular de teor\u00eda da literatura e literatura comparada da Universidade de Alcal\u00e1. Ten publicado unha vintena de libros e uns douscentos artigos cient\u00edficos e codirixe a revista electr\u00f3nica \"Culturas populares\".\nO enfoque m\u00e1is caracter\u00edstico de Pedrosa consiste en seleccionar algunha mostra da tradici\u00f3n culta ou popular e situala nun contexto mais amplo que axude a s\u00faa comprensi\u00f3n, recorrendo para iso aos seus co\u00f1ecementos sobre folclore e literatura."}
{"id": "287337", "revid": "5863", "url": "https://gl.wikipedia.org/wiki?curid=287337", "title": "Jos\u00e9 Manuel Pedrosa Bartolom\u00e9", "text": ""}
{"id": "287339", "revid": "98629", "url": "https://gl.wikipedia.org/wiki?curid=287339", "title": "Frankenweenie (filme de 2012)", "text": "Frankenweenie \u00e9 un filme de animaci\u00f3n estadounidense dirixido por Tim Burton que se estreou no 2012. \u00c9 un remake da curtametraxe hom\u00f3nima de 1984 de Burton, e \u00e9 unha parodia do filme de 1931 \"Frankenstein\" baseado no libro de Mary Shelley \"Frankenstein ou o moderno Prometeo\". Os actores de voz incl\u00faen a catro que xa traballaran con Burton noutros filmes: Winona Ryder (\"Beetlejuice\" e \"Edward Scissorhands\"); Catherine O'Hara (\"Beetlejuice\" e \"The Nightmare Before Christmas\"); Martin Short (\"Mars Attacks!\"); e Martin Landau (\"Ed Wood\" e \"Sleepy Hollow\").\nSinopse.\nO experimento cient\u00edfico que leva a cabo o pequeno Victor para facer resucitar o seu adorado can Sparky, obrigarao a afrontar terribles situaci\u00f3ns cuxas consecuencias son imprevisibles."}
{"id": "287343", "revid": "65337", "url": "https://gl.wikipedia.org/wiki?curid=287343", "title": "Serge Haroche", "text": "Serge Haroche, nado en Casablanca (daquelas do Protectorado franc\u00e9s de Marrocos) o 11 de setembro de 1944, \u00e9 un f\u00edsico franc\u00e9s de ascendencia xud\u00eda, laureado co premio Nobel de F\u00edsica no 2012, canda David Wineland, \u00abpola medida e manipulaci\u00f3n de sistemas cu\u00e1nticos individuais\u00bb.\nSerge Haroche traballa no Coll\u00e8ge de France e na Escola Normal Superior de Par\u00eds, e desenvolveu investigaci\u00f3ns fundamentais sobre a interacci\u00f3n entre a luz e a materia.\nCampos de investigaci\u00f3n.\nHaroche \u00e9 principalmente co\u00f1ecido por demostrar a decoherencia cu\u00e1ntica mediante a observaci\u00f3n experimental, traballando con colegas na \u00c9cole Normale Sup\u00e9rieure, en Par\u00eds en 1996.\nPremios.\n\u00c9 doutor honoris causa polo Instituto Weizmann de Ciencias."}
{"id": "287344", "revid": "89787", "url": "https://gl.wikipedia.org/wiki?curid=287344", "title": "R\u00edo Mesoiro", "text": "O r\u00edo Mesoiro, co\u00f1ecido nalg\u00fans treitos como rego de Beneir\u00f3n, rego de Campos ou r\u00edo Monelos, \u00e9 un r\u00edo galego que nace e desemboca no concello da Coru\u00f1a. At\u00f3pase soterrado durante a maior parte do seu percorrido, canalizado baixo o chan das r\u00faas da cidade.\nPercorrido.\nNace na parroquia de San Vicenzo de Elvi\u00f1a, no lugar de Casti\u00f1eiras, preto do l\u00edmite municipal entre A Coru\u00f1a e Arteixo. Dende al\u00ed baixa ata Fe\u00e1ns, recibindo durante este percorrido o nome de rego de Beneir\u00f3n. Logo contin\u00faa ata Mesoiro coa denominaci\u00f3n de rego de Campos. A partir de Mesoiro \u00e9 co\u00f1ecido como r\u00edo Mesoiro e contin\u00faa o seu traxecto paralelo \u00f3 pol\u00edgono de Pocomaco, sufrindo d\u00faas pequenas canalizaci\u00f3ns parciais durante este treito (na traves\u00eda de Mesoiro e arredor dunha v\u00eda de acceso a Pocomaco). A partir da entrada principal do devandito pol\u00edgono xa se atopa totalmente canalizado baixo terra ata o peirao de San Diego, no porto da Coru\u00f1a, onde desemboca. Durante o curso soterrado, o r\u00edo pasa baixo os barrios do Martinete, Someso, O Birloque, Pol\u00edgono de Elvi\u00f1a, Monelos, A Cubela e A Gaiteira. No \u00faltimo treito recibe o nome de r\u00edo de Monelos.\nAfluentes.\nPola marxe esquerda:\nPola marxe dereita:\nAdemais, tam\u00e9n confl\u00faen pola marxe dereita outros tres cursos fluviais m\u00e1is curtos, un situado na zona de Fe\u00e1ns, outro localizado entre Fe\u00e1ns e Mesoiro e finalmente outro m\u00e1is que baixa dende Eir\u00eds de Abaixo polas Cernadas. Practicamente t\u00f3dolos r\u00edos listados pos\u00faen alg\u00fan treito canalizado, en maior ou menor medida, aumentando a frecuencia canto m\u00e1is dentro se atopan do casco urbano consolidado, tal e como acontece co propio r\u00edo Mesoiro.\nHistoria.\nO r\u00edo atravesaba os terreos do antigo concello de Oza (anexionado polo concello da Coru\u00f1a en 1912), de actividade principalmente agr\u00edcola, servindo no seu \u00faltimo treito como l\u00edmite entre este concello e o da Coru\u00f1a. Dende mediados dos s\u00e9culo XX, coa expansi\u00f3n urban\u00edstica da cidade, o r\u00edo foi canalizado e soterrado progresivamente ata desaparecer completamente do contorno urbanizado, mant\u00e9ndose sen canalizar tan s\u00f3 nas zonas de Fe\u00e1ns e Mesoiro.\nPesca.\nAntes da canalizaci\u00f3n do r\u00edo, as angu\u00edas criadas nas s\u00faas augas eran de gran calidade. Al\u00e9n diso, a pesca na contorna costeira achegada \u00f3 r\u00edo fora dunha riqueza importante, como xa se reco\u00f1ecera no s\u00e9culo XVIII:\nA pesar disto, durante a campa\u00f1a xornal\u00edsitica da prensa coru\u00f1esa en prol da canalizaci\u00f3n, afirmouse que a fauna do r\u00edo non ti\u00f1a ning\u00fan valor coa intenci\u00f3n de que non se adoptase outro tipo de alternativa rexeneradora, tal e como se observa neste artigo:"}
{"id": "287345", "revid": "1131", "url": "https://gl.wikipedia.org/wiki?curid=287345", "title": "Novo Banco de Desenvolvemento", "text": "Novo Banco de Desenvolvemento do BRICS (NBD BRICS - en ingl\u00e9s: \"New Development Bank BRICS\"), tam\u00e9n refire como Banco de Desenvolvemento do BRICS ou simplemente Banco do BRICS, \u00e9 un banco de desenvolvemento multilateral, operado polos Estados do BRICS (Brasil, Rusia, India, China e Sur\u00e1frica) como unha alternativa ao Banco Mundial e ao Fondo Monetario Internacional (FMI). O banco est\u00e1 configurado para promover unha maior cooperaci\u00f3n econ\u00f3mica e de desenvolvemento entre os cinco mercados emerxentes socios. A sede da instituci\u00f3n quedar\u00e1 en Shanghai, China, e o primeiro xefe executivo ser\u00e1 indio.\nEn 15 de xullo de 2014, durante a Sexta cume do BRICS, en Fortaleza (Cear\u00e1), os presidentes do Brasil, Rusia, India, China e Sur\u00e1frica asinaron un acordo, oficializando a creaci\u00f3n do banco, cuxo principal obxectivo \u00e9 o financiamento de proxectos de infraestrutura e desenvolvemento en pa\u00edses pobres e emerxentes. O acordo foi firmado polo presidente do Brasil, Dilma Rousseff, polo novo primeiro ministro indio, Narendra Modi, polos presidentes de Rusia, Vladimir Putin, da China, Xi Jinping, e de Sur\u00e1frica, Jacob Zuma."}
{"id": "287346", "revid": "131329", "url": "https://gl.wikipedia.org/wiki?curid=287346", "title": "David Wineland", "text": "David Jeffrey Wineland, nado en Wisconsin o 24 de febreiro de 1944, \u00e9 un f\u00edsico estadounidense, laureado co premio Nobel de F\u00edsica no 2012 canda Serge Haroche, \u00abpola medida e manipulaci\u00f3n de sistemas cu\u00e1nticos individuais\u00bb. Traballa no Instituto Nacional de Est\u00e1ndares e Tecnolox\u00eda (NIST) e no laboratorio de f\u00edsica da Universidade de Colorado en Boulder.\nO seu traballo inclu\u00edu avances na \u00f3ptica, arrefriamento l\u00e1ser de i\u00f3ns en trampas de Paul e o uso de i\u00f3ns atrapados en operaci\u00f3ns de computaci\u00f3n cu\u00e1ntica.\nTraxectoria.\nWineland cursou os seus estudos secundarios no Instituto Encina de Sacramento, California, en 1961. Obtivo a s\u00faa licenciatura en F\u00edsica na Universidade de California, Berkeley en 1965 e finalizou o seu doutoramento en 1970, traballando con Norman Foster Ramsey Jr., na Universidade Harvard, desenvolvendo unha tese doutoral titulada \"O m\u00e1ser at\u00f3mico de deuterio\". Logo traballou como investigador posdoutoral no grupo de Hans Dehmelt na Universidade de Washington antes de unirse \u00e1 National Bureau of Standards en 1975, onde iniciou o grupo de almacenamento de i\u00f3ns, agora no NIST, Boulder.\nDavid Wineland traballa na Universidade de Colorado, e desenvolveu investigaci\u00f3ns fundamentais sobre a interacci\u00f3n entre a luz e a materia.\nWineland \u00e9 membro da Sociedade Americana de F\u00edsica, a Sociedade \u00d3ptica Estadounidense, e foi elixido membro da Academia Nacional de Ciencias dos Estados Unidos en 1992.\nPremios.\nDavid J. Wineland traballa como f\u00edsico do Instituto Nacional de Est\u00e1ndares e Tecnolox\u00eda (NIST), do Departamento de Comercio dos Estados Unidos. Obtivo o Premio Nobel 2012 de F\u00edsica, sendo o cuarto premio Nobel en f\u00edsica adscrito ao NIST nos \u00faltimos 15 anos.\nWineland compartiu o premio con Serge Haroche do Coll\u00e8ge de France e a \u00c9cole Normale Sup\u00e9rieure de Par\u00eds, Francia, \"polos m\u00e9todos experimentais innovadores que permiten a medici\u00f3n e manipulaci\u00f3n de sistemas cu\u00e1nticos individuais\".\nOutros premios que recibiu son:"}
{"id": "287347", "revid": "27249", "url": "https://gl.wikipedia.org/wiki?curid=287347", "title": "David J. Wineland", "text": ""}
{"id": "287348", "revid": "23204", "url": "https://gl.wikipedia.org/wiki?curid=287348", "title": "Pythium", "text": "Pythium \u00e9 un x\u00e9nero de Oomicetos parasitos. Posto que este grupo de organismos noutrora foron clasificados coma Fungi (fungos), algunhas veces a\u00ednda son tratados como tales.\nImportancia ecol\u00f3xica.\nMoitas especies de \"Pythium\", xunto cos seus parentes achegados, \"Phytophthora\", son pat\u00f3xenos de plantas de importancia econ\u00f3mica na agricultura. \"Pythium\" ocasiona a podremia com\u00fan das ra\u00edces das plantas. Esta \u00e9 unha doenza moi com\u00fan en leiras e invernadoiros, onde o organismo mata as plantas nos alcouves recentemente sementados (Jarvis, 1992). Esta enfermidade polo xeral implica relaci\u00f3ns complexas con outros fungos como \"Phytophthora\" e \"Rhizoctonia\".\nAs distintas especies de \"Pythium\" tenden a ser moi inespec\u00edficas e xeneris na s\u00faa gama de h\u00f3spedes. Cada especie pode infectar unha ampla gama de h\u00f3spedes (Owen-Going, 2002), mentres que as especies de \"Phytophthora\" son xeralmente m\u00e1is espec\u00edficas respecto do h\u00f3sped. Por esta raz\u00f3n, as especies de \"Pythium\" son m\u00e1is devastadores nas colleitas, posto que a rotaci\u00f3n de cultivos por si soa a mi\u00fado non pode erradicar o axente pat\u00f3xeno. O barbeito tampouco erradica o pat\u00f3xeno posto que \"Pythium\" tam\u00e9n \u00e9 un saprofito e vai sobrevivir moito tempo en materia vexetal en descomposici\u00f3n.\nPor\u00e9n, os danos ocasionados por \"Pythium\" lim\u00edtase a unha \u00e1rea dos cultivos. Isto d\u00e9bese \u00e1 pouca mobilidade das zo\u00f3sporas, que compren dunha tona de auga para se trasladar e \u00e1 capilaridade das part\u00edculas do solo, que tenden a actuar coma un filtro natural. Nos sistemas hidrop\u00f3nicos en invernadoiros, onde as plantas de vastos monocultivos mant\u00e9\u00f1ense en soluci\u00f3n nutritiva (que conte\u00f1en nitr\u00f3xeno, potasio, fosfato e micronutrientes) que se recircula acot\u00edo nos cultivos, \"Pythium\" pode causar unha extensa e destrutora podremia das ra\u00edces (Jarvis, 1992; Owen-Going, 2002, Owen-Going et al., 2003). A podremia das ra\u00edces afecta a toda a cultura (ducias de miles de plantas, nos m\u00e1is dos casos) nun prazo de dous a catro d\u00edas (Owen-Going, de 2002, Owen-Going et al., 2003).\nPor\u00e9n, varias especies de \"Pythium\", inclu\u00edndo \"P. Oligandrum\", \"P. Nunn\", \"P. Periplocum\" e mais \"P. acanthicum\" son micoparasitos de fungos e oomicetos parasitos, polo que recibiron grande atenci\u00f3n coma axentes de control biol\u00f3xico."}
{"id": "287350", "revid": "89787", "url": "https://gl.wikipedia.org/wiki?curid=287350", "title": "Oogonio", "text": "O oogonio (en lat\u00edn e noutras linguas, Oogonium; en plural, oogonia) \u00e9 o \u00f3rgano reprodutor feminino das tal\u00f3fitas, c\u00e9lula maioritaria do tecido ov\u00e1rico que \u00e9 fonte de oocitos. Tam\u00e9n \u00e9 nomeado coma ovogonia ou oogonia. P\u00f3dese referir a un \u00f3vulo de primeira orde no feto femia ou ao gametanxio de certos tal\u00f3fitos.\nNo feto.\nOs oogonios f\u00f3rmanse en gran n\u00famero pola mitose cedo no desenvolvemento dun feto a partir das c\u00e9lulas xerminativas. Nos humanos comezan a se desenvolver entre a cuarta e a oitava semana e est\u00e1n presentes no feto entre as semanas 5 e 30.\nUnha vez que as c\u00e9lulas xerminativas chegaron ao interior do ovario desenv\u00f3lvense coma oogonios. Os oogonios migran dende o saco de xema \u00e1 beira xenital (o local dos ovarios futuros) situados na parede abdominal posterior.\nOs oogonios desenv\u00f3lvense por mitose. As\u00ed mesmo alg\u00fans deles t\u00f3rnanse oocitos de primeira orde, os cales comezan a meiose que se det\u00e9n na profase I. Cando entran na profase I da meiose v\u00f3lvense oocitos de primeira orde; c\u00f3mpre dicir que estes procesos compl\u00e9tanse antes do nacemento, en contraste coa espermatox\u00e9nese. Os oocitos de primeira orde est\u00e1n presentes dende a semana 10 at\u00e9 a menopausa aos ~53 anos nas mulleres.\nNos tal\u00f3fitos.\nEn ficolox\u00eda e micolox\u00eda, oogonio ref\u00edrese ao gametanxio feminino se a uni\u00f3 do masculino (m\u00f3til ou non m\u00f3til) e a feminina (gameto) ten lugar dentro desta estrutura. Os oognios normalmente est\u00e1n arrodeando c\u00e9lulas ou sacos que conte\u00f1en unha ou m\u00e1is oosferas. O anteridio masculino adoita producir moitas c\u00e9lulas con flaxelos ag\u00e1s nos Rhodophyta que non te\u00f1en flaxelos."}
{"id": "287351", "revid": "18868", "url": "https://gl.wikipedia.org/wiki?curid=287351", "title": "Oogonia", "text": ""}
{"id": "287352", "revid": "18868", "url": "https://gl.wikipedia.org/wiki?curid=287352", "title": "Ovogonia", "text": ""}
{"id": "287353", "revid": "65197", "url": "https://gl.wikipedia.org/wiki?curid=287353", "title": "David G\u00f3mez", "text": "David G\u00f3mez Vazquez, nado en Cambre o 11 de abril de 1994, \u00e9 un futbolista galego. Xoga de porteiro e o seu equipo actual \u00e9 o UD Somozas.\nTraxectoria.\nNa tempada 2013\u201314 debutou na Terceira Divisi\u00f3n co Deportivo B, logo de ascender do equipo xuvenil, xogando 23 partidos e encaixando 37 goles.\nNa tempada 2014\u201315 xogou 32 partidos e encaixou 21 goles."}
{"id": "287354", "revid": "92340", "url": "https://gl.wikipedia.org/wiki?curid=287354", "title": "Jos\u00e9 Antonio Portero Molina", "text": "Jos\u00e9 Antonio Portero Molina, nado en Burgos en 1947, \u00e9 un catedr\u00e1tico de Dereito Constitucional espa\u00f1ol. Foi o primeiro reitor da Universidade da Coru\u00f1a, entre 1989 e 1990."}
{"id": "287356", "revid": "89787", "url": "https://gl.wikipedia.org/wiki?curid=287356", "title": "Otto Piene", "text": "Otto Piene, nado en Laasphe o 18 de abril de 1928 e finado en Berl\u00edn o 17 de xullo de 2014, foi un pintor e escultor alem\u00e1n.\nBiograf\u00eda.\nOtto Piene creceu en L\u00fcbbecke. Entre 1949 e 1953, estudou pintura na Academia de Arte de M\u00fanic e na de D\u00fcsseldorf. Entre 1952 e 1957 estudou filosof\u00eda na universidade de Colonia. En 1959 celebrou a s\u00faa primeira exposici\u00f3n individual na Galer\u00eda Schmela de D\u00fcsseldorf. En 1964 aceptou un posto como docente na Universidade de Pensilvania, cargo que exerceu durante catro anos. A Universidade de Baltimore nomeouno Doutor en Belas Artes en 1994.\nUltimamente alternaba as s\u00faas residencias entre Massachusetts e D\u00fcsseldorf.\nObra.\nEn 1957, Piene e Heinz Mack fundaron o grupo ZERO, un\u00edndoselles en 1961 G\u00fcnther Uecker. Este grupo mostrouse moi activo entre 1961 e 1966, celebrando numerosas exposici\u00f3ns, as\u00ed como publicando de xeito peri\u00f3dico a revista hom\u00f3nima. A esa \u00e9poca pertencen obras como \"Lichtballette\" (\"Bal\u00e9 de luz\") e \"Rauchbilder\" (\"Imaxes de fume\"), no que a relaci\u00f3n entre a obra exposta e as enerx\u00edas naturais primarias son m\u00e1is que evidentes. Piene participou con obras s\u00faas en documenta en 1959, 1964 e 1977.\nOtto Piene traballou cos seus \"Rauchbilder\"; lume e fume son elementos importantes nas s\u00faas obras. Tam\u00e9n experimentou con combinaci\u00f3ns de elementos multimedia. Xunto cos seus correlixionarios G\u00fcnther Uecker e Heinz Mack, converteuse en portavoz do \"Neuen Idealismus\" (\"Novo Idealismo\"). En 1968 realizou, en colaboraci\u00f3n con Aldo Tambellini, o programa televisivo \"Black Gate Cologne\", que \u00e9 reco\u00f1ecido como un dos pioneros no seu x\u00e9nero.\nTam\u00e9n participou en d\u00faas edici\u00f3ns da Bienal de Venecia, en concreto nos anos 1967 e 1971. En 1985 fixo o propio na Bienal de S\u00e3o Paulo. Quizais a s\u00faa obra m\u00e1is popular fose o \"Arco da vella\" creado para a clausura dos Xogos Ol\u00edmpicos de M\u00fanic."}
{"id": "287358", "revid": "5863", "url": "https://gl.wikipedia.org/wiki?curid=287358", "title": "Carr\u00e9 Aldao", "text": ""}
{"id": "287359", "revid": "1131", "url": "https://gl.wikipedia.org/wiki?curid=287359", "title": "Universidade Europea de Humanidades", "text": "A Universidade Europea de Humanidades (en belaruso: \"\u0415\u045e\u0440\u0430\u043f\u0435\u0439\u0441\u043a\u0456 \u0433\u0443\u043c\u0430\u043d\u0456\u0442\u0430\u0440\u043d\u044b \u045e\u043d\u0456\u0432\u0435\u0440\u0441\u0456\u0442\u044d\u0442\", \"E\u01d4rapiejski humanitarny \u01d4niviersitet\" (\u0415\u0413\u0423); en lituano: \"Europos humanitarinis universitetas\" (EHU)) \u00e9 unha universidade privada sen \u00e1nimo de lucro de artes liberais, fundada en Minsk (Belar\u00fas) en 1992. Actualmente ten o seu centro en Vilnius (Lituania), dende a s\u00faa expulsi\u00f3n do pa\u00eds polas autoridades belarusas en 2004; por\u00e9n, a universidade ten intenci\u00f3n de volver a Minsk no futuro. D\u00e1 servizo a m\u00e1is de 1.500 estudantes, a maior parte deles belarusos. Arredor de dous terzos dos seus estudantes reciben formaci\u00f3n a trav\u00e9s de internet, e o resto de forma presencial.\nHistoria.\nEntre 1992 e 2004 a UEH era unha instituci\u00f3n de educaci\u00f3n privada con sede en Belar\u00fas. En 2004, por mor da oposici\u00f3n do goberno, a UEH tivo que abandonar as s\u00faas actividades en Belar\u00fas. Por\u00e9n, grazas a apoio pol\u00edtico, econ\u00f3mico e administrativo da Uni\u00f3n Europea, do Consello N\u00f3rdico de Ministros, do Goberno de Lituania, e doutras instituci\u00f3ns, a universidade retomou a s\u00faa actividade en Vilnius. En febreiro de 2006 o goberno lituano reco\u00f1eceu o seu status como universidade lituana. Dende 2011, a UEH ofrece un doutoramento en Filosof\u00eda xunto coa Universidade Vytautas Magnus e o Instituto de Investigaci\u00f3n da Cultura Lituana. Ademais, mant\u00e9n fortes vencellos co Liceu Belaruso de Humanidades, unha escola privada secundaria tam\u00e9n prohibida polas autoridades belarusas en 2004."}
{"id": "287360", "revid": "22795", "url": "https://gl.wikipedia.org/wiki?curid=287360", "title": "Mes\u00f3filo (organismo)", "text": "En biolox\u00eda e en ecolox\u00eda un organismo mes\u00f3filo \u00e9 un ser vivo que vive en condici\u00f3ns medias dun factor ecol\u00f3xico, sobre todo referido \u00e1 humidade e \u00e1 temperatura. \nO termo apl\u00edcase sobre todo aos microorganismos.\nEtimolox\u00eda.\nO termo est\u00e1 formado pola uni\u00f3n dos elementos \"meso\"- e -\"filo\".\nO primeiro deriva do grego antigo \u03bc\u03ad\u03c3\u03bf\u03c2 \"m\u00e9sos\", \"o que est\u00e1 no medio\", \"intermedio\", e o segundo est\u00e1 tirado do grego antigo \u03c6\u03af\u03bb\u03bf\u03c2 \"ph\u00edlos\", \"amigo\".\nMicroorganismos.\nOs microorganismos mes\u00f3filos viven a unhas temperaturas entre os 25 e 45 \u00b0C, con temperaturas \u00f3ptimas de crecemento entre os 30 e os 39 \u00b0C.\nOs mes\u00f3filos son os microorganismos m\u00e1is abundantes. Viven a maiores temperaturas que os psicr\u00f3filos, adaptados ao fr\u00edo, e que os term\u00f3filos e hiperterm\u00f3filos, adaptados a altas temperaturas.\nOs mes\u00f3filos viven en ambientes moi diversos, como a maior\u00eda dos solos, augas doces e mari\u00f1as, augas residuais, sobre plantas e no corpo dos animais. A temperatura \u00f3ptima de moitos mes\u00f3filos pat\u00f3xenos ou comensais para os humanos \u00e9 de 37 \u00b0C, que est\u00e1 pr\u00f3xima \u00e1 temperatura corporal humana.\nMoitos mes\u00f3filos son \u00fatiles na industria, como os que se utilizan na elaboraci\u00f3n de produtos l\u00e1cteos. fermentados (bacterias) e cervexa e vi\u00f1o (l\u00e9vedos).\nFix\u00e9ronse estudos xen\u00f3micos e computacionais para clasificar as bacterias en mes\u00f3filas e term\u00f3filas segundo o contido GC do seu xenoma.\nVexetais.\nO termo mes\u00f3filo apl\u00edcase \u00e1s plantas que se desenvolven a temperaturas e sobre todo, en condici\u00f3ns de humidade, de tipo medio, nin baixas nin altas."}
{"id": "287363", "revid": "23204", "url": "https://gl.wikipedia.org/wiki?curid=287363", "title": "Provincia de Westfalia", "text": "A provincia de Westfalia (en alem\u00e1n \"Provinz Westfalen\") foi unha provincia do reino de Prusia e do Estado Libre de Prusia desde 1815 a 1946.\nHistoria.\nNapole\u00f3n Bonaparte fundou o reino de Westfalia, que foi un estado vasalo do Primeiro Imperio franc\u00e9s entre 1807 e 1813. Este estado compart\u00eda s\u00f3 o nome coa rexi\u00f3n hist\u00f3rica, consistindo principalmente das rexi\u00f3ns de Hesse e Eastfalia, e unha parte relativamente pequena da rexi\u00f3n de Westfalia.\nMalia que Prusia ti\u00f1a historicamente posesi\u00f3ns no territorio de Westfalia, o rei Federico Guillerme III preferir\u00eda incorporar primeiramente o reino de Saxonia. Non foi at\u00e9 o Congreso de Viena en 1815 cando se fixo realidade a provincia de Westfalia. A provincia formouse de distintos territorios:\nEn 1816, o distrito de Essen foi transferido \u00e1 provincia do Rin.\nDespois da segunda guerra mundial.\nDespois da segunda guerra mundial, a provincia foi unida coa metade setentrional da provincia do Rin para formar o estado federado alem\u00e1n de Renania do Norte-Westfalia en 1946, co antigo estado de Lippe en 1947."}
{"id": "287366", "revid": "85894", "url": "https://gl.wikipedia.org/wiki?curid=287366", "title": "Jos\u00e9 Mar\u00eda Barja", "text": "Jos\u00e9 Mar\u00eda Barja P\u00e9rez, nado en Mondo\u00f1edo en 1951, \u00e9 un catedr\u00e1tico de \u00e1lxebra galego. Foi o terceiro reitor da Universidade da Coru\u00f1a, entre 2004 e 2011. Anteriormente fora decano da Facultade de Inform\u00e1tica, entre 1999 e 2004."}
{"id": "287367", "revid": "98629", "url": "https://gl.wikipedia.org/wiki?curid=287367", "title": "Con el culo al aire (serie de televisi\u00f3n)", "text": "Con el culo al aire foi unha serie de televisi\u00f3n c\u00f3mica espa\u00f1ola, producida por Notro Films para a cadea privada Antena 3. Estreada o 1 de febreiro de 2012, finalizou despois de tres tempadas o 16 de xullo de 2014.\nSinopse.\nTino (Paco Tous) \u00e9 o l\u00edder e alma do c\u00e1mping. Un churreiro que vai coa s\u00faa furgoneta de feira en feira e que sempre viviu no c\u00e1mping. Alardea de levar un tipo de vida alternativo, \u00e1 marxe da legalidade. Nin sequera ten carn\u00e9 de conducir. O seu problema \u00e9 que se namora de Alicia (Natalia Roig). Esa relaci\u00f3n sentimental po\u00f1erao no brete de pasar por convenci\u00f3ns sociais que odia.\nJorge (Ra\u00fal Ar\u00e9valo) imaxin\u00e1base \u00e1 s\u00faa idade casado pola igrexa, con fillos e cun chal\u00e9 nos arredores. A s\u00faa realidade \u00e9 que o botaron da empresa por roubar para intentar seguir o alto ritmo de vida da s\u00faa noiva, que o acabou abandonando. Vaise vivir ao c\u00e1mping con \u00c1ngel (Ra\u00fal Fern\u00e1ndez), un amigo de toda a vida. Un home ir\u00f3nico, c\u00ednico e moi atractivo, pai dun fillo, que foi a parar al\u00ed por un mal divorcio, que lle deixou na r\u00faa."}
{"id": "287368", "revid": "56817", "url": "https://gl.wikipedia.org/wiki?curid=287368", "title": "Con el culo al aire", "text": "Con el culo al aire \u00e9 o t\u00edtulo dun filme e unha serie de televisi\u00f3n:"}
{"id": "287369", "revid": "1131", "url": "https://gl.wikipedia.org/wiki?curid=287369", "title": "Con el culo al aire (filme)", "text": "Con el culo al aire \u00e9 un filme espa\u00f1ol de 1980, dirixido por Carles Mira e protagonizado por Ovidi Montllor, Eva Le\u00f3n, Joan Monle\u00f3n e Caco Senante. O gui\u00f3n foi realizado polo mesmo Carles Mira.\nSinopse.\nTrata sobre un mozo que \u00e9 ingresado nunha instituci\u00f3n mental debido ao estado vexetativo en que queda sumido tras iniciarse no sexo coa cantante dun grupo musical. No manicomio co\u00f1ecer\u00e1 estra\u00f1os personaxes e experimentar\u00e1 sorprendentes vivencias."}
{"id": "287371", "revid": "56817", "url": "https://gl.wikipedia.org/wiki?curid=287371", "title": "Rhizoctonia", "text": "Rhizoctonia \u00e9 un x\u00e9nero de fungo pertencente \u00e1 familia Ceratobasidiaceae. As especies deste x\u00e9nero non producen esporas mais est\u00e1n compostas de hifas e esclerocios (prop\u00e1gulos hifais) e snn estadios asexuais dos fungos do x\u00e9nero \"Thanatephorus\". As especies de \"Rhizoctonia\" son sapr\u00f3fitos, por\u00e9n de xeito facultativo son parasitos pat\u00f3xenos das plantes, que causan doenzas de importancia econ\u00f3mica. Tam\u00e9n son fungos micorr\u00edcicos asociados \u00e1s orqu\u00eddeas. O nome do x\u00e9nero foi creado para acomodar moitos fungos de aparencia semellante mais non relacionados entre eles."}
{"id": "287372", "revid": "1131", "url": "https://gl.wikipedia.org/wiki?curid=287372", "title": "Aeroporto de Cidade Real", "text": "O Aeroporto Central Cidade Real (IATA: CQM, OACI: LERL), anteriormente chamado \"Aeroporto Don Quixote\" e \"Aeroporto Madrid Sur-Cidade Real\", \u00e9 un aeroporto privado situado na provincia de Cidade Real, entre a capital provincial, Cidade Real, e a cidade de Puertollano. \u00c9 o primeiro aeroporto internacional privado de Espa\u00f1a e ocupa unha superficie de 1.234,45 hect\u00e1reas. O investimento alcanzou os 1.100 mill\u00f3ns de euros.\nO aeroporto ten unha soa pista de 4.000 metros de lonxitude, 60 metros de anchura e unha orientaci\u00f3n 10/28, que permite dar servizos a voos nacionais e internacionais, as\u00ed como unha r\u00faa de rodadura de 3.000 m de lonxitude. Parte das instalaci\u00f3ns ded\u00edcanse a voos privados e deportivos. O complexo ten unha \u00e1rea de mantemento, un heliporto e unha zona industrial de 10\u00a0km\u00b2. Ademais, proxectouse como o primeiro aeroporto espa\u00f1ol conectado ao sistema AVE, non obstante tal estaci\u00f3n non chegou a ser constru\u00edda. A s\u00faa capacidade estimada era de m\u00e1is de 2 mill\u00f3ns de pasaxeiros ao ano.\nDende abril de 2012 est\u00e1 pechado e inactivo."}
{"id": "287373", "revid": "839", "url": "https://gl.wikipedia.org/wiki?curid=287373", "title": "Entre-Douro-e-Minho - Entre Douro e Mi\u00f1o", "text": ""}
{"id": "287374", "revid": "1131", "url": "https://gl.wikipedia.org/wiki?curid=287374", "title": "Aeroporto de Teruel", "text": "O Aeroporto de Teruel (OACI: LETL), co\u00f1ecido baixo o nome comercial de Plataforma Aeroportuaria - Teruel PLATA, \u00e9 un aeroporto situado a 12\u00a0km da cidade de Teruel, en servizo dende febreiro de 2013. Est\u00e1 destinado a ser un centro de mantemento, almacenamento de curta e longa duraci\u00f3n e reciclado de aeronaves. Non est\u00e1 previsto o tr\u00e1fico comercial de pasaxeiros neste aeroporto.\nO aeroporto as\u00e9ntase sobre as instalaci\u00f3ns da antiga Base A\u00e9rea de Caud\u00e9 do Ex\u00e9rcito do Aire, que tras quedar obsoleta foi vendida ao Concello de Teruel, o cal, conxuntamente coa Deputaci\u00f3n Xeral de Arag\u00f3n \u00e9 o promotor deste proxecto.\nInstalaci\u00f3ns.\nTen unha pista de nova construci\u00f3n de 2.825 metros de longo, unha plataforma de mantemento de aeronaves de 27.200 m\u00b2, e unha plataforma de estacionamento de 120 hect\u00e1reas, a maior de Europa. A pista permite a engalaxe de voos suborbitais. Conta cunha zona industrial de 33 ha para a implantaci\u00f3n de empresas e un hangar con capacidade para avi\u00f3ns tipo Boeing 747. Ademais disp\u00f3n dunha terminal de servizos xerais e unha base de extinci\u00f3n de incendios.\nAccesos.\nO aeroporto est\u00e1 comunicado por estrada a trav\u00e9s da N-234 e da A-23."}
