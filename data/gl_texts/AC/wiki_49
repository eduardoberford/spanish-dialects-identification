{"id": "298827", "revid": "23204", "url": "https://gl.wikipedia.org/wiki?curid=298827", "title": "Escudo das Maldivas", "text": ""}
{"id": "298829", "revid": "129426", "url": "https://gl.wikipedia.org/wiki?curid=298829", "title": "Emblema de Qatar", "text": "O emblema de Qatar (en \u00e1rabe: \u0634\u0639\u0627\u0631 \u0642\u0637\u0631\u200e) \u00e9 un dos s\u00edmbolos oficiais do pa\u00eds. Foi adoptado o 2 de xullo de 1976. Ten como sinal principal d\u00faas cimitarras atravesadas polo mango dentro dun c\u00edrculo amarelo, entre as cales hai un barco do tipo dahu navegando sobre un mar de ondas azuis e brancas preto dunha illa con dous cocoteiros.\nA versi\u00f3n actual data de 1976 substitu\u00edu outro, en uso dende 1966, que consist\u00eda tam\u00e9n en d\u00faas cimitarras pero postas verticalmente, co nome de Qatar en \u00e1rabe (\u0642\u0637\u0631) escrito enriba."}
{"id": "298833", "revid": "1131", "url": "https://gl.wikipedia.org/wiki?curid=298833", "title": "Roupa Nova", "text": "Roupa Nova \u00e9 unha banda brasileira formada no R\u00edo de Xaneiro en 1980 e mant\u00e9n ata hoxe a s\u00faa formaci\u00f3n\norixinal.\nA banda xurdiu en agosto de 1980, debido a cambios ocorridos tras 1978 na banda chamada \"Os Famks\".\nAs s\u00faas canci\u00f3ns son frecuentemente usadas en bandas sonoras de telenovelas brasileiras."}
{"id": "298834", "revid": "22570", "url": "https://gl.wikipedia.org/wiki?curid=298834", "title": "Enrolamento", "text": "O enrolamento \u00e9 un elemento decorativo arquitect\u00f3nico formado por estruturas, normalmente vexetais, enroladas que se pode dispor, pintados ou esculpidos, en chapiteis, linteis, lenzos exteriores dos muros, recubrimentos de monumentos ou en manuscritos iluminados, contendo fundamentalmente motivos vexetais e, \u00e1s veces, animais ou figuras.\nOs enrolamentos apareceron na arquitectura antiga, na decoraci\u00f3n de teitumes na Antiga Grecia e especialmente en frisos, durante a \u00e9poca imperial romana, como reflexo dos froitos da civilizaci\u00f3n. Tam\u00e9n se encontran enrolamentos nos enfeites da cer\u00e1mica andaluza de ponos iberos como os turdetanos e os bastetanos.\nNo mundo occidental europeo non deixou nunca de utilizarse. Empregouse amplamente durante a arte visigoda e, \nserviu para decorar frisos e chapiteis das estruturas rom\u00e1nicas ou linteis, paneis ou frisos de edificios renacentistas, onde tam\u00e9n aparecen pequenos animais ou cabezas humanas. Posteriormente, p\u00f3dese dicir que foi unha das caracter\u00edsticas decorativas da arte plateresca.\nO enrolamento experimentou un retorno \u00e1 s\u00faa forma m\u00e1is simple do estilo cl\u00e1sico no s\u00e9culo XVII, e no XVIII aplicouse con maior liberdade, sen unha repetici\u00f3n estrita de formas iguais."}
{"id": "298835", "revid": "89787", "url": "https://gl.wikipedia.org/wiki?curid=298835", "title": "Ponte do Rei Fahd", "text": "Viaduto de Reguenga.jpg \nA Ponte do Rei Fahd (en \u00e1rabe: \u062c\u0633\u0631 \u0627\u0644\u0645\u0644\u0643 \u0641\u0647\u062f) est\u00e1 formada por un conxunto de pontes e estradas sobre o golfo P\u00e9rsico, cunha lonxitude de cerca de 25 quil\u00f3metros, ligando Khobar, na Arabia Saudita, co arquip\u00e9lago de Bahrain.\nHistoria.\nO 8 de xullo de 1981 foi asinado o acordo para o inicio da construci\u00f3n destas pontes entre Bahrain e Arabia Saudita.\nO seu custo foi de 1.200 mill\u00f3ns de d\u00f3lares, que foron financiados polo estado de Arabia Saudita.\nConstruci\u00f3n.\nOs traballos inici\u00e1ronse o 11 de novembro de 1982 coa presenza do rei Fahad da Arabia Saudita e do xeque Isa bin Salman al-Khalifa do Bahrain.\nDesta estrutura fan parte cinco pontes, chamadas Ponte I, Ponte II, Ponte III, Ponte IV e Ponte V, de 5194 m, 3334 m, 2034 m, 934 m e 934 m respectivamente e varias estradas de, na s\u00faa totalidade, 12430 metros.\nNa construci\u00f3n, que durou catro anos, foron usados 350.000 m\u00b3 de formig\u00f3n e 147.000 toneladas de aceiro reforzado.\nA estrada, cun ancho de 23 metros e con catro v\u00edas foi inaugurada o 25 de novembro de 1986.\nTransito.\nEn 2001 o tr\u00e1fico da estrada foi de 2,7 mill\u00f3ns de veh\u00edculos, transportando un total de m\u00e1is de 10 mill\u00f3ns de pasaxeiros."}
{"id": "298837", "revid": "22570", "url": "https://gl.wikipedia.org/wiki?curid=298837", "title": "Tandil", "text": "Tandil \u00e9 unha cidade localizada na provincia de Bos Aires, Arxentina. Dista duns 350\u00a0quil\u00f3metros da cidade capital de Buenos Aires, 330\u00a0quil\u00f3metros das cidades de La Plata e Bah\u00eda Blanca e 160\u00a0quil\u00f3metros da cidade de Mar del Plata."}
{"id": "298838", "revid": "839", "url": "https://gl.wikipedia.org/wiki?curid=298838", "title": "Vigair\u00eda apost\u00f3lica cat\u00f3lica latina de Finlandia", "text": ""}
{"id": "298839", "revid": "839", "url": "https://gl.wikipedia.org/wiki?curid=298839", "title": "Vigair\u00eda apost\u00f3lica cat\u00f3lica latina de Siberia", "text": ""}
{"id": "298843", "revid": "56817", "url": "https://gl.wikipedia.org/wiki?curid=298843", "title": "Diocese cat\u00f3lica latina de Vladivostok", "text": "A diocese de Vladivostok foi unha s\u00e9 da Igrexa Cat\u00f3lica Latina.\nHistoria.\nO 1 de decembro de 1921 foi erixida a vigair\u00eda apost\u00f3lica de Siberia, en territorios da arquidiocese de Mahilio\u016d.\nO 2 de febreiro de 1923, coa bula \"Semper Romani\" do papa P\u00edo XI, a vigair\u00eda apost\u00f3lica foi elevada a diocese, e tomou o nome de diocese de Vladivostok.\nO 28 de maio de 1931 cedeu parte do seu territorio para erixir a administraci\u00f3n apost\u00f3lica de Harbin.\nO 13 de abril de 1991 cedeu parte do seu territorio para erixir as administraci\u00f3ns apost\u00f3licas da Rusia Europea, de Casaquist\u00e1n, e de Novosibirsk.\nO 11 de febreiro de 2002 foi formalmente suprimida, coa elevaci\u00f3n da diocese de Irkutsk."}
{"id": "298845", "revid": "839", "url": "https://gl.wikipedia.org/wiki?curid=298845", "title": "Arquidiocese cat\u00f3lica latina de Mahilio\u016d", "text": ""}
{"id": "298847", "revid": "25871", "url": "https://gl.wikipedia.org/wiki?curid=298847", "title": "Diocese de Vladivostok", "text": "O nome de diocese de Vladivostok pode facer referencia a algunha das seguintes divisi\u00f3ns territoriais eclesi\u00e1sticas:"}
{"id": "298848", "revid": "839", "url": "https://gl.wikipedia.org/wiki?curid=298848", "title": "Eparqu\u00eda de Vladivostok", "text": ""}
{"id": "298850", "revid": "89787", "url": "https://gl.wikipedia.org/wiki?curid=298850", "title": "Eudorina", "text": "Eudorina \u00e9 un x\u00e9nero de algas verdes coloniais da familia Volvocaceae. As colonias de \"Eudorina\" constan de 16, 32 ou 64 c\u00e9lulas agrupadas. Cada uha das c\u00e9lulas cont\u00e9n flaxelos (\u00e1s veces referidos como cilios) que lle permiten \u00e1 colonia moverse como un todo cando as c\u00e9lulas baten os flaxelos \u00e1 vez. Unha descrici\u00f3n do x\u00e9nero feita por G. M. Smith \u00e9 a seguinte: \"Eudorina\" Ehrenberg 1832.\nAs colonias son sempre m\u00f3biles, esf\u00e9ricas ou lixeiramente alongadas, de 16-32-64 c\u00e9lulas situadas a certa distancia unhas doutras e dispostas formando unha esfera oca preto da parte perif\u00e9rica da envoltura xelatinosa hialina e homox\u00e9nea. C\u00e9lulas esf\u00e9ricas, con ou sen un pico no punto de orixe dos dous cilios. Cilios paralelos ao seu paso pola envoltura da colonia, pero despois moi diverxentes. Cloroplasto \u00fanico con forma de copa, que enche practicamente toda a c\u00e9lula e xeralmente con varios pirenoides. C\u00e9lulas cunha parede firme, un ou dous vac\u00faolos anteriores contr\u00e1ctiles, e unha soa mancha ocular conspicua preto da base dos cilios.\nReproduci\u00f3n asexual por divisi\u00f3n simult\u00e1nea de todas as c\u00e9lulas para formar autocolonias que son liberadas por rotura da envoltura colonial.\nReproduci\u00f3n sexual heter\u00f3gama, dioecia, na que todas as c\u00e9lulas da colonia se desenvolven en grandes oosferas inm\u00f3biles ou masas con forma de prato de 32-64 anterozoides fusiformes; ou monoecia, na que catro c\u00e9lulas forman anterozoides e as restantes oosferas. Cigoto de parede fina.\n\"Eudorina\" pode confundirse con colonias novas de \"Pleodorina\", que son moi similares."}
{"id": "298851", "revid": "56817", "url": "https://gl.wikipedia.org/wiki?curid=298851", "title": "Monterrey (peri\u00f3dico)", "text": "Monterrey foi un semanario editado en Ver\u00edn entre 1934 e 1935.\nHistoria e caracter\u00edsticas.\nSemanario dedicado \u00e1 defensa dos intereses locais, apareceu en 1934. Dirixido por Arturo Benito Silva. Mantivo pol\u00e9micas con \"Nuevo T\u00e1mega\". Cesou a s\u00faa publicaci\u00f3n pero reapareceu en decembro de 1935."}
{"id": "298852", "revid": "839", "url": "https://gl.wikipedia.org/wiki?curid=298852", "title": "Diocese cat\u00f3lica latina de Riga", "text": ""}
{"id": "298853", "revid": "27155", "url": "https://gl.wikipedia.org/wiki?curid=298853", "title": "Pandorina", "text": "Pandorina \u00e9 un x\u00e9nero de algas verdes que forma colonias con forma de saco globular de 8, 16, ou \u00e1s veces 32 c\u00e9lulas unidas polas s\u00faas bases e rodeadas pola mucilaxe que engloba a colonia. As c\u00e9lulas son ovoides ou lixeiramente estreitadas nun extremo con forma de pera ou de pedra de clave de arco. Cada c\u00e9lula ten dous flaxelos con dous vac\u00faolos contr\u00e1ctiles na s\u00faa base, unha mancha ocular, e un grande cloroplasto con forma de copa con polo menos un pirenoide. \nAs colonias coordinan o seu movemento flaxelar para crear un movemento natatorio rodante. \"Pandorina\" mostra unha incipiente polaridade na colonia e diferenciaci\u00f3n, que \u00e9 m\u00e1is evidente en x\u00e9neros como \"Volvox\", xa que as c\u00e9lulas anteriores te\u00f1en manchas oculares meirandes. A secuenciaci\u00f3n molecular indica que \"Pandorina\" e parafil\u00e9tica con respecto a \"Volvulina\".\nA reproduci\u00f3n asexual \u00e9 por divisi\u00f3n simult\u00e1nea de todas as c\u00e9lulas da colonia para formar autocolonias que son liberadas pola xelatinizaci\u00f3n da envoltura colonial. A reproduci\u00f3n sexual ocorre por divisi\u00f3n de cada c\u00e9lula da colonia dando 16-32 zoogametos. Os zoogametos mostran sinais de heterogamia, unha lixeira diferenza en tama\u00f1o e motilidade dos pares que se fusionan para formar un cigoto de parede fina."}
{"id": "298854", "revid": "56817", "url": "https://gl.wikipedia.org/wiki?curid=298854", "title": "Emblema de Taiw\u00e1n", "text": "O emblema de Taiw\u00e1n \u00e9 un dos s\u00edmbolos oficiais do pa\u00eds, e foi adoptado oficialmente en 1928. Serve como dese\u00f1o para a Bandeira da Rep\u00fablica da China e como emblema do Kuomintang (KMT).\nO s\u00edmbolo est\u00e1 composto por doce raios do Sol branco representando os doce meses e as doce horas tradicionais chinesas (\u65f6\u8fb0sh\u00edchen), cada unha das cales corresponde a d\u00faas horas modernas (\u5c0f\u65f6xi\u01ceosh\u00ed, significado literal: \"Pouco shi\") e simboliza o esp\u00edrito de progreso."}
{"id": "298855", "revid": "95607", "url": "https://gl.wikipedia.org/wiki?curid=298855", "title": "Dinosaucers", "text": "Dinosaucers \u00e9 unha serie de debuxos animados de ciencia ficci\u00f3n creada por DiC Entertainment, emitida orixinalmente nos Estados Unidos de Am\u00e9rica no ano 1987. En Galicia emitiuna a TVG en 1990.\nSinopse.\nUn grupo de dinosauros evolucionados extraterrestres, os \"Dinosaucers\", chegan \u00e1 Terra dende o seu planeta de orixe chamado \"Reptil\u00f3n\", que se encontra na mesma \u00f3rbita da Terra pero no lado oposto do sol, tentando achar unha soluci\u00f3n que evite a destruci\u00f3n do seu planeta.\nContactan cun grupo de mozos humanos, que ser\u00e1 denominado como o \"Dinoescuadr\u00f3n Secreto\", que tentar\u00e1n axudalos. Por\u00e9n comezan a xurdir problemas \u00f3 seguilos outro grupo de dinosauros extraterrestres, os \"Tyrannos\", que chegan co prop\u00f3sito de conquistar a Terra."}
{"id": "298856", "revid": "23204", "url": "https://gl.wikipedia.org/wiki?curid=298856", "title": "Escudo de Taiw\u00e1n", "text": ""}
{"id": "298857", "revid": "89787", "url": "https://gl.wikipedia.org/wiki?curid=298857", "title": "Pleodorina", "text": "Pleodorina \u00e9 un x\u00e9nero de algas verdes coloniais da familia Volvocaceae. Unha descrici\u00f3n do x\u00e9nero feita por Gilbert M. Smith \u00e9.\n\"Pleodorina\" Shaw 1894:\nColonias sempre m\u00f3biles; esf\u00e9ricas ou subesf\u00e9ricas, de 32-128 c\u00e9lulas situadas a certa distancia unhas doutras na periferia da envoltura colonial xelatinosa, hialina e homox\u00e9nea e non conectadas por cord\u00f3ns citoplasm\u00e1ticos. C\u00e9lulas diferenciadas en c\u00e9lulas de car\u00e1cter puramente vexetativo e outras capaces de dividirse para formar colonias fillas. Todas as c\u00e9lulas da colonia menos catro son reprodutivas ou ben aproximadamente a metade son reprodutivas e a outra metade vexetativas. C\u00e9lulas de esf\u00e9ricas a ovoides. C\u00e9lulas vexetativas con cloroplastos con forma de copa que conte\u00f1en un pirenoide; unha mancha ocular grande anterior; dous cilios de igual lonxitude con dous vac\u00faolos contr\u00e1ctiles na s\u00faa base. C\u00e9lulas reprodutoras inicialmente iguais \u00e1s c\u00e9lulas vexetativas, posteriormente cun cloroplasto m\u00e1is masivo que finalmente cont\u00e9n varios pirenoides. A mancha ocular e os cilios das c\u00e9lulas reprodutoras desaparecen cando son maduras.\nAs colonias novas de \"Pleodorina\" son moi similares \u00e1s de \"Eudorina\"."}
{"id": "298858", "revid": "22570", "url": "https://gl.wikipedia.org/wiki?curid=298858", "title": "Emblema de Sri Lanka", "text": "O emblema de Sri Lanka \u00e9 un dos s\u00edmbolos oficiais do pa\u00eds, e foi adoptado oficialmente en 1972. Na parte central deste escudo figura un le\u00f3n amarelo ou dourado que porta unha espada e que est\u00e1 no interior dun c\u00edrculo de cor vermella cun bordo composto por p\u00e9talos dourados da flor de loto. Os p\u00e9talos de loto est\u00e1n rodeados por unha coroa de espigas de arroz que medran nun recipiente da parte inferior do escudo. A car\u00f3n deste recipiente aparecen a L\u00faa e o Sol, que son s\u00edmbolos de lonxevidade.\nNa parte superior do escudo figura o dharmachakra, o \"torno do Destino\" que \u00e9 un s\u00edmbolo budista. O le\u00f3n armado coa espada tam\u00e9n aparece representado na bandeira nacional, e \u00e9 un s\u00edmbolo adoptado do estandarte que tivo o desaparecido Reino de Kandy."}
{"id": "298859", "revid": "23204", "url": "https://gl.wikipedia.org/wiki?curid=298859", "title": "Escudo de Sri Lanka", "text": ""}
{"id": "298860", "revid": "1410", "url": "https://gl.wikipedia.org/wiki?curid=298860", "title": "Escudo de Siria", "text": "O escudo de Siria (en \u00e1rabe: \u0634\u0639\u0627\u0631 \u0633\u0648\u0631\u064a\u0627\u200e) \u00e9 un dos s\u00edmbolos oficiais do pa\u00eds, e foi adoptado oficialmente en 1980."}
{"id": "298861", "revid": "27155", "url": "https://gl.wikipedia.org/wiki?curid=298861", "title": "Volvox", "text": "Volvox \u00e9 un x\u00e9nero de algas verdes clor\u00f3fitas, que forman colonias esf\u00e9ricas ocas de miles de c\u00e9lulas biflaxeladas, situadas na superficie da esfera e xeralmente interconectadas por conexi\u00f3ns citoplasm\u00e1ticas. Viven en diversos h\u00e1bitats de auga doce, e xa foran observadas por Antoni van Leeuwenhoek en 1700. P\u00e9nsase que \"Volvox\" desenolveu o seu estilo de vida colonial hai uns 200 mill\u00f3ns de anos. Durante moito tempo foron consideradas protistas, pero as clasificaci\u00f3ns actuais sit\u00faanas no reino das plantas.\nDescrici\u00f3n.\n\"Volvox\" \u00e9 o m\u00e1is complexo dunha serie de x\u00e9neros que forman colonias esf\u00e9ricas. Unha colonia de \"Volvox\" madura est\u00e1 composta por numerosas c\u00e9lulas flaxeladas similares \u00e1s de \"Chlamydomonas\", que poden chegar a ser miles en total, que est\u00e1n mergulladas na superficie dunha esfera oca ou cenobio que cont\u00e9n unha matriz extracelular feita de glicoprote\u00ednas xelatinosas. Excepto durante a formaci\u00f3n de colonias fillas, as c\u00e9lulas vexetativas forman unha soa capa de c\u00e9lulas cos seus flaxelos cara \u00e1 parte exterior. As c\u00e9lulas nadan de modo coordinado, e a colonia ten polos anterior e posterior diferenciados. As c\u00e9lulas te\u00f1en unha mancha ocular, m\u00e1is desenvolvida cara ao polo anterior da colonia, o que permite que a colonia nade cara \u00e1 luz. Nalgunhas especies as c\u00e9lulas est\u00e1n conectadas entre si por cord\u00f3ns de citoplasma.\nReproduci\u00f3n.\nAs colonias te\u00f1en c\u00e9lulas som\u00e1ticas ou vexetativas, que non se reproducen, e \"gonidios\", situados no polo posterior, que producen asexualmente novas colonias por medio de divisi\u00f3ns repetidas. As colonias fillas quedan inicialmente dentro do cenobio parental e te\u00f1en os seus flaxelos dirixidos cara ao interior. Posteriormente, a esfera parental descomponse e as esferas fillas inv\u00e9rtense e quedan cos flaxelos cara ao exterior e nadan libres. Na reproduci\u00f3n sexual prod\u00facense dous tipos de gametos que se liberan na auga, prod\u00facese a fecundaci\u00f3n, orix\u00ednase un cigoto e este div\u00eddese dando unha nova colonia. As especies de \"Volvox\" poden ser monoecias (un s\u00f3 tipo de colonia) ou diecias (colonias machos e femias). As colonias macho liberan numerosos microgametos, ou c\u00e9lulas de esperma, mentres que nas colonias femias algunhas c\u00e9lulas individuais agr\u00e1ndanse convert\u00e9ndose en oogametos.\nNun estudo utilizouse como modelo \"Volvox carteri\" para explicar os cambios xen\u00e9ticos que levan ao establecemento da anisogamia. Compar\u00e1ronse os transcriptomas de \"Chlamydomonas reinhardtii\" e de \"V. carteri\", e atopouse unha grande expansi\u00f3n dos loci que determinan o sexo do gameto. En especial, o xene hom\u00f3logo do supresor tumoral do retinoblastoma, MAT3, procesa o seu transcrito en \"V. carteri\" dun modo diferencial segundo o sexo.\nH\u00e1bitats.\n\"Volvox\" \u00e9 un x\u00e9nero de algas de augas doces, que se encontra en lagoas e canais, mesmo en charcos de pouca profundidade. Segundo Charles Joseph Chamberlain,\n\"O lugar m\u00e1is favorable para buscala son as lagoas e pozas profundas, e canais que reciben abundante auga de chuvia. Dise que onde se atopa \"Lemna\", tam\u00e9n \u00e9 probable que se atope \"Volvox\"; e \u00e9 certo que esa auga \u00e9 favorable, pero as zonas de sombra son desfavorables. Pode buscarse onde se atopan \"Sphagnum\", \"Vaucheria\", \"Alisma\", \"Equisetum fluviatile\", \"Utricularia\", \"Typha\", e \"Chara\". O Dr. Nieuwland informa que \"Pandorina\", \"Eudorina\" e \"Gonium\" se atopan comunmente en ver\u00e1n como constitu\u00edntes da escuma verde en campos onde fozan e se envorcallan os porcos. O flaxelado \"Euglena\" est\u00e1 a mi\u00fado asociado con estas formas.\"\nEvoluci\u00f3n.\nOs antepasados de \"Volvox\" fixeron a transici\u00f3n desde organismos unicelulares libres a colonias multicelulares hai polo menos 200 mill\u00f3ns de anos, durante o Tri\u00e1sico. Unha estimaci\u00f3n feita usando as secuencias de ADN de aproximadamente 45 especies de \"Volvox\" e outras especies relacionadas suxire que a transici\u00f3n de c\u00e9lulas de vida libre a colonias multicelulares indiferenciadas levou aproximadamente 35 mill\u00f3ns de anos.\nEmbriox\u00e9nese e desenvolvemento colonial.\nEn \"Volvox\" pres\u00e9ntanse procesos similares a unha embriox\u00e9nese. A embriox\u00e9nese de \"Volvox\" foi estudada principalmente na especie \"Volvox carteri\" e presenta m\u00faltiples patr\u00f3ns simples de divisi\u00f3ns que lle dan ao organismo certa complexidade no cume do seu desenvolvemento. \"V. carteri\" ten dous tipos de c\u00e9lulas no seu estado maduro: c\u00e9lulas reprodutivas (gonidios) de tipo xerminal, as cales non presentan senescencia (ou morte celular programada), e c\u00e9lulas som\u00e1ticas que lle dan mobilidade \u00e1 colonia, pos\u00faen unha taxa de divisi\u00f3n m\u00e1is alta, polo que en n\u00famero (unhas 2000~4000) son moitas m\u00e1is que os gonidios, pero as c\u00e9lulas som\u00e1ticas finalmente entran nun proceso de morte celular despois de cumpriren a s\u00faa funci\u00f3n de soporte e mobilidade. \nA diferenciaci\u00f3n das c\u00e9lulas en Volvox \u00e9 dicot\u00f3mica (unha c\u00e9lula s\u00f3 se pode diferenciar como gonidio ou como c\u00e9lula som\u00e1tica) e depende da expresi\u00f3n de diferentes prote\u00ednas (principalmente prote\u00ednas de membrana) que sinalizan a diferenciaci\u00f3n das c\u00e9lulas nun tipo ou o outro. Isto fai que se propuxera como modelo para explicar a multicelularidade en organismos filoxeneticamente primitivos, xa que \u00e9 relativamente doado controlalo xeneticamente para avaliar os seus fenotipos resultantes. Ademais, alg\u00fans traballos intentaron mostrar relaci\u00f3ns evolutivas entre as especies de \"Volvox\" e clados pr\u00f3ximos por medio do estudo da duraci\u00f3n desta diferenciaci\u00f3n e de como cambian entre os distintos grupos a morfolox\u00eda e presenza de caracteres ao longo da ontoxenia.\nDiferenciaci\u00f3n celular.\nA diferenciaci\u00f3n das c\u00e9lulas en \"Volvox\", describe un patr\u00f3n dun organismo multicelular, polo que \u00e9 semellante a unha gastrulaci\u00f3n. Inicialmente, a c\u00e9lula asexual presenta clivaxes desiguais e asim\u00e9tricas para xerar o embri\u00f3n; por\u00e9n, durante a sexta divisi\u00f3n na que hai 32 c\u00e9lulas, a metade das c\u00e9lulas est\u00e1n determinadas para ser c\u00e9lulas reprodutivas (gonidios) polo que seguen un patr\u00f3n de clivaxe desigual, mentres que a outra metade ten un destino celular som\u00e1tico e presenta un patr\u00f3n de clivaxe sim\u00e9trico. Este patr\u00f3n expl\u00edcase debido a que despois desta clivaxe este conxunto de 16 c\u00e9lulas est\u00e1 constitu\u00eddo por cuadrantes de 8 c\u00e9lulas que se superpo\u00f1en unhas sobre outras e que se dividen no plano anteroposterior, orixinando un organismo multicelular de 16 c\u00e9lulas de tipo reprodutivo e de aproximadamente 2000 a 4000 c\u00e9lulas som\u00e1ticas flaxeladas. \nNeste proceso, descrito en \"Volvox carteri\", \u00e9 importante co\u00f1ecer como se leva a cabo a organizaci\u00f3n dos gonidios durante a clivaxe. Este proceso est\u00e1 mediado por catro prote\u00ednas principais que se expresan cronol\u00f3xica e xerarquicamente. O modelo presentado por Sumper (1982) bas\u00e9ase en que estas prote\u00ednas de membrana son producidas polas c\u00e9lulas que est\u00e1n determinadas para ser gonidios, te\u00f1en puntos de contacto a trav\u00e9s destas e sinalizan os diferentes pasos de clivaxe. \nHai cinco niveis de divisi\u00f3n e en cada un deles expr\u00e9sase unha nova prote\u00edna. \nNo nivel 0 s\u00f3 hai unha c\u00e9lula \"nai\" en cuxa membrana se expresa a prote\u00edna A.\nNo nivel 1, o embri\u00f3n expresa a prote\u00edna A e hai un punto de contacto A-a que vai dar orixe ao primeiro septo de divisi\u00f3n, o que ten como resultado a formaci\u00f3n de d\u00faas c\u00e9lulas fillas.\nNo segundo nivel emp\u00e9zase a expresar a prote\u00edna de membrana B, a cal ten puntos de contacto entre c\u00e9lulas que s\u00f3 expresan a prote\u00edna B e c\u00e9lulas que expresan as prote\u00ednas A e B. O resultado son d\u00faas novas c\u00e9lulas (A, B, AB, AB).\nNo terceiro nivel empeza a expresarse a prote\u00edna C. D\u00e1 como resultado un embri\u00f3n de 8 c\u00e9lulas (ABC, ABC, BC, BC,C,C,C,C).\nNo cuarto nivel hai produci\u00f3n da prote\u00edna D. Obt\u00e9\u00f1ense ao final 16 gonidios maduros, cada un dos cales ten a informaci\u00f3n da c\u00e9lula nai inicial.\nFinalmente, cada gonidio maduro xera un embri\u00f3n co mesmo contido celular da c\u00e9lula nai siguindo o mesmo patr\u00f3n de clivaxe, orixinando novamente colonias de \"V. carteri\" asexuais. \nUnha vez que se secuenciou o xenoma de \"V. carteri\" en 2007, abr\u00edronse as portas para a identificaci\u00f3n de xenes implicados especificamente no desenvolvemento. Un deles \u00e9 o xene glsA que codifica unha prote\u00edna chaperona que ten un dominio J similar ao de \"E. coli\". Ao parecer esta prote\u00edna \u00e9 responsable da situaci\u00f3n que ocupar\u00e1 o fuso mit\u00f3tico no blast\u00f3mero logo de sufrir unha fosforilaci\u00f3n. Hai que salientar que os gonidios te\u00f1en unha copia funcional deste xene. Por\u00e9n, as c\u00e9lulas som\u00e1ticas presentan unha mutaci\u00f3n, e esa \u00e9 a raz\u00f3n de que a s\u00faa clivaxe se vexa afectada, e mostren divisi\u00f3ns asim\u00e9tricas posiblemente pola localizaci\u00f3n errada dos microt\u00fabulos durante a mitose. Igualmente, atop\u00e1ronse outras familias de xenes importantes na ontoxenia de \"Volvox\". Os xenes Gls ou Gonodialess (sen gonidios) dan lugar a un fenotipo sen gonodios, s\u00f3 con c\u00e9lulas som\u00e1ticas; ou os xenes Lag (\"Late gonidia\", ou gonidias tard\u00edas) desenvolven gonidios de menor tama\u00f1o e con morfolox\u00edas parecidas \u00e1s das c\u00e9lulas som\u00e1ticas.\nParece que a complexidade na diferenciaci\u00f3n e desenvolvemento da multicelularidade en \"Volvox\" ten orixe en pequenos cambios de secuencias espec\u00edficos de especie e non na invenci\u00f3n de grandes e novidosos dominios proteicos. Futuros estudos deber\u00e1n buscar novas comparaci\u00f3ns entre especies e estudar m\u00e1is a fondo a expresi\u00f3n de xenes e comparar estes con exomas e proteomas."}
{"id": "298862", "revid": "23204", "url": "https://gl.wikipedia.org/wiki?curid=298862", "title": "Arquidiocese cat\u00f3lica latina de Riga", "text": "A arquidiocese de Riga \u00e9 unha s\u00e9 metropolitana da Igrexa Cat\u00f3lica Latina. En 2010 ti\u00f1a 220.000 bautizados sobre unha poboaci\u00f3n total de 1\u00a0230\u00a0000 habitantes. O seu arcebispo dende 2010 \u00e9 Zbig\u0146ev Stankevi\u010ds.\nTerritorio.\nA arquidiocese abrangue a parte nororiental de Letonia, que corresponde coa rexi\u00f3n hist\u00f3rica da Livonia. A s\u00e9 arcebispal \u00e9 a cidade de Riga, onde est\u00e1 a Catedral de Santiago.\nO territorio est\u00e1 organizado en 73 parroquias.\nHistoria.\nS\u00e9 medieval.\nEn 1186 foi erixida a diocese de \u00dcxk\u00fcll (en let\u00f3n, \"Ik\u0161\u0137ile\"), onde san Meinardo constru\u00edra a primeira igrexa da Livonia; e orixinariamente a diocese era sufrag\u00e1nea da arquidiocese de Hamburgo-Bremen. O segundo bispo de \u00dcxk\u00fcll, o cisterciense Bertoldo, trasladou a s\u00e9 episcopal a Riga, e a diocese mudou o seu nome polo de diocese de Riga en 1202. No mesmo ano, Albrecht von Buxthoeven fundou a orde de cabalar\u00eda da Milicia de Cristo de Livonia co prop\u00f3sito de cristianizar a rexi\u00f3n, daquela terra de fronteira entre pobos cristi\u00e1ns e pag\u00e1ns.\nNos anos seguintes cedeu territorios en varias ocasi\u00f3ns para erixir novas dioceses: Lihula (1211), Curlandia (1219), Wierland (1220), e \u00d6sel-Wiek (1228). En 1251 incorporou o territorio da suprimida Semigalia.\nO 20 de xaneiro de 1255, coa bula \"Primatuum cathedras\", o papa Alexandre IV elevou a Riga ao rango de arquidiocese metropolitana.\nLogo da Reforma protestante, Letonia adoptou o luteranismo en 1561, o principado eclesi\u00e1stico foi secularizado e a arquidiocese foi suprimida. No momento da s\u00faa supresi\u00f3n, a metr\u00f3pole de Riga ti\u00f1a as seguintes s\u00e9s sufrag\u00e1neas: Che\u0142mno, Curlandia, \u00d6sel-Wiek, Pomesania, Sambia, Dorpat, Reval e Varmia.\nS\u00e9 restaurada.\nA diocese foi restaurada o 22 de setembro de 1918, en territorios at\u00e9 ent\u00f3n parte da arquidiocese de Mahilio\u016d. Inicialmente, a s\u00faa xurisdici\u00f3n abrangu\u00eda case a totalidade do territorio da rep\u00fablica de Letonia.\nEn 1920 ampliou a s\u00faa xurisdici\u00f3n aos territorios da diocese de Samoxicia que estaban en territorio let\u00f3n.\nO 25 de outubro de 1923 foi elevada ao rango de arquidiocese co decreto \"Quum dioecesis Rigensis\" da Congregaci\u00f3n Consistorial. Esta decisi\u00f3n era consecuencia do concordato entre o goberno let\u00f3n e a Santa S\u00e1 do 30 de maio de 1922. O mesmo acordo estebeleceu que correspond\u00eda ao goberno let\u00f3n proporcionar \u00e1 diocese unha catedral e dun inmoble adaptado para ser a s\u00e9 do arcebispado.\nLogo dun referendum celebrado nos d\u00edas 1 e 2 de setembro de 1923, a igrexa luterana de Santiago foi cedida \u00e1 Igrexa Cat\u00f3lica, e pasou a ser a nova catedral da arquidiocese.\nO 1 de novembro de 1924 cedeu parte do seu territorio para erixir a administraci\u00f3n apost\u00f3lica de Estonia.\nO 8 de maio de 1937 cedeu outra parte do seu territorio para erixir a diocese de Liep\u0101ja, e pola bula \"Plurimum sane\" do papa P\u00edo XI foi elevada ao rango de arquidiocese metropolitana.\nNo per\u00edodo sovi\u00e9tico, a arquidiocese de Riga pasou un longo per\u00edodo de s\u00e9 vacante, entre 1958 e 1991.\nO 2 de decembro de 1995 cedeu novamente territorios para erixir a diocese de R\u0113zekne-Aglona."}
{"id": "298866", "revid": "839", "url": "https://gl.wikipedia.org/wiki?curid=298866", "title": "Kazimierz \u015awi\u0105tek", "text": "Kazimierz \u015awi\u0105tek (en , \"Kazimir Sviontak\"), nado o 21 de outubro de 1914 en Valga (Imperio Ruso, hoxe Estonia) e finado o 21 de xullo de 2011 en Pinsk (Belar\u00fas), foi un eclesi\u00e1stico e cardeal cat\u00f3lico latino de etnia polaca, que exerceu o seu labor pastoral principalmente en Belar\u00fas. Foi arcebispo metropolitano de Minsk-Mahilio\u016d entre 1991 e 2006.\nTraxectoria.\n\u015awi\u0105tek, o maior de dous irm\u00e1ns, naceu de pais polacos o 21 de outubro de 1914 en Valga, ent\u00f3n parte do Imperio Ruso (hoxe Estonia). Xunto a s\u00faa nai e ao seu irm\u00e1n, foron deportados a Siberia durante a Revoluci\u00f3n Rusa de 1917, e o seu pai morreu loitando na guerra polaco-sovi\u00e9tica. A partir de 1922, Kazimierz \u015awi\u0105tek viviu en Polonia, onde logo de completar os seus estudos de Filosof\u00eda e Teolox\u00eda no seminario de Pinsk, foi ordenado sacerdote o 8 de abril de 1939 polo bispo de Pinsk Kazimir Bukraba; posteriormente traballou nunha parroquia de Pru\u017eany.\nA Uni\u00f3n Sovi\u00e9tica ocupou Pinsk logo da divisi\u00f3n de Polonia pactada entre nazis e sovi\u00e9ticos en 1939. \u015awi\u0105tek foi arrestado pola NKVD en abril de 1941, e permaneceu no corredor da morte en Brest por dous meses, nos que foi brutalmente interrogado. \u015awi\u0105tek fuxiu da cadea aproveitando a confusi\u00f3n creada pola invasi\u00f3n nazi da Uni\u00f3n Sovi\u00e9tica o 22 de xu\u00f1o de 1941, e volveu a Pru\u017eany. En decembro de 1944, a NKVD arrestouno novamente. Ao ano seguinte foi sentenciado a 10 anos de traballos forzados nun campo de concentraci\u00f3n. Pasou dous anos en Mariinsk (Kemerovo) e oito en Vorkutlag no norte de Rusia, traballando na taiga e nas minas de carb\u00f3n; as condici\u00f3ns de traballo eran de fr\u00edo extremo, e \u015awi\u0105tek sufriu secuelas nas pernas e na cara. Durante este tempo, celebraba misa en segredo, empregando unha cunca cer\u00e1mica como c\u00e1lice, e agochando a eucarist\u00eda nunha caixa de mistos para distribuila aos reclusos. Foi liberdado en xu\u00f1o de 1954, e volveu a Pinsk, onde foi p\u00e1rroco da catedral.\nEn 1988 o papa Xo\u00e1n Paulo II nomeouno monse\u00f1or, e en 1989 foi nomeado vigairo xeral. O mesmo papa nomeouno en 1991 arcebispo metropolitano de Minsk-Mahilio\u016d e administrador apost\u00f3lico de Pinsk. No consistorio do 26 de novembro de 1994 creouno cardeal, co t\u00edtulo de Cardeal-Presb\u00edtero de San Gerardo Maiella.\nFoi tam\u00e9n elixido primeiro presidente da Conferencia dos Bispos Cat\u00f3licos de Belar\u00fas. Como figura m\u00e1is reco\u00f1edida da Igrexa en Belar\u00fas, mantivo unha posici\u00f3n coidadosa co r\u00e9xime de Luka\u0161enka, evitando entrar en temas pol\u00edticos, mais mant\u00e9ndose firme cos que ti\u00f1an implicaci\u00f3n relixiosa.\nEn xullo de 2006, o papa Bieito XVI aceptou a renuncia de \u015awi\u0105tek, xa con 91 anos de idade, ao cargo de arcebispo metropolitano de Minsk-Mahilio\u016d, mais permaneceu como administrador apost\u00f3lico de Pinsk at\u00e9 o 30 de xu\u00f1o de 2011. Nese momento, a Igrexa medrara en Belar\u00fas, chegando \u00e1s 400 parroquias e aos case 400 sacerdotes nativos. Finou pouco despois, o 21 de xullo do mesmo ano."}
{"id": "298869", "revid": "1093", "url": "https://gl.wikipedia.org/wiki?curid=298869", "title": "Jada Pinkett Smith", "text": "Jada Koren Pinkett Smith, nada en Baltimore (Maryland), o 18 de setembro de 1971 \u00e9 unha actriz e cantante estadounidense. Comezou a s\u00faa carreria en 1990, aparecendo na serie de televisi\u00f3n \"True Colors\". Protagonizou \"A Different World\", producida por Bill Cosby, e m\u00e1is tarde apareceu no filme de Eddie Murphy \"The Nutty Professor\" (1996). Apareceu en filmes de moitos x\u00e9neros, como \"Scream 2\", \"Ali\", \"Matrix Reloaded\", \"Matrix Revolutions\", \"Madagascar\", ' e '."}
{"id": "298870", "revid": "23204", "url": "https://gl.wikipedia.org/wiki?curid=298870", "title": "Jada Koren Pinkett Smith", "text": ""}
{"id": "298871", "revid": "23204", "url": "https://gl.wikipedia.org/wiki?curid=298871", "title": "Flag Fen", "text": "Flag Fen \u00e9 un sitio arqueol\u00f3xico da Idade de Bronce, situado cara ao leste de Peterborough no condado de Cambridgeshire (Inglaterra) de 3500 anos de antig\u00fcidade.\nTrat\u00e1base dunha pequena illa artificial no medio dun lago considerado sagrado que contaba con varias estruturas tipo palafita que conformaban unha ponte-cami\u00f1o de madeira cun santuario palaf\u00edtico no medio do pequeno lago, onde se celebraban ritos detectados a trav\u00e9s do dep\u00f3sito votivo de gran n\u00famero de armas e outros obxectos. O lugar foi recuperado para o turismo mediante a reconstruci\u00f3n parcial do lugar e a construci\u00f3n dun centro de visitantes no sitio.\nHistoria.\nO lago comezou a ser usado seguramente como lugar sagrado ata que se decidiu constru\u00edr este templo no medio do lago con madeiras tra\u00eddas doutros lugares debido ao sentido relixioso que os seus construtores lle quer\u00edan dar. As\u00ed, constru\u00eduse unha calzada de madeira por riba da lama e no medio do pequeno lago unha plataforma e nela constru\u00edronse pequenos edificios palaf\u00edticos onde depositar obxectos de prestixio as\u00ed como pequenos coios brancos tra\u00eddos de lugares afastados (ritual moi semellante aos cairns).\nO seu uso ritual durou 1200 anos e non s\u00f3 se ofrec\u00edan obxectos aos deuses sen\u00f3n tam\u00e9n sacrificios de cabalos, un dos sacrificios de animais m\u00e1is importantes da antig\u00fcidade. O lago foise colmatando debido \u00e1 acumulaci\u00f3n de sedimentos e \u00e1 transformaci\u00f3n humana dos arredores e da propia plataforma. Para cando o cambio de Era o santuario atop\u00e1base cuberto, o que permitiu a s\u00faa conservaci\u00f3n nun lugar de turbeira.\nA illa foi descuberta no ano 1982 durante as prospecci\u00f3ns arqueol\u00f3xicas previas \u00e1s obras de construci\u00f3n de diques na zona, no 1984 comezaron as escavaci\u00f3ns financiadas polo Patrimonio ingl\u00e9s, atop\u00e1ndose a roda de madeira m\u00e1is antiga de Inglaterra as\u00ed como fragmentos de cer\u00e1mica, armas e obxectos importados de Europa. Debido aos coidados polos que te\u00f1en que pasar as madeiras o lugar a\u00ednda est\u00e1 a ser escavado, debido a que se quere preservar o xacemento e os arredores (onde se sup\u00f3n que prosegu\u00eda o santuario ou mesmo se atopaba o santuario orixinal) antes de que a agricultura intensiva deshumidifique a zona e podreza os restos que a\u00ednda se poden atopar baixo a turba.\nO museo.\nNas inmediaci\u00f3ns at\u00f3panse varios edificios que axudan a divulgar e preservar este lugar, conta cun centro de visitantes onde se explica o prop\u00f3sito do lugar e fai de museo, conta cunha sala h\u00famida onde se conservan grazas \u00e1 choiva artificial algunhas das madeiras atopadas no lugar as\u00ed como barcos da Idade de Bronce atopados en Fens Creek.\nNon s\u00f3 se preservan restos arqueol\u00f3xicos sen\u00f3n tam\u00e9n que contou con estudos medioambientais e conservando a biodiversidade do lugar."}
{"id": "298872", "revid": "98629", "url": "https://gl.wikipedia.org/wiki?curid=298872", "title": "Willow Smith", "text": "Willow Camille Reign Smith, nada nos \u00c1nxeles o 31 de outubro de 2000, \u00e9 unha cantante, actriz e bailarina estadounidense. \u00c9 a filla de Will Smith e Jada Pinkett Smith, e a irm\u00e1 m\u00e1is nova de Jaden Smith e medio irm\u00e1 de Willard Carroll \"Trey\" Smith III. Smith fixo a s\u00faa primeira aparici\u00f3n no cine no filme de 2007 \"Son lenda\", e m\u00e1is tarde apareceu en \"\" xunto con Abigail Breslin.\nAl\u00e9n da ser actriz, comezou a s\u00faa carreira musical con \"Whip My Hair\" e \"21st Century Girl\", asinando co selo discogr\u00e1fico Roc Nation, e convert\u00e9ndose na artista m\u00e1is nova con este selo. \"Whip My Hair\" acadou o n\u00famero 11 nos \"Billboard\" Hot 100. O v\u00eddeo foi nomeado na categor\u00eda V\u00eddeo do ano nos Premios BET de 2011."}
{"id": "298873", "revid": "23204", "url": "https://gl.wikipedia.org/wiki?curid=298873", "title": "Willow Camille Reign Smith", "text": ""}
{"id": "298874", "revid": "1888", "url": "https://gl.wikipedia.org/wiki?curid=298874", "title": "Ren\u00e9 Luard", "text": ""}
{"id": "298875", "revid": "1888", "url": "https://gl.wikipedia.org/wiki?curid=298875", "title": "Mariano Rodr\u00edguez Tudela", "text": ""}
{"id": "298876", "revid": "89787", "url": "https://gl.wikipedia.org/wiki?curid=298876", "title": "Alice Guy", "text": "Alice Guy-Blach\u00e9, nada en Saint-Mand\u00e9 (Val do Marne) o 1 de xullo de 1873 e finada en Wayne (Nova Jersey) o 24 de marzo de 1968 foi unha cineasta francesa. Foi a primeira muller directora de cinema e unha das primeiras persoas que dirixiron filmes de ficci\u00f3n.\nTraxectoria.\nA nai de Guy viv\u00eda en Santiago de Chile e mudouse a Par\u00eds mentres estaba embarazada e nesa cidade deu a luz. Guy foi criada polos seus av\u00f3s ata os catro anos, cando a s\u00faa nai a recuperou e marchou con ela a Chile, onde Guy co\u00f1eceu o seu pai. En 1879, o seu pai devolveuna a Francia onde estudou con d\u00faas das s\u00faas irm\u00e1s. Pouco despois a cadea de librer\u00edas do seu pai caeu na bancarrota, polo que tivo que cambiar a unha escola m\u00e1is barata. Trala morte de seu pai, Guy preparouse como tip\u00f3grafa e conseguiu o seu primeiro emprego como secretaria, sendo contratada en 1894 por L\u00e9on Gaumont para a s\u00faa compa\u00f1\u00eda fotogr\u00e1fica. A empresa deixou o negocio decontado, pero Gaumont creou a s\u00faa propia compa\u00f1\u00eda cinematogr\u00e1fica, \u00e1 que se uniu Guy, que foi entre 1896 e 1906 a xefa de produci\u00f3n.\nEn 1906 dirixiu \"The Life of Christ\", unha gran produci\u00f3n con trescentos extras. Foi ademais unha pioneira no uso das gravaci\u00f3ns sonoras.\nEn 1907 casou con Herbert Blach\u00e9, que foi destinado aos Estados Unidos pola compa\u00f1\u00eda Gaumont. Ambos os dous formaron con George A. Magie The Solax Company, maior estudio americano anterior a Hollywood. Guy traballabou como directora e directora art\u00edstica. O \u00e9xito era tan grande que puideron investir m\u00e1is de 100.000 d\u00f3lares en tecnolox\u00eda avanzada.\nAlice Guy e o seu marido divorci\u00e1ronse varios anos despois, co que cesou a produci\u00f3n de Solax. Guy pasou a traballar para o servizo cinematogr\u00e1fico de William Randolph Hearst ata que volveu a Francia en 1922. Non volveu a realizar ning\u00fan filme, pero si deu clases sobre cinema e escribiu novelas.\nEn 1964 volveu aos Estados Unidos e finou o 24 de marzo de 1968."}
{"id": "298877", "revid": "85894", "url": "https://gl.wikipedia.org/wiki?curid=298877", "title": "Pl\u00e1cido Di\u00e9guez Amoeiro", "text": "Placido Di\u00e9guez-Amoeiro G\u00f3mez, finado en Ver\u00edn o 9 de outubro de 1939, foi un farmac\u00e9utico e pol\u00edtico galego.\nTraxectoria.\nFillo de Benito Di\u00e9guez Amoeiro. Licenciouse en Farmacia na Universidade de Santiago de Compostela onde tam\u00e9n realizou estudos de medicina. Volveu a Ver\u00edn onde foi farmac\u00e9utico e continuou co laboratorio familiar. Elaborou sobre 30 especialidades patentadas; foi premiado na Exposici\u00f3n Internacional de Hixiene de Londres en 1914 polas especialidades T\u00f3nico antineurast\u00e9nico Amoeiro e Pneumogenol. Concelleiro en varias corporaci\u00f3ns dos anos 20 e alcalde de Ver\u00edn en 1930. Foi membro da directiva do Colexio de Farmac\u00e9uticos de Ourense en 1927 e presidente no momento da s\u00faa morte en 1939."}
{"id": "298878", "revid": "98629", "url": "https://gl.wikipedia.org/wiki?curid=298878", "title": "Fondmetal", "text": "Fondmetal SpA \u00e9 un fabricante italiano de rodas de aliaxe, fundada en 1972 por Gabriele Rumi.\nA escudar\u00eda de F\u00f3rmula 1 do mesmo nome, tam\u00e9n propiedade de Rumi, competiu nas tempadas e , non logrou ning\u00fan punto no campionato. A compa\u00f1\u00eda tam\u00e9n patrocinou, e forneceu rodas a outros construtores desde mediados da d\u00e9cada de 1980 ata principios de 2000.\nPrimeiros anos.\nEn 1961, Gabriele Rumi f\u00edxose cargo do negocio de fundici\u00f3n de ferro que fundara o seu av\u00f3 en Brescia. Entusiasta das carreiras de coches, o seu negocio permitiulle competir en subidas e na categor\u00eda F\u00f3rmula Monza durante a d\u00e9cada de 1960. Demasiado vello para desenvolver unha carreira deportiva plena, en 1970 dirixiu a s\u00faa atenci\u00f3n \u00e1 fabricaci\u00f3n de produtos de aliaxe lixeira, fundou Fondmetal dous anos m\u00e1is tarde.\nFondmetal apareceu por primeira vez na F\u00f3rmula Un en 1983 como patrocinador do piloto italiano Piercarlo Ghinzani. A mediados da d\u00e9cada de 1980, a empresa fornec\u00eda rodas a Williams, Tyrrell e Ligier, sen deixar de patrocinar a Ghinzani e, m\u00e1is tarde, ao equipo Osella. En 1989, Fondmetal converteuse no patrocinador principal de Osella, e en 1990 Rumi converterase en accionista maioritario do equipo.. A finais dese ano, decidiu facerse coa totalidade do equipo.\nEquipo Fondmetal.\nRumi transladou o equipo de Volpiano, preto de Tur\u00edn ao seu cuartel xeral en Bergamo e dirixiuno persoalmente durante un ano e medio. Inicialmente seguiu co piloto de Osella, Olivier Grouillard, ata que cansou da actitude do temerario franc\u00e9s, substitu\u00edndoo por Gabriele Tarquini. O novo equipo non tivo m\u00e1is \u00e9xito que cando era Osella, \u00e1s veces, os resultados eran a\u00ednda peores que os dos seus rivais nas \u00faltimas posici\u00f3ns da grella, Coloni ou AGS.\n1991.\nPara a tempada de de F\u00f3rmula Un, a Osella Squadra Corse desaparecera, pero o equipo reapareceu co nome de Fondmetal Corse. Inicialmente, Fondmetal participou co coche FA1M-E, que era o Osella do ano anterior (de feito, era o de porque Osella non fora capaz de constru\u00edr un coche novo en ). Pilotado por Olivier Grouillard, o coche de cor azul e gris era pouco competitivo. Nas d\u00faas primeiras carreiras da tempada, Grouillard foi m\u00e1is lento que os demais. A\u00ednda que Fondmetal usaba os motores Cosworth que preparara Brian Hart en anos anteriores para Tyrrell, incluso Pedro Chaves no seu Coloni estaba por diante do coche de Fondmetal. Nesas condici\u00f3ns ata as precualificaci\u00f3ns resultaban imposibles. Pero Rumi ti\u00f1a grandes esperanzas para a tempada europea. No Gran Premio de San Marino, presentaron un novo coche, chamado o FOMET-1. Foi concibido por un grupo de expertos recentemente fundado no Reino Unido chamado FOMET. A oficina de dese\u00f1o baseada en Bicester estaba encabezada por Tino Belli e fora fundada por Rumi quen pensou que a participaci\u00f3n brit\u00e1nica era necesaria para obter \u00e9xito. O FOMET-1 presentou unha nova aerodin\u00e1mica, unha nova suspensi\u00f3n e algunhas outras melloras, pero a parte disto, o novo coche, obviamente, conservaba as s\u00faas ra\u00edces Osella. As cousas melloraron un pouco, pero non de forma significativa. Co novo coche, Grouillard logrou ser m\u00e1is r\u00e1pido que o coche de Coloni, pero iso non significou que Fondmetal lograra precualificarse con regularidade. S\u00f3 participaron nalgunha carreira, pero os resultados eran pobres, a\u00ednda que se clasificou d\u00e9cimo para o Gran Premio de M\u00e9xico de 1991, por diante de Andrea de Cesaris no Jord\u00e1n, que terminou cuarto. Ao final, Grouillard foi substitu\u00eddo polo expiloto de AGS Gabriele Tarquini que terminou d\u00faas veces (de tres intentos), a\u00ednda que tam\u00e9n fallou na precualificaci\u00f3n unha vez, non foron capaces de anotar puntos en toda a tempada.\n1992.\nA finais de 1991, debido as dificultades financeiras, a filial brit\u00e1nica FOMET onde os dese\u00f1adores traballaran nun novo coche de F\u00f3rmula Un desde o ver\u00e1n anterior, independiz\u00e1ronse. Tino Belli vendeu o dese\u00f1o do novo coche aos franceses do equipo Larrousse de F\u00f3rmula Un, e deixaron a Fondmetal sen coche novo para a seguinte tempada. Gabriele Rumi encargou a Sergio Rinland de Astauto dese\u00f1ar unha nova m\u00e1quina a finais de decembro de 1991. Naturalmente, non estaba preparado para o inicio da tempada, polo que nas primeiras carreiras, utilizaron de novo o coche do ano anterior. Co\u00f1ecido agora como GR01, sufrira algunhas modificaci\u00f3ns, o cambio m\u00e1is importante era a instalaci\u00f3n dun motor Ford V8 HB (o do Benetton do ano anterior) que chegou en lugar do Lamborghini V12 ou do Judd V10 que Rumi prefer\u00eda. O motor e o chasis non marchaban ben xuntos. Houbo alg\u00fans problemas de refrixeraci\u00f3n, e a fiabilidade era escasa. O equipo apareceu con dous pilotos, un deles Tarquini, o outro era o debutante su\u00edzo Andrea Chiesa. Tarquini mostrou velocidade, pero o coche era fr\u00e1xil.\nAs cousas melloraron a fins de primavera, cando o novo chasis atopou o seu lugar nos circu\u00edtos. O GR02 non ti\u00f1a nada en com\u00fan cos antigos Osellas e Fondmetals. As ra\u00edces do seu dese\u00f1o rem\u00f3ntanse a finais de 1991 cando Sergio Rinland traballaba para o equipo Brabham no novo Brabham BT61 que nunca viu a luz do d\u00eda. Pero, as estruturas b\u00e1sicas deste dese\u00f1o lev\u00e1ronse \u00e1 Fondmetal en 1992. Polo tanto, o GR02 ti\u00f1a algunhas cualidades e de feito estaba ben visto polos seus pilotos. Pero, os resultados foron decepcionantes, problemas menores adoitaban parar os coches despois de que cualificaron ben. O equipo ti\u00f1a poucos cartos para probas e o desenvolvemento era lento. Chegar \u00e1 meta nunha carreira era raro. Tarquini a mi\u00fado cualificaba o coche sorprendentemente arriba na grella, e no Gran Premio de B\u00e9lxica logrou a mellor posici\u00f3n en cualificaci\u00f3n de Fondmetal da tempada cualificando 11\u00ba. Chiesa nunca logrou finalizar unha carreira, polo xeral non consegu\u00eda a clasificaci\u00f3n, e substitu\u00edrono por Eric van de Poele a partir do Gran Premio de Hungr\u00eda. Eric resultou m\u00e1is competitivo, a\u00ednda que chocou con Tarquini en Hungr\u00eda, perdendo a \u00faltima oportunidade do equipo italiano de acabar nos puntos. D\u00faas carreiras despois, en setembro de 1992, o equipo retirouse do campionato, sentindo o impacto da recesi\u00f3n mundial e de non anotar mellores posici\u00f3ns que un par de d\u00e9cimos lugares, a\u00ednda que Tarquini logrou clasificarse para as trece carreiras nas que o equipo participou en 1992, Chiesa (en dez intentos) e van de Poele (en s\u00f3 tres) clasificaron tres veces cada un.\nRelaci\u00f3ns posteriores con outros equipos.\nForti Corse.\nDurante 1992 Sergio Rinland e o seu equipo Astauto comezaron a traballar nun coche de F1 para coa esperanza de que Fondmetal continuar\u00eda. Non foi o caso, xa que o contrato foi cancelado por Fondmetal en setembro de 1992, moito antes do final da tempada debido \u00e1 falta de fondos. O dese\u00f1o deste coche foi terminado a principios de 1993. Un ano m\u00e1is tarde, Rinland vendeu ese dese\u00f1o a Guido Forti que creou un equipo de F\u00f3rmula Un chamado Forti Corse en .O chasis FG01 a\u00ednda ti\u00f1a varias similitudes co, daquela moi vello, Fondmetal GR02 de 1992.\nTyrrell e Minardi.\nRumi volver\u00eda a F\u00f3rmula Un m\u00e1is modestamente en , co patrocinio de Fondmetal a Tyrrell, e para cambiou o seu patrocinio a Minardi. Fondmetal tam\u00e9n era dono dun t\u00fanel de vento no norte de Italia, que alugou a Tyrrell, Minardi e outros equipos. Rumi aumentar\u00eda gradualmente o seu interese no equipo Faenza, convert\u00e9ndose en copropietario e presidente. Pero, Rumi enfermou de cancro, e no ano 2000 viuse obrigado a retirar o seu apoio cando o equipo foi vendido a Paul Stoddart. Rumi finalmente morreu en maio de 2001. Fondmetal segue funcionando como fabricante de rodas.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "298879", "revid": "23204", "url": "https://gl.wikipedia.org/wiki?curid=298879", "title": "Familia Bach", "text": "A familia Bach foi unha c\u00e9lebre familia de m\u00fasicos de grande importancia na historia da m\u00fasica durante case douscentos anos, con m\u00e1is de 50 m\u00fasicos co\u00f1ecidos e varios compositores destacados, sendo o m\u00e1is importante e co\u00f1ecido Johann Sebastian Bach (1685\u20131750). A dinast\u00eda musical comezou co tatarav\u00f3 de Johann Sebastian, Veit Bach (nacido antes de 1545 e morto en torno a 1576), e extinguiuse co seu neto Wilhelm Friedrich Ernst Bach (1759-1845). Foi o propio Johann Sebastian Bach que comezou unha xenealox\u00eda da s\u00faa familia en 1735, que ser\u00eda rematada polo seu fillo Carl Philipp Emanuel, e que foi titulada \"Ursprung der musicalisch-Bachischen Familie\" (en galego \"Orixe da familia musical Bach\").\nA familia Bach nunca abandonou a rexi\u00f3n alem\u00e1 de Turinxia ata que os fillos de Johann Sebastian sa\u00edron a un mundo m\u00e1is moderno. A trav\u00e9s da miseria dos campesi\u00f1os durante a etapa da Guerra dos Trinta Anos esta familia mantivo a s\u00faa posici\u00f3n e produciu m\u00fasicos que, a pesar da s\u00faa fama local, se encontran entre os m\u00e1is grandes de Europa. Tan numerosos e eminentes eran, que os m\u00fasicos de Erfurt eran co\u00f1ecidos como os \"Bachs\", mesmo cando xa non hab\u00eda membros da familia na cidade. Johann Sebastian Bach herdou a tradici\u00f3n art\u00edstica dunha familia unida cuxas circunstancias os privaran das distracci\u00f3ns do s\u00e9culo da fermentaci\u00f3n musical que no resto de Europa destru\u00edra a m\u00fasica polif\u00f3nica music.\nDevanceiros de Johann Sebastian Bach.\nCatro p\u00f3las da familia Bach eran co\u00f1ecidas a principios do s\u00e9culo XVI, e est\u00e1 documentado que un Hans Bach viv\u00eda en Wechmar en 1561, unha vila entre Gotha e Arnstadt, en Turinxia, quen puido ser o pai de Veit Bach.\nOutros nados antes de 1685.\nO t\u00edo de Johann Ambrosius, Heinrich de Arnstadt, tivo dous fillos: Johann Michael e Johann Christoph, que est\u00e1n entre os mellores dos precursores de J. S. Bach. Johann Christoph foi considerado durante alg\u00fan tempo o autor do motete \"Ich lasse dich nicht\" (Non te deixarei), agora confirmado como obra de Johann Sebastian (sendo o seu BWV 159a). Outro descendente de Veit Bach, Johann Ludwig, foi admirado m\u00e1is que ning\u00fan outro antecesor de Johann Sebastian, quen copiou doce das s\u00faas cantatas de igrexa e \u00e1s cales \u00e1s veces engadiu traballo propio.\nA s\u00faa m\u00fasica.\nA familia Bach desempe\u00f1ou a s\u00faa actividade principalmente durante o per\u00edodo musical co\u00f1ecido como barroco. Practicamente todos os membros da familia foron m\u00fasicos luteranos. A maior\u00eda dos m\u00fasicos exerceron traballos relacionados coa Igrexa: uns como organistas, outros como Cantores ou directores dos coros da Igrexa e tam\u00e9n como compositores de m\u00fasica destinada aos servizos (cantatas relixiosas, corais e preludios corais, m\u00fasica instrumental para acompa\u00f1ar os intermedios ou as reflexi\u00f3ns). Outros m\u00fasicos fixeron incursi\u00f3ns na m\u00fasica orquestral ou nas capelas das cortes dos nobres, non conxuntos municipais, ou adic\u00e1ronse ao ensino.\nEsa relixiosidade, amais dun profundo arraigo na tradici\u00f3n antiga \u2013sobre todo a polifon\u00eda renacentista\u2013, imbu\u00edu \u00e1 m\u00fasica dos seus membros dunha sobriedade de expresi\u00f3n moi singular e uso da tradicional polifon\u00eda, que se converteu en selo distintivo de boa parte da m\u00fasica do centro de Alema\u00f1a, en contraste coa dos virtuosos e fantasiosos organistas do norte de Alema\u00f1a e da marcada influencia italiana (cos novos x\u00e9neros da \u00f3pera, a sonata, o concerto) e a m\u00fasica popular no sur. Johann Sebastian non compuxo \u00f3peras, mais bebeu de diversas fontes internacionais, a m\u00fasica instrumental italiana, e a m\u00fasica para teclado francesa, entre moitas outras.\nCara ao final da dinast\u00eda, os fillos de Johann Sebastian viviron o cambio de estilo que se experimentou nas s\u00faas \u00e9pocas. Prefer\u00edan as texturas m\u00e1is lixeiras (o mon\u00f3dico e homof\u00f3nico ao polif\u00f3nico) e se abandonaron certas formas tradicionais a prol doutras novas: eran os albores do clasicismo. Xustamente dous dos fillos de Johann Sebastian, Carl Philipp Emanuel Bach e Johann Christian Bach (quen compuxo \u00f3peras en Inglaterra ao estilo italiano), xogaron un papel moi importante no desenvolvemento do que se co\u00f1ece como o \"estilo cl\u00e1sico\", influ\u00edndo profundamente nos novos m\u00fasicos como Haydn e Mozart. Por esa raz\u00f3n, os fillos de Johann Sebastian v\u00edan a m\u00fasica do seu pai como algo anticuada."}
{"id": "298880", "revid": "25871", "url": "https://gl.wikipedia.org/wiki?curid=298880", "title": "Grau de Castell\u00f3", "text": "O Grau de Castell\u00f3 (en castel\u00e1n: \"Grao de Castell\u00f3n\") \u00e9 o barrio costeiro de Castell\u00f3 de la Plana, na Comunidade Valenciana. At\u00f3pase a uns 4\u00a0km da cidade de Castell\u00f3 e limita ao norte con Benic\u00e0ssim e ao sur con Almassora.\nA\u00ednda que o Grau de Castell\u00f3 nunca tivo unha entidade propia existe unha conciencia de pobo propio diferenciado de Castell\u00f3. Na localidade at\u00f3panse, entre outros, o porto de Castell\u00f3 e unha central termoel\u00e9ctrica de ciclo combinado.\nHistoria.\nA aparici\u00f3n de ru\u00ednas da etapa ibera e romana constatan a crenza de que a zona do Grau ten m\u00e1is de 2.000 anos de tradici\u00f3n de comercio portuario. Tam\u00e9n durante os s\u00e9culos de dominaci\u00f3n musulm\u00e1 debeu haber comercio no devandito lugar. O rei Xaime I ordenou constru\u00edr o Cami\u00f1o Vello do Mar nada m\u00e1is conquistar La Plana para unir Castell\u00f3 coa zona costeira do Grau, unha v\u00eda que desemboca onde apareceron as ru\u00ednas, circunstancia que se interpreta como que xa hab\u00eda unha zona comercial consolidada antes da conquista.\nA actividade comercial foi en aumento dende ent\u00f3n, como demostran diversos documentos e restos. Os primeiros pescadores que se co\u00f1ecen, c\u00edfranse en 1398 e estaban domiciliados na parroquia de Santo Tom\u00e1s, situada na r\u00faa Escultor Viciano de Castell\u00f3, mentres que o primeiro censo do Grau como barrio independente data de 1865 con 428 veci\u00f1os.\nFestividades.\nAs festas da localidade cel\u00e9branse na honra ao seu patr\u00f3n, San Pedro, o 29 de xu\u00f1o. Tam\u00e9n se celebran o Entroido, o Encontro de Bestas de Fogo en xu\u00f1o e as festas da Virxe do Carme o 16 de xullo."}
{"id": "298881", "revid": "10599", "url": "https://gl.wikipedia.org/wiki?curid=298881", "title": "Grao de Castell\u00f3n", "text": ""}
{"id": "298882", "revid": "98629", "url": "https://gl.wikipedia.org/wiki?curid=298882", "title": "Curtis Axel", "text": "Joseph Curtis \"Joe\" Hennig, nado en Champlin (Minnesota) o 1 de outubro de 1979, \u00e9 un loitador estadounidense. Na actualidade ten contrato coa WWE na que loita co nome de Curtis Axel. En 2013 ga\u00f1ou o Campionato Internacional da WWE."}
{"id": "298884", "revid": "5863", "url": "https://gl.wikipedia.org/wiki?curid=298884", "title": "Aid Alonso", "text": ""}
{"id": "298885", "revid": "89787", "url": "https://gl.wikipedia.org/wiki?curid=298885", "title": "Jos\u00e9 Altabella", "text": "Jos\u00e9 Altabella Hern\u00e1ndez, nado en Caspe en 1921 e finado en Madrid o 28 de decembro de 1995, foi un xornalista e profesor espa\u00f1ol.\nTraxectoria.\nFoi bolseiro do Centro de Estudios Hist\u00f3ricos, secci\u00f3n de Bibliograf\u00eda (1935-1936). Despois foi bolseiro da Hemeroteca Municipal de Madrid (1947-1951), correspondente de \"L\u00b4\u00c9cho de la Presse et de la Publicit\u00e9\", colaborador de \"Gaceta de la Prensa Espa\u00f1ola\" (1942-72); \"Mundo Estudios de Informaci\u00f3n\"; \"Comunicaci\u00f3n XXI\", e \"AEDE\", e xefe de secci\u00f3n de ABC de Madrid dende 1967.\nProfesor da Escola Oficial de Xornalismo (1951-1975) e da Escola de Xornalismo da Igrexa (1966-1974). Cursou a carreira de Ciencias da Informaci\u00f3n, licenci\u00e1ndose en 1976 coa primeira promoci\u00f3n e foi nomeado profesor desa Facultade da Universidade Complutense, sendo o primeiro catedr\u00e1tico de Historia do Xornalismo Espa\u00f1ol.\nObras.\n\u00c9 autor de numerosos libros sobre historia do xornalismo. Ocupouse da prensa galega, sobre a que publicou os artigos:"}
{"id": "298886", "revid": "1888", "url": "https://gl.wikipedia.org/wiki?curid=298886", "title": "Jos\u00e9 Altabella Hern\u00e1ndez", "text": ""}
{"id": "298887", "revid": "85894", "url": "https://gl.wikipedia.org/wiki?curid=298887", "title": "Fontoira, Castrill\u00f3n, O Corgo", "text": "Fontoira \u00e9 un lugar da parroquia de Castrill\u00f3n no concello lugu\u00e9s do Corgo, na comarca de Lugo. Segundo o IGE, en 2013 ti\u00f1a 14 habitantes (8 homes e 6 mulleres)."}
{"id": "298888", "revid": "85894", "url": "https://gl.wikipedia.org/wiki?curid=298888", "title": "Castrill\u00f3n, Castrill\u00f3n, O Corgo", "text": "Castrill\u00f3n \u00e9 un lugar da parroquia de Castrill\u00f3n no concello lugu\u00e9s do Corgo, na comarca de Lugo. Segundo o IGE, en 2013 ti\u00f1a 16 habitantes (7 homes e 9 mulleres)."}
{"id": "298889", "revid": "89787", "url": "https://gl.wikipedia.org/wiki?curid=298889", "title": "Ernesto Mart\u00ednez Fern\u00e1ndez", "text": "Ernesto Mart\u00ednez Fern\u00e1ndez, finado en 2006, foi un pol\u00edtico galego do PPdeG.\nTraxectoria.\nIndustrial. No franquismo foi nomeado alcalde de Carballeda de Avia en 1956, tomando posesi\u00f3n o 14 de xu\u00f1o. Nas primeiras elecci\u00f3ns democr\u00e1ticas foi elixido alcalde como cabeza da lista de Coalici\u00f3n Democr\u00e1tica. Nas municipais de 1987 encabezou a candidatura de Alianza Popular, obtivo a maior\u00eda absoluta e volveu ser elixido alcalde. Repetiu como alcalde logo das municipais de 1991, pero agora grazas a un pacto de goberno. Nas municipais de 1995 e municipais de 1999 obtivo a maior\u00eda absoluta. En marzo de 2001 foi desaloxado da alcald\u00eda do concello grazas a unha moci\u00f3n de censura do PSdeG-PSOE encabezada por Lu\u00eds Milia M\u00e9ndez e apoiada por un concelleiro tr\u00e1nsfuga do PPdeG. En febreiro de 2003 abandonou a pol\u00edtica activa."}
{"id": "298890", "revid": "89787", "url": "https://gl.wikipedia.org/wiki?curid=298890", "title": "Lidor, Castrill\u00f3n, O Corgo", "text": "Lidor \u00e9 un lugar da parroquia de Castrill\u00f3n no concello lugu\u00e9s do Corgo, na comarca de Lugo. Segundo o IGE, en 2013 ti\u00f1a 14 habitantes (7 homes e 7 mulleres)."}
{"id": "298891", "revid": "89787", "url": "https://gl.wikipedia.org/wiki?curid=298891", "title": "Pedradreita, Castrill\u00f3n, O Corgo", "text": "Pedradreita \u00e9 un lugar da parroquia de Castrill\u00f3n no concello lugu\u00e9s do Corgo, na comarca de Lugo. Segundo o IGE, en 2013 ti\u00f1a 23 habitantes (14 homes e 9 mulleres)."}
{"id": "298892", "revid": "25871", "url": "https://gl.wikipedia.org/wiki?curid=298892", "title": "O Mes\u00f3n do Caldeiro, Castrill\u00f3n, O Corgo", "text": "O Mes\u00f3n do Caldeiro \u00e9 un lugar da parroquia de Castrill\u00f3n no concello lugu\u00e9s do Corgo, na comarca de Lugo. Segundo o IGE, en 2013 ti\u00f1a 7 habitantes (4 homes e 3 mulleres).\nToponimia.\nO top\u00f3nimo \"Mes\u00f3n\" pode facer referencia a un establecemento p\u00fablico onde se serve comida, ou tam\u00e9n pode estar vinculado cun or\u00f3nimo que fai referencia a unha zona ch\u00e1 e elevada, nunha relaci\u00f3n figurada co termo \"meso\" semellante \u00e1 existente entre \"meseta\" e \"mesa\"."}
{"id": "298893", "revid": "25871", "url": "https://gl.wikipedia.org/wiki?curid=298893", "title": "As Casetas, Maceda, O Corgo", "text": "As Casetas \u00e9 un lugar da parroquia de Maceda no concello lugu\u00e9s do Corgo, na comarca de Lugo. Segundo o IGE, en 2013 ti\u00f1a 7 habitantes (2 homes e 5 mulleres)."}
{"id": "298894", "revid": "56817", "url": "https://gl.wikipedia.org/wiki?curid=298894", "title": "As Casetas", "text": "O top\u00f3nimo galego As Casetas pode referirse a:"}
{"id": "298895", "revid": "89787", "url": "https://gl.wikipedia.org/wiki?curid=298895", "title": "Marcha Radetzky", "text": "A Marcha Radetzky \u00e9 unha composici\u00f3n orquestral de Johann Strauss, escrita en 1848. Foi composta na horna ao mariscal de campo austr\u00edaco Joseph Radetzky von Radetz, que nunha serie de vitorias, salvou o poder militar de Austria no norte de Italia durante a revoluci\u00f3n de 1848 e 1849.\nA marcha acadou moita popularidade como expresi\u00f3n do nacionalismo austr\u00edaco. Por\u00e9n, cando posteriormente Radetzky tomou parte na represi\u00f3n do movemento revolucionario en Austria, a marcha chegou a ser considerada como un s\u00edmbolo reaccionario. \nActualmente, a \"Marcha Radetzky\" debe a s\u00faa popularidade por ser a peza que pecha o Concerto de Aninovo da Wiener Philharmoniker. Durante a interpretaci\u00f3n desta obra, a audiencia aplaude ao comp\u00e1s e o director x\u00edrase para dirixir o p\u00fablico no canto de facelo coa orquestra. "}
{"id": "298897", "revid": "1888", "url": "https://gl.wikipedia.org/wiki?curid=298897", "title": "Afecto", "text": ""}
{"id": "298898", "revid": "98629", "url": "https://gl.wikipedia.org/wiki?curid=298898", "title": "Damian Marley", "text": "Damian Robert Nesta \"Jr. Gong\" Marley, nado en Kingston o 21 de xullo de 1978, \u00e9 un artista xamaicano de m\u00fasica reggae. Damian \u00e9 o fillo m\u00e1is novo de Bob Marley. Damian s\u00f3 ti\u00f1a dous anos cando o seu pai morreu, e foi o \u00fanico fillo entre Marley e Cindy Breakspeare, Miss Mundo en 1976. O alcume de Damian, \"Junior Gong\" deriva do alcume do seu pai, \"Tuff Gong.\" Damian act\u00faa dende os 13 anos."}
{"id": "298899", "revid": "1131", "url": "https://gl.wikipedia.org/wiki?curid=298899", "title": "Jorge Luis Bueno", "text": "Jorge Luis Bueno Alonso, nado en Oviedo o 24 de abril de 1972, \u00e9 un escritor e tradutor galego.\nTraxectoria.\nLicenciado en Filolox\u00eda Inglesa na Universidade de Oviedo, comezou traballando nela ata mudarse a Vigo. \u00c9 profesor de Ingl\u00e9s medio e Ingl\u00e9s antigo na Universidade de Vigo, e a s\u00faa especialidade \u00e9 a literatura inglesa medieval e do Renacemento."}
{"id": "298900", "revid": "1093", "url": "https://gl.wikipedia.org/wiki?curid=298900", "title": "Literatura inglesa", "text": ""}
{"id": "298901", "revid": "23204", "url": "https://gl.wikipedia.org/wiki?curid=298901", "title": "Xos\u00e9 Fern\u00e1ndez Lago", "text": "Xos\u00e9 Fern\u00e1ndez Lago, nado o 12 de outubro de 1944 en Carril, \u00e9 un te\u00f3logo e tradutor galego.\nTraxectoria.\nEstudou no Seminario Maior de Santiago de Compostela a comezos da d\u00e9cada dos sesenta, e ordenouse sacerdote cat\u00f3lico na cidade compostel\u00e1 en 1967. Posteriormente marchou estudar a Roma, onde se licenciou en Sagrada Escritura polo Pontificio Instituto B\u00edblico, e onde se doutorou en Teolox\u00eda pola Pontificia Universidade Gregoriana.\nRegresou posteriormente a Santiago, onde foi profesor do seminario, vicerreitor nel, c\u00f3engo na Catedral e capel\u00e1n do mosteiro de San Paio de Antealtares. Como docente, impartiu clases de Novo Testamento no Instituto Teol\u00f3xico compostel\u00e1n.\nComo tradutor, foi un dos l\u00edderes do proxecto de traslado da Biblia ao galego publicado en 1989, onde os autores partiron directamente das fontes gregas e arameas."}
{"id": "298902", "revid": "89787", "url": "https://gl.wikipedia.org/wiki?curid=298902", "title": "Banesto", "text": "O Banco Espa\u00f1ol de Cr\u00e9dito (co\u00f1ecido como Banesto, acr\u00f3nimo de Banco Espa\u00f1ol de Cr\u00e9dito) foi unha compa\u00f1\u00eda bancaria espa\u00f1ola fundada en 1902 en Madrid. Estivo controlada nun 89,74% polo Banco Santander at\u00e9 a fusi\u00f3n por absorci\u00f3n realizada pola mesma entidade en maio de 2013. Como consecuencia, Banesto quedou extinto como entidade.\nCoa fusi\u00f3n xur\u00eddica, comezou un per\u00edodo de transici\u00f3n de marca no que se reflectiu a vinculaci\u00f3n de Banesto co Banco Santander, a\u00ednda que as oficinas seguiron operando como Banesto. Unha vez finalizado este per\u00edodo de transici\u00f3n, en decembro de 2013, t\u00f3dalas oficinas de Banesto adoptaron a imaxe de marca Santader. En 2014, culminou a integraci\u00f3n tecnol\u00f3xica."}
{"id": "298904", "revid": "23204", "url": "https://gl.wikipedia.org/wiki?curid=298904", "title": "Diocese cat\u00f3lica latina de Pinsk", "text": "A diocese de Pinsk \u00e9 unha s\u00e9 da Igrexa Cat\u00f3lica sufrag\u00e1nea da arquidiocese de Minsk-Mahilio\u016d. En 2004 ti\u00f1a 50.000 bautizados sobre unha poboaci\u00f3n total de 3\u00a0100\u00a0000 habitantes. O seu bispo \u00e9, dende 2012, Antonij Dziamjanka.\nTerritorio.\nA diocese abrangue as rexi\u00f3ns de Brest e de Homie\u013a. A diocese limita polo norte coa arquidiocese de Minsk-Mahilio\u016d e coa diocese de Hrodna, ao leste coa arquidiocese de Moscova, ao sueste coa diocese de K\u00ediv-Zhytomyr, e ao oeste coas s\u00e9s de Lutsk, Siedlce, Drohiczyn e Bia\u0142ystok.\nA s\u00e9 episcopal \u00e9 a cidade de Pinsk, onde est\u00e1 a Catedral da Asunci\u00f3n da Virxe Mar\u00eda. O territorio est\u00e1 dividido en 5 vigair\u00edas e 60 parroquias.\nHistoria.\nA diocese foi erixida o 28 de outubro de 1925 polo papa P\u00edo XI coa bula \"Vixdum Poloniae unitas\". Inicialmente foi sufrag\u00e1nea da arquidiocese de Vilnius.\nO 13 de abril de 1991, coa bula \"Quia ob rerum\" de Xo\u00e1n Paulo II, sufriu algunhas variaci\u00f3ns territoriais e pasou a ser sufrag\u00e1nea da arquidiocese de Minsk-Mahilio\u016d.\nO 5 de xu\u00f1o de 1991 cedeu parte do seu territorio para erixir a diocese de Drohiczyn."}
{"id": "298905", "revid": "88215", "url": "https://gl.wikipedia.org/wiki?curid=298905", "title": "Celso Borges", "text": "Celso Borges Mora, nado en San Xos\u00e9 o 27 de maio de 1988, \u00e9 un futbolista costarrique\u00f1o. Xoga de mediocentro e o seu equipo actual \u00e9 o Alajuelense da Primeira Divisi\u00f3n de Costa Rica.\nFillo do exfutbolista e adestrador Alexandre Guimar\u00e3es, destacou ao igual que el, no Deportivo Saprissa, co que ga\u00f1ou cinco campionatos da Primeira Divisi\u00f3n de Costa Rica entre 2006 e 2009, antes de dar o salto ao f\u00fatbol europeo. Xogou tres tempadas no Fredrikstad noruegu\u00e9s e outras tres no AIK sueco, e no 2015 chegou ao Deportivo da Coru\u00f1a. Xogou 107 partidos co club galego na Primeira Divisi\u00f3n, marcando 15 goles, e tralo descenso do equipo en 2018 foi traspasado ao G\u00f6ztepe da Superliga turca. En 2020 regresou ao Deportivo da Coru\u00f1a, co que xogou na Segunda Divisi\u00f3n B antes de regresar a Costa Rica para xogar no Alajuelense.\nHist\u00f3rico integrante da selecci\u00f3n de Costa Rica, \u00e9 o futbolista que m\u00e1is veces vestiu a s\u00faa camiseta, en 163 ocasi\u00f3ns. Participou coa selecci\u00f3n en tres Copas do Mundo, sete Copas de Ouro da CONCACAF, unha Copa Am\u00e9rica e tres Copas Centroamericanas, proclam\u00e1ndose campi\u00f3n desta \u00faltima en d\u00faas ocasi\u00f3ns, en 2013 e 2014, e anotando un total de 27 goles.\nTraxectoria.\nSaprissa.\nFormouse na canteira do Deportivo Saprissa, equipo no que destacara anos antes seu pai, Alexandre Guimar\u00e3es. O 15 de xaneiro de 2006, con 17 anos, debutou co primeiro equipo na Primeira Divisi\u00f3n, no inicio do Torneo de Clausura contra Ramonense. Catro meses despois conseguiu o seu primeiro t\u00edtulo da Primeira Divisi\u00f3n, ao proclamarse o Deportivo Saprissa campi\u00f3n do Torneo de Clausura despois de vencer na final ao Alajuelense.\nNa seguinte campa\u00f1a conquistou tanto o Torneo de Apertura como o Clausura, e foi titular en dous dos catro partidos das finais, disputadas de novo contra Alajuelense. No 2007 conquistou o terceiro t\u00edtulo consecutivo e marcou un dos goles do seu equipo na final contra Herediano. A continuaci\u00f3n ga\u00f1ou dous t\u00edtulos m\u00e1is, facendo un total de cinco consecutivos, sendo elixido no \u00faltimo deles mellor xogador do torneo. \nDurante eses anos disputou co Saprissa tam\u00e9n a Copa Interclubes da Uncaf, obtendo o subcampionato en 2007. Isto deulle acceso ao ano seguinte \u00e1 Liga de Campi\u00f3ns da CONCACAF, onde chegou ata a final, que perdeu contra o Pachuca mexicano.\nFredrikstad.\nEn 2009 deixou Costa Rica para fichar polo Fredrikstad FK, da Tippeligaen, a primeira divisi\u00f3n noruega. Debutou o 20 de abril contra o Viking Stavanger. O 7 de maio marcou de cabeza o seu primeiro gol, contra o Troms\u00f8 e en maio debutou en competici\u00f3n europea, ao disputar a terceira rolda previa da Europa League contra o Lech Pozna\u0144 polaco. Marcou 7 goles en 23 partidos de liga, pero o seu equipo acabou descendendo ao remate da temapda, ao perder a fase de permanencia contra o Sarpsborg.\nA pesar do descenso continuou no club de Fredrikstad e na seguinte temporada anotou 14 goles na liga regular, sendo o m\u00e1ximo goleador do equipo e s\u00f3 superado no campionato por Marius Helle, Andreas Moen e Sindre Mar\u00f8y. O equipo rematou terceiro, en postos de promoci\u00f3n de ascenso. Nesta, o equipo enfrontouse na primeira rolda ao L\u00f8v-Ham, ao que derrotou por 2-0 cun dos goles anotado por Borges. Na final, disputada a ida e volta contra o H\u00f8nefoss, Borges marcou un dos catro goles do seu equipo na ida (1-4), mentres que na volta conseguiu o primeiro triplete da s\u00faa carreira, po\u00f1endo o 4-0 no marcador e logrando o ascenso \u00e1 m\u00e1xima categor\u00eda.\nDe volta na Tippeligaen marcou oito goles na tempada 2011, inclu\u00eddo o segundo triplete da s\u00faa vida, nun partido contra o SK Brann.\nAIK.\nO 1 de xaneiro de 2012 anunciouse a s\u00faa fichaxe polo AIK sueco. Debutou na Allsvenskan o 1 de abril contra o Mj\u00e4llby e no seguinte partido logrou o seu primeiro gol, contra o Kalmar FF. Marcou 8 goles en 29 partidos de liga e xogou todos os encontros do seu equipo na Europa League.\nNas tempadas 2013 e 2014 anotou 8 e 6 goles respectivamente.\nDeportivo da Coru\u00f1a (1\u00aa etapa).\nO 14 de xaneiro de 2015 fichou polo Deportivo da Coru\u00f1a, cedido at\u00e9 o final da tempada polo equipo sueco, con opci\u00f3n a dous anos m\u00e1is. Debutou co equipo galego na xornada 21 da Primeira Divisi\u00f3n, contra o Rayo Vallecano no Estadio de Vallecas, marcando dous goles cos que o Deportivo derrotou ao equipo madrile\u00f1o (1-2). Foi titular indiscutible para V\u00edctor Fern\u00e1ndez ata o remate da tempada, e fixo un gol m\u00e1is contra o Villarreal.\nO 6 de abril de 2016 o club anunciou a s\u00faa renovaci\u00f3n por tres tempadas, con opci\u00f3n a unha m\u00e1is. En novembro fracturou unha deda, quedando f\u00f3ra dos terreos de xogo durante m\u00e1is de dous meses. Reapareceu en febreiro e foi titular ata o final da tempada, que acabou con tres goles. Disputou 70 partidos nas d\u00faas seguintes tempadas, a gran maior\u00eda como titular, e marcou nove goles. Ao remate da campa\u00f1a 2017/18 o equipo descendeu a Segunda, e Borges foi traspasado por m\u00e1is dun mill\u00f3n de euros ao G\u00f6ztepe, da cidade turca de Esmirna.\nG\u00f6ztepe.\nDebutou na liga turca o 19 de agosto contra o Galatasaray e marcou o seu primeiro gol en febreiro, contra o Alanyaspor. Marcou o seu segundo gol na Superliga na tempada seguinte, d\u00e1ndolle a vitoria por 2-1 ao seu equipo sobre o Be\u015fikta\u015f. Nos seus \u00faltimos meses co G\u00f6ztepe actuou como defensa central. En agosto de 2020 rompeu o seu contrato co club turco.\nDeportivo da Coru\u00f1a (2\u00aa etapa).\nO 6 de setembro de 2020 volveu \u00f3 Deportivo da Coru\u00f1a asinando un contrato por unha tempada. Foi titular en case todos os partidos da tempada, tanto con Fernando V\u00e1zquez no banco, como co seu substituto, Rub\u00e9n de la Barrera, e marcou dous goles. O equipo non conseguiu meterse na loita polo ascenso a Segunda, quedando clasificado para a nova Primeira Divisi\u00f3n RFEF. Ao remate da tempada foi inclu\u00eddo nun ERE xunto a outros traballadores do club e quedou sen ficha para a seguinte tempada. Finalmente o 21 de setembro anunciouse o seu despedimento. Pechou o seu paso polo club galego cun total de 133 partidos oficiais e 17 goles.\nLD Alajuelense.\nO mesmo d\u00eda da s\u00faa sa\u00edda do Deportivo anunciouse a s\u00faa fichaxe polo LD Alajuelense, regresando as\u00ed ao f\u00fatbol costarrique\u00f1o 12 anos despois.\nSelecci\u00f3n de Costa Rica.\nCategor\u00edas inferiores.\nFoi internacional con varias das categor\u00edas inferiores da selecci\u00f3n de Costa Rica. Coa selecci\u00f3n sub-17 disputou en 2005 o Torneo sub-17 da Concacaf, as\u00ed como o Mundial sub-17 no Per\u00fa, chegando neste \u00faltimo aos cuartos de final.. No 2007 pariticipou coa selecci\u00f3n sub-20 no Torneo sub-20 da Concacaf en Panam\u00e1 e M\u00e9xico e logrou a clasificaci\u00f3n para o Mundial sub-20 disputado no Canad\u00e1, no que Costa Rica caeu na primeira fase.\nAo ano seguinte xogou coa selecci\u00f3n sub-23 o torneo pre-ol\u00edmpico da Concacaf, buscando unha praza para Pequ\u00edn 2008, pero caeron eliminados contra a selecci\u00f3n paname\u00f1a, adestrada por seu pai, Alexandre Guimar\u00e3es.\nSelecci\u00f3n absoluta.\nDebutou coa selecci\u00f3n absoluta o 21 de xu\u00f1o de 2008, cando era xogador do Deportivo Saprissa, nun partido contra Granada, correspondente \u00e1 clasificaci\u00f3n para o Mundial de 2010. O adestrador Hern\u00e1n Medford colocouno aquel d\u00eda na ali\u00f1aci\u00f3n titular. Converteuse nun habitual da selecci\u00f3n xa con Rodrigo Kenton no banco, e marcou os seus primeiros goles en dous partidos contra Suriname. En xu\u00f1o de 2009 marcou por primeira vez dous goles, nun partido contra Trinidad e Tobago. Ao mes seguinte disputou a s\u00faa primeira Copa Ouro da CONCACAF, xogando cinco encontros e marcando dous goles, un deles de chilena contra Guadalupe. O equipo caeu nas semifinais contra M\u00e9xico, nunha quenda de penaltis na que Borges anotou o seu lanzamento.\nEn 2011 disputou a Copa Centroamericana e a Copa de Ouro, e repetiu en ambas competici\u00f3ns no 2013. Na Copa Centroamericana 2013 marcou un gol e contribu\u00edu a que o seu equipo, adestrado por Jorge Luis Pinto, chegase ata a final. Nesta, disputada no Estadio Nacional contra Honduras, deulle a asistencia a Giancarlo Gonz\u00e1lez no \u00fanico gol do partido, logrando as\u00ed o t\u00edtulo a s\u00faa selecci\u00f3n.\nDespois de conseguir a clasificaci\u00f3n para o Mundial de 2014, foi un dos 23 xogadores elixidos por Pinto para viaxar coa selecci\u00f3n ao Brasil. Foi titular nos cinco partidos do combinado costarrique\u00f1o no Mundial, no que acadaron os cuartos de final despois de quedar primeiros de grupo na primeira fase (por diante de Uruguai, Italia e Inglaterra) e de eliminar a Grecia nos oitavos de final, nunha quenda de penaltis na que Borges marcou o primeiro dos lanzamentos contra o gardameta Orestis Karnezis. Foron eliminados na seguinte rolda polos Pa\u00edses Baixos, de novo nunha quenda de penaltis que iniciou con gol Borges.\nEn 2014 capitaneou a s\u00faa selecci\u00f3n na Copa Centroamericana que acabaron ga\u00f1ando, a\u00ednda que s\u00f3 puido xogar os dous primeiros partidos, tendo que regresar a continuaci\u00f3n ao seu club, o AIK. Con todo, marcou dous goles contra Nicaragua e Panam\u00e1 e foi elixido no once ideal do torneo. Ao ano seguinte disputou a s\u00faa cuarta Copa de Ouro e no 2016 participou con Costa Rica na Copa Am\u00e9rica Centenario, unha edici\u00f3n especial da Copa Am\u00e9rica para celebrar os cen anos da competici\u00f3n.\nO 13 de xu\u00f1o de 2017, contra Trinidad e Tobago, alcanzou os 100 partidos coa selecci\u00f3n de Costa Rica, cifra \u00e1 que s\u00f3 chegaran por aquel ent\u00f3n cinco futbolistas costarrique\u00f1os. Catro meses despois conseguiu o pase ao Mundial de 2018. En terras rusas, na s\u00faa segunda participaci\u00f3n nun Mundial, foi titular nos tres partidos da s\u00faa selecci\u00f3n, que quedou eliminada na fase de grupos despois de perder contra Serbia e o Brasil nos dous primeiros encontros. En 2019 participou na s\u00faa quinta Copa de Ouro e na primeira edici\u00f3n da nova Liga de Naci\u00f3ns da Concacaf. A Copa de Ouro 2021 foi a s\u00faa sexta participaci\u00f3n no torneo. Marcou dous goles na fase de grupos, na que Costa Rica pasou como l\u00edder, pero caeu nos cuartos de final contra o Canad\u00e1.\nCelso Borges \u00e9 o futbolista que m\u00e1is veces vestiu a camiseta da selecci\u00f3n de Costa Rica (196), superando as 147 internacionalidades de Bryan Ruiz. Marcou 27 goles co combinado costarrique\u00f1o.\nPalmar\u00e9s.\nDeportivo Saprissa\nSelecci\u00f3n de Costa Rica\nIndividual"}
{"id": "298907", "revid": "98629", "url": "https://gl.wikipedia.org/wiki?curid=298907", "title": "Night at the Museum", "text": "Night at the Museum \u00e9 un filme estadounidense dirixido e producido por Shawn Levy que se estreou no 2006. Bas\u00e9ase no libro hom\u00f3nimo de Milan Trenc. Foi escrito por Robert Ben Garant e Thomas Lennon de \"Reno 911!\" e \"The State\" . Est\u00e1 protagonizado por Ben Stiller, Carla Gugino, Dick Van Dyke, Mickey Rooney, Bill Cobbs, Jake Cherry, Ricky Gervais, Owen Wilson, Steve Coogan e Robin Williams.\n\u00c9 o primeiro filme da serie, que foi seguida pola secuela ', estreada o 22 de maio de 2009, e por ', estreado o 19 de decembro de 2014."}
{"id": "298909", "revid": "5863", "url": "https://gl.wikipedia.org/wiki?curid=298909", "title": "Jos\u00e9 Ojea Otero", "text": ""}
{"id": "298910", "revid": "5863", "url": "https://gl.wikipedia.org/wiki?curid=298910", "title": "Jos\u00e9 Ogea Otero", "text": ""}
{"id": "298911", "revid": "5863", "url": "https://gl.wikipedia.org/wiki?curid=298911", "title": "Jos\u00e9 Ojea", "text": ""}
{"id": "298914", "revid": "17467", "url": "https://gl.wikipedia.org/wiki?curid=298914", "title": "Federico II o Grande", "text": ""}
{"id": "298915", "revid": "19415", "url": "https://gl.wikipedia.org/wiki?curid=298915", "title": "M\u00fasica erudita", "text": ""}
{"id": "298917", "revid": "23204", "url": "https://gl.wikipedia.org/wiki?curid=298917", "title": "Nova Athos", "text": "Nova Athos (en xeorxiano: \u10d0\u10ee\u10d0\u10da\u10d8 \u10d0\u10d7\u10dd\u10dc\u10d8, \"Akhali Atoni\"; en Abkhazo: \u0410\u0444\u043e\u043d \u04be\u044b\u0446, \"Afon Ch'yts\"; en Grego: \u039d\u03ad\u03bf\u03c2 \u0386\u03b8\u03c9\u03c2, \"Neos Athos\") \u00e9 unha cidade no distrito de Gudauta, Abkhazia. Est\u00e1 sit\u00faada a 22\u00a0km da capital do pa\u00eds, Sukhumi, na costa do Mar Negro. A cidade tam\u00e9n tivo outros nomes no pasado: Nikopol, Acheisos, Anakopia, Nikopia, Nikofia, Nikopsis, Absara e Psyrtskha. A Cova de Nova Athos \u00e9 unha das principais atracci\u00f3ns de Abkhazia.\nHistoria.\nA antiga cidade portuaria grega de Anacopia foi asentada no mesmo lugar no s\u00e9culo III. As s\u00faas ru\u00ednas son a\u00ednda vis\u00edbeis. No s\u00e9culo V, os xeorxianos constru\u00edron unha fortaleza no alto da Monta\u00f1a de Iveria. Anacopia foi a capital do Principado de Abkhzia na orbita do Imperio Bizantino e despois do Reino de Abkhazia despois de que o arconte Le\u00f3n II declar\u00e1rase a si mesmo rei no s\u00e9culo VIII. M\u00e1is tarde, a capital mudar\u00edase a Kutaisi.\nAnacopia foi cedida ao Imperio bizantino por Demetrio de Anacopia no ano 1033, pero foi retomada polos xeorxianos no 1082 entre outros territorios de Xeorxia como resultado da derrota bizantina na Batalla de Manzikert frete \u00e1 Dinast\u00eda Selx\u00facida.\nMonumentos.\nMosteiro.\nOs monxes rusos chegaron ao C\u00e1ucaso en 1874 dende o sobrepoboado Mosteiro de San Panteleimon no Monte Athos para buscar un pos\u00edbel lugar de reasentamento. Temeron que o Imperio otom\u00e1n expulsase aos rusos do Monte Athos despois do estalido da Guerra Ruso-Turca de 1877-1878. Seleccionaron Psyrtsja, e constru\u00edron na d\u00e9cada de 1880 o Mosteiro de Nova Athos en estilo neobizantino, dedic\u00e1ndoo a Sim\u00f3n o Celote. Foron financiados polo tsar Alexandre III de Rusia.\nA vista do Mosteiro de Nova Athos dende o mar, \u00e9 un popular destino dos turistas rusos que viaxan a Abkhazia.\nCentral hidroel\u00e9ctrica.\nNova Athos ten unha pequena central hidroel\u00e9ctrica e lago artificial no r\u00edo Psyrtskha, preto da antiga Igrexa de San Sim\u00f3n, o Celote. A central foi constru\u00edda polos monxes do mosteiro entre 1892 e 1903. Permaneceu avariada por m\u00e1is de corenta anos antes de ser reparada de novo, foi re-inaugurada o 4 de xu\u00f1o de 2012. Produce unha estimaci\u00f3n de 100\u00a0kW por hora.\nCova de Nova Athos.\nA Cova de Nova Athos \u00e9 unha cova c\u00e1rstica na Monta\u00f1a de Iveria, a pocos km da cidade.\nXeograf\u00eda.\nLocalizada entre o Mar Negro e a Monta\u00f1a de Iveria, Nova Athos est\u00e1 a 17\u00a0km de Gudauta, 22\u00a0km de Sukhumi, 84\u00a0km da fronteira con Rusia e a 119\u00a0km de Sochi."}
{"id": "298920", "revid": "25871", "url": "https://gl.wikipedia.org/wiki?curid=298920", "title": "Diocese de Pinsk", "text": "O nome de diocese de Pinsk pode facer referencia a algunha das seguintes divisi\u00f3ns territoriais eclesi\u00e1sticas:"}
{"id": "298921", "revid": "839", "url": "https://gl.wikipedia.org/wiki?curid=298921", "title": "Eparqu\u00eda de Pinsk", "text": ""}
{"id": "298922", "revid": "7802", "url": "https://gl.wikipedia.org/wiki?curid=298922", "title": "Fernando V de Castela", "text": ""}
{"id": "298923", "revid": "1410", "url": "https://gl.wikipedia.org/wiki?curid=298923", "title": "Johann Friedrich Agricola", "text": "Johann Friedrich Agricola, nado o 4 de xaneiro de 1720 en Dobitschen (actualmente en Turinxia, Alema\u00f1a; daquela pertencente ao Sacro Imperio Romano Xerm\u00e1nico) e finado o 2 de decembro de 1774 en Berl\u00edn, foi un compositor, organista, cantante, pedagogo e escritor sobre m\u00fasica alem\u00e1n. \u00c1s veces escribiu baixo o pseud\u00f3nimo Flavio Anicio Olibrio.\nTraxectoria.\nAgricola naceu en Dobitschen, Turinxia. Cando era estudante de dereito en Leipzig, entre 1738 e 1741, estudou m\u00fasica con Johann Sebastian Bach e converteuse no seu xenro. En 1741 marchou a Berl\u00edn, onde estudou composici\u00f3n con Johann Joachim Quantz.\nPronto foi reco\u00f1ecido como un dos m\u00e1is reco\u00f1ecidos organistas do seu tempo. O \u00e9xito da s\u00faa \u00f3pera c\u00f3mica \"Il filosofo convinto in amore\", estreada en Potsdam en 1750, levouno a ser nomeado compositor na corte de Frederico o Grande. En 1759, logo da morte de Carl Heinrich Graun, foi nomeado director da orquestra real. Casou coa destacada soprano oper\u00edstica Benedetta Emilia Molteni, a pesar da prohibici\u00f3n do rei de que os traballadores da corte casasen entre eles. Isto motivou a reduci\u00f3n dos salarios combinados de Molteni e Agricola a un salario \u00fanico anual de 1.000 t\u00e1leros (O salario anual de Agricola s\u00f3 era antes de 1.500 t\u00e1leros). Agricola morreu en Berl\u00edn aos 54 anos.\nObra.\nDurante a s\u00faa vida, Agricola escribiu numerosas \u00f3peras italianas, as\u00ed como \"Lieder,\" preludios corais, obras variadas para teclado e m\u00fasica relixiosa, especialmente oratorios e cantata. A s\u00faa reputaci\u00f3n reside, con todo, nos seus escritos te\u00f3ricos e cr\u00edticos sobre temas musicais. En 1754 foi coautor, xunto con Carl Philipp Emanuel Bach, dun obituario a J.S. Bach. O seu \"Anleitung zur Singekunst\" (\"Introduci\u00f3n \u00e1 Arte do Canto\") de 1757 \u00e9 unha traduci\u00f3n do tratado de 1723 de Pier Francesco Tosi \"Opinioni de' cantori antichi e moderni\" con extensos comentarios do propio Agricola. Editou e engadiu extensos comentarios \u00e1 edici\u00f3n de 1768 (p\u00f3stuma) da obra de Jakob Adlung \"Musica mechanica organoedi\". As s\u00faas anotaci\u00f3n son consideradas unha importante fonte de informaci\u00f3n sobre os puntos de vista de J. S. Bach sobre os dese\u00f1os do fortepiano de Gottfried Silbermann, o la\u00fade-harpsicordio, e na construci\u00f3n de \u00f3rganos. \u00c9 tam\u00e9n destacado nos estudos de Bach como un dos copistas de \"Das Wohltemperierte Klavier\" (\"O cravo ben temperado\") e \"Matth\u00e4us-Passion\" (\"A paix\u00f3n segundo San Mateo\")."}
{"id": "298924", "revid": "1822", "url": "https://gl.wikipedia.org/wiki?curid=298924", "title": "Valor", "text": "Un valor \u00e9 unha calidade dun suxeito ou obxecto. Os valores son agregados \u00e1s caracter\u00edsticas f\u00edsicas ou psicol\u00f3xicas, tanxibles do obxecto; \u00e9 dicir, son atribu\u00eddos ao obxecto por un individuo ou un grupo social, modificando, a partir desa atribuci\u00f3n, o seu comportamento e as s\u00faas actitudes cara ao obxecto en cuesti\u00f3n. O valor \u00e9 unha calidade que lles confire \u00e1s cousas, aos feitos ou \u00e1s persoas unha estimaci\u00f3n, sexa negativa ou positiva.\nCaracter\u00edsticas.\nP\u00f3dese dicir que a existencia dun valor \u00e9 o resultado da interpretaci\u00f3n que fai o suxeito da utilidade, o desexo, a importancia, o interese ou a beleza do obxecto. \u00c9 dicir, a val\u00eda do obxecto \u00e9, en certa medida, atribu\u00edda polo suxeito de acordo cos seus propios criterios e a s\u00faa interpretaci\u00f3n, produto dunha aprendizaxe, dunha experiencia, a existencia dun ideal incluso da noci\u00f3n dunha orde natural que transcende o suxeito en todo o seu \u00e1mbito.\nValores como honestidade, lealdade, identidade cultural, respecto, responsabilidade, solidariedade, amor, tolerancia, sinceridade etc. son fundamentais para a convivencia pac\u00edfica da sociedade.\nCon todo, como en moitos dos temas antropol\u00f3xicos p\u00f3dese considerar que a liberdade ou a solidariedade m\u00e1is que valores persoais ou sociais son os seus fundamentos de valor, o que delimita o \u00e1mbito axiol\u00f3xico. Como calidades apreciadas polo suxeito s\u00f3 adquiren o rango de valores no momento en que son alcanzadas como pr\u00e1cticas persoais e/ou colectivas. Noutras palabras, a liberdade non \u00e9 un valor polo contido do concepto ou por ser apreciada como unha pr\u00e1ctica desexable dun determinado grupo social; a liberdade \u00e9 un valor cando \u00e9 apreciada e exercida polos suxeitos, \u00e9 dicir, demanda situaci\u00f3ns praxeol\u00f3gicas, \u00e9 o exercicio da liberdade nunha comunidade. Isto co\u00f1\u00e9cese como dial\u00e9ctica obxecto-suxeito, relaci\u00f3n rec\u00edproca entre o obxecto considerado como valioso polo pensamento e a pr\u00e1ctica do suxeito de h\u00e1bitos virtuosos.\nTipos de valores.\nExisten diversos tipos de valores, como son os valores econ\u00f3micos, os sociais e os morais ou espirituais. A axiolox\u00eda non pode xerarquizar os valores; cada un ten aspectos ou propiedades importantes e ademais interact\u00faan entre si. Son antivalores aqueles que desvalorizan o mundo na s\u00faa riqueza natural e espiritual."}
{"id": "298927", "revid": "5863", "url": "https://gl.wikipedia.org/wiki?curid=298927", "title": "Tenreira", "text": ""}
{"id": "298928", "revid": "5863", "url": "https://gl.wikipedia.org/wiki?curid=298928", "title": "Tenreiro", "text": ""}
{"id": "298929", "revid": "25871", "url": "https://gl.wikipedia.org/wiki?curid=298929", "title": "Maria Elisabetha L\u00e4mmerhirt", "text": "Maria Elisabeth L\u00e4mmerhirt, nada o 24 de febreiro de 1644 en Erfurt (actualmente en Turinxia, Alema\u00f1a; daquela pertencente ao Sacro Imperio Romano Xerm\u00e1nico) e finada o 1 de maio de 1694 en Eisenach, foi a nai de Johann Sebastian Bach.\nTraxectoria.\nEra filla de Valentin L\u00e4mmerhirt (ou Lemmerhirt), un peleteiro e cocheiro de Erfurt. O 8 de abril de 1668 casou co seu amigo da infacia Johann Ambrosius Bach. A parella deixou Erfurt en 1671 e estableceuse en Eisenach, onde en 1685 naceu o seu oitavo fillo, Johann Sebastian Bach. Este non foi o primeiro enlace dun membro da s\u00faa familia con outro da familia Bach, xa que a s\u00faa medio irm\u00e1 Hedwig L\u00e4mmerhirt foi a segunda esposa do t\u00edo av\u00f3 do seu esposo, Ambrosius, Johannes Bach (1604-1673), m\u00fasico municipal e organista en Erfurt.\nA s\u00faa media irm\u00e1 Martha Dorothea foi a avoa do compositor e lexic\u00f3grafo Johann Gottfried Walther, que se converteu en amigo de Johann Sebastian."}
{"id": "298930", "revid": "5863", "url": "https://gl.wikipedia.org/wiki?curid=298930", "title": "Pixota", "text": ""}
{"id": "298931", "revid": "1131", "url": "https://gl.wikipedia.org/wiki?curid=298931", "title": "Castro de Vilarullo", "text": "O castro de Vilarullo \u00e9 un castro de chaira situado no lugar do Castro de Vilarullo, na parroquia e concello de Curtis.\nDescrici\u00f3n.\nDe secci\u00f3n circular mide uns 120 metros de di\u00e1metro. Ten grandes muros defensivos, nalgunhas zonas de m\u00e1is de 20 metros de altura. O recinto conta con dous accesos, un ao leste e outro ao oeste. A croa \u00e9 unha casti\u00f1eira con grandes pedras. O recinto, na cara N-O, est\u00e1 afectado por labores agr\u00edcolas. O castro est\u00e1 circundado pola cara sur por unha pista forestal que delimita as plantaci\u00f3ns de eucaliptos."}
{"id": "298932", "revid": "23204", "url": "https://gl.wikipedia.org/wiki?curid=298932", "title": "Sa\u00fal Garc\u00eda", "text": "Sa\u00fal Garc\u00eda Cabrero, nado en Pi\u00e9lagos (Cantabria) o 9 de novembro de 1994, \u00e9 un futbolista espa\u00f1ol. Xoga de lateral esquerdo e o seu equipo actual \u00e9 o Rayo Vallecano da Liga SmartBank.\nTraxectoria.\nO 29 de decembro de 2014 anunciouse a s\u00faa fichaxe polo Deportivo da Coru\u00f1a cun contrato por catro temporadas e media, xogando o que resta da campa\u00f1a cedido no Racing de Santander.\nO 24 de decembro de 2015 anunciouse a s\u00faa cesi\u00f3n ao CD Tenerife, en Segunda Divisi\u00f3n, at\u00e9 o final da tempada 2015\u201316.\nO 8 de xaneiro de 2018 o Deportivo anunciou a s\u00faa cesi\u00f3n ao CD Numancia, de Segunda Divisi\u00f3n, at\u00e9 o final da temporada 2017\u201318.\nO 27 de xu\u00f1o de 2019, anunciouse a s\u00faa fichaxe por catro tempadas polo Deportivo Alav\u00e9s da Primeira Divisi\u00f3n. O 2 de setembro de 2019, anunciouse a s\u00faa cesi\u00f3n por unha tempada \u00f3 Rayo Vallecano da Segunda Divisi\u00f3n."}
{"id": "298933", "revid": "1987", "url": "https://gl.wikipedia.org/wiki?curid=298933", "title": "N\u00facleo (xeolox\u00eda)", "text": "En xeolox\u00eda, o n\u00facleo (dun planeta) \u00e9 o conxunto das s\u00faas capas m\u00e1is internas que poden ser l\u00edquidas ou s\u00f3lidas, dependendo de factores como o tama\u00f1o, idade ou proximidade do planeta a s\u00faa estrela. O n\u00facleo da Terra \u00e9 en parte l\u00edquido, mentres que o n\u00facleo de Marte p\u00e9nsase que \u00e9 s\u00f3lido, dado que a maior parte do seu campo magn\u00e9tico desapareceu. S\u00f3 un n\u00facleo l\u00edquido pode xerar un campo magn\u00e9tico. No Sistema Solar, o tama\u00f1o do n\u00facleo pode variar desde aproximadamente o 20% (L\u00faa) ao 85% do radio do planeta (Mercurio).\nOs xigantes gasosos tam\u00e9n te\u00f1en n\u00facleos, a\u00ednda que a composici\u00f3n destes \u00e9 a\u00ednda asunto de debate; a s\u00faa posible composici\u00f3n var\u00eda da tradicional mestura de rocha e ferro a xeo ou hidr\u00f3xeno met\u00e1lico flu\u00eddo. Son proporcionalmente moito m\u00e1is pequenos que os dos planetas terrestres, a\u00ednda que poden chegar a ser considerablemente maiores que a mesma Terra. O de X\u00fapiter \u00e9 de 10 a 30 veces m\u00e1is pesado que a Terra mentres que o exoplaneta HD\u00a0149026\u00a0b ten un n\u00facleo 67 veces m\u00e1is masivo. Unha teor\u00eda pensa, por outra banda, que o asteroide 16 Psyche, composto exclusivamente de ferro e n\u00edquel, \u00e9 o n\u00facleo dun planeta cuxas capas exteriores foron destru\u00eddas por colisi\u00f3ns masivas no cinto de asteroides situado entre Marte e X\u00fapiter.\nDescubrimento.\nN\u00facleo da Terra.\nEn 1798, Henry Cavendish calculou que a densidade media da terra era 5,48 veces a densidade da auga (posteriormente refinada a 5,53), o que levou \u00e1 crenza aceptada de que a Terra era moito m\u00e1is densa no seu interior. Tras o descubrimento dos meteoritos de ferro, Wiechert en 1898 postulou que a Terra ti\u00f1a unha composici\u00f3n de masa similar \u00e1 dos meteoritos de ferro, pero o ferro asentouse no interior da Terra e m\u00e1is tarde representou isto integrando a densidade a granel da masa da Terra co ferro e o n\u00edquel que faltaba como un n\u00facleo. A primeira detecci\u00f3n do n\u00facleo da Terra ocorreu en 1906 por Richard Dixon Oldham ao descubrir a zona de sombra da onda P; o n\u00facleo externo l\u00edquido Para 1936, os sism\u00f3logos determinaran o tama\u00f1o do n\u00facleo total as\u00ed como o l\u00edmite entre o n\u00facleo externo flu\u00eddo e o n\u00facleo interno s\u00f3lido."}
{"id": "298935", "revid": "98629", "url": "https://gl.wikipedia.org/wiki?curid=298935", "title": "Aquamarine (filme)", "text": "Aquamarine \u00e9 un filme australiano-estadounidense dirixido por Elizabeth Allen que se estreou no 2006. Est\u00e1 protagonizado por Sara Paxton, Emma Roberts e Joanna \"JoJo\" Levesque, e a historia bas\u00e9ase na novela infantil hom\u00f3nima de Alice Hoffman."}
{"id": "298936", "revid": "98629", "url": "https://gl.wikipedia.org/wiki?curid=298936", "title": "Jingle All the Way", "text": "Jingle All the Way \u00e9 un filme estadounidense dirixido por Brian Levant que se estreou en 1996. Est\u00e1 protagonizado por Arnold Schwarzenegger e Sinbad, xunto con Phil Hartman, Rita Wilson, Jake Lloyd, James Belushi e Robert Conrad."}
{"id": "298940", "revid": "19415", "url": "https://gl.wikipedia.org/wiki?curid=298940", "title": "Mendelssohn", "text": ""}
{"id": "298945", "revid": "5863", "url": "https://gl.wikipedia.org/wiki?curid=298945", "title": "Heinrich Bach", "text": "Heinrich Bach, nado o 16 de setembro de 1615 en Wechmar (actualmente en Turinxia, Alema\u00f1a; daquela pertencente ao Sacro Imperio Romano Xerm\u00e1nico) e finado o 10 de xullo de 1692 en Arnstadt, foi un compositor e organista alem\u00e1n, membro da familia Bach.\nTraxectoria.\nHeinrich Bach naceu en Wechmar, sendo considerado o pai da chamada Li\u00f1a de Arnst\u00e4dt da familia Bach. Despois da morte prematura de seu pai, o seu irm\u00e1n m\u00e1is vello Johannes Bach continuou a s\u00faa educaci\u00f3n musical e ensinoulle a tocar o \u00f3rgano. Traslad\u00e1ronse a Suhl e Schweinfurt. Entre 1635 e 1641, foi \"Ratsmusikant\" no Ratsmusikanten-Compagnie de Erfurt dirixido por Johannes. Dende 1641 converteuse en organista da Igrexa de Santa Mar\u00eda e da Oberkirche de Arnstadt, posto que ocupou ata a s\u00faa morte. En 1642 casou con Eva Hoffmann, a filla m\u00e1is nova de Suhl Stadtpfeiffer Hoffmann. Heinrich Bach morreu en Arnstadt en 1692.\nTres dos seus fillos, Johann Christoph Bach, Johann Michael Bach e Johann G\u00fcnther Bach, foron m\u00fasicos.\nObra.\nS\u00f3 unhas poucas das s\u00faas obras se conservaron:"}
{"id": "298946", "revid": "23204", "url": "https://gl.wikipedia.org/wiki?curid=298946", "title": "Gudauta", "text": "Gudauta (en Xeorxiano: \u10d2\u10e3\u10d3\u10d0\u10e3\u10d7\u10d0, \"Gudauta\"; en Abkhazo: \u0413\u0259\u0434\u043e\u0443\u04ad\u0430, \"Gwdowtha\") \u00e9 unha cidade e capital do distrito de Gudauta, na Abkhazia. Sit\u00faase no Mar Negro, a 37\u00a0km ao noroeste de Sukhumi. Foi a base da Forza A\u00e9rea Sovi\u00e9tica.\nHistoria.\nGudauta foi un dos centros da resistencia separatista de Abkhazia cara o goberno xeorxiano durante o Conflito de Abkhazia do 1992-1993.\nO Aer\u00f3dromo de Bombora, f\u00f3ra dos l\u00edmites da cidade, foi sede das Forzas Airborne da era sovi\u00e9tica. A base sempre foi un factor significativo no conflito abcazo. O partido de Xeorxia e moitos observantes occidentais independentes denunciaron que a base de Gudauta proporcionaba apoio militar principal aos rebeldes abcazos durante a guerra de 1992-1993. En setembro de 1995, Xeorxia tivo que lexitimar rexistros de propiedade rusos de tres bases, entre elas a de Gudauta.\nNunha conferencia da Organizaci\u00f3n para a Seguridade e a Cooperaci\u00f3n en Europa, en Istambul, no 1999, Rusia acordou desactivar a s\u00faa base en Gudauta e retirar as tropas e o equipamento dela. De calquera maneira, as autoridades abcazas bloquearon as visitas dos inspectores da OSCE e a\u00ednda non hai data marcada para a retirada da base. Xeorxia a\u00ednda alega que esta ofrece apoio militar a Abkhazia.\nDespois da guerra de Osetia do Sur de 2008, Rusia reco\u00f1ece que tratados de axuda a Abkhazia foron asinados entre os dous estados. Este tratado permit\u00eda a Rusia conservar a s\u00faa base militar en Gudauta e tam\u00e9n reforzala con tanques T-62, veh\u00edculos blindados lixeiros, sistemas de defensa a\u00e9rea S-300 e varios avi\u00f3ns.\nA Base de Gudauta fica sendo dun dos maiores problemas nas complicadas relaci\u00f3ns entre Xeorxia e Rusia."}
{"id": "298948", "revid": "56817", "url": "https://gl.wikipedia.org/wiki?curid=298948", "title": "Isabel de Portugal, ra\u00ed\u00f1a de Castela", "text": "Isabel de Portugal, nada en 1428 e finada en Ar\u00e9valo o . Foi ra\u00ed\u00f1a consorte de Castela polo seu matrimonio co rei Xo\u00e1n II, foi filla do infante Xo\u00e1n de Portugal e de Isabel de Barcelos (da Dinast\u00eda de Braganza) e neta do rei Xo\u00e1n I de Portugal. Nai de Isabel I de Castela."}
{"id": "298950", "revid": "23204", "url": "https://gl.wikipedia.org/wiki?curid=298950", "title": "Miusera", "text": "Miusera (en xeorxiano: \u10db\u10d8\u10e3\u10e1\u10d4\u10e0\u10d0, \"Miusera\"; en abkhazo: \u041c\u044b\u0441\u0440\u0430, \"Mysra\") \u00e9 unha vila do distrito de Gudauta, en Abkhazia. Sit\u00faase a 8\u00a0km ao sur de Bichvinta, na costa do Mar Negro, na Reserva da Biosfera Bichvina-Miusera, preto do r\u00edo do mesmo nome. Est\u00e1 a 15\u00a0km da estrada Novorossiysk-Batumi e na li\u00f1a ferroviaria Sochi-Sukhumi.\nHistoricamente era unha aldea pertencente a Mugudzirkhva.\nDemograf\u00eda.\nSegundo o censo de 1959, na vila de Miusera viv\u00edan 165 persoas, da que a maior\u00eda eran rusos.\nNo 1989 viv\u00edan 447 persoas, de maior\u00eda rusa e abkhaza.\nSegundo o censo de 2011, a poboaci\u00f3n de Miusera era de 50 persoas, das cales, 36 persoas eran abkhazas (72%), 11 persoas eran rusas (22%) e 3 persoas doutras etnias (6%)."}
{"id": "298955", "revid": "23204", "url": "https://gl.wikipedia.org/wiki?curid=298955", "title": "Aatsi", "text": "Aasti (en xeorxiano: \u10d0\u10d0\u10ea\u10d8; en abkhazo: \u0410\u0430\u0446\u044b) \u00e9 unha vila do distrito de Gudauta, en Abkhazia. Sit\u00faase ao leste do centro do distrito nun val ao p\u00e9 dos Montes de Bzib a\u00ednda que na vila, a monta\u00f1a est\u00e1 moi preto do mar."}
{"id": "298957", "revid": "5863", "url": "https://gl.wikipedia.org/wiki?curid=298957", "title": "Santa Inquisici\u00f3n", "text": ""}
{"id": "298961", "revid": "23204", "url": "https://gl.wikipedia.org/wiki?curid=298961", "title": "Agaraki", "text": "Agaraki (en ; en ) \u00e9 unha vila do distrito de Gudauta, na Abkhazia, Xeorxia. Ata 1948, a vila cham\u00e1base \"Kavakluk\", dende o 1948 ata o 1996 \"Agarak\", e dende 1996 restaurou o antigo nome en abkhazo. Sit\u00faase ao oeste do centro do distrito nunha \u00e1rea de chaira-monta\u00f1osa, no Mar Negro.\nL\u00edmites.\nPolo norte, a vila limita con Kaldakhvara, no leste coa vila de Miusera, polo sur co Mar Negro e polo oeste coa vila de Lidzava, no distrito de Gagra.\nDivisi\u00f3n hist\u00f3rica.\nHistoricamente a vila estaba dividida en tres aldeas (en abkhazo: \"\u0430\u04b3\u0430\u0431\u043b\u0430\", \"aghabla\")."}
{"id": "298964", "revid": "23204", "url": "https://gl.wikipedia.org/wiki?curid=298964", "title": "Miguel da Paz", "text": "Miguel da Paz de Portugal (en portugu\u00e9s: \"Miguel d\u00e1 Paz de Avis e Trast\u00e2mara\"), nado en Zaragoza o 24 de agosto de 1498 e finado en Granada o 19 de xullo de 1500, foi pr\u00edncipe de Asturias de 1499 a 1500 e pr\u00edncipe herdeiro de Portugal de 1498 a 1500.\nTraxectoria.\nFillo do rei Manuel I de Portugal e de Isabel de Arag\u00f3n, princesa de Asturias e filla dos Reis Cat\u00f3licos. Naceu o 24 de agosto de 1498 en Zaragoza (Arag\u00f3n), e no parto faleceu a s\u00faa nai.\nComo fillo do rei luso, era tam\u00e9n pr\u00edncipe herdeiro de Portugal. A morte da s\u00faa nai converteu a Miguel da Paz en Pr\u00edncipe de Asturias e Xirona, t\u00edtulos outorgados aos herdeiros das coroas de Castela e de Arag\u00f3n. Xa que logo, de vivir o suficiente, gobernar\u00eda sobre toda a Pen\u00ednsula Ib\u00e9rica, as posesi\u00f3ns aragonesas no Mediterr\u00e1neo e as posesi\u00f3ns castel\u00e1s e portuguesas de ultramar.\nMiguel da Paz morreu en Granada o 20 de xullo de 1500, sen chegar a cumprir os dous anos de idade e foi sepultado en Toledo. Posteriormente foi trasladado \u00e1 Capela Real de Granada onde actualmente descansa xunto aos restos da s\u00faa t\u00eda e o marido dela, Xoana I e Filipe I, e os seus av\u00f3s, Isabel I e Fernando V.\nUnificaci\u00f3n ib\u00e9rica.\nCoa s\u00faa morte morreu tam\u00e9n a posibilidade de que todos os reinos da Pen\u00ednsula Ib\u00e9rica un\u00edsense baixo un monarca com\u00fan e que se producise o tan buscado so\u00f1o da unificaci\u00f3n ib\u00e9rica. Portugal e a xa unificada Espa\u00f1a non lograr\u00edan ter un mesmo monarca ata 1580, trala vitoria espa\u00f1ola na batalla de Alc\u00e1ntara co goberno da pen\u00ednsula en mans de Filipe II, Filipe III e Filipe IV de Espa\u00f1a, a\u00ednda que nunhas circunstancias moi diferentes.\nAntepasados.\nAntepasados de Miguel da Paz de Portugal"}
{"id": "298968", "revid": "7802", "url": "https://gl.wikipedia.org/wiki?curid=298968", "title": "Isabel de Portugal e Braganza", "text": ""}
{"id": "298969", "revid": "5863", "url": "https://gl.wikipedia.org/wiki?curid=298969", "title": "Anxo Mar\u00eda Xos\u00e9 Amor Ruibal", "text": ""}
{"id": "298970", "revid": "98629", "url": "https://gl.wikipedia.org/wiki?curid=298970", "title": "Face/Off", "text": "Face/Off \u00e9 un filme estadounidense dirixido polos John Woo que se estreou en 1997. Est\u00e1 protagonizado por John Travolta e Nicolas Cage. Travolta \u00e9 un axente do FBI e Cage \u00e9 un terrorista, inimigos mortais que asumen a aparencia e a identidade do outro. Foi o primeiro filme de Hollywood no cal Woo tivo completo control creativo, e tivo unha boa acollida tanto do p\u00fablico como da cr\u00edtica. Chegando a recadar $245 mill\u00f3ns en todo o mundo, \"Face/Off\" foi un \u00e9xito e converteuse nun filme de culto."}
{"id": "298971", "revid": "23204", "url": "https://gl.wikipedia.org/wiki?curid=298971", "title": "Distrito de Gudauta", "text": "O Distrito de Gudauta (en , en , en ) \u00e9 un dos sete distritos de Abkhazia, pa\u00eds \"de facto\" separado de Xeorxia. A s\u00faa capital \u00e9 Gudauta, a cidade que da o nome ao distrito. A poboaci\u00f3n do distrito era de 34,869 no censo do 2003. No censo de 2011, a poboaci\u00f3n ascendeu a 36,775.\nDemograf\u00eda.\nNo censo de 2011, o distrito de Gudauta ti\u00f1a unha poboaci\u00f3n de 36,775:\nCidades.\nAs principais cidades do distrito son:\nRexi\u00f3ns irmandadas.\nO 20 de setembro de 2013, o distrito de Gudauta asinou un irmanamento co distrito de Kstovsky, en Rusia."}
{"id": "298972", "revid": "89787", "url": "https://gl.wikipedia.org/wiki?curid=298972", "title": "Inositol trisfosfato", "text": "O inositol trisfosfato ou inositol trifosfato ou inositol 1,4,5-trisfosfato (tam\u00e9n chamado trifosfoinositol e abreviado como InsP3, Ins3P, IP3 ou IP3), \u00e9 unha mol\u00e9cula que funciona (xunto co diacilglicerol ou DAG), como segundo mensaxeiro, que se utiliza nas c\u00e9lulas para a transduci\u00f3n de sinais e sinalizaci\u00f3n lip\u00eddica. Mentres que o DAG permanece nas membranas, o IP3 \u00e9 soluble e difunde pola c\u00e9lula. Prod\u00facese por hidr\u00f3lise do fosfatidilinositol 4,5-bisfosfato (PIP2), que \u00e9 un fosfol\u00edpido que est\u00e1 localizado na membrana plasm\u00e1tica, en reacci\u00f3n catalizada pola fosfolipase C (PLC).\nPropiedades.\nF\u00f3rmula qu\u00edmica e peso molecular.\nO IP3 \u00e9 un i\u00f3n poliat\u00f3mico cunha masa molecular de 420,10 g/mol. A s\u00faa f\u00f3rmula emp\u00edrica \u00e9 C6H15O15P3. Est\u00e1 composto por un anel de inositol esterificado con tres grupos fosfato unidos aos carbonos situados nas posici\u00f3ns 1, 4, e 5, mentres que nas posici\u00f3ns 2, 3 e 6 conserva os grupos hidroxilo t\u00edpicos do inositol.\nPropiedades qu\u00edmicas.\nAo pH fisiol\u00f3xico medio de 7,4, os fosfatos unidos ao inositol est\u00e1n principalmente na forma PO42-, \u00e9 dicir, ionizados con carga negativa. Isto d\u00e1lle ao IP3 unha carga neta negativa, que \u00e9 importante para permitir que a mol\u00e9cula se ligue ao seu receptor, ao un\u00edrense os grupos fosfato con residuos cargados positivamente do receptor. O IP3 ten tam\u00e9n tres doantes de enlaces de hidr\u00f3xeno en forma dos seus tres grupos hidroxilo. O grupo hidroxilo no carbono 6 do inositol est\u00e1 tam\u00e9n implicado na ligaz\u00f3n do IP3 co seu receptor.\nUni\u00f3n ao seu receptor.\nA uni\u00f3n do IP3 ao seu receptor, chamado receptor do inositol trisfosfato (InsP3R), foi estudado primeiramente utilizando mutax\u00e9nese de deleci\u00f3n na d\u00e9cada de 1990s. Os estudos centr\u00e1ronse no extremo N-terminal do receptor do IP3. En 1997 localizouse a rexi\u00f3n do receptor envolvida na uni\u00f3n co IP3 entre os residuos de amino\u00e1cidos 226 e 578. Atopouse que dous residuos de arxinina nas posici\u00f3ns 265 e 511 e unha lisina na posici\u00f3n 508 eran fundamentais para unirse coas cargas negaivas do IP3. Usando unha forma modificada do IP3 descubriuse que os tres grupos fosfato interaccionan co receptor, pero non de forma igual. Os fosfatos nas posici\u00f3ns 4 e 5 interaccionan m\u00e1is amplamente ca o fosfato na posici\u00f3n 1 e o grupo hidroxilo na posici\u00f3n 6 do anel de inositol.\nDscubrimento.\nO descubrimento de que unha mol\u00e9cula sinalizadora pode influenciar o metabolismo dos fosfoinos\u00edtidos fix\u00e9rono Mabel R. Hokin (1924\u20132003) e o seu marido Lowell E. Hokin en 1953, cando observaron que o fosfato con 32P radioactivo era incorporado ao fosfatidilinositol de cortes do p\u00e1ncreas cando eran estimulados con acetilcolina. Ata ent\u00f3n pens\u00e1base que os fosfol\u00edpidos eran estruturas que as c\u00e9lulas usaban s\u00f3 como maerial de construci\u00f3n das s\u00faas membranas.\nNos seguintes 20 anos descubriuse a importancia do metabolismo do PIP2 na sinalizaci\u00f3n celular. A mediados da d\u00e9cada de 1970 Robert H. Michell propuxo que hab\u00eda unha conexi\u00f3n entre o catabolismo do PIP2 e o incremento do Ca2+ intracelular. Propuxo que a a hidr\u00f3lise activada polo receptor do PIP2 produc\u00eda unha mol\u00e9cula que causaba o incremento da mobilizaci\u00f3n do calcio intracelular. En 1981 o seu grupo demostrou que o PIP2 \u00e9 hidrolizado por unha fosfodiesterase orixinando DAG e IP3. En 1984 descubriuse que o IP3 act\u00faa como un segundo mensaxeiro que \u00e9 capaz de ir desde o citosol ao ret\u00edculo endoplasm\u00e1tico (RE), onde estimula a liberaci\u00f3n de calcio ao citosol.\nAs seguintes investigaci\u00f3ns estudaron a v\u00eda de sinalizaci\u00f3n do IP3, e descubriuse en 1986 que un dos moitos papeis do calcio liberado polo IP3 \u00e9 colaborar co DAG para activar a prote\u00edna quinase C (PKC). En 1989 descubriuse que a fosfolipase C (PLC) era a fosfodiesterase responsable de hidrolizar o PIP2 en DAG e IP3. Hoxe a v\u00eda de sinalizaci\u00f3n do IP3 \u00e9 ben co\u00f1ecida, e s\u00e1bese que \u00e9 moi importante na regulaci\u00f3n de varias v\u00edas de sinalizaci\u00f3n celulares dependentes do calcio.\nV\u00eda de sinalizaci\u00f3n.\nO incremento nas concentraci\u00f3ns intracelulares de Ca2+ \u00e9 a mi\u00fado o resultado da activaci\u00f3n da v\u00eda do IP3. Cando un ligando se une a un receptor acoplado \u00e1 prote\u00edna G (GPCR), que est\u00e1 acoplado a unha prote\u00edna G heterotrim\u00e9rica Gq, a subunidade \u03b1 da Gq pode unirse ao isocima do PLC chamado PLC-\u03b2 e activalo, o que causa a clivaxe do PIP2 producindo IP3 e DAG.\nSe unha receptor tirosina quinase (RTK) est\u00e1 implicada na activaci\u00f3n da v\u00eda, esta pode afectar ao isocima PLC-\u03b3, xa que este ten residuos de tirosina que poden ser fosforilados por unha RTK activada; esta fosforilaci\u00f3n activa a PLC-\u03b3 de maneira que pode clivar o PIP2 orixinando DAG e IP3. Isto ocorre en c\u00e9lulas que poden responder a factores de crecemento ou hormonas como a insulina, porque os factores de crecemento son os ligandos responsables da activaci\u00f3n da RTK.\nO IP3 producido pola acci\u00f3n da PLC \u00e9 unha mol\u00e9cula soluble e pode difundir polo citoplasma e chegar ao ret\u00edculo endoplasm\u00e1tico (ou ao ret\u00edculo sarcopl\u00e1smico nas c\u00e9lulas do m\u00fasculo). Unha vez que chega ao ret\u00edculo endoplasm\u00e1tico, o IP3 pode unirse ao receptor de IP3 nun canal de Ca2+ de apertura regulada por ligando. A uni\u00f3n do IP3 (que \u00e9 o ligando neste caso) ao seu receptor desencadea a apertura do canal de Ca2+, e desa maneira o Ca2+ lib\u00e9rase ao citosol. Nas c\u00e9lulas musculares card\u00edacas este incremento do Ca2+ activa o canal operado polo receptor de rianodina do ret\u00edculo sarcopl\u00e1smico, o que ten como resultado un maior incremento do Ca2+ por medio dun proceso co\u00f1ecido como liberaci\u00f3n inducida polo calcio. O IP3 pode tam\u00e9n activar canais de Ca2+ na membrana plasm\u00e1tica indirectamente, ao incrementar a concentraci\u00f3n intracelular de Ca2+.\nFunci\u00f3n.\nHumanos.\nAs principais funci\u00f3ns do IP3 son mobilizar o Ca2+ dos seus org\u00e1nulos de almacenamento e regular a proliferaci\u00f3n celular e outras reacci\u00f3ns celulares que requiren calcio libre. Por exemplo, nas c\u00e9lulas musculares lisas un incremento na concentraci\u00f3n do Ca2+ citoplasm\u00e1tico orixina a contracci\u00f3n da c\u00e9lula muscular.\nNo sistema nervioso, o IP3 serve como un segundo mensaxeiro, e a maior concentraci\u00f3n de receptores de IP3 est\u00e1n no cerebelo. Hai probas de que os receptores de IP3 xogan un importante papel na induci\u00f3n da plasticidade nas c\u00e9lulas de Purkinje cerebelares.\nOvos de ourizo de mar.\nO bloqueo lento da polispermia no ourizo de mar est\u00e1 mediado polo sistema de segundo mensaxeiro do PIP2. A activaci\u00f3n dos receptores de uni\u00f3n activa a PLC, a cal cliva o PIP2 na membrana plasm\u00e1tica do ovo, liberando o IP3 no citoplasma da c\u00e9lula ovo. O IP3 difunde ao ret\u00edculo endoplasm\u00e1tico, onde abre os canais de Ca2+.\nRelaci\u00f3n con enfermidades.\nEnfermidade de Huntington.\nA enfermidade de Huntington \u00e9 un trastorno xen\u00e9tico incurable que se produce cando dexeneran as neuronas do cerebro. A enfermidade de Huntington afecta principalmente \u00e1s neuronas espi\u00f1ais medias (MSN) do corpo estriado. As MSNs GABA\u00e9rxicas constit\u00faen m\u00e1is do 95% de todas as neuronas do corpo estriado. A enfermidade de Huntington ocorre cando a prote\u00edna citos\u00f3lica huntingtina (Htt) ten un residuo adicional de poliglutamina engadido \u00e1 s\u00faa rexi\u00f3n amino terminal. Esta forma modificada da Htt ch\u00e1mase Httexp. A Httexp fai aos receptores de IP3 de tipo 1 m\u00e1is sensibles ao IP3, o cal leva \u00e1 liberaci\u00f3n de demasiado Ca2+ desde o ret\u00edculo endoplasm\u00e1tico. A liberaci\u00f3n do Ca2+ do ret\u00edculo endoplasm\u00e1tico causa un incremento das concentraci\u00f3ns mitocondriais e citos\u00f3licas de Ca2+. Este incremento en Ca2+ crese que \u00e9 a causa da degradaci\u00f3n das MSNs GABA\u00e9rxicas.\nEnfermidade de Alzheimer.\nA enfermidade de Alzheimer implica a dexeneraci\u00f3n progresiva do cerebro, o que ten un grave impacto nas facultades mentais. Des que se se propuxo a hip\u00f3tese do Ca2+ para o alzh\u00e9imer en 1994, varios estudos mostraron que as alteraci\u00f3ns na sinalizaci\u00f3n por Ca2+ son as principais causas desta doenza. A enfermidade de Alzheimer familiar (ou alzh\u00e9imer de comezo temper\u00e1n) est\u00e1 fortemente ligada a mutaci\u00f3ns nos xenes da presenilina 1 (PS1), presenilina 2 (PS2), e prote\u00edna precursora amiloide (APP). Todas as formas mutadas destes xenes co\u00f1ecidas causan unha sinalizaci\u00f3n por Ca2+ anormal no ret\u00edculo endoplasm\u00e1tico. As funci\u00f3ns da PS1 a\u00ednda non se co\u00f1ecen, pero as mutaci\u00f3ns na PS1 incrementan a liberaci\u00f3n de Ca2+ mediada polo IP3 desde o ret\u00edculo endoplasm\u00e1tico en varios modelos animais. Utiliz\u00e1ronse bloqueadores de canais de calcio para tratar a enfermidade de Alzheimer con certo \u00e9xito, e tam\u00e9n se suxeriu o uso de litio para diminu\u00edr o recambio de IP3 como un posible m\u00e9todo de tratamento."}
{"id": "298978", "revid": "27155", "url": "https://gl.wikipedia.org/wiki?curid=298978", "title": "IP3", "text": ""}
{"id": "298979", "revid": "27155", "url": "https://gl.wikipedia.org/wiki?curid=298979", "title": "Inositol trifosfato", "text": ""}
{"id": "298981", "revid": "5863", "url": "https://gl.wikipedia.org/wiki?curid=298981", "title": "Edelmiro \u00c1lvarez Gim\u00e9nez", "text": ""}
{"id": "298982", "revid": "23204", "url": "https://gl.wikipedia.org/wiki?curid=298982", "title": "Apocalipse Z. Os d\u00edas escuros", "text": "Apocalipse Z. Os d\u00edas escuros \u00e9 unha novela de literatura fant\u00e1stica en lingua castel\u00e1 de Manel Loureiro, publicada en 2010 por Plaza&amp;Jan\u00e9s. Foi traducida ao galego por Tom\u00e1s Gonz\u00e1lez Ahola, e publicada en 2014 por Urco Editora. \u00c9 a segunda parte da trilox\u00eda \"Apocalipse Z\".\nTrama.\nNa primeira novela, o avogado de trinta anos que escapara de Pontevedra trala pandemia de Non Mortos que asolaga o mundo chegara a Vigo. Al\u00ed refuxi\u00e1rase no Hospital do Meixoeiro canda o piloto de helic\u00f3pteros ucra\u00edno Viktor Pritchenko, e no centro hospitalario co\u00f1eceron a sor Cecilia e a Luc\u00eda, unha rapaza de dezasete anos. Os catro e mais L\u00faculo -o gato do avogado-, marchan en helic\u00f3ptero cara \u00e1s illas Canarias.\nXa durante a viaxe deben parar en varias ocasi\u00f3ns para repostar, aproveitando varios bid\u00f3ns de queroseno que levan como carga. Nunha desas paradas, por Estremadura, o avogado ten un enfrontamento con Non Mortos nun vello bar abandonado. Na seguinte parada, nunha aldea do S\u00e1hara Occidental, atopan varios Non Mortos deshidratados polas altas temperaturas, que seguen vivos malia estar secos.\nAntes de chegar \u00e1s Canarias conectan os aparellos de radio. Aterran en Lanzarote e ven que na illa non queda ningu\u00e9n vivo. Escapan \u00e1 torre de control do aeroporto, e un helic\u00f3ptero militar ach\u00e9gase a eles para rescatalos. L\u00e9vanos a Tenerife e d\u00e9ixanos en corentena como medida de precauci\u00f3n. Ao remate desta unha capit\u00e1 do ex\u00e9rcito expl\u00edcalle ao avogado a situaci\u00f3n pol\u00edtica e administrativa: Tralo comezo da pandemia, a Familia Real espa\u00f1ola traslad\u00e1rase \u00e1s Canarias, pero o Pr\u00edncipe Filipe e os Duques de Palma desapareceran. Ao cabo, o Rei Xo\u00e1n Carlos I morreu dun derramo cerebral, e proclam\u00e1rase herdeira a s\u00faa filla Elena de Borb\u00f3n e Grecia. Por\u00e9n, foi asasinada, e nome\u00e1rase rei o seu fillo Froil\u00e1n. Logo disto, o bando republicano e o mon\u00e1rquico chegaron a un acordo t\u00e1cito: os primeiros formaron goberno en Tenerife e proclamaron a III Rep\u00fablica Espa\u00f1ola, e os segundos en Gran Canaria, mais sen se reco\u00f1eceren formalmente. V\u00edvese un ambiente de tensi\u00f3n, previo a unha guerra civil, con espionaxe e sabotaxe de por medio.\nLogo deses meses colapsaran as industrias farmac\u00e9uticas, enerx\u00e9ticas e alimenticias, polo que se vive unha situaci\u00f3n de aut\u00e9ntica carest\u00eda. En Tenerife ref\u00ednase petr\u00f3leo dun buque xapon\u00e9s, l\u00e9vanse a cabo proxectos agr\u00edcolas e s\u00e1ese a pescar, pero \u00fasanse bonos de racionamento.\nNo centro de corentena, o barco \"Galicia\" da armada espa\u00f1ola, un mari\u00f1eiro corrupto e alcoh\u00f3lico intenta propasarse con Luc\u00eda. Esta d\u00e1lle unha labazada, e sor Cecilia def\u00e9ndea, e o mari\u00f1eiro d\u00e1lle cunha porra \u00e1 monxa, que queda en estado de coma. O mari\u00f1eiro acusa a Viktor do ataque. Despois da corentena a administraci\u00f3n da illa conc\u00e9denlles un piso e documentaci\u00f3n, pero dinlles que axi\u00f1a ser\u00e1n requiridos para traballar. Ao cabo o avogado e Luc\u00eda fanse parella, e pouco despois ela \u00e9 destinada como enfermeira a un hospital. Viktor, acusado formalmente de atacar a monxa, \u00e9 requirido como piloto para ir a unha misi\u00f3n, e o avogado debe ir co grupo pola s\u00faa experiencia loitando contra Non Mortos.\nAs\u00ed, Viktor e o avogado son enviados a Madrid canda a unha cuadrilla militar para recoller medicamentos no Hospital de La Paz, que no seu momento fora declarado Punto Seguro. Van nun Airbus 320 at\u00e9 o aeroporto de Cuatro Vientos, e desde al\u00ed nun helic\u00f3ptero ao Hospital. No centro sanitario entran -coa axuda dun pirata inform\u00e1tico- no b\u00fanker usado polo Goberno Auton\u00f3mico. Al\u00ed recollen medicamentos, pero ao regresar ao aeroporto os militares mon\u00e1rquicos da cuadrilla fanse co control. Viktor e o avogado, xunto cun militar moribundo, fican abandonados, mais logran arrancar un carro blindado. Chegan ata o Museo do Prado e al\u00ed atopan un helic\u00f3ptero, co que marchan ao aeroporto antes de que cheguen os militares golpistas. Embarcan de novo \u00e1s Canarias, con s\u00f3 tres mochilas de medicamentos.\nPola s\u00faa banda, o mari\u00f1eiro que atacara a monxa intenta matala para evitar que o acuse se se recupera do coma. Logo de inxectarlle morfina aparece Luc\u00eda na habitaci\u00f3n, e o mari\u00f1eiro xunto cun esquizoide belga comezan a perseguir a rapaza polo hospital, mentres se orixina unha batalla entre os gardas de seguridade ao pensar que hai unha sabotaxe por parte dos partidarios da monarqu\u00eda. Luc\u00eda ref\u00faxiase no \"Zoo\", unha zona de perigo biol\u00f3xico, onde hai reclu\u00eddos varios Non Mortos para o seu estudo. A rapaza logra escapar ferida, e o mari\u00f1eiro e o belga son atacados por Non Mortos. O esquizoide logra marchar tam\u00e9n, disfrazado de m\u00e9dico.\nDe regreso de Madrid, o avogado e Viktor subornan un militar para evitar pasar a corentena e van na procura de Luc\u00eda. Ao pouco descobren que Luc\u00eda est\u00e1 en busca e captura, pois as autoridades pensan que Luc\u00eda fora quen comezara o caos no hospital. Grazas a L\u00faculo saben que a moza escapara cara ao porto e que os agardaba nun veleiro. Finalmente logran embarcar e fuxir da illa o avogado, Luc\u00eda, Viktor e mais o gato.\nNarraci\u00f3n.\nA obra alterna a primeira persoa que usara na primeira novela -desde o punto de vista do protagonista- co narrador omnisciente en terceira persoa."}
{"id": "298983", "revid": "23204", "url": "https://gl.wikipedia.org/wiki?curid=298983", "title": "Qulanurkhva", "text": "Qulanurkhva (en xeorxiano: \u10e7\u10e3\u10da\u10d0\u10dc\u10e3\u10e0\u10ee\u10d5\u10d0; en abkhazo: \u049e\u04d9\u043b\u0430\u043d\u044b\u0440\u0445\u04d9\u0430) \u00e9 unha vila do distrito de Gudauta, en Abkhazia. Ata 1992, a vila cham\u00e1base oficialmente \"Kulanurhva\".\nDivisi\u00f3n hist\u00f3rica.\nA vila estaba historicamente dividida en 8 aldeas:"}
{"id": "298985", "revid": "27155", "url": "https://gl.wikipedia.org/wiki?curid=298985", "title": "Inositol 1,4,5-trisfosfato", "text": ""}
{"id": "298986", "revid": "27155", "url": "https://gl.wikipedia.org/wiki?curid=298986", "title": "Inositol 1,4,5-trifosfato", "text": ""}
{"id": "298987", "revid": "27155", "url": "https://gl.wikipedia.org/wiki?curid=298987", "title": "Inositol (1,4,5)-trisfosfato", "text": ""}
{"id": "298988", "revid": "23204", "url": "https://gl.wikipedia.org/wiki?curid=298988", "title": "Francisco Jim\u00e9nez de Cisneros", "text": "Francisco Jim\u00e9nez de Cisneros ou Xim\u00e9nez de Cisneros, cuxo nome de pila era Gonzalo, m\u00e1is co\u00f1ecido como o cardeal Cisneros, nado en Torrelaguna no 1436 e finado en Roa o 8 de novembro de 1517, foi cardeal, arcebispo de Toledo, primado de Espa\u00f1a e terceiro inquisidor xeneral de Castela, pertencente \u00e1 Orde Franciscana (O.F.M. Obs.).\nTam\u00e9n gobernou a coroa de Castela en d\u00faas ocasi\u00f3ns por incapacidade da ra\u00ed\u00f1a Xoana. Entre 1506 e 1507 presidiu o Consello de Rexencia que asumiu o goberno castel\u00e1n trala morte do rei Filipe \"o Fermoso\" en espera da chegada de Fernando \"o Cat\u00f3lico\". Entre 1516 e 1517 volveu asumir o goberno trala morte do rei Fernando e en espera de Carlos I.\nTraxectoria.\nNaceu en Torrelaguna (Madrid) en 1436, fillo de fidalgos pobres. Posiblemente foi enviado \u00e1 pr\u00f3xima vila de Alcal\u00e1 de Henares na s\u00faa adolescencia a facer estudos de gram\u00e1tica; continuounos no Colexio Maior de San Bartolomeu, en Salamanca; de al\u00ed pasou a Roma, onde foi ordenado sacerdote.\nTralo falecemento do seu pai, regresa a Castela e consegue o arciprestado de Uceda, enfront\u00e1ndose co arcebispo de Toledo, o que significou o encarceramento de don Gonzalo polo arcebispo Carrillo durante alg\u00fans anos. Malia a s\u00faa reclusi\u00f3n, Cisneros non renunciou ao seu cargo, no que foi mantido polo cardeal G\u00f3nzalez de Mendoza, a\u00ednda que o encerro debeu de durar pouco tempo segundo ded\u00facese nalgunhas biograf\u00edas, pois pouco despois, en 1478, Cisneros era capel\u00e1n maior da catedral de Sig\u00fcenza.\nSufriu unha profunda crise espiritual que lle levou a entrar na orde dos franciscanos; foi ent\u00f3n cando substitu\u00edu o seu nome de Gonzalo polo de Francisco en honor a san Francisco de As\u00eds. Encerrouse no convento da Salceda e durante sete anos levou unha vida monacal.\nDe al\u00ed sacouno a ra\u00ed\u00f1a Isabel a Cat\u00f3lica no ano 1492, tras convencerlle de que aceptase ser o seu confesor, seguindo os consellos do ent\u00f3n arcebispo de Toledo, o cardeal Gonz\u00e1lez de Mendoza, primeiro protector de Cisneros.\nFoi nomeado provincial da orde franciscana, e acometeu nela unha profunda reforma. M\u00e1is tarde reformou o clero secular.\n\u00c1 morte do cardeal Mendoza en 1495, foi consagrado arcebispo de Toledo no convento de San Francisco de Tarazona, en presenza dos Reis Cat\u00f3licos, o que na Baixa Idade Media era ostentar o maior poder tras a coroa, ao ser Primado de Espa\u00f1a e chanceler maior de Castela.\nPersonaxe pol\u00edtico.\nIsabel a Cat\u00f3lica tivo en Cisneros non s\u00f3 un confesor, tam\u00e9n un conselleiro. Ao morrer a ra\u00ed\u00f1a, Xoana I de Castela e o seu esposo Filipe de Habsburgo foron nomeados reis de Castela. O 24 de setembro, un d\u00eda antes da morte de Filipe I, os nobres acordaron formar un Consello de Rexencia interina para gobernar provisionalmente o reino presidido por Cisneros e formado polo almirante de Castela, o condestable de Castela, Pedro Manrique de Lara e Sandoval duque de N\u00e1jera, Diego Hurtado de Mendoza e Luna, duque do Infantado, Andr\u00e9s do Burgo, embaixador do emperador, e Filiberto de Vere, mordomo maior do rei Filipe.\nA nobreza e as cidades contenderon achega de quen deb\u00eda desempe\u00f1ar a rexencia, pois por unha banda estaban os que quer\u00edan ao emperador Maximiliano durante a minor\u00eda do pr\u00edncipe Carlos, como os Manrique, Pacheco e Pimentel; e doutra banda, os que quer\u00edan a regencia de Fernando o Cat\u00f3lico tal e como quedou establecida no testamento de Isabel a Cat\u00f3lica e as cortes de Toro de 1505, como os Velasco, Enr\u00edquez, Mendoza e \u00c1lvarez de Toledo. Por\u00e9n, a ra\u00ed\u00f1a Xoana tratou de gobernar por si mesma, revogou e invalidou as merc\u00e9s outorgadas polo seu marido, para o que intentou restaurar o Consello Real da \u00e9poca da s\u00faa nai.\nSen consultar a Xoana, Cisneros acudiu a Fernando o Cat\u00f3lico para que regresase a Castela. Pero Pero malia os intentos de Cisneros, nobres e prelados, a ra\u00ed\u00f1a non reclamou ao seu pai para gobernar e de feito chegou a prohibir a entrada do arcebispo a palacio.. Para dar legalidade ao nomeamento como rexente de Fernando o Cat\u00f3lico, o Consello Real e Cisneros buscaron encami\u00f1ar o baleiro de poder coa convocatoria de Cortes, pero a ra\u00ed\u00f1a negouse a convocalas, e os procuradores abandonaron Burgos sen haberse constitu\u00eddo en asemblea.\nTras regresar de tomar posesi\u00f3n do Reino de N\u00e1poles, Fernando o Cat\u00f3lico entrevistouse coa s\u00faa filla o 28 de agosto de 1507, e volveu asumir o goberno de Castela. En decembro de 1509 pactou co emperador a renuncia das pretensi\u00f3ns imperiais \u00e1 rexencia en Castela, e as Cortes de 1510 ratific\u00e1ronlle como rexente.\nAgradecido con Cisneros, o Rei Cat\u00f3lico conseguiulle o capelo cardinalicio. Entre 1507 e 1516, a\u00ednda con extremadas dificultades, Cisneros e o rei Fernando lograron devolver un tanto o prestixio que a monarqu\u00eda perdera. Renovouse o entusiasmo conquistador, desempe\u00f1ando Cisneros un papel importante na conquista de Or\u00e1n, do mesmo xeito que nos tempos de Isabel a Cat\u00f3lica participara de xeito activo na conquista de Granada.\nMorto Fernando o Cat\u00f3lico, por disposici\u00f3n testamentaria, Cisneros queda constitu\u00eddo de novo como rexente do Reino de Castela ata que o novo pr\u00edncipe Carlos, que se atopaba ent\u00f3n en Flandres, vi\u00f1ese a Espa\u00f1a para ocupar o trono. Nesta etapa de case dous anos, Cisneros, que contaba xa con oitenta anos, mostrou uns dotes pol\u00edticos e unha habilidade para gobernar extraordinarias. Soubo facer fronte a un clima interior extremadamente inestable, cos nobres castel\u00e1ns \u00e1vidos de recuperar o poder perdido, as\u00ed como \u00e1s intrigas dos que pretend\u00edan substitu\u00edr no trono espa\u00f1ol a Carlos polo seu irm\u00e1n Fernando, que fora educado en Espa\u00f1a por Fernando o Cat\u00f3lico. Os acontecementos desbord\u00e1ronse e Carlos foi proclamado en Bruxelas rei de Castela e Arag\u00f3n, nun acto que se poder\u00eda asemellar a un golpe de Estado, pois a ra\u00ed\u00f1a lex\u00edtima era Xoana e ningu\u00e9n declarara a s\u00faa destituci\u00f3n. Con todo, Cisneros adiantouse aos feitos de Bruxelas e enviou emisarios a Flandres urxindo a inmediata presenza de Carlos como \u00fanico medio de parar as inquietudes de rebeli\u00f3n que corr\u00edan polo reino. As\u00ed pois, \"de facto\" hab\u00eda dous gobernos: o da corte de Bruxelas e o de Cisneros en Castela.\nCisneros morreu en Roa (Burgos), o 8 de novembro de 1517, cando se dirix\u00eda a recibir ao futuro Carlos I."}
{"id": "298989", "revid": "27155", "url": "https://gl.wikipedia.org/wiki?curid=298989", "title": "Trifosfoinositol", "text": ""}
{"id": "298990", "revid": "54336", "url": "https://gl.wikipedia.org/wiki?curid=298990", "title": "Thomas Becket", "text": "Thomas Becket, tam\u00e9n co\u00f1ecido como san Tom\u00e9 ou san Thomas de Canterbury, ou simplemente Thomas de Londres, nado o 21 de decembro de 1118 en Londres e finado o 29 de decembro de 1170 en Canterbury, foi un eclesi\u00e1stico cat\u00f3lico latino. \u00c9 venerado como santo e m\u00e1rtir tanto pola Igrexa cat\u00f3lica como pola Comu\u00f1\u00f3n anglicana.\nTraxectoria.\nFoi arcebispo de Canterbury dende 1162 at\u00e9 a s\u00faa morte en 1170. Tivo conflito co rei Henrique II de Inglaterra sobre os privilexios da Igrexa e foi asasinado por catro cabaleiros do rei na Catedral de Canterbury. Pouco despois da s\u00faa morte foi canonizado polo papa Alexandre III. Peregrinou a Santiago de Compostela.\nGalicia.\nEn Galicia, destaca a s\u00faa veneraci\u00f3n en Caldas de Reis, onde \u00e9 o padroeiro dunha parroquia."}
{"id": "298991", "revid": "23204", "url": "https://gl.wikipedia.org/wiki?curid=298991", "title": "Bintkha", "text": "Bintkha (en xeorxiano: \u10d1\u10d8\u10dc\u10d7\u10ee\u10d0) \u00e9 unha aldea de Abkhazia, no concello de Aatsi, no distrito de Gudauta, ao p\u00e9 da marxe esquerda do r\u00edo Aapstis. Sit\u00faase a 800m sobre o nivel do mar, a 7\u00a0km do Mar Negro, a 17\u00a0km de Gudauta. Dende 2008 est\u00e1 ocupado polo goberno separatista de Abkhazia, con axuda do goberno ruso."}
{"id": "298994", "revid": "1888", "url": "https://gl.wikipedia.org/wiki?curid=298994", "title": "Jos\u00e9 Verea y Aguiar", "text": ""}
{"id": "298995", "revid": "27155", "url": "https://gl.wikipedia.org/wiki?curid=298995", "title": "\u00c1cido retinoico", "text": "O \u00e1cido retinoico \u00e9 un metabolito da vitamina A (retinol) que act\u00faa como mediador das funci\u00f3ns da vitamina A necesarias para o crecemento e desenvolvemento. O \u00e1cido retinoico \u00e9 necesario para os animais cordados, entre os que est\u00e1n os animais superiores, desde peixes a humanos. Durante o desenvolvemento embrionario temper\u00e1n o \u00e1cido retinoico xerado nunha rexi\u00f3n espec\u00edfica do embri\u00f3n axuda a determinar a posici\u00f3n ao longo do eixe embrionario anteroposterior ao servir como unha mol\u00e9cula de sinalizaci\u00f3n intercelular, que gu\u00eda o desenvolvemento da porci\u00f3n posterior do embri\u00f3n. Act\u00faa a trav\u00e9s dos xenes Hox, que controlan finalmente o patr\u00f3n anteroposterior nas etapas embrionarias iniciais.\nAs funci\u00f3ns claves do \u00e1cido retinoico no desenvolvemento embrionario funcionan como mediadoras da alta teratoxenicidade dos f\u00e1rmacos retinoides, como a \"Isotretino\u00edna\" usada para o tratamento do cancro e a acne. Altas doses orais de vitamina A preformada (retinil palmitato), e do propio \u00e1cido retinoico, te\u00f1en tam\u00e9n un potencial teratox\u00e9nico polo mesmo mecanismo.\nMecanismo de acci\u00f3n biol\u00f3xica.\nO \u00e1cido retinoico act\u00faa un\u00edndose ao receptor do \u00e1cido retinoico (RAR), que est\u00e1 unido ao ADN formando un heterod\u00edmero co receptor X retinoide (RXR) en rexi\u00f3ns chamadas elementos de resposta ao \u00e1cido retinoico (RAREs). A uni\u00f3n do ligando \u00e1cido retinoico ao RAR altera a conformaci\u00f3n do RAR, o cal afecta \u00e1 uni\u00f3n doutras prote\u00ednas que inducen ou reprimen a transcrici\u00f3n dun xene pr\u00f3ximo (inclu\u00edndo os xenes Hox e varios outros xenes diana). Os receptores do \u00e1cido retinoico median na transcrici\u00f3n de diferentes conxuntos de xenes que controlan a diferenciaci\u00f3n de varios tipos celulares, as\u00ed os xenes diana regulados dependen da c\u00e9lula diana de que se trate. Nalgunhas c\u00e9lulas un dos xenes diana \u00e9 o xene para o propio receptor do \u00e1cido retinoico (RAR-beta en mam\u00edferos), o cal amplifica a resposta. O control dos niveis de \u00e1cido retinoico real\u00edzano un conxunto de prote\u00ednas que controlan a s\u00edntese e degradaci\u00f3n do \u00e1cido retinoico.\nAs bases moleculares para a interacci\u00f3n do \u00e1cido retinoico e os xenes Hox foi estudado utilizando an\u00e1lises de deleci\u00f3ns en ratos transx\u00e9nicos que levaban constructos con xenes reporteiros lacZ. Estes estudos identificaron RAREs funcionais en secuencias flanqueantes dalg\u00fans dos xenes Hox (como Hoxa1, Hoxb1, Hoxb4, Hoxd4), o que suxire unha interacci\u00f3n directa entre os xenes e o \u00e1cido retinoico. Este tipo de estudos apoia fortemente o papel normal dos retinoides no establecemento dos patr\u00f3ns na embriox\u00e9nese de vertebrados por medio dos xenes Hox.\nBios\u00edntese.\nO \u00e1cido retinoico pode producirse no corpo en dous pasos de oxidaci\u00f3n secuenciais que converten o retinol a retinaldehido e este a \u00e1cido retinoico, pero unha vez producido non pode ser reducido de novo a retinol. Os encimas que xeran \u00e1cido retinoico para o control da expresi\u00f3n x\u00e9nica incl\u00faen as retinol deshidroxenases (\u00e9 dicir, Rdh10) que metabolizan o retinol a retinaldehido, e as retinaldehido deshidroxenases: RALHD1 (ALDH1A1), RALHD2 (ALDH1A2), e RALHD3 (ALDH1A3). que metabolizan o retinaldehido a \u00e1cido retinoico. Entre os encimas que metabolizan o exceso de retinol para impedir a toxicidade est\u00e1n a alcohol deshidroxenase e o citocromo P450 (cyp26).\nFunci\u00f3n do \u00e1cido retinoico en ausencia dos precursores retinol ou retinaldehido.\nO \u00e1cido retinoico \u00e9 responsable da maior\u00eda da actividade da vitamina A, ag\u00e1s os efectos como pigmento visual que requiren retinal (retinaldehido), e os efectos no metabolismo celular que poden requirir o propio retinol. Ademais, algunhas funci\u00f3ns bioqu\u00edmicas necesarias para a fertilidade en machos e femias de mam\u00edferos deficientes en vitamina A parec\u00edan orixinalmente requirir retinol, pero isto d\u00e9bese a un requirimento da conversi\u00f3n local de retinol a \u00e1cido retinoico, xa que o \u00e1cido retinoico administrado non chega a tecidos fundamentais a non ser que se administre en grandes cantidades. Deste modo, se os animais se alimentan cunha dieta con s\u00f3 \u00e1cido retinoico pero sen vitamina A (retinol ou retinal), non sofren ning\u00fan dos efectos de atrofia do crecemento ou de danos epiteliais da falta de vitamina A (tampouco sofren xeroftalmia ou sequidade da c\u00f3rnea). Pero si sofren dexeneraci\u00f3n da retina e cegueira, debido \u00e1 deficiencia de retinal (retinaldehido).\nAdemais, os machos de rata privados de vitamina A pero suplementados con \u00e1cido retinoico mostran hipogonadismo e infertilidade debido \u00e1 falta de s\u00edntese local de \u00e1cido retinoico nos test\u00edculos; e un tratamento similar en ratas femias causa infertilidade debido \u00e1 reabsorci\u00f3n fetal causada pola falta de s\u00edntese de \u00e1cido retinoico local no embri\u00f3n. A s\u00edntese de \u00e1cido retinoico nos test\u00edculos est\u00e1 catalizada principalmente pola RALDH2 (ALDH1A2) aldehido dedhidroxenase. A supresi\u00f3n deste encima foi proposta como unha v\u00eda posible para elaborar unha p\u00edlula anticonceptiva para machos, porque o \u00e1cido retinoico \u00e9 necesario para a espermatox\u00e9nese en humanos igual que nas ratas."}
{"id": "298996", "revid": "23204", "url": "https://gl.wikipedia.org/wiki?curid=298996", "title": "Duripshi", "text": "Duripshi (en xeorxiano: \u10d3\u10e3\u10e0\u10d8\u10e4\u10e8\u10d8;en abkhazo: \u0414\u04d9\u0440\u044b\u04a7\u0448\u044c) \u00e9 unha vila do distrito de Gudauta, Abkhazia. Est\u00e1 situado na marxe esquerda do r\u00edo Khipstis, a 250 m sobre o nivel do mar, a 12\u00a0km de Gudauta. Dende 2008 fica ocupado polo goberno separatista de Abkhazia."}
{"id": "299001", "revid": "23204", "url": "https://gl.wikipedia.org/wiki?curid=299001", "title": "Xirkhva", "text": "Xirkhva \u00e9 unha vila do distrito de Gudauta, na Abkhazia. Sit\u00faase a 160 m sobre o nivel do mar, a 13\u00a0km da capital do distrito, Gudauta. Dende 2008 fica ocupado polo goberno separatista de Abkhazia.\nDivisi\u00f3n hist\u00f3rica.\nXirkhva estaba dividida en 6 aldeas:"}
{"id": "299005", "revid": "23204", "url": "https://gl.wikipedia.org/wiki?curid=299005", "title": "Achanva", "text": "Achanva (en xeorxiano: \u10d0\u10ed\u10d0\u10dc\u10d5\u10d0)\u00e9 unha aldea do distrito de Gudauta, na rexi\u00f3n de Abkhazia, Xeorxia. Pertence na actualidade ao concello de Primorsk, na costa do Mar Negro. Sit\u00faase a 40 m sobre o nivel do mar, a 12\u00a0km da capital do distrito, Gudauta. Dende 2008 fica ocupado polo goberno separatista da Abkhazia."}
{"id": "299007", "revid": "23204", "url": "https://gl.wikipedia.org/wiki?curid=299007", "title": "Mugudzirkhva", "text": "Mugudzirkhva \u00e9 unha vila do distrito de Gudauta, na Abkhazia. Sit\u00faase a 100 m sobre o nivel do mar, a 18\u00a0km da capital do distrito, Gudauta. Dende 2008 fica ocupado polo goberno separatista de Abkhazia.\nAntes de 1992, a vila chamouse oficialmente \"Mugudzirhva\" e \"Mgudzyrhva\"."}
{"id": "299011", "revid": "1505", "url": "https://gl.wikipedia.org/wiki?curid=299011", "title": "Pepe Send\u00f3n", "text": "Pepe Send\u00f3n, nado en Lira (Carnota) en 1964, \u00e9 un escritor, actor, m\u00fasico e tradutor galego.\nTraxectoria.\nFoi un dos promotores da sala Nasa e do grupo Ch\u00e9vere. Foi membro do grupo Os Quinindiolas e colaborou en proxectos musicais con Fran P\u00e9rez, como a \u00f3pera \"Annus Horribilis\", o grupo Psicof\u00f3nica de Conxo e o multimedia infantil \"O labirinto dos so\u00f1os\"."}
{"id": "299012", "revid": "1888", "url": "https://gl.wikipedia.org/wiki?curid=299012", "title": "Modesto Rodr\u00edguez Figueiredo", "text": "Modesto Rodr\u00edguez Fern\u00e1ndez-Figueiredo, nado en Pontevedra e finado en Baio o 11 de decembro de 1976, foi un avogado e investigador galego.\nTraxectoria.\nFillo de Modesto Rodr\u00edguez Figueiredo, inspector de Ensinanza Primaria de Pontevedra.\nPublicou \"Alfonso IX en Pontevedra\" (1975) e \"Ayer de Pontevedra: efem\u00e9rides\" (1972) e colaborou en \"Cuadernos de Estudios Gallegos\".\nVicepresidente da Fundaci\u00f3n do Padroado Pedr\u00f3n de Ouro, patrocinou o Certame Nacional de Narraci\u00f3ns Breves Pedr\u00f3n de Ouro que acabou levando o seu nome a partir de 1977.\nVida persoal.\nCasou con Xosefa Blanco Est\u00e9vez e foi pai de Mar\u00eda Ux\u00eda, Mar\u00eda do Carmen e Mar\u00eda Xos\u00e9 Rodr\u00edguez Blanco."}
{"id": "299014", "revid": "27155", "url": "https://gl.wikipedia.org/wiki?curid=299014", "title": "Mol\u00e9cula sinalizadora", "text": ""}
{"id": "299015", "revid": "5863", "url": "https://gl.wikipedia.org/wiki?curid=299015", "title": "Francisco Tettamancy Gast\u00f3n", "text": ""}
{"id": "299017", "revid": "98629", "url": "https://gl.wikipedia.org/wiki?curid=299017", "title": "Hors de prix", "text": "Hors de prix \u00e9 un filme franc\u00e9s dirixido por Pierre Salvadori que se estreou no 2006. Est\u00e1 protagonizado por Audrey Tautou e Gad Elmaleh. Segundo o director, o filme est\u00e1 inspirado no filme de Blake Edwards \"Breakfast at Tiffany's\"."}
{"id": "299019", "revid": "839", "url": "https://gl.wikipedia.org/wiki?curid=299019", "title": "Arquidiocese cat\u00f3lica latina de Vilnius", "text": "A arquidiocese metropolitana de Vilnius \u00e9 unha s\u00e9 metropolitana da Igrexa Cat\u00f3lica Latina. O seu arcebispo metropolitano \u00e9, dende 2013, Gintaras Linas Gru\u0161as.\nHistoria.\nA diocese foi erixida en 1388. En 1655 aumentou a s\u00faa xurisdici\u00f3n con territorios pertencentes \u00e1 suprimida diocese de Curlandia.\nO 25 de marzo de 1798 cedeu parte do seu territorio para erixir a diocese de Wigry. O 17 de novembro do mesmo ano obtivo territorios da suprimida diocese de Infantly.\nO 3 de xullo de 1848 cedeu territorios para erixir a diocese de Samoxicia.\nO 28 de outubro de 1925 foi elevada ao rango de arquidiocese metropolitana, e o 4 de abril de 1926 cedeu territorios para erixir a diocese de Kai\u0161iadorys.\nO 13 de abril de 1991 cedeu territorio para erixir a diocese de Hrodna. O 5 de xu\u00f1o do mesmo ano cedeu novamente territorios para erixir a diocese de Bia\u0142ystok."}
{"id": "299022", "revid": "22570", "url": "https://gl.wikipedia.org/wiki?curid=299022", "title": "Anita Simoncini", "text": "Anita Simoncini \u00e9 unha cantora Sanmari\u00f1ense que representou a San Marino no Festival de Eurovisi\u00f3n 2015 xunto a Michele Perniola. Ela representou a San Marino no Festival de Eurovisi\u00f3n J\u00fanior 2014, formando parte da girl band The Peppermints coa canci\u00f3n \"Breaking My Heart\".\nCarreira.\nFestival de Eurovisi\u00f3n J\u00fanior 2014.\nO 26 de setembro de 2014, anunci\u00e1base que The Peppermints representar\u00edan a San Marino no Festival de Eurovisi\u00f3n J\u00fanior 2014 en Malta coa canci\u00f3n \"Breaking My Heart\". Actuaban en terceiro lugar na final, despois de Krisia, Hasan &amp; Ibrahim de Bulgaria e diante de Josie de Croacia. Finalizaron no d\u00e9cimo quinto con 21 puntos.\nFestival de Eurovisi\u00f3n 2015.\nA pesar de competir en Eurovisi\u00f3n sen as outras Mentas, ela dixo que o grupo planea quedar xunto.\nO 27 de novembro de 2014, anunci\u00e1base que Simoncini xunto con Michele Perniola representar\u00edan a San Marino no Festival de Eurovisi\u00f3n 2015 en Viena."}
{"id": "299025", "revid": "5863", "url": "https://gl.wikipedia.org/wiki?curid=299025", "title": "Pereira de la Riva", "text": ""}
{"id": "299026", "revid": "22570", "url": "https://gl.wikipedia.org/wiki?curid=299026", "title": "Uzari", "text": "Yuri Navrotsky (en belaruso: \u042e\u0440\u044b\u0439 \u041d\u0430\u045e\u0440\u043e\u0446\u043a\u0456), m\u00e1is co\u00f1ecido como Uzari (en belaruso: \u042e\u0437\u0430\u0440\u044b), \u00e9 un cantor e compositor belaruso que representar\u00e1 a Belar\u00fas no Festival de Eurovisi\u00f3n 2015 xunto a Maimuna coa canci\u00f3n \"Time\".\nEl tam\u00e9n participou para representar a Belar\u00fas no Festival de Eurovisi\u00f3n 2012 e no Festival de Eurovisi\u00f3n 2013, sen \u00e9xito.\nEn 2014, compuxo a canci\u00f3n \"Sokal\" que representou a Belar\u00fas no Festival J\u00fanior de Eurovisi\u00f3n 2014, interpretada por Nadezhda Misyakova."}
{"id": "299029", "revid": "89787", "url": "https://gl.wikipedia.org/wiki?curid=299029", "title": "Xos\u00e9 Manuel Penas Pati\u00f1o", "text": "Xos\u00e9 Manuel Penas Pati\u00f1o, nado en Santiago de Compostela en 1950, \u00e9 un ornit\u00f3logo, profesor e pol\u00edtico galego.\nTraxectoria.\nDiplomado en Maxisterio, estudou interiorismo e empezou a cursar a licenciatura en Biolox\u00eda, carreira que non chegou a rematar. \nFoi profesor do Centro P\u00fablico Integrado dos Dices, Rois, at\u00e9 a s\u00faa xubilaci\u00f3n, e membro da Plataforma pola defensa do Sar. \u00c9 especialista en aves. \nNa pol\u00edtica.\nNas elecci\u00f3ns municipais de 1995 foi elixido concelleiro de Rois polo BNG, do que foi o seu voceiro no Concello. Volveu ser elixido concelleiro nas municipais de 1999 e 2003. Nese ano foi elixido alcalde de Rois grazas a un pacto co PSdeG-PSOE. Volveu ser concelleiro at\u00e9 2010, cando renunciou \u00e1 s\u00faa acta cando se xubilou como docente."}
{"id": "299030", "revid": "1888", "url": "https://gl.wikipedia.org/wiki?curid=299030", "title": "Enrique Tojo Blanco", "text": ""}
{"id": "299031", "revid": "5863", "url": "https://gl.wikipedia.org/wiki?curid=299031", "title": "Johann Michael Bach", "text": "Johann Michael Bach, nado o 9 de agosto de 1648 en Arnstadt (Schwarzburg-Sondershausen, Sacro Imperio Romano Xerm\u00e1nico) e finado o 17 de maio de 1694 en Gehren, foi un compositor e organista alem\u00e1n do Barroco. Foi o irm\u00e1n de Johann Christoph Bach, as\u00ed como sogro de Johann Sebastian Bach (foi pai de Maria Barbara Bach, a primeira muller de J.S. Bach). \u00c1s veces \u00e9 chamado o \"Bach de Gehren\" para diferencialo do \"Bach de Wuppertal\", Johann Michael Bach (1745\u20131820).\nTraxectoria.\nJohann Michael naceu en Arnstadt, fillo de Heinrich Bach, que era o t\u00edo av\u00f3 de Johann Sebastian Bach. Recibiu a s\u00faa educaci\u00f3n do seu pai, e posteriormente co Kantor de Arnstadt Jonas de Fletin, de quen tomou o seu interese pola m\u00fasica vocal. En 1665 tomou o relevo do seu irm\u00e1n como organista na capela do castelo de Arnstadt, e en 1673 converteuse en organista e secretario do concello de Gehren, onde tam\u00e9n constru\u00edu \u00f3rganos e viviu ata a s\u00faa morte.\nObra.\nA s\u00faa obra m\u00e1is interpretada \u00e9 o pequeno preludio coral para \u00f3rgano, \"In Dulci Jubilo\", que durante moitos anos foi atribu\u00eddo a J. S. Bach, tendo sido inclu\u00eddo no cat\u00e1logo de obras de Bach co n\u00famero BWV 751. Outras composici\u00f3ns importantes s\u00faas son as cantatas \"Ach, bleib bei uns, Herr Jesu Christ\" (para coro, cordas e baixo continuo), \"Liebster Jesu, h\u00f6r mein Flehen\" (para soprano, alto, dous tenores, baixo, cordas e continuo), e \"Ach, wie sehnlich wart' ich der Zeit\" (tam\u00e9n para soprano, cordas e continuo).\nAmais de compo\u00f1er m\u00fasica, J. M. Bach fabricou instrumentos musicais, entro outros harpsicordios."}
{"id": "299039", "revid": "1093", "url": "https://gl.wikipedia.org/wiki?curid=299039", "title": "Jos\u00e9 Ram\u00f3n Barral", "text": "Jos\u00e9 Ram\u00f3n Barral Mart\u00ednez, Nen\u00e9, nado en Ribadumia a finais de decembro de 1943 e finado na mesma vila o 23 de novembro de 2023, foi un pol\u00edtico e contrabandista galego, que foi alcalde de Ribadumia moitos anos.\nTraxectoria.\nEra socio do contrabandista Vicente Otero P\u00e9rez, Terito, nun concesionario de autom\u00f3biles. Ao falecer Otero, Barral continuar\u00eda co negocio, segundo sinalaron as investigaci\u00f3ns posteriores.\nFoi, durante 18 anos, alcalde do concello pontevedr\u00e9s de Ribadumia polo PPdeG. Foi elixido alcalde tralas municipais de 1983, encabezando Alianza Popular e logrando a maior\u00eda absoluta. Revalidou a maior\u00eda nos comicios de 1987, 1991, 1995 e 1999. En outubro de 1998 anunciouse a s\u00faa retirada da carreira electoral en favor de Rafael Louz\u00e1n. Por\u00e9n, en abril de 1999 deu marcha atr\u00e1s volvendo a encabezar a candidatura con Louz\u00e1n de n\u00famero 2.\nDimitiu en 2001 despois de ser detido, o 14 de maio, por contrabando de tabaco. Foi substitu\u00eddo na alcald\u00eda por Salom\u00e9 Pe\u00f1a Mu\u00f1iz, n\u00famero 3 da candidatura popular, e foi expulsado da formaci\u00f3n pol\u00edtica. \nCandidatura de Independentes por Ribadumia.\nNas municipais de 2003 encabezou os Independentes por Ribadumia\u02d0 empatou a 5 concelleiros co PPdeG, encabezado pola s\u00faa sucesora, ao quedar a tan s\u00f3 2 votos de ga\u00f1arlle; o BNG obtivera o outro concelleiro, e Pe\u00f1a seguiu na alcald\u00eda trala abstenci\u00f3n do edil nacionalista. Volveu concorrer \u00e1s municipais de 2007, pero nesta ocasi\u00f3n o PPdeG logrou un resultado m\u00e1is contundente e a maior\u00eda absoluta. Nas elecci\u00f3ns municipais de 2011, Independentes por Ribadumia non se presentou, tras unha escasa actividade ao longo da anterior lexislatura, a\u00ednda que volveu en 2015 encabezado por David Castro Moug\u00e1n, sen unha influencia visible da Barral, e logrou a alcald\u00eda grazas ao apoio dos grupos de esquerda.\nInvestigaci\u00f3n.\nNo ano 1996, comezara ser investigado como sospeitoso por contrabando de tabaco. Como consecuencia, no 2001 prend\u00e9rono trala incautaci\u00f3n de m\u00e1is de 400 000 caixas de tabaco en colectores no Porto de Vigo, e dimitiu da alcald\u00eda; por\u00e9n, aos poucos d\u00edas foi posto en liberdade. Vinte e un anos despois da s\u00faa detenci\u00f3n, no ver\u00e1n de 2022, recomezou o xu\u00edzo pendente pero, finalmente, suspendeuse pola enfermidade dun dos intervintes e a nova vista quedou fixada para decembro de 2022. O fiscal ped\u00edalle 10 anos de prisi\u00f3n e 15 mill\u00f3ns de euros polas acusaci\u00f3ns de contabando, suborno e asociaci\u00f3n il\u00edcita, se ben el declarouse inocente.\nEn 2016, xa fora condenado por defraudar a Facenda m\u00e1is de 300 000 euros, logo de chegar a un acordo coa acusaci\u00f3n. Nunca chegou a ser xulgado por mor da s\u00faa enfermidade, un cancro de colon, do que acabar\u00eda falecendo a finais de 2023."}
{"id": "299040", "revid": "5863", "url": "https://gl.wikipedia.org/wiki?curid=299040", "title": "Jos\u00e9 Ram\u00f3n Barral Mart\u00ednez", "text": ""}
{"id": "299045", "revid": "5863", "url": "https://gl.wikipedia.org/wiki?curid=299045", "title": "Xos\u00e9 Ram\u00f3n Pena S\u00e1nchez", "text": ""}
{"id": "299047", "revid": "56817", "url": "https://gl.wikipedia.org/wiki?curid=299047", "title": "Antonij Dziamjanka", "text": "Antonij Dziamjanka (en ), nado na parroquia de Zabroddzie (distrito de Sto\u016dbcy, rexi\u00f3n de Minsk, RSS de Belar\u00fas) o 1 de xaneiro de 1960, \u00e9 un eclesi\u00e1stico cat\u00f3lico latino belaruso, dende 2012 bispo de Pinsk.\nTraxectoria.\nNaceu na pequena parroquia rural de Zabroddzie, no distrito de Sto\u016dbcy da Rep\u00fablica Socialista Sovi\u00e9tica de Belar\u00fas, o 1 de xaneiro de 1960. O 28 de outubro de 1980 foi ordenado sacerdote por Vincentas Sladkevi\u010dius. Comezou o seu ministerio na clandestinidade en varias parroquias. Entre 1982 e 1984 realizou o servizo militar, e entre 1985 e 1998 foi p\u00e1rroco en Navahrudak.\nO 4 de xullo de 1998 foi nomeado bispo auxiliar de Hrodna e bispo titular de \"Lesvi\". Recibiu a ordenaci\u00f3n episcopal o 29 de setembro de mans do arcebispo de Minsk-Mahilio\u016d Kazimierz \u015awi\u0105tek.\nO 14 de decembro de 2004 foi nomeado bispo auxiliar de Minsk-Mahilio\u016d, e o 14 de xu\u00f1o de 2006 administrador apost\u00f3lico de dita s\u00e9.\nO 3 de maio de 2012 foi nomeado bispo de Pinsk."}
{"id": "299048", "revid": "56817", "url": "https://gl.wikipedia.org/wiki?curid=299048", "title": "Selfie (hom\u00f3nimos)", "text": "O termo Selfie \u2014en galego: \"Autofoto\"\u2014 pode facer referencia a:"}
{"id": "299049", "revid": "18868", "url": "https://gl.wikipedia.org/wiki?curid=299049", "title": "Poldras", "text": ""}
{"id": "299050", "revid": "89787", "url": "https://gl.wikipedia.org/wiki?curid=299050", "title": "Selfie", "text": "Un selfie ou selfy- tam\u00e9n co\u00f1ecido en galego co nome de autofoto -\u00e9 unha fotograf\u00eda que unha persoa tira de si mesma, ou ben de si mesma acompa\u00f1ada doutras persoas, animais, obxectos ou circunstancias, que xeralmente se obt\u00e9n por medio de tel\u00e9fonos m\u00f3biles, webcams ou c\u00e1maras dixitais, e que tipicamente se partillan con posterioridade nas redes sociais. Nas \"selfies\", o fot\u00f3grafo e o fotografado son a mesma persoa.\nNas fotograf\u00edas tipo \"selfie\", \u00e9 habitual ver os brazos da persoa que tira a foto ao suxeitar a c\u00e1mara ou o m\u00f3bil."}
{"id": "299051", "revid": "23204", "url": "https://gl.wikipedia.org/wiki?curid=299051", "title": "Hater", "text": "Hater (literalmente en ingl\u00e9s 'o que odia', 'o que aborrece') \u00e9 un termo pexorativo empregado para describir unha persoa ou un grupo de persoas que expresan o seu odio en p\u00fablico. Os \"haters\" son individuos que se adican a difamar, criticar negativamente ou desprezar outras persoas, obras, actitudes ou conceptos alleos.\nOs \"haters\" dist\u00ednguense dos \"troles\" no feito de que estes \u00faltimos buscan, coma fin \u00faltimo, chamar a atenci\u00f3n dos usuarios de Internet mediante comentarios provocativos e malfalados.\nDefinici\u00f3n e orixe.\nNo ano 2010 o Oxford Dictionary definiu o termo \"hater\" coma:"}
{"id": "299053", "revid": "895", "url": "https://gl.wikipedia.org/wiki?curid=299053", "title": "Terceira Auton\u00f3mica de Galicia 2014/15", "text": "A tempada 2014\u201315 da Terceira Auton\u00f3mica de Galicia iniciouse o 7 de setembro de 2014 e finalizou o 7 de xu\u00f1o de 2015."}
{"id": "299054", "revid": "40827", "url": "https://gl.wikipedia.org/wiki?curid=299054", "title": "Papuxa picafollas", "text": "A papuxa picafollas ou papuxa apardazada (Sylvia borin) \u00e9 unha ave paseriforme da familia dos s\u00edlvidos.\nMorfolox\u00eda e H\u00e1bitos.\nA Papuxa picafollas ten unha lonxitude duns 14\u00a0cm e pesa uns 20 gramos. O corpo enteiro \u00e9 de cor pardo oliva exceptuando a parte inferior m\u00e1is clara. Os machos e femias non presentan diferenzas morfol\u00f3xicas.\nHabita en bosques mixtos, xard\u00edns e parques. Alim\u00e9ntase de insectos, ara\u00f1as e bagas.\nReproduci\u00f3n.\nA \u00e9poca de cr\u00eda vai dende maio a xullo, consistindo a posta en 4 ou 5 ovos. O tempo de incubaci\u00f3n oscila entre os 13-14 d\u00edas, permanecendo os polos preto de 12 d\u00edas no ni\u00f1o.\nDistribuci\u00f3n.\nCom\u00fan en toda Europa, exceptuando o extremo Siberiano e o sur das pen\u00ednsulas Ib\u00e9rica, It\u00e1lica e Hel\u00e9nica."}
{"id": "299055", "revid": "27155", "url": "https://gl.wikipedia.org/wiki?curid=299055", "title": "Papuxa tomi\u00f1eira", "text": "A papuxa tomi\u00f1eira (\"Sylvia conspicillata\") \u00e9 unha ave da familia das Sylviidae\nMorfolox\u00eda e H\u00e1bitos.\nA papuxa tomi\u00f1eira ten unha lonxitude duns 13\u00a0cm. O corpo \u00e9 de cor pardo, exceptuando as \u00e1s que son avermelladas e maila cabeza. Esta \u00faltima presenta un dese\u00f1o gris coa gorxa e o contorno dos ollos brancos. Nas femias a parte agrisada \u00e9 de cor parda.\nHabita en terreos secos con escaseza de vexetaci\u00f3n, con preferencia polos tomi\u00f1eiros. Alim\u00e9ntase de insectos, ara\u00f1as e bagas.\nDistribuci\u00f3n.\nNo ver\u00e1n \u00e9 com\u00fan nas pen\u00ednsulas Ib\u00e9rica e It\u00e1lica. Com\u00fan durante todo o ano no Magreb Occidental e no pr\u00f3ximo Oriente."}
{"id": "299057", "revid": "6540399", "url": "https://gl.wikipedia.org/wiki?curid=299057", "title": "Papuxa cincenta", "text": "A Papuxa cincenta (Sylvia curruca) \u00e9 unha ave da familia das Sylviidae\nMorfolox\u00eda e h\u00e1bitos.\nA Papuxa cincenta ten unha lonxitude duns 13,5\u00a0cm e pesa uns 12 gramos. \u00c9 unha ave pequena, co lombo e a cabeza cor pardo avermellado, sendo nas \u00e1s a cor m\u00e1is intensa. O resto do corpo \u00e9 branco agrisado. Os machos e femias non presentan diferenzas morfol\u00f3xicas. Habita en claros de bosques con presenza de matogueiras, xard\u00edns e parques. Alim\u00e9ntase de insectos e bagas\nReproduci\u00f3n.\nA \u00e9poca de cr\u00eda vai dende maio a xullo, consistindo a posta en 4 ou 6 ovos. O tempo de incubaci\u00f3n \u00e9 de 12 d\u00edas, permanecendo os polos preto de 12 d\u00edas no ni\u00f1o. Ni\u00f1o constru\u00eddo en matogueiras de baixa altura.\nDistribuci\u00f3n.\nCom\u00fan en toda Europa Central e Oriental. Ocasional ou rara na Pen\u00ednsula Ib\u00e9rica, Italia e sur de Francia."}
{"id": "299058", "revid": "40827", "url": "https://gl.wikipedia.org/wiki?curid=299058", "title": "Papuxa cabecinegra", "text": "A papuxa cabecinegra (Sylvia melanocephala) \u00e9 unha ave da familia Sylviidae\nMorfolox\u00eda e h\u00e1bitos.\nA papuxa cabecinegra ten unha lonxitude duns 14\u00a0cm e pesa uns 20 gramos. O corpo enteiro \u00e9 de tons marr\u00f3ns, sendo m\u00e1is intensos nas \u00e1s e lombo. Salienta a cabeza completamente negra e a car\u00fancula ocular vermella.\nHabita en bosques mixtos e de con\u00edferas (especialmente pi\u00f1eiros), xard\u00edns e parques. Alim\u00e9ntase de insectos, ara\u00f1as e bagas de sabugueiro.\nReproduci\u00f3n.\nA \u00e9poca de cr\u00eda vai dende maio a xullo, consistindo a posta en 4 ou 6 ovos. O tempo de incubaci\u00f3n oscila entre os 12-13 d\u00edas, permanecendo os polos preto de 12 d\u00edas no ni\u00f1o."}
{"id": "299059", "revid": "40827", "url": "https://gl.wikipedia.org/wiki?curid=299059", "title": "Papuxa gabi\u00e1n", "text": "A papuxa gabi\u00e1n (\"Sylvia Nisoria\") \u00e9 unha ave da familia das \"Sylviidae\".\nMorfolox\u00eda e h\u00e1bitos.\nA papuxa gabi\u00e1n ten unha lonxitude duns 15\u00a0cm e pesa uns 30 gramos. O corpo enteiro \u00e9 de cor gris exceptuando a parte inferior m\u00e1is clara e barrada, similar \u00f3 dese\u00f1o dos gabi\u00e1ns. Ollos amarelos. Os machos e femias non presentan diferenzas morfol\u00f3xicas. Habita en zonas de matogueiras, aliment\u00e1ndose de insectos, bagas e ara\u00f1as.\nReproduci\u00f3n.\nA \u00e9poca de cr\u00eda vai dende maio a xullo, consistindo a posta en 5 ou 6 ovos. O tempo de incubaci\u00f3n sit\u00faase \u00f3 redor dos 14 d\u00edas, permanecendo os polos preto de 15 d\u00edas no ni\u00f1o.\nDistribuci\u00f3n.\nCom\u00fan en toda Europa Oriental, dende Polonia e Eslovenia ata as rexi\u00f3ns dos C\u00e1ucaso. Rara en Europa Occidental e na costa Mediterr\u00e1nea."}
{"id": "299060", "revid": "1505", "url": "https://gl.wikipedia.org/wiki?curid=299060", "title": "Papuxa sarda", "text": "A papuxa sarda (Sylvia sarda) \u00e9 unha ave da familia das Sylviidae.\nMorfolox\u00eda e H\u00e1bitos.\nA papuxa sarda ten unha lonxitude duns 13,5\u00a0cm. O corpo enteiro \u00e9 de cor agrisada, case azulado no caso dos machos. Normalmente coa cola erguida e cunha car\u00fancula ocular tipicamente vermella. Habita en zonas de ladeiras e monte baixo.\nDistribuci\u00f3n.\nLocalizada unicamente en C\u00f3rsega, Sarde\u00f1a e outras illas do Mediterr\u00e1neo Occidental. Inverna ocasionalmente na costa alxeriana e tunesina. Algunhas fontes consideran os exemplares localizados nas Illas Baleares coma unha subespecie propia (Sylvia sarda bale\u00e1rica), mentres que outras consid\u00e9rana unha variante local da mesma especie."}
{"id": "299061", "revid": "23204", "url": "https://gl.wikipedia.org/wiki?curid=299061", "title": "Papuxa do mato", "text": "A papuxa do mato (\"Curruca undata\") \u00e9 unha ave paseriforme da familia dos s\u00edlvidos.\nMorfolox\u00eda e h\u00e1bitos.\nA Papuxa do mato ten unha lonxitude duns 12,5\u00a0cm e pesa uns 8,5 gramos. O corpo enteiro \u00e9 de cor escuro, case negro. Normalmente coa cola erguida e cunha car\u00fancula ocular tipicamente vermella. Os machos e femias non presentan diferenzas morfol\u00f3xicas.\nHabita en zonas de matogueiras ou bosques con claros. Alim\u00e9ntase de insectos, ara\u00f1as e bagas.\nReproduci\u00f3n.\nA \u00e9poca de cr\u00eda vai dende abril a xullo, consistindo a posta en 3-6 ovos. O tempo de incubaci\u00f3n oscila entre os 12-13 d\u00edas, permanecendo os polos preto de 12 d\u00edas no ni\u00f1o.\nDistribuci\u00f3n.\nLocalizada unicamente na Pen\u00ednsula Ib\u00e9rica, suroeste de Francia, sur de Italia e extremo sur de Inglaterra. Tam\u00e9n est\u00e1 presente no extremo norte do Magreb Occidental."}
{"id": "299062", "revid": "26995", "url": "https://gl.wikipedia.org/wiki?curid=299062", "title": "Papuxa montesa", "text": ""}
{"id": "299063", "revid": "26995", "url": "https://gl.wikipedia.org/wiki?curid=299063", "title": "Sylvia undata", "text": ""}
{"id": "299064", "revid": "26995", "url": "https://gl.wikipedia.org/wiki?curid=299064", "title": "Sylvia melanocephala", "text": ""}
{"id": "299065", "revid": "26995", "url": "https://gl.wikipedia.org/wiki?curid=299065", "title": "Sylvia borin", "text": ""}
{"id": "299066", "revid": "26995", "url": "https://gl.wikipedia.org/wiki?curid=299066", "title": "Papuxa apardaza", "text": ""}
{"id": "299067", "revid": "26995", "url": "https://gl.wikipedia.org/wiki?curid=299067", "title": "Sylvia sarda", "text": ""}
{"id": "299068", "revid": "26995", "url": "https://gl.wikipedia.org/wiki?curid=299068", "title": "Sylvia nisoria", "text": ""}
{"id": "299069", "revid": "26995", "url": "https://gl.wikipedia.org/wiki?curid=299069", "title": "Sylvia curruca", "text": ""}
{"id": "299070", "revid": "26995", "url": "https://gl.wikipedia.org/wiki?curid=299070", "title": "Sylvia conspicillata", "text": ""}
{"id": "299079", "revid": "89787", "url": "https://gl.wikipedia.org/wiki?curid=299079", "title": "The Hum", "text": "The Hum (literalmente en galego, \"o zunido\", \"o zoar\") \u00e9 un fen\u00f3meno ou colecci\u00f3n de fen\u00f3menos que involucra unha serie de sons semellantes ao zoar persistente, de baixa frecuencia e non aud\u00edbel para a totalidade das persoas. Os zunidos foron extensamente reportados polos medios de comunicaci\u00f3n nacionais de Gran Breta\u00f1a e os Estados Unidos. \u00c9 habitual apelidar o fen\u00f3meno do zunido co nome da localidade onde foi escoitado; por exemplo, o \"zunido de Bristol\" ou o \"zunido de Taos\" (M\u00e9xico).\n\"The Hum\" en Galicia.\nSegundo o sitio web \"The World Hum Map and Database\", p\u00e1xina que rexistra todos os acontecementos de zunidos arredor do mundo, non se rexistraron casos co\u00f1ecidos de Hum en Galicia. Existe, por\u00e9n, un caso de zunidos en Navia (Asturias) en 2008. Tam\u00e9n na cidade lusa do Porto rexistr\u00e1ronse dous casos de hum, ambos en 2014.\nOutros casos de zunido na pen\u00ednsula d\u00e9ronse en cidades coma Madrid, Barcelona ou C\u00e1diz.\nO \"zunido de C\u00e1diz\".\nO 7 de xaneiro de 2014 rexistrouse un episodio de Hum na cidade de C\u00e1diz e as s\u00faas inmediaci\u00f3ns, inclu\u00edndo localidades coma San Fernando, Barbate ou Xerez da Fronteira. O fen\u00f3meno foi gravado por varios cidad\u00e1ns, e definido coma un \"son met\u00e1lico, similar ao dun motor, e que semella escoitarse ao lonxe\". O fen\u00f3meno foi amplamente documentado pola prensa, en especial a prensa local. Tam\u00e9n apareceu no programa de radio da Cadena Ser, Milenio 3, e no programa de televisi\u00f3n da cadea de Cuatro, Cuarto Milenio, ambos presentados por Iker Jim\u00e9nez.\nThe Hum nos medios.\nO zunido de Taos apareceu no show de televisi\u00f3n titulado \"Misterios Sin Resolver\". Tam\u00e9n se mencionou no \"Top Ten de Fen\u00f3menos Inexplicables\" de \"LiveScience\"', onde ocupou o d\u00e9cimo posto."}
{"id": "299084", "revid": "51040", "url": "https://gl.wikipedia.org/wiki?curid=299084", "title": "Terrahawks", "text": ""}
{"id": "299094", "revid": "98629", "url": "https://gl.wikipedia.org/wiki?curid=299094", "title": "Madagascar (filme de 2005)", "text": "Madagascar \u00e9 un filme estadounidense de animaci\u00f3n de DreamWorks Animation que se estreou no 2005. Conta a historia de catro animais do Zoo de Central Park que se perden na illa de Madagascar. Os actores Ben Stiller, Jada Pinkett Smith, Chris Rock e David Schwimmer prestan as s\u00faas voces \u00e1s personaxes. \nA s\u00faa secuela, ', foi estreada o 7 de novembro de 2008. O terceiro filme da serie, ', foi estreado o 8 de xu\u00f1o de 2012."}
{"id": "299095", "revid": "98629", "url": "https://gl.wikipedia.org/wiki?curid=299095", "title": "Keeping Mum", "text": "Keeping Mum \u00e9 un filme brit\u00e1nico dirixido por Niall Johnson que se estreou no 2005. Est\u00e1 protagonizado por Rowan Atkinson, Kristin Scott Thomas, Maggie Smith e Patrick Swayze."}
{"id": "299096", "revid": "1131", "url": "https://gl.wikipedia.org/wiki?curid=299096", "title": "O Gabi\u00e1n", "text": ""}
{"id": "299097", "revid": "19415", "url": "https://gl.wikipedia.org/wiki?curid=299097", "title": "Honegger", "text": ""}
{"id": "299098", "revid": "19415", "url": "https://gl.wikipedia.org/wiki?curid=299098", "title": "Elgar", "text": ""}
{"id": "299099", "revid": "19415", "url": "https://gl.wikipedia.org/wiki?curid=299099", "title": "Britten", "text": ""}
{"id": "299100", "revid": "19415", "url": "https://gl.wikipedia.org/wiki?curid=299100", "title": "Villa-Lobos", "text": ""}
{"id": "299101", "revid": "19415", "url": "https://gl.wikipedia.org/wiki?curid=299101", "title": "Hindemith", "text": ""}
{"id": "299102", "revid": "19415", "url": "https://gl.wikipedia.org/wiki?curid=299102", "title": "Saint-Sa\u00ebns", "text": ""}
{"id": "299103", "revid": "98629", "url": "https://gl.wikipedia.org/wiki?curid=299103", "title": "Pearl Harbor (hom\u00f3nimos)", "text": ""}
{"id": "299107", "revid": "18868", "url": "https://gl.wikipedia.org/wiki?curid=299107", "title": "Betul\u00e1cea", "text": ""}
{"id": "299120", "revid": "89787", "url": "https://gl.wikipedia.org/wiki?curid=299120", "title": "Lami\u00e1ceas", "text": "As lami\u00e1ceas (\"familia Lamiaceae\") tam\u00e9n chamadas de labiadas en xeral, toma o nome do x\u00e9nero \"Lamium\" igual que aborde \u00e1 que pertence: \"Lamiales\". Cont\u00e9n uns 210 x\u00e9neros e unhas 3.500 especies. O seu nome foi substitu\u00eddo pot \"Lamiaceae\" debido ao x\u00e9nero tipo da familia: \"Lamium\". Entre os seus representantes salientan plantas arom\u00e1ticas coma a menta, a sarxa, a seixebra, o cantroxo, o ourego, o tomi\u00f1o, a alf\u00e1bega ou o romeu.\nCaracter\u00edsticas.\nAdoitan ser plantas arom\u00e1ticas e ricas en aceites esenciais. A maior\u00eda son arbustos e raramente \u00e1rbores ou lianas. O nome antigo desta familia (Labiadas) era debido \u00e1 forma da flor (xeralmente violada), 5 p\u00e9talos fusionados que forman un labio superior, xeralmente bilobulado e m\u00e1is curto, e un labio inferior, trilobulado, os 5 s\u00e9palos tam\u00e9n est\u00e1n unidos. As flores son bisexuadas e xorden en grupos terminais de 5 o 6 flori\u00f1as cada un. Tipicamente os talos son cuadrangulares con follas aovadas, opostas e decusadas.\nSubfamilias.\nA familia das Lami\u00e1ceas est\u00e1 formada por 10 subfamilias:"}
{"id": "299121", "revid": "18868", "url": "https://gl.wikipedia.org/wiki?curid=299121", "title": "Lamiaceae", "text": ""}
{"id": "299122", "revid": "18868", "url": "https://gl.wikipedia.org/wiki?curid=299122", "title": "Labiadas", "text": ""}
{"id": "299133", "revid": "25871", "url": "https://gl.wikipedia.org/wiki?curid=299133", "title": "Arquidiocese cat\u00f3lica latina de Burgos", "text": "A arquidiocese de Burgos (en ) \u00e9 unha s\u00e9 metropolitana da Igrexa Cat\u00f3lica Latina. En 2012 ti\u00f1a 339.185 bautizados sobre unha poboaci\u00f3n total de 375.563 habitantes. O seu arcebispo actual \u00e9 Fidel Herr\u00e1ez.\nTerritorio.\nA arquidiocese abrangue a provincia de Burgos. Limita coas dioceses de Palencia (suroeste), Santander (norte), Vitoria (nordeste), Calahorra e La Calzada-Logro\u00f1o (leste), Osma-Soria (sueste), Segovia e Valladolid (sur).\nA s\u00e9 arcebispal \u00e9 a cidade de Burgos, onde est\u00e1 a catedral de Santa Mar\u00eda. O territorio, de 13.849\u00a0km\u00b2, est\u00e1 dividido en 1.003 parroquias, agrupadas en 15 arciprestados, e \u00e1 s\u00faa vez en 3 vigair\u00edas.\nHistoria.\nA diocese de Burgos foi erixida en 1075, e pouco despois ampliou os seus territorios coa supresi\u00f3n das dioceses de Valpuesta (en 1087) e de N\u00e1jera (en 1100).\n22 de outubro de 1574 foi elevada ao rango de arquidiocese metropolitana.\nO 12 de decembro de 1754 cedeu parte do seu territorio para erixir a diocese de Santander. O 8 de setembro de 1861 cedeu novamente territorio para erixir a diocese de Vitoria.\nEn 1953 levou a cabo un axuste territorial coa diocese de Segovia."}
{"id": "299134", "revid": "785", "url": "https://gl.wikipedia.org/wiki?curid=299134", "title": "Antonio de Velasco y Ayala", "text": "Antonio de Velasco y Ayala finado en Martos en 1709, foi un nobre e home de estado espa\u00f1ol, conde de Fuensalida, de Colmenar, Grande de Espa\u00f1a, sucesivamente vicerrei de Navarra, gobernador de Galicia, vicerrei de Sarde\u00f1a e gobernador do Milanesado."}
{"id": "299138", "revid": "23204", "url": "https://gl.wikipedia.org/wiki?curid=299138", "title": "Condestable de Castela", "text": "Condestable de Castela foi un t\u00edtulo de condestable creado polo rei Xo\u00e1n I de Castela para substitu\u00edr o de Alf\u00e9rez maior do Reino. Nel reca\u00eda o mando supremo do ex\u00e9rcito e ti\u00f1a o dereito de levar pend\u00f3n, mazas e rei de armas. O condestable era o m\u00e1ximo representante do Rei en ausencia do mesmo.\nO 6 de xullo de 1382 Xo\u00e1n I concedeu o t\u00edtulo a Afonso de Arag\u00f3n e Foix, tendo car\u00e1cter vitalicio pero non hereditario. Este tipo de transmisi\u00f3n levar\u00edase a cabo ata 1473, cando Henrique IV nomea condestable a Pedro Fern\u00e1ndez de Velasco, a partir do cal o t\u00edtulo far\u00edase hereditario. Jos\u00e9 Fern\u00e1ndez de Velasco y Tovar foi o \u00faltimo condestable de Castela, con motivo da Guerra de Sucesi\u00f3n Espa\u00f1ola.\nO condestable Pedro Fern\u00e1ndez de Velasco mandou a construci\u00f3n da Casa do Cord\u00f3n de Burgos e a chamada \"Capela do Condestable\" na Catedral de Burgos, onde est\u00e1 sepulto.\nCondestables.\nComo dignidade hereditaria"}
{"id": "299139", "revid": "5863", "url": "https://gl.wikipedia.org/wiki?curid=299139", "title": "Real Audiencia del Reyno de Galicia", "text": ""}
{"id": "299140", "revid": "5863", "url": "https://gl.wikipedia.org/wiki?curid=299140", "title": "Real Audiencia do Reino de Galicia", "text": ""}
{"id": "299143", "revid": "23204", "url": "https://gl.wikipedia.org/wiki?curid=299143", "title": "VIII Rexi\u00f3n Militar", "text": "A Capitan\u00eda Xeneral de Galicia co\u00f1ecida tam\u00e9n como VIII Rexi\u00f3n Militar ten a s\u00faa orixe no reinado dos Reis Cat\u00f3licos, cando foi creada para substitu\u00edr o cargo de Adiantado Maior do Reino da Baixa Idade Media e os condes da Alta Idade Media.\nOrixes.\nO primeiro en ostentar o cargo de Gobernador e Capit\u00e1n Xeneral de Galicia foi Fernando de Acu\u00f1a y de Herrera, nomeado polos Reis Cat\u00f3licos en 1480 co obxectivo de pacificar un reino conflitivo e permanentemente en p\u00e9 de guerra. Por Real C\u00e9dula do 3 de agosto de 1480, os Reis nomean a Fernando de Acu\u00f1a e a Garci L\u00f3pez de Chinchilla \u00abnuestros jueces en todo el dicho reyno de Galicia, en quanto nuestra merced e voluntad fuere\u00bb, con atribuci\u00f3ns amplas esencialmente xudiciais, pero tam\u00e9n de goberno por canto ti\u00f1a a autoridade propia dun per\u00edodo de excepci\u00f3n. O cabido de Santiago, nun acordo do 12 de marzo de 1481, cualifica a Fernando de Acu\u00f1a de \"visorey\".\nO primeiro Gobernador do Reino de Galicia que levou explicitamente o t\u00edtulo de Capit\u00e1n Xeneral foi Pedro L\u00f3pez de Ayala\u00a0en 1521, a\u00ednda que non lle reportou m\u00e1is poderes dos que xa ti\u00f1a.\nFunci\u00f3ns.\nO Capit\u00e1n Xeneral e Gobernador de Galicia ti\u00f1a a funci\u00f3n de co\u00f1ecer e sentenciar as causas civ\u00eds ou criminais. Tam\u00e9n ti\u00f1a o poder para desterrar calquera persoa que crese necesario, nomear xu\u00edces e corrixidores, o levantamento en armas dunha ou m\u00e1is comarcas e a esixencia do concurso de toda a xente de guerra. Tam\u00e9n ti\u00f1a o cargo de Presidente da Real Audiencia de Galicia, o que provocou disputas entre A Coru\u00f1a\u00a0e Santiago de Compostela por quedar coa residencia do Gobernador. Finalmente, o rei Filipe II decidiu, mediante Real c\u00e9dula de 14 de agosto de 1564 que a Capitan\u00eda Xeneral fose trasladada \u00e1 cidade da Coru\u00f1a.\nOs Capit\u00e1ns Xenerais tiveron pois ocasi\u00f3n de, actuando en nome do Real Servizo que era o seu cometido principal, combater en numerosas ocasi\u00f3ns xunto ao\npobo galego na defensa de cidades, pobos e do territorio de Galicia e promover investimentos de todo tipo en obras militares e civ\u00eds, tanto para modernizar\ndefensas de portos e fronteiras de Galicia e dotar a este territorio dunha m\u00e1is adecuada infraestrutura castrense, como para mellorar comunicaci\u00f3ns e contribu\u00edr a racionalizar urbanismos nalgunhas cidades.\nVIII Rexi\u00f3n Militar.\nA divisi\u00f3n de Espa\u00f1a en Capitan\u00edas Xenerais data de 1705, cando se axustaron aos antigos reinos que constitu\u00edan a Monarqu\u00eda Hisp\u00e1nica. Trat\u00e1banse de trece rexi\u00f3ns: Andaluc\u00eda, Arag\u00f3n, Burgos, Canarias, Castela a Vella, Catalu\u00f1a, Estremadura, Galicia, Costa de Granada, Guip\u00fascoa, Mallorca, Navarra e Valencia.\nEn 1898 volveuse a dividir o territorio peninsular en sete novas Rexi\u00f3ns Militares, \u00e1 vez que se constitu\u00edron as Comandancias Xenerais de Baleares, Canarias, Ceuta e Melilla.\nTrala proclamaci\u00f3n da Segunda Rep\u00fablica, un decreto gobernamental disolveu as rexi\u00f3ns militares que foron substitu\u00eddas polas Divisi\u00f3ns Org\u00e1nicas. En xullo de 1936, desempe\u00f1aba a xefatura da VIII Divisi\u00f3n Org\u00e1nica o xeneral Enrique Salcedo Molinuevo. En xullo de 1939, tras finalizar a Guerra Civil Espa\u00f1ola quedan restablecidas as rexi\u00f3ns militares. \u00c1 VIII Rexi\u00f3n as\u00edgnase o VIII Corpo de Ex\u00e9rcito con d\u00faas divisi\u00f3ns: a 81.\u00aa (A Coru\u00f1a) e a 82.\u00aa (Lugo).\nTerritorio.\nComprend\u00eda as catro provincias galegas: A Coru\u00f1a, Lugo, Orense e Pontevedra.\nA Rexi\u00f3n Militar responde xa a un modelo de defensa territorial hist\u00f3rico posto que desde 2002 as Forzas Armadas espa\u00f1olas organ\u00edzanse en unidades t\u00e1cticas en funci\u00f3n dos cometidos e misi\u00f3ns asignados."}
{"id": "299146", "revid": "89787", "url": "https://gl.wikipedia.org/wiki?curid=299146", "title": "Pobo burusho", "text": "O pobo burusho \u00e9 un grupo etnoling\u00fc\u00edstico que vive nos vales Hunza e Yasin na rexi\u00f3n de Gilgit\u2013Baltist\u00e1n no norte de Paquist\u00e1n. Son maioritariamente musulm\u00e1ns. A s\u00faa lingua, o burushaski, non est\u00e1 relacionada con ningunha outra."}
{"id": "299147", "revid": "23204", "url": "https://gl.wikipedia.org/wiki?curid=299147", "title": "Lingua burushaski", "text": "A lingua burushaski (\"bur\u016b\u0301\u0161ask\u012b\" / \u0628\u0631\u0648\u0634\u0633\u06a9\u06cc) \u00e9 unha lingua illada falada no norte de Gilgit\u2013Baltist\u00e1n, Paquist\u00e1n. No 2000, o burushaski era falado por 87.000 persoas do pobo burusho. Outros nomes da lingua son \"Biltum\", \"Khajuna\", \"Kunjut\", \"Brushaski\", \"Burucaki\", \"Burucaski\", \"Burushaki\", \"Burushki\", \"Brugaski\", \"Brushas\", \"Werchikwar\" e \"Mi\u015ba:ski\"."}
{"id": "299152", "revid": "112914", "url": "https://gl.wikipedia.org/wiki?curid=299152", "title": "Capit\u00e1ns xenerais de Galicia", "text": "A Capitan\u00eda Xeneral de Galicia foi creada en 1480 polos Reis Cat\u00f3licos para o sometemento do reino de Galicia. Desde ent\u00f3n e at\u00e9 o ano 1835 o cargo de gobernador ou capit\u00e1n xeneral de Galicia concentrou na s\u00faa persoa tam\u00e9n a presidencia da Real Audiencia de Galicia, de xeito que se pod\u00edan considerar aut\u00e9nticos vicerreis de Galicia, como de feito alg\u00fans as\u00ed se titularon. Ocuparon o cargo de capit\u00e1n xeneral:"}
{"id": "299153", "revid": "25871", "url": "https://gl.wikipedia.org/wiki?curid=299153", "title": "Champa\u00f1a", "text": "O champa\u00f1a (do franc\u00e9s \"champagne\") \u00e9 un tipo de vi\u00f1o escumoso con denominaci\u00f3n de orixe controlada, elaborado conforme ao m\u00e9todo champenoise na rexi\u00f3n francesa de Champa\u00f1a-Ardenas. Tr\u00e1tase xeralmente dun vi\u00f1o branco, a\u00ednda que tam\u00e9n existe o champa\u00f1a rosado, que se fai a partir de varios tipos de uva, a meirande parte tintas.\nPeculiaridades.\nO consumo do champa\u00f1a as\u00f3ciase \u00e1s celebraci\u00f3ns, sendo moi habitual abrir unha botella durante a entrega de trofeos en competici\u00f3ns deportivas. A primeira competici\u00f3n automobil\u00edstica na que se usou o champa\u00f1a foi en 1907 na carreira Pequ\u00edn-Par\u00eds. M\u00e1is tarde Mo\u00ebt &amp; Chandon ofreceu o seu champa\u00f1a ao ga\u00f1ador do Gran Premio de Francia de 1950, disputado en Champa\u00f1a-Ardenas. Dan Gurney iniciou a tradici\u00f3n de ba\u00f1ar o p\u00fablico e os demais pilotos ao festexar a s\u00faa vitoria nas 24 Horas de Le Mans de 1967, a\u00ednda que Graham Hill xa fixera o mesmo con vi\u00f1o escumoso no Gran Premio de Australia de 1966. Tam\u00e9n \u00e9 tradicional escachar unha botella de champa\u00f1a contra o casco dun barco na s\u00faa botadura para demostrar a s\u00faa solidez. Na celebraci\u00f3n do Aninovo \u00e9 moi habitual tomar champa\u00f1a."}
{"id": "299154", "revid": "6203188", "url": "https://gl.wikipedia.org/wiki?curid=299154", "title": "Lista de episodios de Falc\u00f3ns do espacio", "text": "Esta \u00e9 unha gu\u00eda de episodios da serie de televisi\u00f3n \"Falc\u00f3ns do espacio\", creada por Anderson Burr Pictures Ltd., transmitida por primeira vez na ITV en 1983. Son un total de 39 episodios, propo\u00f1endose nesta lista unha orde de transmisi\u00f3n (non hai por que cinguirse estritamente a esta lista), foron filmadas en dous bloques de produci\u00f3n nos Bray Studios de Berkshire dende xaneiro de 1983 ata agosto de 1984, cun orzamento combinado de 6,4 mill\u00f3ns \u00a3 da \u00e9poca. Os 26 episodios do primeiro bloque de produci\u00f3n emit\u00edronse como d\u00faas tempadas, de outubro a decembro de 1983 e de setembro a decembro de 1984; a terceira tempada, que comprende os 13 episodios finais, foi emitida de maio a xullo de 1986.\nPrimeira tempada.\nEsta serie de ciencia ficci\u00f3n aparece por primeira vez na televisi\u00f3n rexional \"Central Television \" os s\u00e1bados pola ma\u00f1\u00e1, logo noutras televisi\u00f3ns rexionais da ITV, como a \"London Weekend\", nas tardes do domingo. Os dous \u00faltimos episodios, \"A Christmas Miracle\" e \"To Catch a Tiger\", foron transmitidos en toda a rede nacional nas ma\u00f1\u00e1s do s\u00e1bado.\nSegunda tempada.\nOs episodios de \"Falc\u00f3ns do espacio\" foron transmitidos na s\u00faa maior\u00eda en toda a rede nacional, emitidos en \"Anglia\", \"Border\", \"Central\", \"Granada\", \"London Weekend\" e \"Tyne Tees\". Tam\u00e9n se emitiron na cadea rexional \"Yorkshire Television\", \u00e1 vez que nas outras cadeas, pero nas tardes do domingo (sendo a programaci\u00f3n \u00e1s veces diferente nalgunhas cadeas rexionais como a \"Grampian Television\").\nTerceira tempada.\nOs 13 episodios do segundo bloque de produci\u00f3n foron transmitidos en toda a rede de canles da ITV. Tam\u00e9n nas canles rexi\u00f3nais simultaneamente, as ma\u00f1\u00e1s do s\u00e1bado. Antes de facer a s\u00faa primeira aparici\u00f3n na televisi\u00f3n brit\u00e1nica, a terceira tempada foi emitida no Xap\u00f3n, con oito episodios, \u00f3 igual que nos Estados Unidos."}
{"id": "299155", "revid": "23204", "url": "https://gl.wikipedia.org/wiki?curid=299155", "title": "Michael K. Williams", "text": "Michael Kenneth Williams, nado en Nova York, o 22 de novembro de 1966 e finado na mesma cidade o 6 de setembro de 2021, foi un actor estadounidense co\u00f1ecido por interpretar o papel de Omar Little na serie da HBO \"The Wire\", e a Albert \"Chalky\" White en \"Boardwalk Empire.\"\nV\u00e9xase tam\u00e9n.\nLigaz\u00f3ns externas.\n[[Categor\u00eda:Actores de cine dos Estados Unidos de Am\u00e9rica]]\n[[Categor\u00eda:Actores de televisi\u00f3n dos Estados Unidos de Am\u00e9rica]]\n[[Categor\u00eda:Nados en 1966]]\n[[Categor\u00eda:Nados en Nova York]]\n[[Categor\u00eda:Estadounidenses de ascendencia bahamesa]]\n[[Categor\u00eda:Estadounidenses de ascendencia serraleonesa]]\n[[Categor\u00eda:Estadounidenses de ascendencia mende]]\n[[Categor\u00eda:Estadounidenses de ascendencia africana]]\n[[Categor\u00eda:Finados en 2021]]"}
{"id": "299157", "revid": "23204", "url": "https://gl.wikipedia.org/wiki?curid=299157", "title": "Michael Kenneth Williams", "text": ""}
{"id": "299158", "revid": "23204", "url": "https://gl.wikipedia.org/wiki?curid=299158", "title": "The Road", "text": ""}
{"id": "299160", "revid": "56817", "url": "https://gl.wikipedia.org/wiki?curid=299160", "title": "Agust\u00edn de Sp\u00ednola Basadone", "text": "Agust\u00edn de Sp\u00ednola Basadone, tam\u00e9n co\u00f1ecido como Agostino Sp\u00ednola, nado en X\u00e9nova en 1597 e finado en Sevilla o 12 de febreiro de 1649, foi un eclesi\u00e1stico italiano e home de estado ao servizo de Filipe IV.\nTraxectoria.\nSegundo fillo de Ambrosio Sp\u00ednola, foi educado en Espa\u00f1a, onde na s\u00faa infancia serviu como meni\u00f1o da ra\u00ed\u00f1a Margarida de Austria. Estudou na Universidade de Salamanca e na de Alcal\u00e1.\nCreado cardeal de San Cosme e San Dami\u00e1n en 1621, bispo de Tortosa dous anos despois, camarlengo do Colexio Cardinalicio en 1632, arcebispo de Granada, de Santiago de Compostela, conselleiro de estado desde 1638, gobernador de Galicia durante un breve per\u00edodo en 1643 e arcebispo de Sevilla."}
{"id": "299161", "revid": "7802", "url": "https://gl.wikipedia.org/wiki?curid=299161", "title": "Agust\u00edn Sp\u00ednola", "text": ""}
{"id": "299162", "revid": "23204", "url": "https://gl.wikipedia.org/wiki?curid=299162", "title": "Pedro Manuel Col\u00f3n de Portugal", "text": "Pedro Manuel Col\u00f3n de Portugal, nado en Madrid o 25 de decembro de 1651 e finado na mesma cidade o 9 de setembro\u00a0de 1710, foi un nobre e home de estado espa\u00f1ol que desempe\u00f1ou diversos postos de responsabilidade durante os reinados de Carlos II e Filipe V.\nTraxectoria.\nFoi fillo primox\u00e9nito de Pedro Nu\u00f1o Col\u00f3n de Portugal y Castro, que morreu sendo vicerrei de Nova Espa\u00f1a, e de Isabel de la Cueva, filla do duque de Alburquerque Francisco III Fern\u00e1ndez da Cueva, que foi vicerrei de Catalu\u00f1a e de Sicilia. \u00c1 morte do seu pai, ocorrida en 1673, herdou os t\u00edtulos de Grande de Espa\u00f1a, Almirante de Indias, duque de Veragua e da Veiga, marqu\u00e9s de Villamizar e de Xamaica, a\u00ednda que non gozou o se\u00f1or\u00edo deste \u00faltimo por ser tomada a illa polos ingleses en 1656. En 1675 recibiu a orde do V\u00e9laro de Ouro.\nServiu como mestre de campo nos terzos de Flandres e posteriormente como xeneral da cabaler\u00eda do Milanesado. Entre 1677-79 foi Capit\u00e1n Xeneral de Galicia, entre 1679-80 vicerrei de Valencia; de al\u00ed pasou a capit\u00e1n xeneral das galeras de Espa\u00f1a, e de 1696 a 1701 desempe\u00f1ou o vicerreinado de Sicilia.\nEn 1699 foi nomeado membro do Consello de Estado de Carlos II, e xa de regreso en Espa\u00f1a presidente do Consello de \u00d3rdenes en 1703, cuxo cargo obrigoulle a renunciar ao V\u00e9laro de Ouro para recibir o h\u00e1bito da Orde de Santiago. M\u00e1is tarde foi presidente do Consello de Italia."}
{"id": "299163", "revid": "88215", "url": "https://gl.wikipedia.org/wiki?curid=299163", "title": "Roberto Noble", "text": "Roberto Jorge Noble, nado o 9 de setembro de 1902 en La Plata e finado o 12 de xaneiro de 1969 en Buenos Aires, foi un xornalista, pol\u00edtico e empresario arxentino. \u00c9 principalmente co\u00f1ecido por ser o fundador do xornal matutino Diario Clar\u00edn, que \u00e9 o de maior tirada da Arxentina."}
{"id": "299164", "revid": "785", "url": "https://gl.wikipedia.org/wiki?curid=299164", "title": "Guill\u00e9n Ram\u00f3n de Moncada y Castro", "text": "Guill\u00e9n Ram\u00f3n de Moncada y Castro, nado en Barcelona en 1619 e finado en Madrid o 17 de marzo de 1670, foi un nobre, militar e home de estado espa\u00f1ol, IV marqu\u00e9s de Aitona, xentilhome de c\u00e1mara e conselleiro de estado de Filipe IV, comendador de La Fresneda e definidor da orde de Calatrava, gobernador de Galicia e de Catalu\u00f1a, mordomo maior da ra\u00ed\u00f1a Mariana de Austria e membro da xunta de goberno do reino durante a minor\u00eda de idade de Carlos II.\nTraxectoria.\nFoi o terceiro fillo (primeiro var\u00f3n) de Francisco de Moncada e de Margarita de Castro e Alag\u00f3n, de quen herdou os t\u00edtulos de marqu\u00e9s de Aitona e de Puebla de Castro, conde de Osona, de Marmilla, vizconde de Cabrera, de Bas e de Villamury e Grande de Espa\u00f1a.\nDeixou escrito un op\u00fasculo titulado \u00ab\"Discurso militar: prop\u00f3\u00f1ense alg\u00fans inconvenientes da milicia destes tempos, e o seu reparo\"\u00bb."}
{"id": "299165", "revid": "839", "url": "https://gl.wikipedia.org/wiki?curid=299165", "title": "Tadeusz Kondrusiewicz", "text": "Tadeusz Kondrusiewicz (en ), nado en Ade\u013ask (distrito de Hrodna, rexi\u00f3n de Hrodna, RSS de Belar\u00fas) o 3 de xaneiro de 1946, \u00e9 un eclesi\u00e1stico cat\u00f3lico latino belaruso de etnia polaca, dende 2007 arcebispo de Minsk-Mahilio\u016d.\nTraxectoria.\nPrimeiros anos.\nNaceu en Ade\u013ask, no distrito de Hrodna da Rep\u00fablica Socialista Sovi\u00e9tica de Belar\u00fas, o 3 de xaneiro de 1946. A s\u00faa familia era de etnia polaca; foi fillo de Ignacy Kondrusiewicz (1906-1985) e de Anna, de apelido de solteira Szusta (1911-1999).\nEn 1962 ingresou no departamento de F\u00edsica e Matem\u00e1ticas do Intituto Pedag\u00f3xico de Hrodna, a\u00ednda que un ano despois foi expulsado logo de ser acusado de pr\u00e1ctica relixiosa. En 1964 entrou no Instituto Polit\u00e9cnico de Leningrado, gradu\u00e1ndose como enxe\u00f1eiro mec\u00e1nico en 1970. Posteriormente traballou como enxe\u00f1eiro en Vilnius.\nPresbiterado.\nEn 1976 ingresou no seminario de Kaunas, e o 31 de maio de 1981 foi ordenado sacerdote por Liudas Povilonis.\nEntre 1981 e 1986 foi vigairo na Igrexa de Santa Teresa de Vilnius, entre 1986 e 1987 foi p\u00e1rroco da Igrexa de Nosa Se\u00f1ora das Dores de Druskininkai, entre 1987 e 1988 na Igrexa do Esp\u00edrito Santo de Vilnius. En 1985 licenciouse en Teolox\u00eda, e posteriormente doutorouse coa tese \"Pog\u0142\u0119bienie nauki o Ko\u015bciele w pracach i dokumentach II Soboru Watyka\u0144skiego\".\nAdministrador apost\u00f3lico de Minsk.\nO 10 de maio de 1989 o papa Xo\u00e1n Paulo II nomeouno administrador apost\u00f3lico de Minsk e bispo titular de \"Hippo Diarrhytus\". Recibiu a ordenaci\u00f3n episcopal o 20 de outubro de 1989 na Bas\u00edlica de San Pedro, de mans do papa Xo\u00e1n Paulo II.\nDurante este primeiro per\u00edodo en Belar\u00fas, Kondrusiewicz fundou o seminario de Hrodna, traballou pola recuperaci\u00f3n e reapertura de arredor de 100 igrexas que foran pechadas durante o per\u00edodo sovi\u00e9tico, e participou na publicaci\u00f3n e edici\u00f3n do Misal Romano e do Catecismo en lingua belarusa.\nArcebispo de Moscova.\nO 13 de abril de 1991 foi nomeado administrador apost\u00f3lico da Rusia europea, e cando o 11 de febreiro de 2002 a administraci\u00f3n apost\u00f3lica foi elevada a arquidiocese de Moscova, pasou a ser o seu arcebispo.\nArcebispo de Minsk-Mahilio\u016d.\nO 21 de setembro de 2007 foi nomeado arcebispo de Minsk-Mahilio\u016d. Entre 2011 e 2012 foi tam\u00e9n administrador apost\u00f3lico de Pinsk."}
{"id": "299168", "revid": "23204", "url": "https://gl.wikipedia.org/wiki?curid=299168", "title": "London Grammar", "text": "London Grammar \u00e9 un grupo musical de ingl\u00e9s de pop e m\u00fasica electr\u00f3nica formado por Hannah Reid, Dan Rothman e Dominic 'Dot' Major. O seu primeiro EP \"Metal &amp; Dust\" foi estreado en febreiro de 2013 con Metal &amp; Dust Recordings Ltd, e o seu primeiro \u00e1lbum, \"If You Wait\" foi estreado o 9 de setembro de 2013."}
{"id": "299172", "revid": "27155", "url": "https://gl.wikipedia.org/wiki?curid=299172", "title": "Elemento figurado", "text": ""}
{"id": "299174", "revid": "89787", "url": "https://gl.wikipedia.org/wiki?curid=299174", "title": "Vanabina", "text": "As vanabinas (tam\u00e9n chamadas prote\u00ednas asociadas ao vanadio ou vanadio crom\u00e1xeno) son un grupo espec\u00edfico de metaloprote\u00ednas que se unen ao vanadio. As vanabinas at\u00f3panse case exclusivamente nas c\u00e9lulas sangu\u00edneas chamadas vanadocitos dalgunhas ascidias e outros tunicados. As vanabinas extra\u00eddas dos vanadocitos de tunicados denom\u00ednanse con frecuencia hemovanadinas. Estes organismos poden concentrar o vanadio a un nivel 100 veces maior ca o da auga de mar que os rodea. As prote\u00ednas vanabinas parecen estar implicadas na captaci\u00f3n e acumulaci\u00f3n deste i\u00f3n met\u00e1lico. Actualmente non se comprende de forma conclu\u00ednte por que estes organismos necesitan captar vanadio.\nO qu\u00edmico alem\u00e1n Martin Henze descubriu o vanadio nas ascidi\u00e1ceos en 1911.\nTeor\u00edas.\nAs vanabinas como transportadores de ox\u00edxeno.\nDebido \u00e1 alta concentraci\u00f3n de vanadio no sangue, asumiuse inicialmente que as vanabinas se utilizan para o transporte de ox\u00edeno igual que fan as hemoglobinas baseadas no ferro ou as hemocianinas baseadas no cobre. Por\u00e9n, non hai probas cient\u00edficas s\u00f3lidas que avalen esta hip\u00f3tese.\nAs maiores concentraci\u00f3ns de vanadio encontr\u00e1ronse ata agora nas c\u00e9lulas de \"Ascidia gemmata\" (350 mM), da suborde dos Phlebobranchia. Esta concentraci\u00f3n \u00e9 10.000.000 veces maior que na auga de mar.\nAs vanabinas acumulan vanadio nas c\u00e9lulas do sangue e producen especies V(III) e i\u00f3ns vandanil (V(IV)) a partir de i\u00f3ns ortovanadato (V(V)), co uso do coencima NADPH como axente redutor. As vanabinas tam\u00e9n transportan as especies reducidas do vanadio en vac\u00faolos dos vanadocitos. Os vac\u00faolos te\u00f1en un pH interno moi \u00e1cido, de 1,9, que se mant\u00e9n polo bombeo de i\u00f3ns hidr\u00f3xeno ao interior dos vac\u00faolos utilizando intensamente unha H+-ATPase. O uso de NADPH e ATP para captar e conservar o vanadio \u00e9 enerxeticamente moi intenso, o que \u00e9 pouco usual en prote\u00ednas que transportan ox\u00edxeno.\nOutras prote\u00ednas transportadoras de ox\u00edxeno te\u00f1en unha constante de disociaci\u00f3n moi baixa co seu grupo prost\u00e9tico met\u00e1lico e \u00fanense firmemente a eses grupos. As vanabinas te\u00f1en unha constante de disociaci\u00f3n moderada e non se unen firmemente ao vanadio. A\u00ednda m\u00e1is significativo \u00e9 que, debido a esta constatne de disociaci\u00f3n moderada, o vanadio at\u00f3pase comunmente flotando libre e separado de calquera prote\u00edna nos vac\u00faolos. Isto \u00e9 completamente diferente ao que se observa noutras prote\u00ednas transportadoras de ox\u00edxeno.\nUnha hip\u00f3tese correlaciona as c\u00e9lulas sangu\u00edneas das ascidias coa anaerobiose por medio do vanadio(III) e os tunicromos.\nVanabinas non transportadoras de ox\u00edxeno.\nAs probas m\u00e1is convincentes en contra do uso do vanadio para transportar ox\u00edxeno \u00e9 que moitas ascidias e outros tunicados tam\u00e9n te\u00f1en hemocianina no seu sangue, que poder\u00eda ser a responsable de todo o transporte de ox\u00edxeno. Por tanto, o uso de vanabinas e de vanadio para o transporte de ox\u00edxeno nas acidias e outros tunicados \u00e9 dubidoso. Outra raz\u00f3n hipot\u00e9tica para que estes organismos capten vanadio (en vez de para o transporte de ox\u00edxeno) \u00e9 a de converterse en t\u00f3xicos para os seus predadores, parasitos e microorganismos."}
{"id": "299175", "revid": "7802", "url": "https://gl.wikipedia.org/wiki?curid=299175", "title": "Vincenzo Gonzaga Doria", "text": ""}
{"id": "299178", "revid": "98629", "url": "https://gl.wikipedia.org/wiki?curid=299178", "title": "Momias viventes", "text": "Momias viventes (en ) \u00e9 unha serie de animaci\u00f3n estadounidense creada por DIC Entertainment. Ten unha soa temporada que foi emitida orixinalmente en 1997. A serie formou parte dunha tendencia xeral de \"momiaman\u00eda\" na cultura popular dos anos 90.\nSinopse.\nNo antigo Exipto, un malvado feiticeiro chamado Scarab, mata \u00f3 fillo do fara\u00f3n, o pr\u00edncipe Rapses, para poder conseguir a inmortalidade. Enterrado vivo polo seu crime, Scarab revive no mundo moderno e comeza a busca da reencarnaci\u00f3n de Rapses, un rapaz de San Francisco de nome Presley Carnovan. Os gardacostas momias de Rapses' (Presley's), Ja-Kal, Rath, Armon e Nefer-Tina, xunto co gato de Rapses, Kahti, espertan da morte para protexelo de Scarab. Eles empregan o poder de Ra para transformarse en poderosos gardi\u00e1ns.\nCada unha das momias te\u00f1en o poder dun deus expicio. Ja-Kal ten o esp\u00edrito dun falc\u00f3n, Rath o dunha cobra, Armon o dun boi e Nefer-Tina o dun gato. Cada un deles \u00e9 quen de invocar armaduras e poderes m\u00e1xicos para loitar. Por\u00e9n, unha vez que a s\u00faa forza se esgota, deben repousar no seu sarc\u00f3fago para recuperarse."}
{"id": "299179", "revid": "23204", "url": "https://gl.wikipedia.org/wiki?curid=299179", "title": "Mummies Alive!", "text": ""}
{"id": "299184", "revid": "102241", "url": "https://gl.wikipedia.org/wiki?curid=299184", "title": "Lingua xudeoportuguesa", "text": "O xudeoportugu\u00e9s \u00e9 unha lingua morta, que era falada polos xudeus sefard\u00eds de Portugal. Esa forma ling\u00fc\u00edstica era vernacular dos xudeus de Portugal antes do s\u00e9culo XVI e sobreviviu en moitas comunidades da di\u00e1spora dos \"Judeus da Na\u00e7\u00e3o Portuguesa\". Os seus textos eran escritos no alfabeto hebreo ou latino. Poder\u00edan terse escrito tam\u00e9n en alxam\u00eda.\nEn relaci\u00f3n \u00e1 lingua materna, o xudeoportugu\u00e9s garda grandes similitudes, o que fixo ser pronto asimilada cando o n\u00famero de falantes xudeus escaseou na Pen\u00ednsula Ib\u00e9rica. O seu l\u00e9xico \u00e9 composto basicamente polas palabras portuguesas, agreg\u00e1ndose a este conxunto palabras prestadas do hebraico mais tam\u00e9n do ladino. Existe un pequeno testemu\u00f1o desa variante ling\u00fc\u00edstica na obra de Gil Vicente, o \"Auto da Barca do Inferno\". Tam\u00e9n foi influenciada pola lingua dos xudeus espa\u00f1ois, o ladino, mais era distinta desa, xa que os xudeus lusos nunca foron expulsados do seu pa\u00eds, sen\u00f3n que foron forzados a conversi\u00f3n.\nMoitos dos cristi\u00e1ns novos continuaron a secretamente observar o xuda\u00edsmo e preservar a lingua at\u00e9 que inquisici\u00f3n se estabeleceu en Portugal en 1536, producindo unha onda migratoria dos conversos cara a Francia, Holanda, Inglaterra e Am\u00e9ricas.\nPor mor das s\u00faas semellanzas, o xudeoportugu\u00e9s morreu axi\u00f1a en Portugal, mais sobreviviu na di\u00e1spora como lingua do d\u00eda a d\u00eda at\u00e9 comezos do s\u00e9culo XIX. Tam\u00e9n sobrevive en forma de substrato no papiamento."}
{"id": "299185", "revid": "37081", "url": "https://gl.wikipedia.org/wiki?curid=299185", "title": "Bah\u00eda Blanca", "text": "Bah\u00eda Blanca \u00e9 unha cidade arxentina, na provincia de Bos Aires, dista duns 650\u00a0quil\u00f3metros da cidade de Bos Aires. A urbe foi fundada no 11 de abril do 1828. O nome \"Bah\u00eda Blanca\" ten orixe na brancura dos salitres costeiros. Bah\u00eda Blanca \u00e9 a cidade urbana m\u00e1is importante do sur arxentino e un complexo portuario de moita importancia, sendo o porto de grans m\u00e1is importante do pa\u00eds. A poboaci\u00f3n da urbe \u00e9 duns 365\u00a0509 habitantes (2010)."}
{"id": "299188", "revid": "56817", "url": "https://gl.wikipedia.org/wiki?curid=299188", "title": "Arquidiocese cat\u00f3lica latina de Moscova", "text": "A arquidiocese da Nai de Deus en Moscova (en ; en ) \u00e9 unha s\u00e9 metropolitana da Igrexa Cat\u00f3lica Latina. En 2004 ti\u00f1a arredor de 200.000 bautizados sobre unha poboaci\u00f3n total de 58\u00a0820\u00a0000 habitantes. Dende 2007, o seu arcebispo \u00e9 Paolo Pezzi.\nTerritorio.\nA arquidiocese abrangue un amplo territorio, correspondente \u00e1 parte setentrional e central da Rusia europea. A s\u00e9 arcebispal \u00e9 a cidade de Moscova, onde est\u00e1 a catedral da Nai de Deus. O territorio est\u00e1 organizado en 63 parroquias.\nHistoria.\nO 13 de abril de 1991 foi erixida a administraci\u00f3n apost\u00f3lica da Rusia europea, en territorios at\u00e9 ent\u00f3n pertencentes \u00e1 diocese de Vladivostok.\nO 30 de decembro de 1993 cedeu parte do seu territorio para erixir a administraci\u00f3n apost\u00f3lica do C\u00e1ucaso.\nO 23 de novembro de 1999 mudou o seu nome polo de administraci\u00f3n apost\u00f3lica da Rusia europea setentrional, e cedeu parte do seu territorio para erixir a administraci\u00f3n apost\u00f3lica da Rusia europea meridional.\nO 11 de febreiro de 2002 foi elevada ao rango de arquidiocese metropolitana, e mudou o seu nome polo de Nai de Deus en Moscova."}
{"id": "299189", "revid": "839", "url": "https://gl.wikipedia.org/wiki?curid=299189", "title": "Administraci\u00f3n apost\u00f3lica cat\u00f3lica latina da Rusia Europea", "text": ""}
{"id": "299190", "revid": "839", "url": "https://gl.wikipedia.org/wiki?curid=299190", "title": "Administraci\u00f3n apost\u00f3lica cat\u00f3lica latina da Rusia europea", "text": ""}
{"id": "299191", "revid": "56817", "url": "https://gl.wikipedia.org/wiki?curid=299191", "title": "Diocese cat\u00f3lica latina de Saratov", "text": "A diocese de San Clemente en Saratov (en ; en ) \u00e9 unha s\u00e9 da Igrexa Cat\u00f3lica Latina sufrag\u00e1nea da arquidiocese da Nai de Deus en Moscova. En 2004 ti\u00f1a arredor de 35.000 bautizados sobre unha poboaci\u00f3n total de 47\u00a0000\u00a0000 habitantes. Dende 2002, o seu bispo \u00e9 Clemens Pickel.\nTerritorio.\nA diocesde abrangue un amplo territorio na parte meridional da Rusia europea. Estende a s\u00faa xurisdici\u00f3n sobre os fieis cat\u00f3licos latinos das seguintes unidades administrativas de Rusia:\nA s\u00e9 episcopal \u00e9 a cidade de Saratov, onde est\u00e1 a catedral de San Clemente.\nHistoria.\nO 23 de novembro de 1999 foi erixida a administraci\u00f3n apost\u00f3lica da Rusia europea meridional, en territorios at\u00e9 ent\u00f3n pertencentes \u00e1 administraci\u00f3n apost\u00f3lica da Rusia europea.\nO 11 de febreiro de 2002 foi elevada ao rango de diocese, e tomou o nome de San Clemente en Saratov; ao mesmo tempo ampliou a s\u00faa xurisdici\u00f3n coa incorporaci\u00f3n de territorios pertencentes \u00e1 suprimida diocese de Tiraspol."}
{"id": "299194", "revid": "1576", "url": "https://gl.wikipedia.org/wiki?curid=299194", "title": "Ascidia (x\u00e9nero)", "text": "Ascidia \u00e9 un x\u00e9nero de tunicados da familia Ascidiidae e da clase Ascidiacea. \u00c1s veces d\u00e1selle o nome de ascidias a todos os ascidi\u00e1ceos."}
{"id": "299197", "revid": "7802", "url": "https://gl.wikipedia.org/wiki?curid=299197", "title": "Pablo Morillo y Morillo", "text": ""}
{"id": "299201", "revid": "98629", "url": "https://gl.wikipedia.org/wiki?curid=299201", "title": "Antonio Mari\u00f1o de Lobeira", "text": "Antonio Mari\u00f1o de Lobeira e Andrade, nado en Pontevedra en 1640, foi un militar e nobre galego da Casa Mari\u00f1o de Lobeira.\nTraxectoria.\nFillo do tam\u00e9n nobre Pedro Mari\u00f1o de Lobeira Lemos, se\u00f1or da Serra de Outes, foi bautizado o 18 de xullo de 1640. O seu irm\u00e1n m\u00e1is vello Fernando Antonio Mari\u00f1o de Lobeira, herdou o se\u00f1or\u00edo da Serra de Outes e transformouno en marquesado.\nFoi tenente xeneral do ex\u00e9rcito do rei de Espa\u00f1a e mariscal de campo de infanter\u00eda en Flandres.\nHonras.\nFoi elixido cabaleiro da Orde de Santiago en 1688, e primeiro marqu\u00e9s de Mari\u00f1o, t\u00edtulo concedido por Filipe V en 1705. Ao non ter descendencia o t\u00edtulo extinguiuse con el ata que foi recuperado en 1921."}
{"id": "299202", "revid": "85894", "url": "https://gl.wikipedia.org/wiki?curid=299202", "title": "Rosario Mari\u00f1o de Lobeira", "text": "Mar\u00eda del Rosario Mari\u00f1o de Lobeira e Pardo de Figueroa, ou de Lobera, nada en Pontevedra o 14 de novembro de 1734 foi unha nobre galega do s\u00e9culo XVIII da Casa Mari\u00f1o de Lobeira.\nTraxectoria.\nFilla de Fernando Pablo Mari\u00f1o de Lobeira Nieto e da dama betanceira Mar\u00eda Juana Micaela Pardo de Figueroa, era a maior de catro irm\u00e1s, todas mulleres. Grazas a iso herdou do seu pai os t\u00edtulos de condesa do Arco, condesa de Guaro, marquesa de Villafiel e IV marquesa da Serra. Casou en 1751 co militar e nobre madrile\u00f1o Antonio Pati\u00f1o e Castro.\nViviu en Zaragoza.\nTodos os seus t\u00edtulos nobiliarios pasaron ao seu fillo Ram\u00f3n Pati\u00f1o Mari\u00f1o de Lobeira, que xa naceu f\u00f3ra de Galicia. A partir de Rosario Mari\u00f1o, os posuidores destes t\u00edtulos deixan de ser galegos."}
{"id": "299203", "revid": "1131", "url": "https://gl.wikipedia.org/wiki?curid=299203", "title": "Fernando Pablo Mari\u00f1o de Lobeira Nieto", "text": "Fernando Pablo Mari\u00f1o de Lobeira Nieto, nado en Palencia o 8 de marzo de 1712, foi un arist\u00f3crata galego do s\u00e9culo XVIII da Casa Mari\u00f1o de Lobeira.\nTraxectoria.\nMorgado de Fernando Pablo Mari\u00f1o de Lobeira Quir\u00f3s, herdou deste os t\u00edtulos de marqu\u00e9s da Serra e viceconde de Albeos, e da s\u00faa nai Isabel Nieto os de conde de Guaro e conde do Arco.\nCon vinte anos casou coa dama betanceira Micaela Pardo de Figueroa, coa que tivo catro fillas; entre elas, a herdeira Rosario Mari\u00f1o de Lobeira."}
{"id": "299204", "revid": "98629", "url": "https://gl.wikipedia.org/wiki?curid=299204", "title": "Fernando Pablo Mari\u00f1o de Lobeira Quir\u00f3s", "text": "Fernando Pablo Mari\u00f1o de Lobeira Quir\u00f3s, nado en Pontevedra, foi un arist\u00f3crata galego dos s\u00e9culos XVII e s\u00e9culos XVIII da Casa Mari\u00f1o de Lobeira.\nTraxectoria.\nMorgado de Fernando Antonio Mari\u00f1o de Lobeira, herdou deste os t\u00edtulos de marqu\u00e9s da Serra e viceconde de Albeos.\nCasou en Madrid en 1705 coa importante arist\u00f3crata canaria Isabel Nieto, condesa de Guaro e do Arco, coa que tivo cando menos a Fernando Pablo Mari\u00f1o de Lobeira Nieto, o fillo m\u00e1is vello e herdeiro dos seus t\u00edtulos."}
{"id": "299205", "revid": "1131", "url": "https://gl.wikipedia.org/wiki?curid=299205", "title": "Fernando Antonio Mari\u00f1o de Lobeira", "text": "Fernando Antonio Mari\u00f1o de Lobeira e Andrade, nado en Pontevedra, foi un arist\u00f3crata galego do s\u00e9culo XVII da Casa Mari\u00f1o de Lobeira.\nTraxectoria.\nMorgado de Pedro Mari\u00f1o de Lobeira Lemos, herdou deste o se\u00f1or\u00edo da Serra (en Outes), que converteu en marquesado da Serra o rei Carlos II en 1693. Tam\u00e9n recibiu o t\u00edtulo de viceconde de Albeos.\nCasou inicialmente con In\u00e9s Enr\u00edquez de Monroy, e despois coa nobre galega Teresa Sarmiento Quir\u00f3s Soutomaior, coa que tivo catro fillos, dos cales o maior foi var\u00f3n e as tres restantes mulleres. O morgado, Fernando Pablo Mari\u00f1o de Lobeira Quir\u00f3s, foi o herdeiro dos seus t\u00edtulos.\nO seu irm\u00e1n Antonio Mari\u00f1o de Lobeira, militar do ex\u00e9rcito espa\u00f1ol, foi tam\u00e9n distinguido co t\u00edtulo de marqu\u00e9s de Mari\u00f1o."}
{"id": "299206", "revid": "72012", "url": "https://gl.wikipedia.org/wiki?curid=299206", "title": "Pedro Mari\u00f1o de Lobeira Lemos", "text": "Pedro Mari\u00f1o de Lobeira Lemos, nado en Pontevedra en 1618 e finado na mesma cidade en 1649, foi un nobre galego do s\u00e9culo XVII da Casa Mari\u00f1o de Lobeira. Non se debe confundir con Pedro Mari\u00f1o de Lobeira, escritor pontevedr\u00e9s do s\u00e9culo XVI.\nTraxectoria.\nPertencente \u00e1 baixa nobreza galega, era o se\u00f1or da Serra de Outes e controlaba o territorio da marxe setentrional da r\u00eda de Muros e Noia.\nCasado coa importante nobre Benita Andrade Soutomaior, tivo catro fillos, entre eles o morgado Fernando Antonio Mari\u00f1o de Lobeira e o militar Antonio Mari\u00f1o de Lobeira."}
{"id": "299207", "revid": "98629", "url": "https://gl.wikipedia.org/wiki?curid=299207", "title": "Inmortalidade", "text": "A inmortalidade \u00e9 a vida eterna ou a habilidade de vivir para sempre. As formas biol\u00f3xicas te\u00f1en limitaci\u00f3ns inherentes que as intervenci\u00f3ns m\u00e9dicas non poden superar. A selecci\u00f3n natural desenvolveu a inmortalidade biol\u00f3xica s\u00f3 nunha especie, a medusa \"Turritopsis dohrnii\".\nCertos cient\u00edficos, futuroloxistas e fil\u00f3sofos teorizaron sobre a inmortalidade do corpo humano, e defenderon que a inmortalidade do ser humano poder\u00eda ser un obxectivo acadable nas primeiras d\u00e9cadas do s\u00e9culo XXI, mentres que outros apostan pola prolonga da vida como un obxectivo m\u00e1is probable a curto prazo. Aubrey de Grey, un investigador que desenvolveu unha serie de estratexias biom\u00e9dicas de rexuvenecemento, cre que o seu plan para reverter o proceso de envellecemento pode ser implementado en d\u00faas ou tres d\u00e9cadas.\nA crenza da inmortalidade da vida humana a trav\u00e9s da alma \u00e9 un tema recorrente na relixi\u00f3n, as\u00ed como obxecto de especulaci\u00f3n, fantas\u00eda e debate. En contextos relixiosos, a inmortalidade \u00e9 un dos dons que Deus (ou outras deidades) conceden \u00f3s humanos que amosan bondade ou respectan a lei divina.\nS\u00edmbolos.\nExisten numerosos s\u00edmbolos que representan a inmortalidade. O ankh \u00e9 un s\u00edmbolo exipcio da vida que tam\u00e9n ten connotaci\u00f3ns de inmortalidade cando aparece representado nas mans de deuses e fara\u00f3ns. A banda de M\u00f6bius en forma de n\u00f3 de trevo \u00e9 outro s\u00edmbolo de inmortalidade. Moitas representaci\u00f3ns simb\u00f3licas de infinidade ou do ciclo da vida son usado a mi\u00fado para representar a inmortalidade dependendo do contexto no que se atopen. Outros exemplos son o ur\u00f3boros, o kanji \"dez\", o f\u00e9nix e o pav\u00f3n."}
{"id": "299208", "revid": "56817", "url": "https://gl.wikipedia.org/wiki?curid=299208", "title": "Rouben Mamoulian", "text": "Rouben Zachary Mamoulian, nado en Tbilisi (actual Xeorxia) o 8 de outubro de 1897 e finado en Hollywood (California) o 4 de decembro de 1987 foi un director de cinema e teatro armenio-estadounidense.\nTraxectoria.\nNaceu en Tbilisi, nunha familia armenia. A s\u00faa nai, Virginia Kalantarian foi directora de teatro, e o seu pai, Zachary Mamoulian, era presidente dun banco. Mamoulian mudouse a Inglaterra e comezou a dirixir obras teatrais en Londres en 1922. Ao ano seguinte Vladimir Rosing levouno aos Estados Unidos para dar clases na Eastman School of Music e tam\u00e9n dirixiu \u00f3peras e teatro. Nacionalizouse estadounidense en 1930. A estrela infantil Jackie Cooper afirmou na s\u00faa autobiograf\u00eda que Mamoulian era o seu t\u00edo, o que o axudou na s\u00faa carreira.\nComezou no cinema en 1929, con \"Applause\", un dos primeiros filmes sonoros. As s\u00faas innovaci\u00f3ns no uso da c\u00e1mara e do son levouno a dirixir outros filmes durante a d\u00e9cada de 1930.\nA s\u00faa carreira como director chegou \u00e1 s\u00faa fin cando foi despedido de d\u00faas rodaxes consecutivas, \"Porgy and Bess\" (1959) e \"Cleopatra\" (1963)."}
{"id": "299209", "revid": "4817", "url": "https://gl.wikipedia.org/wiki?curid=299209", "title": "Finados en 2015", "text": "Esta \u00e9 unha listaxe de persoas de sona que finaron ao longo de 2015. Primeiro l\u00edstanse as personalidades internacionais, e a continuaci\u00f3n as personalidades galegas, ordenadas por data de falecemento. A lista recolle, por esta orde, data de falecemento, nome, idade ao falecer, profesi\u00f3n ou motivo de sona, nacionalidade de orixe e causa da morte.\nPara unha listaxe non ordenada, v\u00e9xase a ."}
{"id": "299212", "revid": "98629", "url": "https://gl.wikipedia.org/wiki?curid=299212", "title": "Ascidi\u00e1ceos", "text": "Os ascidi\u00e1ceos (Ascidiacea), xeralmente chamados ascidias (a\u00ednda que existe tam\u00e9n o x\u00e9nero \"Ascidia\"), son unha clase na taxonom\u00eda do subfilo dos Tunicata (animais mari\u00f1os filtradores con forma de saco, invertebrados e cordados). Os ascidi\u00e1ceos caracter\u00edzanse por posu\u00edr unha \"t\u00fanica\" externa feita do polisac\u00e1rido tunicina (que \u00e9 celulosa, un raro caso de animal que produce celulosa), que \u00e9 moi forte comparada coa doutros tunicados, nos que \u00e9 menos r\u00edxida.\nOs ascidi\u00e1ceos enc\u00f3ntranse por todo o mundo, xeralmente en auga pouco profunda cunha salinidade arredor do 2,5%. Mentres que os membros das clases Thaliacea e Larvacea nadan libres facendo vida planct\u00f3nica, os ascidi\u00e1ceos son s\u00e9siles, \u00e9 dicir, permanecen firmemente pegados ao substrato (a rochas, cunchas).\nHai 2.300 especies de ascidi\u00e1ceos de tres tipos principais: ascidi\u00e1ceos solitarios, ascidi\u00e1ceos sociais, que forman comunidades agrupadas ao adherirse polas s\u00faas bases, e ascidi\u00e1ceos compostos, que constan de moitos pequenos individuos (cada individuo denom\u00ednase zooide), que forman colonias de ata varios metros de di\u00e1metro.\nOs ascidi\u00e1ceos alim\u00e9ntanse absorbendo auga por un sif\u00f3n oral; a auga entra na boca e farinxe, fl\u00fae a trav\u00e9s dunhas fendas branquiais cubertas de mucus (tam\u00e9n chamadas estigmas far\u00ednxeos) e pasa a unha c\u00e1mara para a auga chamada atrio (\"atrium\"), desde onde sae ao exterior polo sif\u00f3n atrial.\nAnatomia.\nAs ascidias son animais cil\u00edndricos arredondados de entre 0,5 e 10\u00a0cm. Un extremo do corpo est\u00e1 sempre fixado firmemente \u00e1s rochas, coral, ou algunha outra superficie s\u00f3lida similar. A superficie inferior do animal est\u00e1 enrugada ou ten ocos, e nalgunhas especies ten extensi\u00f3ns parecidas a ra\u00edces que lle axudan ao animal a agarrarse \u00e1 superficie do substrato. A parede do corpo est\u00e1 cuberta por unha t\u00fanica grosa lisa, que con frecuencia \u00e9 bastante r\u00edxida. A t\u00fanica est\u00e1 formada por unha substancia similar ou igual \u00e1 celulosa chamada tunicina, xunto con prote\u00ednas e sales de calcio. A diferenza das cunchas dos moluscos, a t\u00fanica est\u00e1 composta de tecido vivo, e a mi\u00fado ten a s\u00faa propia subministraci\u00f3n de sangue. Nalgunhas espeices coloniais, as t\u00fanicas de individuos adxacentes est\u00e1n fusionadas nunha estrutura \u00fanica.\nA superficie superior do animal, que \u00e9 a oposta \u00e1 que est\u00e1 agarrada ao substrato, ten d\u00faas aberturas ou sif\u00f3ns. Cando se quita o animal da auga, este adoita expulsar violentamente auga por eses sif\u00f3ns. O corpo pode dividirse en tres rexi\u00f3ns, a\u00ednda que estas non son claramente diferenciables en moitas especies. A rexi\u00f3n far\u00ednxea cont\u00e9n a farinxe, mentres que o abdome cont\u00e9n a maior\u00eda dos outros \u00f3rganos corporais, e o postabdomen cont\u00e9n o coraz\u00f3n e as g\u00f3nadas. En moitas ascidias, o postabdome, ou mesmo todo o abdome, est\u00e1n ausentes, e os \u00f3rganos correspondentes est\u00e1n situados en posici\u00f3n m\u00e1is anterior.\nComo indica o seu nome, a rexi\u00f3n far\u00ednxea est\u00e1 ocupada principalmente pola farinxe. O grande sif\u00f3n bucal \u00e1brese na farinxe, e act\u00faa como unha boca. A propia farinxe est\u00e1 ciliada e cont\u00e9n numerosas perforaci\u00f3ns ou estigmas, dispostos nun patr\u00f3n similar a unha grella arredor da s\u00faa circunferencia. O batido dos cilios succiona auga polo sif\u00f3n e despois a trav\u00e9s dos estigmas. Un canal ciliado ou endostilo discorre ao longo dun lado da farinxe, e unha crista que se proxecta discorre ao longo do outro lado. O endostilo pode ser hom\u00f3logo da gl\u00e1ndula tiroide dos vertebrados, malia as s\u00faas diferentes funci\u00f3ns.\nA farinxe est\u00e1 rodeada por un atrio (\"atrium\"), a trav\u00e9s do cal se expulsa a auga por un segundo e xeralmente m\u00e1is pequeno sif\u00f3n. Cordas de tecido conectivo cruzan o atrio para manter a forma xeral do corpo. A parede corporal externa consta de tecido conectivo, fibras musculares, e un epitelio simple situado xusto debaixo da t\u00fanica.\nSistema dixestivo.\nA farinxe forma a primeira parte do sistema dixestivo. O endostilo produce mucus que despois pasa ao resto da farinxe polo batido de flaxelos ao longo das s\u00faas beiras. O mucus despois fl\u00fae nunha l\u00e1mina a trav\u00e9s da superficie da farinxe, atrapando nel as part\u00edculas comestibles planct\u00f3nicas a medida que pasan polos estigmas, e rec\u00f3llese na crista da superficie dorsal. A crista ten un canal a un lado, que pasa a comida recollida cara a abaixo e ao interior da abertura do es\u00f3fago na base da farinxe.\nO es\u00f3fago dir\u00edxese ata abaixo ata chegar ao est\u00f3mago no abdome, o cal segrega encimas dixestivos que dixiren a comida. O intestino corre cara a arriba desde o est\u00f3mago paralelo ao es\u00f3fago e finalmente \u00e1brese, por medio dun curto recto e o ano, na cloaca, xusto debaixo do sif\u00f3n atrial. Nalgunhas especies coloniais moi desenvolvidas, as agrupaci\u00f3ns de individuos poden compartir unha soa cloaca, na que desembocan todos os sif\u00f3ns atriais, a\u00ednda que os sif\u00f3ns bucais est\u00e1n separados. Na superficie externa do intestino hai unha serie de gl\u00e1ndulas, que se abren a trav\u00e9s de t\u00fabulos colectores no est\u00f3mago, a\u00ednda que a s\u00faa funci\u00f3n precisa non est\u00e1 clara.\nSistema circulatorio.\nO coraz\u00f3n \u00e9 un tubo muscular curvado situado no postabdomen, ou preto do est\u00f3mago. Cada un dos extremos \u00e1brese nun s\u00f3 vaso, un que corre cara ao endostilo, e o outro pola superficie dorsal da farinxe. Os vasos est\u00e1n conectados por unha serie de seos, a trav\u00e9s dos cales fl\u00fae o sangue. Hai m\u00e1is seos que corren desde o da superficie dorsal, que fornecen de sangue aos \u00f3rganos viscerais, e vasos m\u00e1is pequenos que corren desde ambos os lados ata a t\u00fanica. Os residuos nitroxenados en forma de amon\u00edaco excr\u00e9tanse directamente desde o sangue a trav\u00e9s das paredes da farinxe, e exp\u00falsanse a trav\u00e9s do sif\u00f3n atrial.\nInfrecuentemente, o coraz\u00f3n das ascidias alterna a direcci\u00f3n na cal bombea o sangue cada tres ou catro minutos. Hai d\u00faas \u00e1reas excitatorias, unha en cada extremo do coraz\u00f3n, e a primeira \u00e9 a dominante e pula o sangue a trav\u00e9s do vaso ventral, e despois a outra imp\u00falsao dorsalmente.\nHai catro tipos de c\u00e9lulas sangu\u00edneas: linfocitos, amebocitos fagoc\u00edticos, \"nefrocitos\" e \"c\u00e9lulas m\u00f3rula\". Os nefrocitos recollen materiais de refugallo como \u00e1cido \u00farico e acum\u00falanos nas \"ves\u00edculas renais\" preto do tracto dixestivo. As c\u00e9lulas m\u00f3rula axudan a formar a t\u00fanica, e poden encontrarse a mi\u00fado na propia substancia da t\u00fanica. Nalgunhas especies, as c\u00e9lulas m\u00f3rula pos\u00faen axentes redutores pigmentados que conte\u00f1en ferro ou vanadio (hemovanadina), que lle d\u00e1 cor verde, ou hemocianina. No caso de teren vanadio as c\u00e9lulas tam\u00e9n se denominan \"vanadocitos\".\nSistema nervioso.\nO sistema nervioso central das ascidias est\u00e1 formado por unha placa que se enrola para formar un tubo neural. O n\u00famero de c\u00e9lulas no sistema nervioso central \u00e9 moi pequeno. O tubo neural est\u00e1 composto pola ves\u00edcula sensorial, o colo, o ganglio da cola ou visceral, e a corda nerviosa caudal. A rexionalizaci\u00f3n anteroposterior do tubo neural nas ascidias \u00e9 comparable \u00e1 dos vertebrados.\nA\u00ednda que non hai un verdadeiro cerebro, o ganglio m\u00e1is grande est\u00e1 localizado no tecido conectivo situado entre os dous sif\u00f3ns, e env\u00eda nervios por todo o corpo. Debaixo deste ganglio hai unha gl\u00e1ndula ex\u00f3crina que verte na farinxe. Esta gl\u00e1ndula formouse a partir do tubo nervioso, e, por tanto, \u00e9 hom\u00f3loga da medula espi\u00f1al dos vertebrados.\nAs ascidias carecen de \u00f3rganos sensoriais especiais, a\u00ednda que a parede do corpo ten numerosos receptores individuais para o tacto, quimiorrecepci\u00f3n, e detecci\u00f3n da luz.\nCiclo vital.\nCase todas as ascidias son hermafroditas e as ascidias maduras son s\u00e9siles. As g\u00f3nadas est\u00e1n localizadas no abdome ou postabdome, e son un test\u00edculo e un ovario, cada un dos cales se abre por medio dun conduto na cloaca. As ascidias poden dividirse pola s\u00faa forma de vida en especies que viven como animais independentes (son as ascidias solitarias) e as que son interdependentes (as ascidias coloniais). As diferentes especies de ascidias poden ter estratexias reprodutivas marcadamente diferentes, e as formas coloniais te\u00f1en modos mixtos de reproduci\u00f3n.\nAs ascidias solitarias liberan moitos ovos polos seus sif\u00f3ns atriais; a fecundaci\u00f3n externa ten lugar na auga do mar ao liberarse ao mesmo tempo o esperma doutros individuos. Un ovo fertilizado tarda de 12 horas a uns poucos d\u00edas en desenvolverse orixinando unha larva parecida a un c\u00e1gado de ra, que despois tarda non m\u00e1is de 36 horas en asentarse e metamorfosearse a un individuo xuvenil.\nA larva pos\u00fae unha longa cola, que cont\u00e9n un tubo nervioso dorsal oco e unha notocorda, que son d\u00faas caracter\u00edsticas claramente indicativas das s\u00faas afinidades cos animais cordados. O tubo nervioso agr\u00e1ndase no corpo principal, e conv\u00e9rtese finalmente no ganglio cerebral do adulto. A t\u00fanica desenv\u00f3lvese cedo na etapa embrionaria, e est\u00e9ndese formando unha aleta ao longo da cola da larva. A larva tam\u00e9n ten un estatocisto e unha copa pigmentada sobre a boca, a cal se abre a unha farinxe tapizada de pequenas gretas que se abren no atrio que a rodea. A boca e o ano est\u00e1n inicialmente en lados opostos do animal, e a boca s\u00f3 se move \u00e1 s\u00faa posici\u00f3n final posterior durante a metamorfose.\nA larva selecciona unha superficie adecuada para asentarse usando receptores sensibles \u00e1 luz, \u00e1 orientaci\u00f3n \u00e1 gravidade, e est\u00edmulos t\u00e1ctiles. Cando o seu extremo anterior toca unha superficie, unhas papilas segregan un adhesivo para pegarse ao substrato. A secreci\u00f3n adhesiva d\u00e1 inicio a unha metamorfose irreversible: varios \u00f3rganos (como a cola e aletas larvarias) p\u00e9rdense, mentres que outros se reordenan ocupando as s\u00faas posici\u00f3ns de adulto, a farinxe agr\u00e1ndase, e os \u00f3rganos chamados ampolas crecen desde o corpo para adherir permanentemente o animal ao substrato. Os sif\u00f3ns da ascidia xuvenil quedan orientados para optimizar o fluxo da corrente a trav\u00e9s do aparato de alimentaci\u00f3n. A madurez sexual pode alcanzarse en s\u00f3 unhas poucas semanas. Dado que a larva \u00e9 m\u00e1is avanzada ca o seu adulto, este tipo de metamorfose, denom\u00ednase \"meamorfose regresiva\". Esta caracter\u00edstica \u00e9 o punto central da \"teor\u00eda da metamorfose regresiva ou teor\u00eda da larva das ascidias\"; hipotet\u00edzase que os verdadeiros cordados evolucionaron a partir de larvas sexualmente maduras.\nEspecies coloniais.\nAs ascidias coloniais reprod\u00facense tanto asexualmente coma sexualmente. As colonias poden sobrevivir durantre d\u00e9cadas. Unha colonia de ascidias constan de varios individuos chamados \"zooides\". Os zooides dunha colonia son normalmente id\u00e9nticos xeneticamente, e algunhas comparten o aparato circulatorio.\nReproduci\u00f3n sexual.\nDiversas especies de ascidi\u00e1ceos coloniais producen descendencia por reproduci\u00f3n sexual seguindo d\u00faas posibles estratexias. As especies coloniais ou ben son diseminadoras de ovos (dispersi\u00f3n de longo rango) ou filop\u00e1tricas (dispersi\u00f3n de curto rango). Os diseminadores de ovos liberan o esperma e os ovos na auga e a fertilizaci\u00f3n ocorre preto das colonias parentais. Os cigotos resultantes desenv\u00f3lvense en larvas microsc\u00f3picas que poden ser arrastradas polas correntes oce\u00e1nicas a grandes distancias. As larvas das formas s\u00e9siles que sobreviven, finalmente establ\u00e9cense e completan a s\u00faa maduraci\u00f3n no substrato; posteriormente poden producir xemas asexualmente para formar unha colonia de zooides.\nO panorama \u00e9 m\u00e1is complicado para as especies de ascidias con dispersi\u00f3n filop\u00e1trica: o esperma dunha colonia pr\u00f3xima (ou dun zooide da mesma colonia) entra no sif\u00f3n far\u00ednxeo e a fertilizaci\u00f3n dos ovos ten lugar dentro do atrio. Os embri\u00f3ns desenv\u00f3lvense dentro do atrio: isto orixina larvas macrosc\u00f3picas parecidas a un c\u00e1gado de ra. Cando maduran, estas larvas saen do corpo do adulto polo sif\u00f3n atrial e despois establ\u00e9cense no substrato preto da colonia parental (xeralmente a poucos metros). O efecto combinado dun rango de espallamento do esperma curto e a dispersi\u00f3n larvaria filop\u00e1trica d\u00e1 lugar a estruturas de poboaci\u00f3n locais de individuos/colonias endog\u00e1micas moi emparentados. Crese que as sucesivas xeraci\u00f3ns de colonias cunha dispersi\u00f3n restrinxida acumulan adaptaci\u00f3ns \u00e1s condici\u00f3ns locais, o que lles proporciona vantaxes con respecto a individuos que acaban de chegar.\nOs traumas ou a predaci\u00f3n a mi\u00fado dan lugar \u00e1 fragmentaci\u00f3n dunha colonia en subcolonias. A subseguinte replicaci\u00f3n de zooides pode facer que se produza a coalescencia e a fusi\u00f3n circulatoria das subcolonias. As colonias moi emparentadas que est\u00e1n pr\u00f3ximas fusi\u00f3nanse se coalescen e se son histocompatibles. As ascidias foron uns dos primeiros animais que puideron reco\u00f1ecer inmunoloxicamente os tecidos propios dos alleos como un mecanismo para impediren que se fusionasen con colonias non emparentadas e as parasitasen.\nFertilizaci\u00f3n.\nOs ovos das ascidias est\u00e1n rodeados dunha cuberta fibrosa vitelina e unha capa de c\u00e9lulas foliculares que producen substancias que atraen ao esperma. Na fertilizaci\u00f3n, o esperma pasa a trav\u00e9s das c\u00e9lulas foliculares e \u00fanese aos glic\u00f3sidos da cuberta vitelina. As mitocondrias dos espermatozoides quedan atr\u00e1s cando o espermatozoide pasa entre as c\u00e9lulas foliculares e traspasa a cuberta; esta translocaci\u00f3n das mitocondrias poder\u00eda proporcionar a forza de penetraci\u00f3n necesaria. O espermatozoide nada a trav\u00e9s do espazo perivitelino, finalmente chega \u00e1 membrana plasm\u00e1tica do ovo e penetra no seu interior. Isto d\u00e1 inicio a unha r\u00e1pida modificaci\u00f3n da cuberta vitelina, e o ovo libera glicosidases na auga de mar, polo que xa non se poden unir a el m\u00e1is espermatozoides e ev\u00edtase as\u00ed a polispermia. Despois da fertilizaci\u00f3n, lib\u00e9ranse i\u00f3ns calcio no citoplasma do ovo en ondadas, principalmente desde os sitios de almacenamento interno. O aumento da concentraci\u00f3n de calcio temporalmente longo desencadea os cambios fisiol\u00f3xicos e estruturais do desenvolvemento.\nO rearranxo dr\u00e1stico que experimenta o citoplasma do ovo despois da fertilizaci\u00f3n, chamado segregaci\u00f3n oopl\u00e1smica, determina os eixes dorsoventral e anteroposterior do embri\u00f3n. Hai polo menos tres porci\u00f3ns no citoplasma dos ovos de ascidia: ectoplasma que cont\u00e9n ves\u00edculas e finas part\u00edculas, endoderma, que cont\u00e9n plaquetas de xema, e mioplasma, que cont\u00e9n gr\u00e1nulos de pigmento, mitocondrias, e o ret\u00edculo endoplasm\u00e1tico. Na primeira fase da segregaci\u00f3n oopl\u00e1smica, a rede de filamentos de actina miopl\u00e1smicos contr\u00e1ese e move rapidamente o citoplasma perif\u00e9rico (inclu\u00edndo o propio mioplasma) ao polo vexetativo, o cal marcar\u00e1 o lado dorsal do embri\u00f3n. Nunha segunda fase, o mioplasma m\u00f3vese \u00e1 zona subecuatorial e est\u00e9ndese en forma de crecente, o que marca a futura parte posterior do embri\u00f3n. O ectoplasma co n\u00facleo do cigoto acaba no hemisferio animal (oposto ao vexetativo), mentres que o endoplasma acaba no hemisferio vexetativo.\nPromoci\u00f3n de cruzamentos non endog\u00e1micos.\n\"Ciona intestinalis\" \u00e9 un hermafrodita que libera esperma e ovos na auga que o rodea case simultaneamente. \u00c9 autoest\u00e9ril (non se autofecunda), e por iso foi usado en moitos estudos sobre o mecanismo de autoincompatibilidade. As mol\u00e9culas de reco\u00f1ecemento do propio e do elleo xogan un papel clave na interacci\u00f3n entre o esperma e a cuberta vitelina do ovo. Parece que o reco\u00f1ecemento do propio e o alleo en ascidias como \"C. intestinalis\" ten un mecanismo similar aos sistemas de autoincompatibilidade das plantas con flor. A autoincompatibilidade promociona as fecundaci\u00f3ns cruzadas, e proporciona a vantaxe adaptativa en cada xeraci\u00f3n de enmascarar as mutaci\u00f3ns recesivas delet\u00e9reas (\u00e9 dicir, a complementaci\u00f3n xen\u00e9tica).\n\"Ciona savignyi\" \u00e9 amplamente autof\u00e9rtil. Con todo, o esperma alleo (non propio) vence na competencia co esperma propio nas probas de competencia de fertilizaci\u00f3n. O reco\u00f1ecemento de gametos non \u00e9 absoluta, polo que tam\u00e9n \u00e9 posible a autofertilizaci\u00f3n. Especulouse que a autoincompatibilidade evolucionou para evitar a depresi\u00f3n por endogamia, pero esa capacidade autofertilizadora foi conservada para permitir a reproduci\u00f3n con densidades baixas de poboaci\u00f3n.\n\"Botryllus schlosseri\" \u00e9 un tunicado colonial que se reproduce sexual e asexualmente. \"B. schlosseri\" \u00e9 un hermafrodita secuencial (protoxino), e nunha colonia os ovos lib\u00e9ranse uns dous d\u00edas antes do pico de emisi\u00f3n de esperma. Deste xeito, ev\u00edtase a autofertilizaci\u00f3n, e favor\u00e9cese a fertilizaci\u00f3n cruzada. Pero a\u00ednda que se evite en grande medida, a autofertilizaci\u00f3n a\u00ednda \u00e9 posible en \"B. schlosseri\". Os ovos autofertilizados desenv\u00f3lvense presentando unha frecuencia substancialmente maior de anomal\u00edas durante a s\u00faa segmentaci\u00f3n ca os ovos orixinados en fertilizaci\u00f3ns cruzadas (23% fronte a 1,6%). Tam\u00e9n hai unha porcentaxe significativamente menor de larvas derivadas de ovos autofertilizados, e o crecemento das colonias derivadas da s\u00faa metamorfose \u00e9 significativamente menor. Estes descubrimentos suxiren que a autofertilizaci\u00f3n d\u00e1 lugar a unha depresi\u00f3n endog\u00e1mica asociada co desenvolvemento de d\u00e9ficits que son causados probablemente pola expresi\u00f3n de mutaci\u00f3ns delet\u00e9reas recesivas.\nReproduci\u00f3n asexual.\nMoitas ascidias coloniais poden tam\u00e9n reproducirse asexualmente, a\u00ednda que a maneira en como o fan \u00e9 moi variable entre as diferentes familias. Nas formas m\u00e1is simples, os membros da colonia est\u00e1n unidos s\u00f3 por proxecci\u00f3ns parecidas a ra\u00edces que saen das s\u00faas partes laterais chamadas estol\u00f3ns. Poden desenvolverse xemas que conte\u00f1en c\u00e9lulas que almacenan nutrientes dentro dos estol\u00f3ns e, cando se separan dabondo do individuo \"parental\", poden crecer ata orixinar un novo individuo adulto.\nNoutras especies o postabdome pode alongarse e dividirse nunha cadea de xemas separadas, que finalmente poden formar unha nova colonia. Nalgunhas, a parte far\u00ednxea do animal dexenera, e o abdome div\u00eddese en parches de tecido xerminal, que cada un deles combina partes da epiderme, peritoneo e tracto dixestivo, e pode crecer dando un novo individuo.\nFinalmente, noutras a xemaci\u00f3n empeza pouco despois de que a larva se asenta no substrato. Na familia Didemnidae, por exemplo, os individuos basicamente se parten en dous, e a farinxe d\u00e1 lugar a un novo tracto dixestivo e o tracto dixestivo orixinal crece orixinando unha nova farinxe.\nEcolox\u00eda.\nA excepcional capacidade de filtraci\u00f3n das ascidias adultas causa que acumulen contaminantes que poden ser t\u00f3xicos para os embri\u00f3ns e larvas e impidan o funcionamento de encimas nos tecidos adultos. Esta propiedade fai que algunhas especies sexan indicadores sensibles da poluci\u00f3n.\nDesde hai alg\u00fans centos de anos, a maior\u00eda dos portos do mundo foron invadidos por ascidias non nativas que se colgaron dos cascos dos barcos ou vi\u00f1eron con organismos introducidos como ostras e algas. Varios factores, como a r\u00e1pida chegada \u00e1 madurez sexual, a tolerancia a unha ampla variedade de ambientes, e a falta de predadores no seu novo h\u00e1bitat, fai que as poboaci\u00f3ns de ascidias crezan rapidamente. As poboaci\u00f3ns indesexadas de ascidias en peiraos, cascos de barcos, e \u00e1reas de acuicultura causan problemas econ\u00f3micos significativos, e as invasi\u00f3ns de ascidias alteraron os ecosistemas de varias \u00e1reas submareais naturais ao extinguir especies animais nativas.\nAs ascidias son a presa natural de moitos animais, como nudibranquios, platihelmintos, moluscos, cangrexos, estrelas de mar, peixes, aves, e londras mari\u00f1as. Tam\u00e9n as comen os humanos en moitas partes do mundo, como o Xap\u00f3n, Corea, Chile, e Europa. Como defensa qu\u00edmica, moitas ascidias captan e acumulan unha concentraci\u00f3n extremadamente alta de vanadio no sangue, te\u00f1en un pH moi baixo na t\u00fanica debido ao \u00e1cido contido en c\u00e9lulas vexiga de f\u00e1cil rotura, e (ou) producen metabolitos secundarios nocivos para os predadores e invasores. Alg\u00fans destes metabolitos son t\u00f3xicos para as c\u00e9lulas e te\u00f1en un uso potencial como produtos farmac\u00e9uticos.\nRexistro f\u00f3sil.\nOs ascidi\u00e1ceos son animais de corpo mol, e por iso \u00e9 dif\u00edcil que fosilicen e o seu rexistro f\u00f3sil \u00e9 case inexistente. As ascidias m\u00e1is antigas fiables son as da especie \"Shankouclava shankouense\" do C\u00e1mbrico inferior do xacemento da lousas de Maothianshan do sur da China. Hai tam\u00e9n d\u00faas especies enigm\u00e1ticas do per\u00edodo Ediac\u00e1rico con algunhas afinidades coas ascidias, chamadas \"Ausia\" do Grupo Nama de Namibia, e \"Burykhia\" da pen\u00ednsula Onega do mar Branco no norte de Rusia.\nHai tam\u00e9n rexistros f\u00f3siles do Xur\u00e1sico inferior (Bonet e Benveniste-Velasquez, 1971; Buge e Monniot,1972) e do Terciario de Francia (Deflandre-Riguard, 1949, 1956; Durand, 1952; Deflandre e Deflandre-Rigaud, 1956; Bouche, 1962; Lezaud, 1966; Monniot e Buge, 1971; Varol e Houghton, 1996). Rexistros m\u00e1is antigos (do Tri\u00e1sico) son ambiguos. Describ\u00edronse representantes do x\u00e9nero \"Cystodytes\" (da familia Polycitoridae) do Plioceno de Francia por Monniot (1970, 1971) e Deflandre-Rigaud (1956), e do Eoceno de Francia por Monniot e Buge (1971), e ultimamente do Eoceno tard\u00edo do sur de Australia por \u0141ukowiak (2012).\nUsos.\nOrganismos modelo parsa a investigaci\u00f3n.\nHai varios factores que fan que as ascidias sexan bos modelos para estudar os procesos fundamentais do desenvolvemento dos cordados, como a especificaci\u00f3n do destino das c\u00e9lulas durante o desenvolvemento embrionario. O desenvolvemento embrionario das ascidias \u00e9 simple, r\u00e1pido, e doadamente manipulable. Como cada embri\u00f3n cont\u00e9n relativamente poucas c\u00e9lulas, poden estudarse procesos complexos a nivel celular, mentres permanecen no contexto do embri\u00f3n completo. A transparencia \u00f3ptica do embri\u00f3n \u00e9 ideal para obter imaxes fluorescentes e as prote\u00ednas herdadas est\u00e1n pigmentadas naturalmente, polo que as li\u00f1axes poden etiquetarse facilmente, o que permite aos cient\u00edficos visualizar a embriox\u00e9nese do principio ao fin.\nAs ascidias son tam\u00e9n valiosas debido \u00e1 s\u00faa posici\u00f3n evolutiva: vistos como unha aproximaci\u00f3n aos cordados ancestrais, poden proporcionar unha visi\u00f3n do que era a ligaz\u00f3n entre os cordados e os deuter\u00f3stomos non cordados ancestrais, e da orixe dos vertebrados a partir de cordados simples. Os xenomas secuenciados das ascidias relacionadas \"Ciona intestinalis\" e \"Ciona savignyi\" son pequenos e facilmente manipulables; as comparaci\u00f3ns cos xenomas doutros organismos como as moscas, nematodos, o peixe \"Takifugu\" e os mam\u00edferos proporcionan informaci\u00f3n valiosa sobre a evoluci\u00f3n dos cordados. Secuenciouse unha colecci\u00f3n duns 480.000 ADNcs que est\u00e1n dispo\u00f1ibles para a an\u00e1lise da expresi\u00f3n x\u00e9nica, que se espera proporcione informaci\u00f3n sobre procesos de desenvolvemento complexos e a regulaci\u00f3n de xenes en vertebrados. A expresi\u00f3n x\u00e9nica en embri\u00f3ns de ascidias poden ser convenientemente inhibida usando oligos Morpholino.\nCulinario.\nVarios ascidi\u00e1ceos util\u00edzanse como alimentos. A \"Halocynthia roretzi\", chamada nalg\u00fans pa\u00edses anan\u00e1s de mar, \u00e9 cultivada no Xap\u00f3n e en Corea, e ten un peculiar sabor (non apto para todos os padais) atribu\u00eddo a un alcohol insaturado chamado cintiaol.\nO prato de peixe coreano agujjim cont\u00e9n tradicionalmente o tunicado \"Styela clava\".\n\"Microcosmus sabatieri\" e varias especies similares do mar Mediterr\u00e1neo c\u00f3mense en Francia (chamado al\u00ed \"figue de mer\", \"violet de mer\"), en Italia (\"limone di mare\", \"uova di mare\"), Grecia (\"fouska\", \"\u03c6\u03bf\u03cd\u03c3\u03ba\u03b1\"). En Grecia cons\u00f3mense cr\u00faas con lim\u00f3n ou en ensaladas con aceite de oliva, lim\u00f3n e perexil.\nA especie \"Pyura chilensis\" c\u00f3mese en Chile crua ou como ingrediente de sopas.\n\"Pyura praeputialis\" com\u00edana antes en Australia os aborixes que viv\u00edan na zona da ba\u00eda Botany, pero agora \u00fasase como isco para a pesca principalmente.\nNotas.\nOutras referencias xerais.\nTudge, Colin (2000). The Variety of Life. Oxford University Press. ISBN 0-19-860426-2."}
{"id": "299213", "revid": "5863", "url": "https://gl.wikipedia.org/wiki?curid=299213", "title": "Fernando de Andrade y P\u00e9rez das Mari\u00f1as", "text": ""}
{"id": "299214", "revid": "27155", "url": "https://gl.wikipedia.org/wiki?curid=299214", "title": "Ascidiacea", "text": ""}
{"id": "299215", "revid": "27155", "url": "https://gl.wikipedia.org/wiki?curid=299215", "title": "Ascidi\u00e1ceo", "text": ""}
{"id": "299216", "revid": "5863", "url": "https://gl.wikipedia.org/wiki?curid=299216", "title": "Fernando de Andrade das Mari\u00f1as", "text": ""}
{"id": "299217", "revid": "23204", "url": "https://gl.wikipedia.org/wiki?curid=299217", "title": "Tetuani", "text": "O tetuan\u00ed ou tetuani (en ; en ) \u00e9 un dialecto do haquet\u00eda, tam\u00e9n referido como subdialecto do ladino. Era o dialecto falado por un grupo \u00e9tnico co\u00f1ecido como xudeus de Or\u00e1n, dunha cidade da Alxeria. A denominaci\u00f3n desta variante ling\u00fc\u00edstica prov\u00e9n de Tetu\u00e1n (Marrocos) que era a orixe de moitos dos xudeus que viv\u00edan en Or\u00e1n.\nCando se expulsaron as comunidades sefard\u00eds, nos reinos de Portugal e Espa\u00f1a principalmente, os xudeus buscaron outras paraxes onde vivir, e pensaron en refuxiarse nos estados musulm\u00e1ns do norte da \u00c1frica. Neste escenario, a cidade de Or\u00e1n t\u00f3rnase un polo atraente, ocorrendo grandes migraci\u00f3ns durante os s\u00e9culos XVII e XIX. Esta migraci\u00f3n ten un per\u00edodo peculiar no terceiro cuarto do s\u00e9culo XIX, momento no cal unha grande onda de xudeus ori\u00fandos de Tetu\u00e1n chegan \u00e1 rexi\u00f3n, mestur\u00e1ndose \u00e1s outras vagas migratorias xud\u00edas de distintas orixes mais con alto grao de identidade, como no que refire \u00e1 linguaxe hisp\u00e1nica.\nOs xudeus de Oran, \"de facto\", falaban un conxunto variado de linguas e dialectos, de diversificadas orixes, pero coa chegada dos emigrados de Tetu\u00e1n o haquet\u00eda incorpora outros elementos e t\u00f3rnase un modo de falar distinguido."}
{"id": "299218", "revid": "27155", "url": "https://gl.wikipedia.org/wiki?curid=299218", "title": "Tunicina", "text": ""}
{"id": "299224", "revid": "98629", "url": "https://gl.wikipedia.org/wiki?curid=299224", "title": "2-Headed Shark Attack", "text": "2-Headed Shark Attack \u00e9 un filme estadounidense dirixido por David Michael Latt que se estreou no 2012. Est\u00e1 protagonizado por Carmen Electra, Charlie O'Connell e Brooke Hogan. O filme emitiuse o 8 de setembro de 2012 en Syfy."}
{"id": "299229", "revid": "127505", "url": "https://gl.wikipedia.org/wiki?curid=299229", "title": "Bisarma", "text": "A bisarma \u00e9 unha arma de hasta de orixe medieval, que ten un lado en forma de fouce e outro en forma de punta para ferir, de modo similar a unha lanza ou un chuzo.\nFoi de uso popular en Galiza, tanto como arma ofensiva en tempos de conflito b\u00e9lico como arma defensiva contra asaltadores nos cami\u00f1os ou animais salvaxes, en tempos de paz.\nOrixe do nome.\nA orixe parece ser a palabra xermana \"wisarme\", directamente ou ben a trav\u00e9s da adaptaci\u00f3n francesa \"guisarme\".\nMenci\u00f3ns na literatura.\nO seu uso xeneralizado noutros tempos, especialmente at\u00e9 o s\u00e9culo XIX, deixou unha pegada importante en textos literarios e nas cr\u00f3nicas hist\u00f3ricas. \u00c9 mencionada especialmente como unha das armas utilizadas na \"francesada\", a guerra en que o pobo galego contendeu contra as tropas de Napole\u00f3n at\u00e9 a s\u00faa expulsi\u00f3n do reino. "}
{"id": "299231", "revid": "1822", "url": "https://gl.wikipedia.org/wiki?curid=299231", "title": "Interfer\u00f3metro Fabry-Perot", "text": ""}
{"id": "299232", "revid": "98629", "url": "https://gl.wikipedia.org/wiki?curid=299232", "title": "John Sturges", "text": "John Eliot Sturges, nado en Oak Park (Illinois) o 3 de xaneiro de 1910 e finado en San Luis Obispo (California) o 18 de agosto de 1992 foi un director de cinema estadounidense.\nTraxectoria.\nComezou a s\u00faa carreira en Hollywood como montador en 1932. Durante a segunda guerra mundial dirixiu documentais e filmes para o ex\u00e9rcito dos Estados Unidos. O comezo da s\u00faa carreira comercial comezou en 1946 con \"The Man Who Dared\", primeiro de moitos filmes de serie B. Fixo un uso orixinal do CinemaScope colocando a Spencer Tracy s\u00f3 contra un largo paisaxe des\u00e9rtico no filme de suspense \"A conspiraci\u00f3n do silencio\" polo que foi candidato ao Oscar ao mellor director en 1955. Durante a s\u00faa carreira Sturges recibiu sona polos seus dramas elevados baseados nas personaxes."}
{"id": "299233", "revid": "839", "url": "https://gl.wikipedia.org/wiki?curid=299233", "title": "Exarcado apost\u00f3lico cat\u00f3lico ucra\u00edno de Alema\u00f1a e Escandinavia", "text": "O exarcado apost\u00f3lico de Alema\u00f1a e Escandinavia (en ) \u00e9 unha s\u00e9 da Igrexa Cat\u00f3lica Bizantina Ucra\u00edna inmediatamene suxeita \u00e1 Santa S\u00e9. En 2010 ti\u00f1a 44.520 bautizados. O seu exarca apost\u00f3lico \u00e9 Bohdan Dziurakh.\nTerritorio.\nO exarcado apost\u00f3lico estende a s\u00faa xurisdici\u00f3n sobre todos os fieis da Igrexa Cat\u00f3lica Bizantina Ucra\u00edna en Alema\u00f1a, Dinamarca, Suecia, Finlandia e Noruega.\nA s\u00e9 do exarcado \u00e9 a cidade de M\u00fanic, onde est\u00e1 a catedral de Santa Mar\u00eda Virxe e de Santo Andr\u00e9 ap\u00f3stolo. O territorio est\u00e1 organizado en 18 parroquias.\nHistoria.\nO exarcado apost\u00f3lico foi erixido o 17 de abril de 1959 coa bula \"Cum ob immane\" do papa Xo\u00e1n XXIII."}
{"id": "299240", "revid": "56817", "url": "https://gl.wikipedia.org/wiki?curid=299240", "title": "Paolo Pezzi", "text": "Paolo Pezzi, nado o 8 de agosto de 1960 en Russi (Italia), \u00e9 un eclesi\u00e1stico cat\u00f3lico latino italiano, dende 2007 arcebispo da Nai de Deus en Moscova.\nTraxectoria.\nPaolo Pezzi naceu o 8 de agosto de 1960 en Russi, un concello da provincia de R\u00e1vena. (Italia). Entre 1985 e 1990 estudou Filosof\u00eda e Teolox\u00eda na Pontificia Universidade de San Tom\u00e9 Aquino, e posteriormente foi ordenado sacerdote da Fraternidade Sacerdotal dos Misioneiros de San Carlos Borromeo o 22 de decembro de 1990, polo vigairo xeral de Roma Ugo Poletti. Posteriormente doutorouse en Teolox\u00eda pola Pontificia Universidade Lateranense.\nTraballou en Rusia dende 1993, e chegou a ser reitor do seminario maior de San Petersburgo.\nO 21 de setembro de 2007, o papa Bieito XVI nomeouno arcebispo metropolitano da Nai de Deus en Moscova. Recibiu a consagraci\u00f3n episcopal o 27 de outubro, na catedral da Inmaculada Concepci\u00f3n de Moscova, de mans do seu predecesor Tadeusz Kondrusiewicz."}
{"id": "299242", "revid": "98629", "url": "https://gl.wikipedia.org/wiki?curid=299242", "title": "Tsuga", "text": "Tsuga (do xapon\u00e9s \u30c4\u30ac, \u6802); \u00e9 un x\u00e9nero de con\u00edferas pertencente \u00e1 familia Pinaceae que engloba as especies arb\u00f3reas co\u00f1ecidas como falsos abetos. Todas a especies son \u00e1rbores perennes acadando os 20 - 60 metros de altura e atop\u00e1ndose exclusivamente en rexi\u00f3ns h\u00famidas.\nHai de 8 a 10 especies dentro do x\u00e9nero, dependendo da autoridade que o clasifique, con catro especies en Am\u00e9rica do Norte e de catro a seis no leste de Asia.\nA madeira que se obt\u00e9n \u00e9 importante na industria, \u00fasase especialmente como polpa para facer papel.\nDescrici\u00f3n.\n\"Tsuga\" \u00e9 unha \u00e1rbore perenne de tama\u00f1o medio que acada os 20 a 65 m de altura cunha coroa c\u00f3nica a irregular. A casca \u00e9 de cor cinsenta a marr\u00f3n.\nAs follas son estreitas en forma de agulla de 8 a 40\u00a0mm de lonxitude e 1.5 a 3\u00a0mm de largo.\nOs conos de pole crecen en solitario a partir de xemas laterais. Te\u00f1en 3\u20135(\u201310) mm de longo, ovoides, globosas, ou elipsoides, e de cor branca amarelenta a p\u00farpura clara, e nacen sobre un curto ped\u00fanculo. Os estr\u00f3bilos nacen en franzas dun ano de idade e te\u00f1en son pequenos, globoso-ovoide ou cil\u00edndrico-oblongo, que roldan os 15\u201340\u00a0mm de longo, ag\u00e1s en \"T. mertensiana\", onde son cil\u00edndricos e m\u00e1is longos, 35\u201380\u00a0mm de lonxitude; son solitarios, terminais ou raramente laterais, p\u00e9nsiles, e son s\u00e9siles ou sobre un curto ped\u00fanculo at\u00e9 4\u00a0mm de longo. A madurez ocorre en 5\u20138 meses, e as sementes esp\u00e1llanse pouco despois; os conos caen pouco despois de ceibaren a semente ou at\u00e9 un ano ou dous despois. As escamas de sementes son delgadas, cori\u00e1ceas e persistentes. Var\u00edan na forma e carecen dunha ap\u00f3fise e un umbo. As br\u00e1cteas son inclu\u00eddas e pequenas. As sementes son pequenas, de 2 a 4\u00a0mm de longo, e con \u00e1s, coas \u00e1s de 8 a 12\u00a0mm de longo. Tam\u00e9n conte\u00f1en pequenas ves\u00edculas de resina adaxiais. A derminaci\u00f3n de sementes \u00e9 epixeal; as pl\u00e1ntulas te\u00f1en de catro a seis cotiled\u00f3ns.\nTaxonom\u00eda.\n\"T. mertensiana\" \u00e9 infrecuente neste x\u00e9nero en varios aspectos. As follas est\u00e1n menos aplanadas e dispostas todas arredor do gomo, e te\u00f1en estoma por riba e por baixo, dando \u00e1 follaxe unha cor glauca; e os conos son os m\u00e1is longos do x\u00e9nero, 35\u201380\u00a0mm de longo e cil\u00edndrico m\u00e1is ca ovoide. Alg\u00fans botanistas tr\u00e1tana nun x\u00e9nero distinto como \"Hesperopeuce mertensiana\" (Bong.) Rydb., a\u00ednda que \u00e9 m\u00e1is xeralmente considerada s\u00f3 distinta no rango dun subx\u00e9nero.\nOutra especie, descrita primeiro como \"Tsuga longibracteata\", agora se trata como un x\u00e9nero distinto \"Nothotsuga\"; difire de \"Tsuga\" nos conos erectos (non pendurados), e conos masculinos en acios de umbelas, nestes riscos m\u00e1is estreitamente relacionadas co x\u00e9nero \"Keteleeria\".\nEcolox\u00eda.\nTodas as especies est\u00e1n adaptadas a (e est\u00e1n limitadas a) zonas temperadas relativamente frescas e h\u00famidas con alta pluviosidade, ver\u00e1ns frescos, e pouco ou ningunha escaseza de auga; tam\u00e9n est\u00e1 adaptada aos invernos intensos con grandes nevaradas e toleran as xeadas mellor que a maior\u00eda do das \u00e1rbores."}
{"id": "299244", "revid": "98629", "url": "https://gl.wikipedia.org/wiki?curid=299244", "title": "Resposta sensorial meridiana aut\u00f3noma", "text": "A resposta sensorial meridiana aut\u00f3noma (ASMR nas s\u00faas siglas en ingl\u00e9s), \u00e9 un fen\u00f3meno sensorio-perceptivo caracterizado por unha pracenteira sensaci\u00f3n de formigo que se sente habitualmente na secci\u00f3n superior e posterior da cabeza, coiro cabeludo, caluga, ombreiros e lombo en resposta a determinados est\u00edmulos externos tras ser percibidos a trav\u00e9s dos sentidos da vista, do o\u00eddo ou do tacto fundamentalmente e interpretados polo suxeito sensible a este fen\u00f3meno.\nO nome, que \u00e9 un neoloxismo, deuse a co\u00f1ecer como parte da cultura de Internet, Isto \u00e9, a trav\u00e9s de blogs e videoblogs.\nOrixes do termo na cultura popular.\nSegundo \"Know Your Meme\", o termo ASMR foi usado por vez primeira o 25 de febreiro de 2010, no grupo de Facebook \u00abAutonomous Sensory Meridian Response Group\u00bb despois de ser acu\u00f1ado por Jennifer Allen (alias \"Envelope Nomia\" no Facebook), creadora do grupo, en resposta a unha publicaci\u00f3n do foro SteadyHealth no cal algunhas persoas manti\u00f1an un longo debate sobre a estra\u00f1a sensaci\u00f3n. Allen explica que \"Aut\u00f3nomo\" se refire \u00e1 idiosincrasia ao redor das persoas que experimentan ASMR, xa que a natureza da reacci\u00f3n var\u00eda dunha persoa \u00e1 outra, e que o termo \"meridiana\" en \"resposta sensorial meridiana aut\u00f3noma\" se trata dunha palabra menos expl\u00edcita usada no lugar da palabra orgasmo.\nDebates en li\u00f1a nalg\u00fans grupos como un de Yahoo! chamado \"Society of Sensationalists\" formado en 2008, ou \"The Unnamed Feeling\", blog formado por Adrew MacMuiris en 2010, focaliz\u00e1ronse nunha aprendizaxe m\u00e1is en profundidade por parte da xente sobre a sensaci\u00f3n e en fomentar a partilla de ideas e experiencias persoais. Alg\u00fans nomes alternativos para a ASMR en relaci\u00f3n a estes grupos de debate son \"Attention Induced Head Orgasm,\" \"Attention Induced Euphoria,\" e \"Attention Induced Observant Euphoria.\"\nOutras frases para describir a sensaci\u00f3n ref\u00edrense a ela como \u00aborgasmo cerebral\u00bb, \u00abmasaxe cerebral\u00bb, \u00abformigo na cabeza\u00bb, \u00aborgasmo da cabeza\u00bb ou \u00abformigo na espi\u00f1a\u00bb.\nCobertura nos medios.\nUnha conferencia no Reino Unido (Boring 2012) mencionou v\u00eddeos ASMR na s\u00faa lista de temas a debater. A cobertura desta conferencia, como se informou no Slate magazine, mencionou o m\u00fasico e xornalista Rhodri Marsden presentando a ASMR declarando que este fen\u00f3meno \u00e9 un estilo de v\u00eddeos tipo xogo de roles non sexual do YouTube.\nAlg\u00fans artigos no \"The Huffington Post\" suxiren certos tipos de \u00abdesencadeantes\u00bb para evocar a ASMR. Os artigos mencionan pracenteiros formigos ou sensaci\u00f3ns de \u00abmurmurio\u00bb na cabeza que alg\u00fans v\u00eddeos do YouTube ou o simple feito de escoitar a xente murmurar, poder\u00edan estimular esta sensaci\u00f3n. Outros tipos de causantes poder\u00edan ser tarefas orientadas a un obxectivo, o feito de falar suavemente, os xogos de rol ou a m\u00fasica.\nUn artigo sobre o fen\u00f3meno de \u00abcalafr\u00edos\u00bb inducido por momentos espec\u00edficos dunha peza musical, menciona distinci\u00f3ns feitas polos usuarios da secci\u00f3n ASMR en Reddit co fin de distinguir a valencia entre a ASMR e o \u00abcalafr\u00edo\u00bb (tam\u00e9n chamado \"frisson\").\nUn artigo semellante na revista musical brit\u00e1nica \"New Musical Express\", ou NME, mencionou distinci\u00f3ns entre ASMR e \"frisson.\"\nSinalou que a\u00ednda que ambas as reacci\u00f3ns tenden a evocar a \u00abpel de gali\u00f1a\u00bb no observador, as reacci\u00f3ns emocionais e fisiol\u00f3xicas son diferentes.\nO escritor Sean T. Collins citou o catedr\u00e1tico David Huron da Ohio State University, quen imparte aulas na Escola de M\u00fasica da Universidade, declarando que a ASMR e a sensaci\u00f3n de \u00abcalafr\u00edo\u00bb son diferentes e que \u00abo efecto ASMR est\u00e1 clara e intensamente relacionado \u00e1 percepci\u00f3n de non-ameaza e atenci\u00f3n altru\u00edsta\u00bb, di Huron, quen observa que hai unha grande semellanza ao aseo f\u00edsico nos primates. \u00abOs primates non humanos obte\u00f1en grande pracer (acheg\u00e1ndose \u00e1 euforia) cando son aseados por un compa\u00f1eiro\u00bb. E, di Huron, eles as\u00e9anse mutuamente non para estaren limpos, sen\u00f3n para conectar uns cos outros.\nReacci\u00f3ns cient\u00edficas.\nSteven Novella, director de Neurolox\u00eda Xeral na Escola de Medicina da Universidade de Yale \u00e9 contribuidor activo de temas que implican escepticismo cientif\u00edco escribiu no seu blog de neurociencia acerca da falta de investigaci\u00f3n cient\u00edfica en relaci\u00f3n \u00e1 ASMR, dicindo que as tecnolox\u00edas da imaxe por resonancia magn\u00e9tica funcional e a estimulaci\u00f3n magn\u00e9tica transcraniana deber\u00edan ser usadas co fin de estudar o funcionamento cerebral de persoas que experimenten ASMR en relaci\u00f3n a persoas que non o experimenten. Novella discute o concepto de neurodiversidade e menciona como a complexidade do cerebro humano \u00e9 debida a comportamentos de deenvolvemento a trav\u00e9s da escala de tempo evolutivo. Este tam\u00e9n suxire a posibilidade de a ASMR ser un tipo de incautaci\u00f3n do pracer ou algunha outra maneira de activar a reacci\u00f3n pracenteira."}
{"id": "299246", "revid": "29496", "url": "https://gl.wikipedia.org/wiki?curid=299246", "title": "ASMR", "text": ""}
{"id": "299249", "revid": "56817", "url": "https://gl.wikipedia.org/wiki?curid=299249", "title": "Prelatura territorial cat\u00f3lica latina de Troms\u00f8", "text": "A prelatura territorial de Troms\u00f8 (en ) \u00e9 unha s\u00e9 da Igrexa Cat\u00f3lica Latina inmediatamente suxeita \u00e1 Santa S\u00e9. En 2004 ti\u00f1a 1.775 bautizados sobre unha poboaci\u00f3n total de 467.702 habitantes. O seu prelado actual \u00e9 o bispo Berislav Grgi\u0107.\nTerritorio.\nA prelatura territorial abrangue os tres condados m\u00e1is setentrionais de Noruega (Finnmark, Troms e Nordland), as\u00ed como o arquip\u00e9lago das Svalbard.\nA s\u00e9 prelaticia \u00e9 a cidade de Troms\u00f8, onde est\u00e1 a pro-catedral da Nosa Se\u00f1ora (\"V\u00e5r Frue Kirke\").\nO territorio est\u00e1 organizado en 7 parroquias, situadas nas seguintes poboaci\u00f3ns:\nHistoria.\nO 8 de abril de 1931, co breve \"Paterna caritas\", o papa P\u00edo XI erixiu a misi\u00f3n sui iuris da Noruega setentrional, en territorios da vigair\u00eda apost\u00f3lica de Noruega.\nO 10 de marzo de 1944 a misi\u00f3n sui iuris foi elevada ao rango de prefectura apost\u00f3lica coa bula \"Maioris dignitatis\" do papa P\u00edo XII.\nO 18 de febreiro de 1955 a prefectura apost\u00f3lica foi elevada ao rango de vigair\u00eda apostolica coa bula \"Quoniam arcana\" do mesmo P\u00edo XII.\nO 28 de marzo de 1979, coa bula \"Qui volente\", o papa Xo\u00e1n Paulo II elevou a vigair\u00eda ao rango de prelatura territorial, d\u00e1ndolle o nome actual."}
{"id": "299251", "revid": "3422116", "url": "https://gl.wikipedia.org/wiki?curid=299251", "title": "Xudeus sefard\u00eds", "text": ""}
{"id": "299252", "revid": "56817", "url": "https://gl.wikipedia.org/wiki?curid=299252", "title": "Sissyneck", "text": "\"Sissyneck\" \u00e9 unha canci\u00f3n do m\u00fasico estadounidense de rock alternativo, publicada como sinxelo do seu \u00e1lbum \"Odelay\" no ano 1997. O tema chegou ao n\u00famero 30 da lista brit\u00e1nica de sinxelos."}
{"id": "299253", "revid": "1888", "url": "https://gl.wikipedia.org/wiki?curid=299253", "title": "Santa Mar\u00eda do Burgo", "text": ""}
{"id": "299254", "revid": "98629", "url": "https://gl.wikipedia.org/wiki?curid=299254", "title": "Tibur\u00f3n 2", "text": "Tibur\u00f3n 2 (en ) \u00e9 un filme estadounidense dirixido por Jeannot Szwarc que se estreou en 1978. \u00c9 a primeira secuela do filme de Steven Spielberg \"Tibur\u00f3n\" (1975), e a segunda na serie baseada na novela hom\u00f3nima de Peter Benchley. Est\u00e1 protagonizado por Roy Scheider como Xefe de Polic\u00eda Martin Brody, que ten que facer fronte a outro tibur\u00f3n branco que aterroriza Amity Island, un resort costeiro ficticio.\n\"Tibur\u00f3n 2\" foi seguido por \"Jaws 3-D\" e \"\", estreados en 1983 e 1987 repectivamente.\nEstreouse en galego o 1 de xullo de 2022 a trav\u00e9s da TVG."}
{"id": "299257", "revid": "1131", "url": "https://gl.wikipedia.org/wiki?curid=299257", "title": "IES Illa de San Sim\u00f3n", "text": "O Instituto de Ensinanza Secundaria Illa de San Sim\u00f3n \u00e9 un centro de ensinanza secundaria pertencente \u00e1 rede p\u00fablica de institutos da Xunta de Galicia, situado en Redondela.\nOferta educativa.\nNo IES Illa de San Sim\u00f3n imp\u00e1rtense todos os cursos da Educaci\u00f3n Secundaria Obrigatoria. Non ofrece, por\u00e9n, oferta educativa de bacharelato."}
{"id": "299258", "revid": "89787", "url": "https://gl.wikipedia.org/wiki?curid=299258", "title": "Juan Mu\u00ed\u00f1os Iglesias", "text": "Juan Mu\u00ed\u00f1os Iglesias, nado en Redondela, foi un avogado e pol\u00edtico galego.\nTraxectoria.\nFillo de Juan Mu\u00ed\u00f1os Casal, dono do Hotel Espa\u00f1a de Redondela. Foi o fundador da delegaci\u00f3n da Falange Espa\u00f1ola en Redondela. Participu na Guerra Civil Espa\u00f1ola como voluntario da 2\u00aa Bandeira de FE de Pontevedra, e posteriormente como oficial. Ostentou o cargo de alcalde de Redondela, ao que accedeu o 29 de xaneiro de 1940, sucedendo ao anterior alcalde, C\u00e1ndido Mart\u00ednez Esteiro. Tres anos despois, en 1943, suced\u00edao na alcald\u00eda Ra\u00fal Carlos Gunche L\u00f3pez. En 1951 volveu a acceder \u00e1 alcald\u00eda, na que se manter\u00eda at\u00e9 1966, cando Pedro Otero Rey o sucedeu. Tam\u00e9n foi deputado provincial. Despois foi delegado do Instituto Social da Mari\u00f1a en Redondela.\nRecibiu varias condecoraci\u00f3ns pola s\u00faa participaci\u00f3n na \u201cGuerra de liberaci\u00f3n\u201d. Tam\u00e9n recibiu a Cruz de Caballero de Cisneros polos \u201cservizos prestados \u00e1 causa\u201d.\nNo seu mandato destacou polo intento de privatizaci\u00f3n da praia de Cesantes."}
{"id": "299259", "revid": "89787", "url": "https://gl.wikipedia.org/wiki?curid=299259", "title": "NSFW", "text": "NSFW \u00e9 un acr\u00f3nimo ingl\u00e9s para a expresi\u00f3n Not Safe/Suitable For Work (Non seguro/non axeitado para o traballo), empregado para se referir na linguaxe de internet \u00e1s p\u00e1xinas web, foros e blogs que conte\u00f1en URLs e hiperv\u00ednculos a p\u00e1xinas de contido para adultos. Xeralmente, as p\u00e1xinas ou sitios NSFW albergan contigo pornogr\u00e1fico ou para adultos, contido violento, con son malsoante ou bocapodre.\nO acr\u00f3nimo NSFW xorde especialmente coma advertencia de certos sitios web potencialmente inaxeitados para navegar por eles en lugares p\u00fablicos, froito da universalizaci\u00f3n e extensi\u00f3n de internet en bibliotecas, institutos, puntos de internet, ou mesmo o traballo.\nParalelamente, o termo SFW (safe for work), derivado do anterior, adoita empregarse para p\u00e1xinas ou sitios web aptos para navegar en p\u00fablico, ou sen contido inaxeitado."}
{"id": "299261", "revid": "2520", "url": "https://gl.wikipedia.org/wiki?curid=299261", "title": "Not Safe For Work", "text": ""}
{"id": "299262", "revid": "2520", "url": "https://gl.wikipedia.org/wiki?curid=299262", "title": "Not Suitable For Work", "text": ""}
{"id": "299264", "revid": "56817", "url": "https://gl.wikipedia.org/wiki?curid=299264", "title": "Lista de Colexios maiores de Espa\u00f1a", "text": "Os Colexios Maiores de Espa\u00f1a son:"}
{"id": "299265", "revid": "98629", "url": "https://gl.wikipedia.org/wiki?curid=299265", "title": "Valse", "text": "O valse (do galicismo \"valse\", que \u00e1 s\u00faa vez procede do xermanismo \"Walzer\", que prov\u00e9n do verbo alem\u00e1n \"w\u00e4lzen\", 'xirar, rodar') \u00e9 un estilo de baile folcl\u00f3rico e de sal\u00f3n a ritmo lento.\nHistoria.\nA\u00ednda que non existe acordo no tocante \u00e1 s\u00faa orixe, p\u00e9nsase que o valse naceu na zona austr\u00edaca do Tirol no s\u00e9culo XII. Por\u00e9n, tam\u00e9n hai teor\u00edas que sit\u00faan a s\u00faa orixe nunha danza do s\u00e9culo XVIII chamada \"l\u00e4ndler\" que bailaban os labregos de Austria e do sur de Alema\u00f1a, e tam\u00e9n nunha danza italiana chamada \"volte\".\nO valse acadou gran popularidade nos anos 1760 en Viena, estend\u00e9ndose axi\u00f1a por outros pa\u00edses.\nCaracter\u00edsticas.\n\u00c9 un baile de tempo ternario que se escribe normalmente en comp\u00e1s de 3/4 e que se baila en parella. No primeiro pulso de cada comp\u00e1s \u00e1brese diagonalmente unha perna, no segundo a outra x\u00fantase facendo que os p\u00e9s se unan de novo, e no terceiro pulso faise un pequeno paso sen desprazamento co primeiro p\u00e9. Despois rep\u00edtese o mesmo comezo co outro p\u00e9. Son famosos os valses vieneses da familia dos Strauss, como os de Johann Strauss."}
{"id": "299266", "revid": "23204", "url": "https://gl.wikipedia.org/wiki?curid=299266", "title": "Doomsday (filme)", "text": "Doomsday \u00e9 un filme de ciencia ficci\u00f3n escrito e dirixido por Neil Marshall que se estreou no 2008. A historia est\u00e1 ambientada nunha Escocia do futuro, que foi posta en corentena por mor dun virus mortal. Cando o virus aparece en Londres, os l\u00edderes pol\u00edticos env\u00edan a un equipo liderado por Eden Sinclair (Rhona Mitra) para atopar unha posible cura. \"Doomsday\" foi concibido por Marshall na idea de representar soldados medievais loitando con outros do futuro. Na produci\u00f3n inspirouse en diferentes filmes, como \"Mad Max, salvaxes de autoestrada\", \"\" e \"28 Days Later\"."}
{"id": "299268", "revid": "932", "url": "https://gl.wikipedia.org/wiki?curid=299268", "title": "La Lira de Ribadavia", "text": ""}
{"id": "299270", "revid": "23204", "url": "https://gl.wikipedia.org/wiki?curid=299270", "title": "Julia Stiles", "text": "Julia O'Hara Stiles, nada en Nova York o 28 de marzo de 1981, \u00e9 unha actriz estadounidense de cinema e televisi\u00f3n.\nTraxectoria.\nComezou a ga\u00f1ar reco\u00f1ecemento como actriz en filmes de tem\u00e1tica adolescente como \"10 Things I Hate About You\" (1999), \"Down to You\" (2000) e \"Save the Last Dance\" (2001). Despois tivo papeis principais en filmes como \"The Business of Strangers\" (2001), \"O sorriso de Mona Lisa\" (2003) e \"The Omen\" (2006). Tam\u00e9n destacan as s\u00faas actuaci\u00f3ns como personaxe secundaria en \"The Bourne Identity\" (2002), \"The Bourne Supremacy\" (2004) e \"The Bourne Ultimatum\" (2007).\nNa televisi\u00f3n destaca a s\u00faa participaci\u00f3n na serie \"Dexter\" como Lumen Pierce, personaxe polo que acadou diversos nomeamentos nos Emmy e nos Globos de Ouro. Recentemente apareceu no filme \"Silver Linings Playbook\" (2012) e na serie web \"Blue\"."}
{"id": "299271", "revid": "25871", "url": "https://gl.wikipedia.org/wiki?curid=299271", "title": "Julia O'Hara Stiles", "text": ""}
{"id": "299272", "revid": "1888", "url": "https://gl.wikipedia.org/wiki?curid=299272", "title": "Ethel Mar\u00eda V\u00e1zquez Mourelle", "text": ""}
{"id": "299274", "revid": "98629", "url": "https://gl.wikipedia.org/wiki?curid=299274", "title": "O pai da noiva II", "text": "O pai da noiva II (en ) \u00e9 un filme estadounidense dirixido por Charles Shyer que se estreou en 1995. Est\u00e1 protagonizado por Steve Martin, Diane Keaton e Martin Short. \u00c9 a secuela de \"O pai da noiva\" (1991).\nEstreouse en galego o 18 de outubro de 2004 a trav\u00e9s da TVG."}
{"id": "299275", "revid": "27155", "url": "https://gl.wikipedia.org/wiki?curid=299275", "title": "Ascidia", "text": ""}
{"id": "299277", "revid": "98629", "url": "https://gl.wikipedia.org/wiki?curid=299277", "title": "Don't Say a Word", "text": "Don't Say a Word \u00e9 un filme estadounidense dirixido por Gary Fleder que se estreou no 2001. Est\u00e1 protagonizado por Michael Douglas, Brittany Murphy e Sean Bean. Bas\u00e9ase na novela hom\u00f3nima de Andrew Klavan, e o gui\u00f3n foi escrito por Anthony Peckham e Patrick Smith Kelly."}
{"id": "299280", "revid": "27155", "url": "https://gl.wikipedia.org/wiki?curid=299280", "title": "Luminol", "text": "O luminol (C8H7N3O2) \u00e9 un produto qu\u00edmico que presenta quimioluminescencia, orixinando un rechamante resplandor azul, cando se mestura cun axente oxidante apropiado. O luminol \u00e9 un s\u00f3lido cristalino de cor branca ou amarela clara que \u00e9 soluble na maior\u00eda dos solventes polares pero insoluble en auga.\nO luminol util\u00edzase en investigaci\u00f3ns forenses da polic\u00eda cient\u00edfica para detectar cantidades traza de sangue deixadas en escenarios de crimes, xa que reacciona co ferro que se encontra na hemoglobina do sangue. Util\u00edzano tam\u00e9n os bi\u00f3logos para facer probas celulares para a detecci\u00f3n de cobre, ferro, e cianuros, e tam\u00e9n de prote\u00ednas espec\u00edficas na t\u00e9cnica do western blot.\nO luminol pode aplicarse con spray uniformemente sobre a \u00e1rea examinada, e a presenza de cantidades traza dun oxidante activante causan que o luminol emita un resplandor azul que pode verse nunha habitaci\u00f3n escura. O resplandor dura uns 30 segundos, pero o efecto pode documentarse con fotograf\u00edas de longa exposici\u00f3n. \u00c9 importante que se aplique o spray o m\u00e1is uniformemente posible para evitar unha impresi\u00f3n nesgada, como pode ser que pareza que as trazas de sangue est\u00e1n m\u00e1is concentradas nunhas \u00e1reas porque se aplicou al\u00ed m\u00e1is luminol, e non porque realmente o estean. A intensidade do resplandor non indica a cantidade orixinalmente presente, sen\u00f3n que indica s\u00f3 a distribuci\u00f3n de cantidades traza da substancia que quedaron na \u00e1rea investigada.\nS\u00edntese.\nPode sintetizarse o luminol por un proceso en d\u00faas etapas de reversofosforescencia. O material de partida \u00e9 \u00e1cido 3-nitroft\u00e1lico. Primeiro, qu\u00e9ntase hidrazina (N2H4) con \u00e1cido 3-nitroft\u00e1lico nun solvente como o trietil\u00e9n glicol. Prod\u00facese unha reacci\u00f3n de condensaci\u00f3n de acil substituci\u00f3n na que se perde auga, formando 3-nitroftalhidrazida. Finalmente, a reduci\u00f3n do grupo nitro a grupo amino con ditionita de sodio (Na2S2O4), por medio dun intermediario transitorio hidroxilamina, produce o luminol.\nO luminol sintetizouse por primeira vez en Alema\u00f1a en 1902, pero ao composto non se lle chamaou \"luminol\" ata 1934.\nQuimioluminescencia.\nPara mostrar a s\u00faa luminescencia, o luminol debe ser activado cun oxidante. Xeralmente, util\u00edzase como activador unha soluci\u00f3n que conte\u00f1a per\u00f3xido de hidr\u00f3xeno (H2O2) e i\u00f3ns hidr\u00f3xido en auga. En presenza dun catalizador como o ferro ou un composto periodato, o per\u00f3xido de hidr\u00f3xeno \u00e9 descomposto formando ox\u00edxeno e auga:\nEn instalaci\u00f3ns de laboratorio, o catalizador usado \u00e9 xeralmente o ferricianuro pot\u00e1sico ou o periodato pot\u00e1sico. Na detecci\u00f3n forense de sangue, o catalizador \u00e9 o ferro presente na hemoglobina. Os encimas de varios sistemas biol\u00f3xicos poden tam\u00e9n catalizar a descomposici\u00f3n do per\u00f3xido de hidr\u00f3xeno.\nCando o luminol reacciona co i\u00f3n hidr\u00f3xido, f\u00f3rmase un diani\u00f3n. O ox\u00edxeno producido a partir do per\u00f3xido de hiodr\u00f3xeno reacciona despois co diani\u00f3n luminol. O produto desta reacci\u00f3n\u00e9 un per\u00f3xido org\u00e1nico moi inestable, e orixinouse pola perda dun nitr\u00f3xeno, o paso de electr\u00f3ns desde un estado excitado ao estado fundamental, e a emisi\u00f3n de enerx\u00eda en forma dun fot\u00f3n. Esta emisi\u00f3n \u00e9 a que produce o resplandor azul.\nUso en investigaci\u00f3n de escenarios de crimes.\nHistoria.\nEn 1928, o qu\u00edmico alem\u00e1n H. O. Albrecht descubriu que o sangue, entre outras substancias, potenciaba a luminescencia do luminol en soluci\u00f3n alcalina de per\u00f3xido de hidr\u00f3xeno. En 1936, Karl Gleu e Karl Pfannstiel confirmou esta potenciaci\u00f3n en presenza de hematina, un compo\u00f1ente do sangue. En 1937, o cient\u00edfico forense alem\u00e1n Walter Specht fixo amplos estudos da aplicaci\u00f3n do luminol \u00e1 detecci\u00f3n de sangue en escenarios de crimes.\nTeor\u00eda.\nO luminol util\u00edzase polos investigadores de escenarios de crimes para localizar trazas de sangue, mesmo se esta foi limpada e eliminada. O investigador aplica con sprays unha soluci\u00f3n de luminol e o oxidante. O ferro presente no sangue cataliza a luminescencia. A cantidade de catalizador necesaria para que te\u00f1a lugar a reacci\u00f3n \u00e9 moi pequena en relaci\u00f3n coa de luminol, o que permite a detecci\u00f3n de mesmo cantidades traza de sangue. O resplandor azul dura uns 30 segundos. A detecci\u00f3n do resplandor require un cuarto bastante escuro e pode documentarse con fotograf\u00eda de longa exposici\u00f3n.\nInconvenientes.\nO luminol ten alg\u00fans inconvenientes que poden limitar o seu uso en investigaci\u00f3ns de escenarios de crimes, como son:"}
{"id": "299281", "revid": "98629", "url": "https://gl.wikipedia.org/wiki?curid=299281", "title": "Pseudolarix", "text": "Pseudolarix \u00e9 un x\u00e9nero monot\u00edpico da familia Pinaceae. A \u00fanica especie, Pseudolarix amabilis (Falso l\u00e1rice dourado) est\u00e1 estreitamente relacionado con \"Keteleeria\", \"Abies\" e \"Cedrus\". \u00c9 nativo do leste da China, desenvolv\u00e9ndose en pequenas \u00e1reas de monta\u00f1a ao sur de Anhui, Zhejiang, Fujian, Jiangxi, Hunan, Hubei e leste de Sichuan, en altitudes de 100\u20131500 m.\n\u00c9 unha \u00e1rbore caediza que acada os 30\u201340 m de altura cunha coroa c\u00f3nica. As follas (arume) de cor verde brillante son de 3\u20136\u00a0cm de lonxitude e 2\u20133\u00a0mm de longo, con d\u00faas bandas de estomas na face posterior, as follas t\u00f3rnanse de cor amarela dourada brillante no outono antes de caer.\nAs pi\u00f1as son distintas, superficialmente semellan alcachofas, de 4\u20137\u00a0cm de lonxitude e 4\u20136\u00a0cm de largo, madurecen aos 7 meses da polinizaci\u00f3n cando se desintegran para guindaren as sementes aladas. Os conos masculinos como en \"Keteleeria\", prod\u00facense en umbelas de varios xuntos.\nUsos.\n\u00c9 unha \u00e1rbore moi atractiva como planta ornamental para parques e xard\u00edns, \u00e9 moi tolerante \u00e1 calor e \u00e1 humidade do ver\u00e1n crecendo con \u00e9xito no sueste dos Estados Unidos onde outros x\u00e9neros non te\u00f1en \u00e9xito. En Europa medra con \u00e9xito na rexi\u00f3n mediterr\u00e1nea con not\u00e1beis especies no norte de Italia; no afastado norte da Gran Breta\u00f1a medran a modo por mor dos fr\u00edos ver\u00e1ns daquela rexi\u00f3n.\nPropiedades.\n\"Pseudolarix amabilis\" \u00e9 unha das 50 plantas fundamentais da Medicina tradicional chinesa, onde se chama \"j\u012bn qi\u00e1n s\u014dng\" (\u91d1\u94b1\u677e)."}
{"id": "299282", "revid": "18868", "url": "https://gl.wikipedia.org/wiki?curid=299282", "title": "Pseudolarix amabilis", "text": ""}
{"id": "299283", "revid": "18868", "url": "https://gl.wikipedia.org/wiki?curid=299283", "title": "L\u00e1rice dourado", "text": ""}
{"id": "299284", "revid": "56817", "url": "https://gl.wikipedia.org/wiki?curid=299284", "title": "Cathaya", "text": "Cathaya \u00e9 un x\u00e9nero pertencente \u00e1 familia Pinaceae do que s\u00f3 se co\u00f1ece unha especie Cathaya argyrophylla. \"Cathaya\" est\u00e1 dentro da subfamilia Laricoideae (\"Pseudotsuga\", \"Larix\" (l\u00e1rices)). Unha segunda especie, \"C. nanchuanensis\", consid\u00e9rase hoxe a mesma.\n\"Cathaya\" restr\u00ednxese ao sur da China (Guangxi, Guizhou, Hunan e o suroeste de Sichuan). A 950\u20131800 m de altitude en solos de limo.\nAs follas miden 2,5\u20135\u00a0cm, perden vilosidade co crecemento e se dispo\u00f1en en espiral. A s\u00faa pi\u00f1a mide 3\u20135\u00a0cm e porta 2 \u00fanicas sementes.\nAtop\u00e1ronse f\u00f3siles de especies semellantes en Europa de hai uns 10 -30 mill\u00f3ns de anos (carb\u00f3n marr\u00f3n)."}
{"id": "299285", "revid": "18868", "url": "https://gl.wikipedia.org/wiki?curid=299285", "title": "Cathaya argyrophylla", "text": ""}
{"id": "299286", "revid": "89787", "url": "https://gl.wikipedia.org/wiki?curid=299286", "title": "Nothotsuga", "text": "Nothotsuga \u00e9 un x\u00e9nero de con\u00edferas pertencente \u00e1 familia Pinaceae, est\u00e1 estreitamente relacionado cos x\u00e9neros \"Keteleeria\" e \"Tsuga\". Dist\u00ednguese de \"Tsuga\" polos seus conos m\u00e1is grandes e erectos con br\u00e1cteas externas e como (\"Keteleeria\") conos femininos en umbelas, e de \"Keteleeria\" polas s\u00faas follas m\u00e1is curtas e conos m\u00e1is pequenos. \"Nothotsuga\" ten unicamente unha especie, \"Nothotsuga longibracteata\", que se atopa no sueste da China, no sur de Fujian, norte de Guangdong, nord\u00e9s de Guangxi, nord\u00e9s de Guizhou e sueste de Hunan.\n\u00c9 unha \u00e1rbore perenne que acada os 30 m de altura. As follas son semellantes a agullas de 1.2\u20134\u00a0cm de lonxitude e 1\u20132\u00a0mm de largo, moi semellante a \"Tsuga\". Os conos son moi semellantes aos de \"Keteleeria\" por\u00e9n m\u00e1is pequenos 2.5\u20135\u00a0cm de lonxitude, erectos e madurecen aos 6-8 meses logo da polinizaci\u00f3n.\n\u00c9 unha \u00e1rbore moi rara, en perifo de extinci\u00f3n na vida silvestre por mor da desforestaci\u00f3n, a\u00ednda que agora se atopa protexida. Descubriuse en 1932, e foi tratada ao principio coma \"Tsuga longibracteata\", sendo clasificada no seu propio x\u00e9nero en 1989."}
{"id": "299287", "revid": "18868", "url": "https://gl.wikipedia.org/wiki?curid=299287", "title": "Nothotsuga longibracteata", "text": ""}
{"id": "299288", "revid": "56817", "url": "https://gl.wikipedia.org/wiki?curid=299288", "title": "Keteleeria", "text": "Keteleeria \u00e9 un x\u00e9nero con tres especies de con\u00edferas pertencentes \u00e1 familia Pinaceae, relacionado co x\u00e9nero \"Nothotsuga\" e \"Pseudolarix\". Dist\u00ednguese de \"Nothotsuga\" por ter os conos m\u00e1is grandes, e de \"Pseudolarix\" polas s\u00faas follas perennes e que os conos non se desintegran rapidamente ao maduraren. Os tres x\u00e9neros te\u00f1en os conos masculinos desenvolv\u00e9ndose en umbelas e da s\u00faa habilidade, rara nas con\u00edferas de reproducirse por v\u00e1stagos.\nO x\u00e9nero at\u00f3pase no sur da China (dende Shaanxi sur a Guangdong e Yunnan), Taiw\u00e1n, Hainan, norte de Laos e Vietnam.\nSon \u00e1rbores perennes que acadan os 35 metros de altura. As follas son como agullas de 1.5\u20137\u00a0cm de lonxitude e 2\u20134\u00a0mm de largo. As pi\u00f1as son erectas de 6\u201322\u00a0cm de lonxitude e madurecen en 6-8 meses logo da polinizaci\u00f3n, o tama\u00f1o das pi\u00f1as \u00e9 moi vari\u00e1bel nas tres especies.\nO x\u00e9nero foi nomeado en honra de J.B. Keteleer (1813-1903), un coidador franc\u00e9s."}
{"id": "299290", "revid": "98629", "url": "https://gl.wikipedia.org/wiki?curid=299290", "title": "Chamaecyparis", "text": "Chamaecyparis \u00e9 un dos oito x\u00e9neros da familia das cupres\u00e1ceas (\"Cupressaceae\"), que comprende seis especies orixinarias do leste de Asia (Xap\u00f3n e Formosa) e do leste e o oeste dos Estados Unidos. \nCaracter\u00edsticas.\nSon \u00e1rbores perennifolias de tama\u00f1o de mediano a grande, que medran at\u00e9 20\u201370 m de alto, cunha follaxe en rami\u00f1as aplanadas, formando planos netos. As follas son de dous tipos, agullas xuven\u00eds aciculares sobre os exemplares novos at\u00e9 dun ano de idade, e escamosos nas follas dos adultos. Os conos son de globosos a ovais, con 8-14 escamas dispostas en pares decusados opostos; cada escama ten de 2 a 4 pequenas sementes. \nTaxonom\u00eda.\nDescrici\u00f3n.\nO x\u00e9nero foi descrito en 1841 polo bot\u00e1nico franc\u00e9s \u00c9douard Spach (1801-1879).\nEtimolox\u00eda.\nO nome cient\u00edfico de x\u00e9nero, \"Chamaecyparis\", est\u00e1 formado polos elementos do lat\u00edn cient\u00edfico \"chamae-\" e \"-cyparis\". O primeiro elemento est\u00e1 tirado do grego antigo \u03c7\u03b1\u03bc\u03b1\u03af \"chama\u00ed\", \"en terra\", \"no chan\", e tam\u00e9n \"baixo\" e \"pequeno\", e o segundo deriva do grego antigo \u03ba\u03c5\u03c0\u03ac\u03c1\u03b9\u03c3\u03c3\u03bf\u03c2 \"kyp\u00e1rissos\", \"cipr\u00e9s\". Literalmente: \"cipr\u00e9s anano\". \nSin\u00f3nimos.\nO x\u00e9nero tam\u00e9n se co\u00f1ece polos seguintes sin\u00f3nimos (alg\u00fans deles impropios): \nNomes vulgares.\n\u00c1s \u00e1rbores deste x\u00e9nero ad\u00f3itaselles chamar en galego \"falso alcipreste\" ou \"alcipreste\" directamente malia non seren do x\u00e9nero \"Cupressus\". \nSegundo as normas para a nomenclatura en linguas vulgares das especies vexetais, que aconsellan dar nomes diferentes \u00e1s especies de x\u00e9neros distintos, uns pos\u00edbeis nomes galegos para as especies deste x\u00e9nero poder\u00edan ser falsos cipreses ou o neoloxismo camec\u00edparis.\nEspecies.\nA maior\u00eda dos autores reco\u00f1ecen seis especies dentro do x\u00e9nero: A\u00ednda que alg\u00fans s\u00f3 reco\u00f1cen cinco, ou elevan o seu n\u00famero a sete. \n\"C. taiwanensis\" \u00e9 tratado por moitos autores europeos e americanos como unha variedade de \"Chamaecyparis obtusa\" (como \"C. obtusa\" var. \"formosana\"), pero os \u00faltimos estudos morfol\u00f3xicos e moleculares sit\u00faano dentro da nova especie \"Chamaecyparis taiwanensis\", segundo os bot\u00e1nicos taiwaneses. Ambos os dous taxa difiren nos seus requirimentos ecol\u00f3xicos, xa que \" C. obtusa\" crece principalmente en lugares secos, mentres que \" C. taiwanensis\" ocupa solos h\u00famidos e require lugares m\u00e1is chuviosos e aire m\u00e1is h\u00famido.\nO x\u00e9nero \"Fokienia\" non \u00e9 reco\u00f1ecido por moitos autores como un x\u00e9nero separado de \"Chamaecyparis\", en cuxo caso \"Chamaecyparis hodginsii\" (= \"Fokienia hodginsii\", o falso cipr\u00e9s de Fuijan, propio da China, Vietnam e Laos) deber\u00eda agregarse \u00e1 lista anterior. \nOutra especie que era inclu\u00edda neste x\u00e9nero, o \"C. nootkatensis\", tranferiuse, en base a evidencias xen\u00e9ticas e morfol\u00f3xicas importantes, ao x\u00e9nero \"Callitropsis\", pas\u00e1ndose a denominar como \"Callitropsis nootkatensis\", ou de volta a \"Cupressus nootkatensis\", nome co que a especie foi descrita orixinalmente en 1824. Por\u00e9n, en BioLib mantense dentro de \"Chamaecyparis\". \nCo\u00f1\u00e9cense tam\u00e9n varias especies descritas a partir do rexistro f\u00f3sil inclu\u00edndo:\nCultivo e usos.\nCatro especies (\"C. lawsoniana, C. obtusa, C. pisifera\" e \"C. thyoides\") son de consider\u00e1bel importancia como \u00e1rbores ornamentais en horticultura; varios centos de cultivares foron seleccionados por varios riscos, inclu\u00edndo un tama\u00f1o anano, follaxe amarelo, azulado, prateado ou variegado, retenci\u00f3n permanente das follas xuven\u00eds e gomos coma f\u00edos cunha ramaxe reducida. \nA madeira \u00e9 arom\u00e1tica, e moi apreciada, en particular no Xap\u00f3n, onde se usa para a construci\u00f3n de templos.\nInimigos.\nAs especies de \"Chamaecyparis\" son parasitadas polo fungo \"Gymnosporangium clavariiforme\".\nAdemais son utilizadas como plantas alimenticias polas larvas de certas especies de lepid\u00f3pteros, coma \"Eupithecia pusillata\" e \"Panolis flammea\".\nNalgunhas zonas, o cultivo vese limitado polas enfermidades de ra\u00edz causadas por especies de fungos do x\u00e9nero \"Phytophthora\", sendo \"C. lawsoniana\" particularmente suscept\u00edbel a \"P. lateralis\". Actualmente moitas das \u00e1reas aut\u00f3ctonas onde medran os exemplares m\u00e1is antigos de \"C. lawsoniana\" est\u00e1n afectadas por este fungo, introducido recentemente nos Estados Unidos, que termina por matar a \u00e1rbore. Non hai cura para as \u00e1rbores infectadas, sendo o control da dispersi\u00f3n do fungo a \u00fanica forma eficaz de combatelo. Actualmente estanse a investigar variedades resistentes.\nEn Galicia.\nEn Galicia cult\u00edvanse, en distintos parques e xard\u00edns, catro das especies deste x\u00e9nero:"}
{"id": "299291", "revid": "18868", "url": "https://gl.wikipedia.org/wiki?curid=299291", "title": "Falso alcipreste", "text": ""}
{"id": "299292", "revid": "18868", "url": "https://gl.wikipedia.org/wiki?curid=299292", "title": "Falso cipr\u00e9s", "text": ""}
{"id": "299294", "revid": "19415", "url": "https://gl.wikipedia.org/wiki?curid=299294", "title": "Ferenc Liszt", "text": ""}
{"id": "299295", "revid": "19415", "url": "https://gl.wikipedia.org/wiki?curid=299295", "title": "Liszt Ferenc", "text": ""}
{"id": "299296", "revid": "75439", "url": "https://gl.wikipedia.org/wiki?curid=299296", "title": "Prelatura territorial cat\u00f3lica latina de Trondheim", "text": "A prelatura territorial de Trondheim (en ) \u00e9 unha s\u00e9 da Igrexa Cat\u00f3lica Latina inmediatamente suxeita \u00e1 Santa S\u00e9. En 2004 ti\u00f1a 3.228 bautizados sobre unha poboaci\u00f3n total de 640.105 habitantes. A s\u00e9 est\u00e1 vacante dende 2009, e o seu administrador apost\u00f3lico \u00e9 o bispo de Oslo, Bernt Ivar Eidsvig.\nTerritorio.\nA prelatura territorial abrangue os condados de M\u00f8re og Romsdal, S\u00f8r-Tr\u00f8ndelag e Nord-Tr\u00f8ndelag. Limita ao sur coa diocese de Oslo, ao nordeste coa prelatura territorial de Troms\u00f8, e ao sueste coa diocese de Estocolmo.\nA s\u00e9 prelaticia \u00e9 a cidade de Trondheim, antigamente chamada \"Nidaros\", onde est\u00e1 a catedral de Santo Olaf. O territorio est\u00e1 organizado en 5 parroquias.\nHistoria.\nNa Idade Media Trondheim, ent\u00f3n chamada \"Nidaros\", era s\u00e9 arcebispal, suprimida coa reforma protestante en 1537.\nO 7 de abril de 1931, co breve \"Supremi Apostolatus\", o papa P\u00edo XI erixiu a misi\u00f3n sui iuris da Noruega central, en territorios da vigair\u00eda apost\u00f3lica de Noruega.\nO 10 de marzo de 1944 a misi\u00f3n sui iuris foi elevada ao rango de prefectura apost\u00f3lica coa bula \"Digna sane\" do papa P\u00edo XII.\nO 4 de febreiro de 1953 a prefectura apost\u00f3lica foi elevada ao rango de vigair\u00eda apostolica coa bula \"Sollemne est Nobis\" do mesmo P\u00edo XII.\nO 28 de marzo de 1979, coa bula \"Cum Nobis\", o papa Xo\u00e1n Paulo II elevou a vigair\u00eda ao rango de prelatura territorial, d\u00e1ndolle o nome actual."}
{"id": "299297", "revid": "23204", "url": "https://gl.wikipedia.org/wiki?curid=299297", "title": "S\u00f3nia Ara\u00fajo", "text": "S\u00f3nia Margarida Lebreiro Ara\u00fajo Martins, nada no Porto o 24 de novembro de 1970, \u00e9 unha presentadora de televisi\u00f3n portuguesa.\nTraxectoria.\nS\u00f3nia licenciouse en Dereito pola Universidade Lus\u00edada do Porto, foi alumna na Escola de Ballet Parnaso entre 1982-85 e frecuentou a Academia de Bailado Cl\u00e1ssico Pirmin Treku en 1986.\nO 1 de setembro de 2007, representou a Portugal en Londres, xuntamente con Ricardo Silva, no primeiro Festival de Eurovisi\u00f3n da Danza, acadando o 5\u00ba lugar (74 puntos)."}
{"id": "299301", "revid": "98629", "url": "https://gl.wikipedia.org/wiki?curid=299301", "title": "Grimes", "text": "Claire Elise Boucher, nada o 17 de marzo de 1988, e mellor co\u00f1ecida polo seu nome art\u00edstico Grimes, \u00e9 unha artista, m\u00fasico, e directora de videoclips canadense. Procedente de Vancouver, Grimes comezou a gravar m\u00fasica experimental mentres asist\u00eda \u00e1 McGill University en Montr\u00e9al, onde se involucrou na escena musical underground electr\u00f3nica e industrial.\nNo ano 2010 publicou o su \u00e1lbum de estrea, \"Geidi Primes\", a trav\u00e9s do selo Arbutus Records, ao que lle seguiu \"Halfaxa\" nese mesmo ano. A finais do 2011 anunciou que asinara un contrato con 4AD, que se asociou con Arbutus Records para lanzar o seu terceiro \u00e1lbum, \"Visions\" (2012). \"Visions\" foi aclamado pola cr\u00edtica e \"The New York Times\" falou del como \"un dos \u00e1lbums m\u00e1is impresionantes dese ano ata a data\".\nOs cr\u00edticos e xornalistas destacaron a m\u00fasica de Grimes pola s\u00faa at\u00edpica combinaci\u00f3n de elementos vocais, ademais dun amplo espectro de influencias, que van dende a m\u00fasica industrial e elecr\u00f3nica ata o pop, hip hop, R&amp;B, noise rock e incluso a m\u00fasica medieval.\nNo ano 2013 foi premiada co Webby Award \u00e1 Artista do ano. Ese mesmo ano Grimes ga\u00f1ou o premio Juno ao \u00e1lbum de electr\u00f3nica do ano."}
{"id": "299302", "revid": "23204", "url": "https://gl.wikipedia.org/wiki?curid=299302", "title": "Adam Clayton", "text": "Adam Charles Clayton, nado o 13 de marzo de 1960, \u00e9 un m\u00fasico co\u00f1ecido por ser o baixista da banda irlandesa de rock U2. Viviu no condado de Dubl\u00edn dende que a s\u00faa familia se trasladou a Malahide en 1965, cando ti\u00f1a cinco anos. Clayton \u00e9 co\u00f1ecido polo seu baixo en temas como \"New Year's Day\", \"Bullet the Blue Sky\", \"With or Without You\", \"Mysterious Ways\", \"Get on Your Boots\" e \"Magnificent\". O seu traballo en \"No Line on the Horizon\" foi citado como a s\u00faa mellor contribuci\u00f3n ao baixo. Adam ten traballado tam\u00e9n en varios proxectos en solitario ao longo da s\u00faa carreira, como o seu traballo co seu compa\u00f1eiro Larry Mullen Jr. no tema da pel\u00edcula de 1996 \"\". Clayton, como parte de U2, leva ga\u00f1ados 22 premios Grammy."}
{"id": "299304", "revid": "23204", "url": "https://gl.wikipedia.org/wiki?curid=299304", "title": "Federico V do Palatinado", "text": ""}
{"id": "299305", "revid": "1410", "url": "https://gl.wikipedia.org/wiki?curid=299305", "title": "Xo\u00e1n II de Arag\u00f3n", "text": "Xo\u00e1n II de Arag\u00f3n, \"o Grande\", nado en Medina del Campo, Castela o 29 de xu\u00f1o de 1398 e finado en Barcelona o 20 de xaneiro de 1479, foi duque de Pe\u00f1afiel, rei de Navarra (1425 - 1479) e rei de Arag\u00f3n, de Mallorca, de Valencia, de Sarde\u00f1a e de Sicilia (1458 - 1479), fillo de Fernando I de Antequera e de Leonor Urraca de Castela, condes de Alburquerque. Xo\u00e1n II foi un dos monarcas m\u00e1is lonxevos do s\u00e9culo XV.\nLugartenente de Sarde\u00f1a e Sicilia.\nDe 1415 a 1416 representou ao seu pai no goberno de Sicilia e Sarde\u00f1a como lugartenente xeneral. De regreso a Espa\u00f1a axudou ao seu irm\u00e1n m\u00e1is vello, Afonso V o Magn\u00e1nimo, nos problemas habidos en Castela con \u00c1lvaro de Luna, valido do seu primo o rei castel\u00e1n Xo\u00e1n II.\nMatrimonio con Branca de Navarra.\nEn 1419 contraeu matrimonio con Branca, filla do rei navarro Carlos III o Nobre, e vi\u00fava de Mart\u00edn o Mozo.\n\u00c1 morte de Carlos III en 1425, a s\u00faa filla Branca e o infante Xo\u00e1n foron proclamados conxuntamente reis de Navarra. Nese mesmo ano, o d\u00eda 29 de novembro foi investido conde de Ribagorza en Valencia.\nNo ver\u00e1n de 1429, para favorecer os intereses dos seus irm\u00e1ns os Infantes de Arag\u00f3n, Xo\u00e1n invadiu Castela polo val do Henares. Cando \u00eda suscitar batalla preto de Jadraque, a intervenci\u00f3n da s\u00faa irm\u00e1 Mar\u00eda, esposa de Xo\u00e1n II de Castela, determinou o fin da expedici\u00f3n e, a longo prazo, a perda daquela guerra ao ano seguinte.\nXo\u00e1n viviu alleo aos asuntos de Navarra, gobernada pola s\u00faa esposa, e mant\u00edvose entregado plenamente aos asuntos aragoneses e aos seus intereses en Castela. As\u00ed, e para axudar ao seu irm\u00e1n o rei de Arag\u00f3n, Afonso V, participou na fracasada campa\u00f1a pola conquista de N\u00e1poles en 1435. Aquela expedici\u00f3n deu p\u00e9 a unha obra sat\u00edrica do marqu\u00e9s de Santillana, \"La comedieta de Ponza\".\nAnos despois, enfrontado de novo co seu primo e cu\u00f1ado o rei Xo\u00e1n II e co seu valido don \u00c1lvaro de Luna, entrou en guerra contra Castela. Tomou Atienza e Torija, pero foi derrotado en 1445 na batalla de Olmedo, coa que se puxo fin ao influxo aragon\u00e9s nos asuntos castel\u00e1ns.\nMatrimonio con Xoana Enr\u00edquez.\n\u00c1 morte de Branca de Navarra en 1441, Xo\u00e1n casou en segundas nupcias (1445) con Xoana Enr\u00edquez, filla de Fadrique Enr\u00edquez, Almirante de Castela, e rival pol\u00edtico de \u00c1lvaro de Luna. A s\u00fabita irrupci\u00f3n pol\u00edtica de Xo\u00e1n en Navarra motivou o enfrontamento entre o rei e o seu fillo primox\u00e9nito Carlos de Viana, froito do seu matrimonio coa falecida ra\u00ed\u00f1a Branca. En efecto, Xo\u00e1n aproveitouse do testamento da s\u00faa esposa polo que o seu fillo, que como pr\u00edncipe de Viana era o lex\u00edtimo herdeiro, non deb\u00eda asumir o t\u00edtulo real sen o seu consentimento, asumindo s\u00f3 a lugartenencia do Reino. Isto provocou un forte descontento en Navarra, que levou \u00e1 guerra civil en 1451.\nGuerra Civil de Navarra.\nO descontento de Carlos de Viana e as cada vez m\u00e1is graves diferenzas co seu pai, desembocaron nunha guerra civil entre os beamonteses, partidarios de Carlos, e os agramonteses, defensores da causa de Xo\u00e1n. Ambos se enfrontaron o 23 de outubro de 1451 na batalla de Aibar, onde Carlos foi derrotado e feito prisioneiro xunto ao seu condestable Lu\u00eds de Beaumont. Xoana Enr\u00edquez, en avanzado estado de xestaci\u00f3n, abandonou Estella e trasladouse a Sos (Arag\u00f3n), onde deu a luz ao seu fillo Fernando. Decidida a que o seu fillo fose o futuro rei de Arag\u00f3n, mostrou toda a s\u00faa aversi\u00f3n cara a Carlos, que foi declarado polo seu pai, xunto \u00e1 s\u00faa irm\u00e1 Branca, como \"inh\u00e1biles e indignos da sucesi\u00f3n (...)\" para ostentar o goberno. O pr\u00edncipe de Viana, unha vez liberado trala Concordia de Valladolid, e a petici\u00f3n das Cortes de Lleida, marchou a N\u00e1poles en busca da protecci\u00f3n do seu t\u00edo Afonso V, que obrigou ao seu irm\u00e1n a anular o desherdamento.\nGoberno en Arag\u00f3n.\nEn 1454, Xo\u00e1n II, foi nomeado polo seu irm\u00e1n Afonso V lugartenente de Arag\u00f3n e Catalu\u00f1a, mentres este gobernaba o reino desde o sur de Italia e Sicilia. En Catalu\u00f1a, en concreto, o novo lugartenente mostrouse partidario de apoiar aos grupos menos favorecidos, os campesi\u00f1os e os menestreis, dado que estes sectores da poboaci\u00f3n compart\u00edan inimigos coa s\u00faa autoridade: os nobres laicos e eclesi\u00e1sticos e os altos oligarcas urbanos que controlaban as instituci\u00f3ns e discut\u00edan o poder real.\nCatro anos m\u00e1is tarde produciuse a morte de Afonso, quen carec\u00eda de herdeiros directos e Xo\u00e1n sucedeulle no trono de Arag\u00f3n, a\u00ednda que se viu obrigado a entregar ao seu fillo Carlos o goberno de Catalu\u00f1a. O 25 de xullo de 1458 outorgou ao seu fillo Fernando o t\u00edtulo de duque de Montblanc e de conde de Ribagorza co se\u00f1or\u00edo da cidade de Balaguer.\nEn 1460, Carlos de Viana \u00e9 arrestado por orde do seu pai, o cal foi aproveitado polos sectores contrarios ao poder real para iniciar un conflito civil en terras catal\u00e1s. A Biga, as oligarqu\u00edas urbanas, a nobreza e unha gran parte da xerarqu\u00eda eclesi\u00e1stica catal\u00e1 alz\u00e1ronse contra o monarca. As Cortes, reunidas en Lleida en 1460, pediron a Xo\u00e1n II que liberase ao seu fillo e obrig\u00e1ronlle a acatar en 1461 a Capitulaci\u00f3n de Villafranca do Pened\u00e9s, onde se lle prohibiu entrar en Catalu\u00f1a sen permiso das instituci\u00f3ns locais e limit\u00e1base notablemente a s\u00faa autoridade real (a xefatura administrativa e o poder executivo -en ausencia do soberano- quedar\u00edan en mans de Carlos de Viana, a\u00ednda que na pr\u00e1ctica quen gobernar\u00eda ser\u00eda a Xeneralidade). En 1461, o monarca reco\u00f1ece abertamente a lexitimidade do seu primox\u00e9nito, pero dunha forma ambigua que se presta a posibles revogaci\u00f3ns.\nCarlos morre o 23 de setembro de 1461 a consecuencia dunha enfermidade pulmonar (ou envelenamento, como se chegou a especular, sinalando \u00e1 s\u00faa madrastra Xoana Enr\u00edquez). Trala s\u00faa morte, a situaci\u00f3n mant\u00edvose, con Xo\u00e1n II afastado, a autoridade te\u00f3rica residindo no novo herdeiro \u00e1 coroa, Fernando, e a Deputaci\u00f3n do Xeneral do Reino de Arag\u00f3n gobernando. Pero a entrada do rei en Catalu\u00f1a, incumprindo o pactado en Villafranca do Pened\u00e9s desencadeou a guerra civil catal\u00e1, que coincidiu coa revolta do campesi\u00f1ado, iniciada en febreiro de 1462 (co\u00f1ecida como a \"revolta dos pagesos de remensa\"). O rei logrou manter a fidelidade de Arag\u00f3n, Valencia e Sicilia fronte \u00e1 revolta de Catalu\u00f1a, onde se lle considerou desposu\u00eddo da Coroa. En Catalu\u00f1a, o bando realista estaba integrado principalmente polos campesi\u00f1os, alg\u00fans mercadores e o pobo mi\u00fado urbano (a Busca).\nA comezos de 1462, o conde Gast\u00f3n IV de Foix, xenro do rei aragon\u00e9s, manobrou o achegamento entre o seu sogro e o rei Lu\u00eds XI de Francia. A voda de Gast\u00f3n de Foix, fillo do conde, con Magdalena de Francia, irm\u00e1 do rei franc\u00e9s, posibilitar\u00eda a Lu\u00eds XI someter ao futuro rei de Navarra ao vasalaxe do franc\u00e9s. Neste sentido, o tratado de Olite de abril, garantiu o reco\u00f1ecemento de Xo\u00e1n II como rei de Navarra e de Gast\u00f3n IV como o seu sucesor. A comezos de maio, os reis de Arag\u00f3n e Francia entrevist\u00e1ronse Sauveterre do que resultou o tratado de Baiona, polo que o rei Lu\u00eds XI mandar\u00eda a Gast\u00f3n IV \u00e1 fronte dun ex\u00e9rcito franc\u00e9s para esmagar a sublevaci\u00f3n en Catalu\u00f1a, e Xo\u00e1n II tivo que hipotecar Rosell\u00f3n e Cerda\u00f1a como pago da d\u00e9beda de 200.000 escudos para financiar o ex\u00e9rcito franc\u00e9s. O Rosell\u00f3n e Sarde\u00f1a ser\u00edan devoltos \u00e1 Coroa de Arag\u00f3n polo Tratado de Barcelona (1493).\nO ex\u00e9rcito da Xeneralidade de Catalu\u00f1a, baixo o mando de Roger Pallar\u00e9s, sitiou a Xoana e ao seu fillo na s\u00faa fortaleza de Xirona. Pero a ra\u00ed\u00f1a soubo defenderse, durante catro meses, ata que chegaron as tropas do rei que, apoiadas por tropas francesas, obrigaron a levantar o cerco. Durante esta longa guerra os catal\u00e1ns ofrec\u00e9ronse a quen mellor axuda quixese ofrecerlles. O seu sobri\u00f1o Henrique IV de Castela foi nomeado conde de Barcelona, pero a intervenci\u00f3n diplom\u00e1tica do rei franc\u00e9s -que quer\u00eda asegurar a vitoria realista para obter o pago \u00e1 s\u00faa axuda- e a formaci\u00f3n en Castela da Liga nobiliaria, apoiada por Xo\u00e1n II de Arag\u00f3n, para apartar a influencia de Beltr\u00e1n de la Cueva, forz\u00e1ronlle a abandonar Catalu\u00f1a. A mesma oferta recibiu o condestable Pedro de Portugal en 1463, pero dous anos despois este morrer\u00eda a consecuencia das feridas sufridas na batalla que o infante Fernando, de trece anos, lle ga\u00f1ou en Calaf. Posteriormente, os catal\u00e1ns repetir\u00edan a oferta a Renato de Anjou, en 1466.\nXo\u00e1n II continuou o seu acoso, cego e con setenta anos, axudado polo seu fillo e en 1472 conseguiu entrar en Barcelona, obrigando aos rebeldes a renderlle obediencia. Por raz\u00f3ns de Estado, mostrouse clemente cos vencidos, renunciou \u00e1 vinganza e concedeu o perd\u00f3n. En outubro dese mesmo ano a guerra acababa coa Capitulaci\u00f3n de Pedralbes (1472). A s\u00faa \u00faltima acci\u00f3n militar foi o intento errado de recuperar o Rosell\u00f3n e a Sarde\u00f1a, territorios dos que se apoderou Lu\u00eds XI durante a guerra de Catalu\u00f1a a cambio do seu apoio no conflito.\nEn 1469, Xo\u00e1n II concertou o matrimonio, celebrado ese mesmo ano en Valladolid, do seu fillo e herdeiro Fernando coa s\u00faa sobri\u00f1a Isabel de Castela, (filla de Xo\u00e1n II, o seu primo irm\u00e1n), herdeira, pola s\u00faa banda, do trono de Castela. Dada a proximidade de parentesco entre os contraentes, t\u00edvose que empregar unha bula papal que m\u00e1is tarde se comprobou falsa, a\u00ednda que logo o casamento foi ratificado e non houbo ningunha consecuencia.\nA s\u00faa filla Leonor, filla do seu primeiro matrimonio, herdou o reino de Navarra e Fernando, fillo da s\u00faa segunda uni\u00f3n, que xa era rei consorte de Castilla polo seu matrimonio con Isabel, herdou o reino de Arag\u00f3n e os condados catal\u00e1ns.\nMorreu por causas naturais en Barcelona o 19 de xaneiro de 1479, aos 80 anos e 7 meses de idade, sendo enterrado no Mosteiro de Poblet.\nDescendencia.\nDo seu primeiro matrimonio con Branca de Navarra:\nDo seu segundo matrimonio con Xoana Enr\u00edquez:\nHabidos f\u00f3ra de matrimonio:"}
{"id": "299307", "revid": "27155", "url": "https://gl.wikipedia.org/wiki?curid=299307", "title": "Polispermia", "text": "A polispermia ou poliespermia \u00e9 a penetraci\u00f3n de m\u00e1is dun espermatozoide dentro do \u00f3vulo durante unha fertilizaci\u00f3n. Isto ocorre de maneira normal en especies con \u00f3vulos con moito vitelo (como os das aves, tibur\u00f3ns e quimeras), pero despois s\u00f3 un espermatozoide se fusiona co n\u00facleo do \u00f3vulo. Os mecanismos para que se produza este fen\u00f3meno a\u00ednda non se co\u00f1ecen totalmente.\nO seu ant\u00f3nimo \u00e9 monospermia.\nEfectos da polispermia.\nA pesar de que son moitos os espermatozoides que poden unirse a un \u00f3vulo, normalmente s\u00f3 un se fusiona coa membrana plasm\u00e1tica deste e inxecta o seu n\u00facleo e outros org\u00e1nulos no citoplasma do \u00f3vulo. Se se produce a fusi\u00f3n de m\u00e1is dun espermatozoide, e, por tanto, prod\u00facese o fen\u00f3meno da polispermia, x\u00e9rase a formaci\u00f3n de fusos mit\u00f3ticos extra ou multipolares, o que ocasiona a segregaci\u00f3n defectuosa dos cromosomas durante a divisi\u00f3n celular, de modo que se forman c\u00e9lulas non diploides e o desenvolvemento xeralmente queda detido.\nNo ourizo de mar, a fertilizaci\u00f3n por dous espermatozoides orixina un n\u00facleo triploide, no que cada cromosoma est\u00e1 representado tres veces en lugar de d\u00faas. Ademais, debido a que o centr\u00edolo cedido por cada espermatozoide se divide para formar os dous polos do aparato mit\u00f3tico, os cromosomas triploides ser\u00e1n desprazados desde catro posici\u00f3ns diferentes por microt\u00fabulos do fuso, formando catro c\u00e9lulas que ter\u00e1n unha carga cromos\u00f3mica diferente. Estas c\u00e9lulas, por tanto, morren ou desenv\u00f3lvense de xeito anormal.\nEn humanos, xeralmente a poliploid\u00eda \u00e9 mortal para o embri\u00f3n e foi detectada en abortos espont\u00e1neos aproximadamente no 10 ao 20% dos casos.\nBloqueo da polispermia.\nDebido \u00e1 inviabilidade do embri\u00f3n despois dun evento de polispermia, \u00e9 importante que, a pesar de que se unen moitos espermatozoides \u00e1 capa que rodea o \u00f3vulo, s\u00f3 un espermatozoide se fusione coa membrana plasm\u00e1tica e introduza o seu n\u00facleo dentro deste. Para iso, os animais desenvolveron dous mecanismos principais.\nBloqueo r\u00e1pido.\nO bloqueo r\u00e1pido da polispermia cons\u00e9guese por medio dun cambio no potencial el\u00e9ctrico da membrana plasm\u00e1tica do ovo (ou \u00f3vulo), que act\u00faa como unha barreira selectiva entre o citoplasma e o ambiente extracelular. As\u00ed, a concentraci\u00f3n i\u00f3nica difire significativamente entre un lado e o outro, sobre todo en canto aos i\u00f3ns sodio (Na+) e potasio (K+). Na auga do mar a concentraci\u00f3n externa de sodio \u00e9 especialmente alta, polo que este mecanismo util\u00edzano principalmente os invertebrados mari\u00f1os.\nEste tipo de bloqueo l\u00e9vase a cabo pola apertura de canais dependentes de sodio que permiten a entrada do i\u00f3n no citoplasma celular, despolarizando a membrana, \u00e9 dicir, incrementando as cargas positivas no interior desta (normalmente, o potencial de membrana, chamado potencial de repouso, \u00e9 de -70mV, o que indica que as cargas negativas son maiores no interior da c\u00e9lula, pero coa fusi\u00f3n do esperma o potencial chega a valores positivos).\nUn experimento no que se demostrou a importancia do sodio no bloqueo r\u00e1pido da polispermia realiz\u00e1rono Laurinda Jaffe e colaboradores, cambiando a concentraci\u00f3n deste i\u00f3n no ambiente. As\u00ed, ao reducir a concentraci\u00f3n de sodio increment\u00e1base o n\u00famero de ovos poliesp\u00e9rmicos, debido a que a apertura dos canais non levaba a unha entrada de suficientes mol\u00e9culas no citoplasma e, por tanto, non se daba o cambio necesario no potencial.\nNon hai certeza sobre como un cambio no potencial de membrana act\u00faa sobre o espermatozoide para bloquear unha fertilizaci\u00f3n secundaria. A hip\u00f3tese m\u00e1is aceptada \u00e9 que o espermatozoide leva un compo\u00f1ente sensible \u00e1 voltaxe (posiblemente unha prote\u00edna fusox\u00e9nica \u2014para a fusi\u00f3n de membranas\u2014 cargada positivamente) cuxa inserci\u00f3n no citoplasma depende da carga el\u00e9ctrica na membrana do ovo.\nEn \"Rana pipiens\" o potencial de membrana cambia a +8mV, un segundo; increment\u00e1ndose lentamente ata os +17mV. Este potencial mantense durante 20 minutos. Por\u00e9n, este mecanismo non se presenta en p\u00edntegas, e tampouco \u00e9 \u00fatil para evitar a polispermia na fertilizaci\u00f3n cruzada de ovos de \"Xenopus\" por espermatozoides de p\u00edntega.\nO bloqueo r\u00e1pido por depolarizaci\u00f3n da membrana demostrouse ademais no verme mari\u00f1o \"Urechis caupo\", no que ademais se probou a importancia do cambio no potencial per se m\u00e1is que o do fluxo de i\u00f3ns, e en d\u00faas especies de algas fucoides (unha familia de algas pardas) e en estrelas de mar.\nMentres que especies non mam\u00edferas utilizan este tipo de bloqueo de membrana, en mam\u00edferos funciona por un mecanismo diferente, ao non observarse ningunha depolarizaci\u00f3n de membrana en ovos fertilizados de rato, h\u00e1mster e coello. (Ver abaixo, \"Bloqueo en mam\u00edferos\").\nBloqueo lento.\nC\u00f3mpre un segundo mecanismo para evitar a entrada de varios espermatozoides no citoplasma do \u00f3vulo debido a que o mecanismo r\u00e1pido \u00e9 transitorio: o potencial de membrana dun ovo s\u00f3 se mant\u00e9n positivo durante un per\u00edodo de tempo curto. As\u00ed, o segundo mecanismo involucra un evento duradeiro, a chamada reacci\u00f3n de gr\u00e1nulos corticais.\nCando o esperma se fusiona coa membrana plasm\u00e1tica do \u00f3vulo xera un incremento local no calcio citos\u00f3lico, que se dispersa pola c\u00e9lula como unha onda. Existen probas que apoian a idea de que a onda ou as oscilaci\u00f3ns (nalg\u00fans mam\u00edferos pres\u00e9ntanse oscilaci\u00f3ns m\u00e1is que ondas) de Ca2+ son inducidas por unha prote\u00edna que \u00e9 introducida polo espermatozoide. Por\u00e9n, en ourizos de mar e mam\u00edferos, o incremento na concentraci\u00f3n de calcio non se debe \u00e1 entrada deste i\u00f3n desde o medio extracelular, sen\u00f3n \u00e1 liberaci\u00f3n do i\u00f3n desde dep\u00f3sitos intracelulares. Os i\u00f3ns calcio almac\u00e9nanse no ret\u00edculo endoplasm\u00e1tico do \u00f3vulo e son liberados pola activaci\u00f3n de canais de calcio dependentes de inositol trisfosfato (IP3) da membrana do ret\u00edculo endoplasm\u00e1tico. Este composto act\u00edvase precisamente polo contacto coas prote\u00ednas do espermatozoide. \nEn ourizos de mar e ras o ret\u00edculo endoplasm\u00e1tico est\u00e9ndese ata o c\u00f3rtex celular e rodea os gr\u00e1nulos corticais, polo que o calcio \u00e9 directamente responsable da propagaci\u00f3n da reacci\u00f3n cortical. Unha vez expulsados dos seus dep\u00f3sitos, os iones libres te\u00f1en a capacidade de inducir a expulsi\u00f3n de m\u00e1is calcio que a\u00ednda est\u00e1 secuestrado nos sitios de almacenamento, xerando as\u00ed a onda de propagaci\u00f3n e a exocitose dos gr\u00e1nulos corticais.\nO mecanismo de exocitose \u00e9 o seguinte. Xusto debaixo da membrana plasm\u00e1tica do \u00f3vulo hai miles de gr\u00e1nulos corticais (no ourizo de mar arredor de 15.000), que se activan para realizar a exocitose pola onda de calcio propagada xusto despois da entrada do espermatozoide. Por medio deste proceso as ves\u00edculas situadas no citoplasma fusi\u00f3nanse coa membrana e liberan o seu contido. No ourizo de mar, os gr\u00e1nulos liberan varias prote\u00ednas no espazo entre a membrana plasm\u00e1tica do ovo e a capa fibrosa das prote\u00ednas da envoltura vitel\u00ednica. Entre as prote\u00ednas liberadas est\u00e1n proteases que degradan as uni\u00f3ns de conexi\u00f3n entre a envoltura vitel\u00ednica e a membrana plasm\u00e1tica, ademais de retirar os receptores de bindina (aos cales se une o espermatozoide) e con estes calquera espermatozoide unido ao ovo. Adicionalmente, lib\u00e9ranse mucopolisac\u00e1ridos que xeran un gradiente osm\u00f3tico, que fai que a auga entre nese espazo e expanda a envoltura, xerando a membrana de fertilizaci\u00f3n. Un terceiro encima liberado, unha peroxidase, fortalece a membrana de fertilizaci\u00f3n ao entrelazar os residuos de tirosina das prote\u00ednas adxacentes.\nA formaci\u00f3n da membrana de fertilizaci\u00f3n empeza no punto de entrada do espermatozoide e contin\u00faa a s\u00faa expansi\u00f3n polo resto do ovo. Por este proceso tam\u00e9n se produce a formaci\u00f3n da capa de hialina, formada pola liberaci\u00f3n dunha cuarta prote\u00edna con ese nome, pero que ten a funci\u00f3n de dar soporte aos blast\u00f3meros durante a segmentaci\u00f3n do ovo.\nBloqueo en peixes.\nA diferenza de moitos outros organismos, o contacto entre o espermatozoide e o ovo nos peixes d\u00e1se unicamente despois de que o gameto masculino entrou por un canal chamado micr\u00f3pilo, situado nun sitio espec\u00edfico do ovo. Talvez por iso a maior\u00eda dos peixes non presentan acrosoma no seu espermatozoide.\nPor tanto, os mecanismos de bloqueo da polispermia en peixes difiren considerablemente. Este proceso nos peixes l\u00e9vase a cabo en polo menos catro pasos. Primeiro, danse cambios na estrutura do micr\u00f3pilo, que se cerra para reducir o n\u00famero de espermatozoides que alcanzan a membrana plasm\u00e1tica do ovo. Despois, prod\u00facese a formaci\u00f3n do cono de fertilizaci\u00f3n, derivado da fusi\u00f3n entre as membranas de ambos os gametos, que tapona a apertura do micr\u00f3pilo. Posteriormente, hai interacci\u00f3ns entre as lectinas liberadas dos gr\u00e1nulos corticais e os espermatozoides supernumerarios no vest\u00edbulo do micr\u00f3pilo: inicialmente as prote\u00ednas inmobilizan os espermatozoides que despois son expulsados do vest\u00edbulo ao incrementarse a presi\u00f3n osm\u00f3tica do flu\u00eddo perivitel\u00ednico. Seguidamente, o flu\u00eddo perivitel\u00ednico coas lectinas interacciona co exterior da capa fibrosa, para eliminar a orientaci\u00f3n e atracci\u00f3n do esperma cara ao micr\u00f3pilo. Finalmente, ten lugar a reacci\u00f3n de zona, endurecendo o corion e chegando as\u00ed a pechar totalmente o micr\u00f3pilo.\nBloqueo en mam\u00edferos.\nP\u00e9nsase que varios procesos nos que est\u00e1 implicado o tracto reprodutivo da femia, como a capacitaci\u00f3n e o contacto co reservorio ovidutal, serven para regular o n\u00famero de espermatozoides que alcanzan o sitio de fertilizaci\u00f3n en moitas especies.\nNos mam\u00edferos o bloqueo da polispermia no \u00f3vulo ocorre principalmente a dous niveis: na zona pel\u00facida (an\u00e1loga \u00e1 envoltura vitel\u00ednica en non mam\u00edferos) e na membrana plasm\u00e1tica. Por tanto, existe unha diferenciaci\u00f3n espacial, pero, a diferenza das especies non mam\u00edferas nas que a diferenciaci\u00f3n \u00e9 ademais temporal, nos organismos desta clase non existe unha diferenza temporal entre os dous tipos de bloqueo.\nO bloqueo na zona pel\u00facida \u00e9 bastante similar ao dos organismos non mam\u00edferos. A fusi\u00f3n do espermatozoide co ovo tam\u00e9n induce un sinal de Ca2+, iniciado no lado oposto ao sitio de uni\u00f3n do esperma, que activa ao ovo para realizar a reacci\u00f3n cortical. Por\u00e9n, nos mam\u00edferos non se crea a membrana de fertilizaci\u00f3n. En lugar disto, ocorre a modificaci\u00f3n dos receptores na zona pel\u00facida, alterando a composici\u00f3n de prote\u00ednas da familia ZP. Este proceso denom\u00ednase reacci\u00f3n de zona.\nSen un incremento na concentraci\u00f3n de Ca2+ non \u00e9 posible a liberaci\u00f3n dos gr\u00e1nulos corticais para previr a polispermia nin a continuaci\u00f3n da meiose e a subseguinte entrada dentro dos ciclos celulares embriol\u00f3xicos. Ocilaci\u00f3ns do calcio observ\u00e1ronse en peixes medakas, ourizos de mar, ras, ratos, h\u00e1msteres, bovinos, coellos e humanos.\nPor outro lado, o bloqueo da membrana en \u00f3vulos de mam\u00edfero difire amplamente do mecanismo de despolarizaci\u00f3n atopado nos organismos non pertencentes a esta clase zool\u00f3xica. En mam\u00edferos este bloqueo parece ser a culminaci\u00f3n de m\u00faltiples eventos que en conxunto modifican a receptividade da membrana do \u00f3vulo ao espermatozoide.\nComo apoio \u00e1 existencia dun mecanismo m\u00faltiple, McAvey e colaboradores mostraron que a taxa de espermatozoides fusionados por ovo (sen zona pel\u00facida) aumentaba cando eran tratados cunha droga que alteraba a actina do citoesqueleto, o que suxire que a diminuci\u00f3n na receptividade ao espermatozoide posfertilizaci\u00f3n require de certas funci\u00f3ns do citoesqueleto da membrana plasm\u00e1tica do \u00f3vulo, e que non ten implicaci\u00f3n nas oscilaci\u00f3ns na concentraci\u00f3n de calcio nin na exocitose de gr\u00e1nulos corticais, que era similar \u00e1 dos \u00f3vulos control.\nAdemais, certos experimentos que utilizaron marcadores fluorescentes para seguir certos l\u00edpidos de membrana en \u00f3vulos de rato indican que existen cambios na organizaci\u00f3n destes, inducidos pola fertilizaci\u00f3n. Por\u00e9n, non se sabe moito m\u00e1is.\nFinalmente, demostrouse que as ondas de incremento de calcio reguladas pola interacci\u00f3n co espermatozoide determinan o tempo de establecemento da membrana de bloqueo, un proceso que \u00e9 m\u00e1is lento en \u00f3vulos que experimentan unha ou ningunha onda de calcio. Por\u00e9n, o calcio parece ser s\u00f3 un facilitador no bloqueo da membrana, que funciona xunto con eventos asociados \u00e1 fertilizaci\u00f3n, a\u00ednda desco\u00f1ecidos.\nVantaxe evolutiva.\nNa evoluci\u00f3n produciuse unha carreira de armamentos entre as femias, \u00e1s que lles interesa evitar a polispermia, e os machos, aos que lles interesa ter espermatozoides con alta capacidade de fecundar, o que facilita que varios consigan \u00e1 vez a fertilizaci\u00f3n, e os espermatozoides de varios machos compiten entre eles se a femia se aparea con varios machos. Por un lado a polispermia crea cigotos inviables e dimin\u00fae a eficacia biol\u00f3xica (\"firness\") das femias, pero por outro, se as defensas que desprega a femia para evitalo son demasiado potentes, pode impedirse a fertilizaci\u00f3n. Isto leva a ter que chegar a un delicado compromiso entre os dous feitos, e suxeriuse que isto pode ser a causa da relativamente alta taxa de infertilidade observada nas especies de mam\u00edferos."}
{"id": "299308", "revid": "27155", "url": "https://gl.wikipedia.org/wiki?curid=299308", "title": "Poliespermia", "text": ""}
{"id": "299309", "revid": "27155", "url": "https://gl.wikipedia.org/wiki?curid=299309", "title": "Fertilizaci\u00f3n", "text": ""}
{"id": "299310", "revid": "23204", "url": "https://gl.wikipedia.org/wiki?curid=299310", "title": "Larisa Oleynik", "text": "Larisa Romanovna Oleynik, nada o 7 de xu\u00f1o de 1981, \u00e9 unha actriz estadounidense. Acadou a fama a mediados da d\u00e9cada de 1990, despois de protagonizar a serie de televisi\u00f3n \"The Secret World of Alex Mack\", e aparecer en filmes como \"The Baby-Sitters Club\" e \"10 Things I Hate About You\". Durante o seu per\u00edodo como icona adolescente, Oleynik foi descrita como \"unha das quincea\u00f1eiras favoritas de Am\u00e9rica\"."}
{"id": "299311", "revid": "23204", "url": "https://gl.wikipedia.org/wiki?curid=299311", "title": "Darris Love", "text": "Darris Love, nado nos \u00c1nxeles o 26 de abril de 1980, \u00e9 un actor estadounidense. \u00c9 co\u00f1ecido por interpretar a Raymond 'Ray' Alvarado na serie de Nickelodeon \"The Secret World of Alex Mack\". Dende o remate da serie en 1998, fixo aparici\u00f3ns en episodios de series como \"Angel\", \"ER\", \"\", \"Without a Trace\" e \"Undressed\". Tam\u00e9n aparece nos v\u00eddeos musicais \"It's Not Fair\" do cantante Glenn Lewis, \"All For You\" de Janet Jackson e \"How to Love\" de Lil Wayne (2011)\nEntre os filmes nos que actuou destacan \"Gang Tapes\" (2001), \"Sucker Free City\" (2004) e \"Janky Promoters\" (2009)."}
{"id": "299314", "revid": "98629", "url": "https://gl.wikipedia.org/wiki?curid=299314", "title": "Rial Racing", "text": "Rial \u00e9 un fabricante alem\u00e1n de lamias de aliaxe lixeira e lamias, e foi un construtor de F\u00f3rmula Un que competiu nas tempadas de e . Fundada na d\u00e9cada de 1970 como fabrica de lamias de rodas, a empresa foi comprada por G\u00fcnther Schmid, expropietario da compa\u00f1\u00eda rodas ATS en 1987. Schmid seguiu a mesma estratexia que ti\u00f1a en ATS, publicitar a marca de rodas Rial mediante a participaci\u00f3n na F\u00f3rmula Un como un construtor. Rial participou en 32 Grandes Premios, cun total de 48 coches. Anotaron seis puntos no campionato, terminando novenos no campionato de construtores en . Logo de abandonar a F\u00f3rmula Un ao final da tempada , a divisi\u00f3n Rial Racing pechou, e a empresa non competiu de novo. Rial contin\u00faa fabricando rodas e lamias na s\u00faa f\u00e1brica en Fu\u00dfg\u00f6nheim.\nHistoria deportiva.\nG\u00fcnter Schmid, expropietario da empresa ATS competiu na F\u00f3rmula Un durante oito anos, comprou Rial en 1987, antes da reduci\u00f3n da potencia dos motores turbo en 1988, e fundou un equipo de F\u00f3rmula Un na base de Rial en Fu\u00dfg\u00f6nheim. Co antigo dese\u00f1ador de ATS Gustav Brunner, Schmid produciu o Rial ARC1, impulsado por un motor Cosworth DFZ, un modelo actualizado do dese\u00f1o omnipresente nas tempadas preturbo o CUR1, alcumado o \"o Ferrari azul\", debido \u00e1s similitudes co Ferrari F1/87 dese\u00f1ado por Brunner, inclu\u00eda unha suspensi\u00f3n de dobre forquita pullrod, cuns innovadores amortecedores colocados horizontalmente contra o chasis. Andrea de Cesaris, co patrocinio de Marlboro foi contratado para pilotar o coche, que resultou ser r\u00e1pido nos adestramentos debido ao pequeno tanque de combustible.\nNa carreira debut de Rial, o Gran Premio do Brasil de 1988, de Cesaris cualificou 14\u00ba e alcanzou o sexto lugar na carreira, pero quedou sen combustible a sete voltas do final. Produc\u00edronse fallos mec\u00e1nicos durante as seguintes carreiras e Rial violou d\u00faas veces os regulamentos; unha por traballar no coche na pista e outra porque a cabeza dos pilotos quedaba por encima da barra antienvorco, que obrigou a modificar o coche. O dep\u00f3sito de combustible foi de novo un problema en Canad\u00e1, onde de Cesaris quedou sen combustible cando marchaba no quinto lugar. Pero, na seguinte carreira en Detroit Rial acabou no cuarto lugar, anotando tres puntos. Logo do Gran Premio de Francia de 1988, o rendemento do equipo comezou a caer, e Brunner deixou o equipo tras terminar 13\u00ba na s\u00faa carreira de casa en Alema\u00f1a. Os continuos problemas mec\u00e1nicos e o pequeno dep\u00f3sito de combustible contribu\u00edron a unha cadea de seis retiradas, de Cesaris terminou a tempada sendo oitavo en Australia. O equipo terminou no noveno lugar no campionato de construtores, e Andrea de Cesaris foi d\u00e9cimo quinto no campionato de pilotos.\nRial ampliou a s\u00faa participaci\u00f3n a dous coches na tempada de F\u00f3rmula Un de , de Cesaris marchara a Dallara, os pilotos alem\u00e1ns Christian Danner e Volker Weidler foron contratados para pilotar o Arc2. Dese\u00f1ado por novo enxe\u00f1eiro Stefan Fober, o coche era unha versi\u00f3n actualizada do ARC1, cunha aerodin\u00e1mica reelaborada polo dese\u00f1ador de McLaren Bob Bell, e a mellora do motor Cosworth DFR comezaron a traballar no chasis. Coa prohibici\u00f3n dos motores turboalimentados para 1989, a lista de inscritos aumentou a 39 coches de 20 equipos, para acomodar o n\u00famero de coches introduciuse un sistema de precualificaci\u00f3n, os novos coches e os equipos peor clasificados na tempada anterior competir\u00edan polas 30 prazas dispo\u00f1ibles na cualificaci\u00f3n, e logo polos 26 postos da grella. Danner non tivo que precualificar, mentres que Weidler que pilotaba o novo coche ti\u00f1a que participar na sesi\u00f3n.\nDanner logrou o posto 14\u00ba na primeira carreira a rolda brasileira. Ante a mellora dos coches dos competidores de Rial, Danner non clasificou nas d\u00faas seguintes carreiras, lastrado polo vello chasis Arc2. a quinta carreira, o Gran Premio dos Estados Unidos de 1989 no circu\u00edto urbano de Phoenix, viu acabar a Danner no cuarto lugar, nunha carreira de desgaste similar ao do ano anterior, o que foi o mellor resultado da s\u00faa carreira. Weidler mentres tanto non fora capaz de precualificar para ningunha carreira ata o momento na tempada, o oitavo posto de Danner no Canad\u00e1 \u00eda ser a \u00faltima carreira de Rial, ning\u00fan dos pilotos clasificouse para os seguintes Grandes Premios, malia que aos dous coches Rial permit\u00eduselles participar na clasificaci\u00f3n tralo cambio dos rankins de precalificaci\u00f3n despois do Gran Premio do Reino Unido de 1989. Na carreira h\u00fangara, un aler\u00f3n traseiro ilegal anulou os tempos de cualificaci\u00f3n de Weidler, Fober e Weidler deixaron o equipo logo de ser culpados por Schmid da multa imposta. Pierre-Henri Raphanel foi o seu substituto, traendo con el ao novo dese\u00f1ador Christian van der Pleyn. Pero, o novo equipo de dese\u00f1o non poder\u00eda mellorar o Arc2 para cualificar nunha carreira, e Danner marchou tralo Gran Premio Portugu\u00e9s. Gregor Foitek correu en Espa\u00f1a, pero a rotura do aler\u00f3n traseiro durante a cualificaci\u00f3n provocou un accidente que destru\u00edu o seu coche, e inmediatamente sa\u00edu do equipo. Bertrand Gachot f\u00edxose cargo das d\u00faas \u00faltimas carreiras, pero nin Raphanel nin Gachot lograron cualificar para as carreiras, co seu obsoleto coche estaban varios segundos detr\u00e1s dos seus competidores m\u00e1is pr\u00f3ximos na clasificaci\u00f3n. Finalizaron 13\u00ba no campionato. Rial pechou a finais de ano.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "299315", "revid": "23204", "url": "https://gl.wikipedia.org/wiki?curid=299315", "title": "Eliza Bennett", "text": "Eliza Hope Bennett, nada en Reading, Berkshire, o 17 de marzo de 1992, \u00e9 unha actriz e cantante inglesa. \u00c9 co\u00f1ecida por interpretar a Meggie Folchart no filme \"Inkheart\", a Tora en \"Nanny McPhee\", a Susan en \"From Time to Time\" e a Holly Manson no musical \"Loserville\"."}
{"id": "299316", "revid": "23204", "url": "https://gl.wikipedia.org/wiki?curid=299316", "title": "Eliza Hope Bennett", "text": ""}
{"id": "299317", "revid": "23204", "url": "https://gl.wikipedia.org/wiki?curid=299317", "title": "Larisa Romanovna Oleynik", "text": ""}
{"id": "299318", "revid": "7802", "url": "https://gl.wikipedia.org/wiki?curid=299318", "title": "Escudo do Reino de Galiza", "text": ""}
{"id": "299319", "revid": "98629", "url": "https://gl.wikipedia.org/wiki?curid=299319", "title": "Evan Almighty", "text": "Evan Almighty \u00e9 un filme estadounidense dirixido por Tom Shadyac que se estreou no 2007. \u00c9 a secuela de \"Bruce Almighty\" (2003), e bas\u00e9ase nos personaxes de Steve Koren e Mark O'Keefe. Est\u00e1 protagonizado por Steve Carell que interpreta o papel principal, e por Morgan Freeman, que retoma o papel de Deus do filme orixinal. O argumento principal bas\u00e9ase na historia da Arca de No\u00e9."}
{"id": "299321", "revid": "98629", "url": "https://gl.wikipedia.org/wiki?curid=299321", "title": "Unha cincenta moderna", "text": "Unha cincenta moderna (en versi\u00f3n orixinal \"A Cinderella Story\") \u00e9 un filme estadounidense dirixido por Mark Rosman que se estreou no 2004. Est\u00e1 protagonizado por Hilary Duff, Jennifer Coolidge, Chad Michael Murray e Regina King.\nEstreouse en galego na TVG o 28 de xu\u00f1o de 2008."}
{"id": "299322", "revid": "23204", "url": "https://gl.wikipedia.org/wiki?curid=299322", "title": "A Cinderella Story", "text": ""}
{"id": "299323", "revid": "5863", "url": "https://gl.wikipedia.org/wiki?curid=299323", "title": "Francisca Herrera y Garrido", "text": ""}
{"id": "299325", "revid": "7802", "url": "https://gl.wikipedia.org/wiki?curid=299325", "title": "Rei de Navarra", "text": ""}
{"id": "299328", "revid": "10599", "url": "https://gl.wikipedia.org/wiki?curid=299328", "title": "Presidente da Generalitat de Catalunya", "text": ""}
{"id": "299330", "revid": "111586", "url": "https://gl.wikipedia.org/wiki?curid=299330", "title": "Rubem Fonseca", "text": "Jos\u00e9 Rubem Fonseca, nado en Juiz de Fora (Minas Xerais) o 11 de maio de 1925 e finado no R\u00edo de Xaneiro o 15 de abril de 2020, \u00e9 un escritor brasileiro. En 2003 recibiu o Premio Cam\u00f5es, o m\u00e1is prestixioso galard\u00f3n literario da lingua portuguesa.\nEn 2004 foi Premio Rosal\u00eda de Castro do Centro PEN Galicia.\nTraxectoria.\nEstudou Dereito na Universidade do Brasil (actual Universidade Federal do R\u00edo de Xaneiro), e exerceu diversas actividades antes de dedicarse por completo \u00e1 literatura. En decembro de 1952 foi nomeado comisario de polic\u00eda en R\u00edo de Janeiro. Entre setembro de 1953 e marzo de 1954 estudou administraci\u00f3n de empresas na Universidade de Nova York. De regreso no Brasil, en 1954 comezou a dar clases de psicolox\u00eda na Funda\u00e7\u00e3o Get\u00falio Vargas. Deixou a polic\u00eda en 1958 e traballou na Light.\n\u00c9 vi\u00favo de Th\u00e9a Maud, e ten tres fillos: Maria Beatriz, Jos\u00e9 Alberto e o cineasta Jos\u00e9 Henrique Fonseca.\nObra.\nAs obras de Rubem Fonseca adoitan retratar en estilo seco e directo a luxuria e a violencia urbana, con personaxes marxinais e miserables, inclu\u00eddos asasinos e prostitutas. A trav\u00e9s da ficci\u00f3n trata a historia do seu pa\u00eds, como nas novelas \"Agosto\", en que aparecen as conspiraci\u00f3ns que remataron co suicidio de Get\u00falio Vargas, ou \"O selvagem da \u00f3pera\", onde retrata a vida de Carlos Gomes.\nEscribiu gui\u00f3ns para pel\u00edculas, entre os que destacan \"Uma garota de programas\" (1971)\", Stelinha\" (1990) ou \"A grande arte\" (1992), ga\u00f1adores de diversos premios\".\"\nO avogado Mandrake, \u00e9 un personaxe recorrente na s\u00faa obra, e foi adaptado a unha serie de televisi\u00f3n pola canle HBO, con gui\u00f3n do seu fillo.\n\u00c9 un dos mais prestixiosos escritores brasileiros contempor\u00e1neos e un dos expo\u00f1entes m\u00e1ximos da literatura de lingua portuguesa. Traducido en todo o mundo, a s\u00faa obra foi publicada en Portugal, desde 2010, pola Sextante Editora."}
{"id": "299331", "revid": "89787", "url": "https://gl.wikipedia.org/wiki?curid=299331", "title": "V\u00edctor Mu\u00f1oz Baij\u00f3n", "text": "V\u00edctor Mu\u00f1oz Baij\u00f3n, nado en Madrid e finado na mesma cidade o 6 de novembro de 1936, foi un farmac\u00e9utico e pol\u00edtico de Santiago de Compostela.\nTraxectoria.\nCoa s\u00faa parella a alem\u00e1 Ottilia Ulbricht, chegaron a Galicia ao comezo da ditadura de Primo de Rivera. Instal\u00e1ronse en Santiago de Compostela cunha academia de idiomas. Cando conclu\u00edu os estudos, V\u00edctor Mu\u00f1oz f\u00edxose cargo da farmacia da r\u00faa Casas Reais.\nNa d\u00e9cada de 1930 fundou a secci\u00f3n da Falanxe Espa\u00f1ola en Santiago de Compostela con outros camaradas como Ferm\u00edn Zelada de Andr\u00e9s Moreno. Firme partidario de Jos\u00e9 Antonio Primo de Rivera, recibiuno na s\u00faa farmacia das Casas Reais o 16 de marzo de 1935. Al\u00ed Primo de Rivera improvisou un mitin ante un centenar de camaradas.\nPilar Primo de Rivera visitou Santiago o 5 de febreiro de 1936 para apoiar os nomeamentos de Mar\u00eda Laura Colmeiro Laforet como secretaria da Secci\u00f3n Femenina e de Otilia Ulbricht como tesoureira. D\u00edas despois do triunfo da Fronte Popular, varios asaltantes intentaron prender lume \u00e1 farmacia, e Otilia p\u00faxoos en fuga pistola en man.\nO 6 de novembro de 1936 Mu\u00f1oz foi encarcerado e asasinado en Madrid, e o mando provincial da Falanxe foi confiado a Carlos Colmeiro Laforet.\nAo rematar a guerra, cando lle \u00edan facer unha homenaxe, presentouse en Santiago de Compostela a s\u00faa muller, descubr\u00edndose que Ottilia s\u00f3 fora a s\u00faa amante. At\u00e9 o final do franquismo, o \"Hogar del Frente de Juventudes\" de Santiago, sito na Alameda desta cidade, levou o nome de V\u00edctor Mu\u00f1oz.\nA s\u00faa amante, Ottilia Ulbricht, foi profesora de alem\u00e1n na Universidade de Santiago de Compostela, no Instituto Arcebispo Xelm\u00edrez e no seu propio domicilio."}
{"id": "299333", "revid": "1888", "url": "https://gl.wikipedia.org/wiki?curid=299333", "title": "V\u00edctor Mu\u00f1oz", "text": "O nome de V\u00edctor Mu\u00f1oz pode referirse a:"}
{"id": "299335", "revid": "98629", "url": "https://gl.wikipedia.org/wiki?curid=299335", "title": "Shallow Hal", "text": "Shallow Hal \u00e9 un filme estadounidense dirixido polos irm\u00e1ns Farrelly que se estreou no 2001. Est\u00e1 protagonizado por Gwyneth Paltrow, Jack Black e Jason Alexander."}
{"id": "299341", "revid": "27155", "url": "https://gl.wikipedia.org/wiki?curid=299341", "title": "Triploide", "text": ""}
{"id": "299345", "revid": "98629", "url": "https://gl.wikipedia.org/wiki?curid=299345", "title": "The Guardian (filme de 2006)", "text": "The Guardian \u00e9 un filme estadounidense dirixido por Andrew Davis que se estreou no 2006. Est\u00e1 protagonizado por Kevin Costner, Ashton Kutcher e Melissa Sagemiller."}
{"id": "299352", "revid": "89787", "url": "https://gl.wikipedia.org/wiki?curid=299352", "title": "Nik Stauskas", "text": "Nikolas Tomas \"Nik\" Stauskas, nado o 7 de outubro de 1993 en Mississauga, Ontario, \u00e9 un xogador canadense de baloncesto profesional que xoga nos Indiana Pacers da National Basketball Association (NBA).\nTraxectoria profesional.\nO 26 de xu\u00f1o de 2014, foi seleccionado na 8\u00aa posici\u00f3n do Draft da NBA de 2014 polos Sacramento Kings. O 8 de xullo de 2014, asinou o seu contrato coma rookie cos Kings.\nO 10 de xullo de 2015, Stauskas foi traspasado \u00f3s Philadelphia 76ers xunto a Carl Landry, Jason Thompson e unha futura elecci\u00f3n da primeira rolda do Draft, a cambio dos dereitos de Art\u016bras Gudaitis e Luka Mitrovi\u0107.\nO 7 de decembro de 2017, Stauskas foi traspasado xunto a Jahlil Okafor e unha elecci\u00f3n da segunda rolda do Draft de 2019 \u00f3s Brooklyn Nets, a cambio de Trevor Booker.\nO 5 de xullo de 2018, Stauskas asinou cos Portland Trail Blazers.\nO 4 de febreiro de 2019, Stauskas foi traspasado xunto a Wade Baldwin IV e d\u00faas elecci\u00f3ns da segunda rolda do Draft \u00f3s Cleveland Cavaliers, a cambio de Rodney Hood. Tres d\u00edas m\u00e1is tarde, o 7 de febreiro de 2019, Stauskas foi traspasado xunto a Iman Shumpert, Wade Baldwin IV e unha elecci\u00f3n da segunda rolda do Draft de 2021 \u00f3s Houston Rockets, nun traspaso entre tres equipos que tam\u00e9n mandou a Brandon Knight, Marquese Chriss e d\u00faas futuras elecci\u00f3ns do Draft \u00f3s Cleveland Cavaliers, e a Alec Burks e unha elecci\u00f3n da segunda rolda do Draft de 2020 \u00f3s Sacramento Kings. Horas m\u00e1is tarde foi traspasado de novo xunto a Baldwin e unha elecci\u00f3n da segunda rolda do Draft de 2021 e os dereitos de Maarty Leunen, desta vez \u00f3s Indiana Pacers. O 8 de febreiro, foi cortado polos Pacers. O 11 de febreiro, asinou cos Cleveland Cavaliers.\nO 1 de agosto de 2019, Stauskas asinou co Saski Baskonia da Liga ACB. O 12 de febreiro de 2020, Stauskas e o Baskonia chegaron a un acordo para rescindir o contrato do xogador.\nO 31 de decembro de 2021, Stauskas asinou un contrato de dez d\u00edas cos Miami Heat.\nO 9 de xullo de 2022, Stauskas foi traspasado xunto a Aaron Nesmith, Daniel Theis, Malik Fitts, Juwan Morgan, e unha elecci\u00f3n da primeira rolda do Draft de 2023 \u00f3s Indiana Pacers a cambio de Malcolm Brogdon."}
{"id": "299354", "revid": "89787", "url": "https://gl.wikipedia.org/wiki?curid=299354", "title": "Ulpiano Rodr\u00edguez Villarino", "text": "Ulpiano Rodr\u00edguez Villarino foi un propietario terratenente e pol\u00edtico galego.\nTraxectoria.\nFoi nomeado alcalde de Redondela en 1948, permanecendo no cargo at\u00e9 o 6 de febreiro de 1949.\nVida persoal.\nCasou con Marina Guerra Garay."}
{"id": "299355", "revid": "7802", "url": "https://gl.wikipedia.org/wiki?curid=299355", "title": "Francisco Camps Ortiz", "text": ""}
{"id": "299357", "revid": "98629", "url": "https://gl.wikipedia.org/wiki?curid=299357", "title": "Black Knight", "text": "Black Knight \u00e9 un filme estadounidense dirixido por Gil Junger que se estreou no 2001. Est\u00e1 protagonizado por Martin Lawrence, xunto con Marsha Thomason, Tom Wilkinson, Vincent Regan e Kevin Conway. \nNo filme, Lawrence intepreta a Jamal, un afroamericano que traballa nun parque tem\u00e1tico que \u00e9 transportado \u00e1 era medieval en Inglaterra. O filme foi rodado en varias localizaci\u00f3ns de Carolina do Norte."}
{"id": "299359", "revid": "23204", "url": "https://gl.wikipedia.org/wiki?curid=299359", "title": "Rafi Gavron", "text": "Raphael Pichey \"Rafi\" Gavron, nado en Londres o 24 de xu\u00f1o de 1989, \u00e9 un actor ingl\u00e9s-estadounidense. \u00c9 co\u00f1ecido polos seus papeis en filmes como \"Breaking and Entering\", \"Nick and Norah's Infinite Playlist\", \"Inkheart\" e \"Celeste and Jesse Forever\"."}
{"id": "299360", "revid": "89787", "url": "https://gl.wikipedia.org/wiki?curid=299360", "title": "Ra\u00fal Carlos Gunche L\u00f3pez", "text": "Ra\u00fal Carlos Gunche L\u00f3pez foi un empresario e pol\u00edtico galego.\nTraxectoria.\nFillo de Carlos E. Gunche Rodr\u00edguez. Director xerente de Industria Metal\u00edfera Espa\u00f1ola. Foi nomeado alcalde de Redondela en novembro de 1943, permanecendo no cargo at\u00e9 1947."}
{"id": "299361", "revid": "5312", "url": "https://gl.wikipedia.org/wiki?curid=299361", "title": "C\u00e1gado", "text": "Un c\u00e1gado (tam\u00e9n chamado cabezolo, cabezudo, cagote, cagulo, cullarapo, cullareto, culler ou relo) \u00e9 a larva dos anfibios, especialmente dos anuros como ras e sapos, que despois dunha metamorfose conv\u00e9rtese en anfibio adulto. Xeralmente son larvas acu\u00e1ticas, a\u00ednda que tam\u00e9n hai algunhas terrestres.\nDescrici\u00f3n xeral.\nOs c\u00e1gados xeralmente viven na auga, a\u00ednda que hai uns poucos semiterrestres (\"Indirana beddomii\" e \"Thoropa miliaris\") e terrestres (\"Indirana semipalmata\" e \"Leptodactylus andreae\"). Durante o estado de c\u00e1gado a maior\u00eda dos anfibios respiran por branquias internas ou externas aut\u00f3nomas. As branquias externas quedan axi\u00f1a internalizadas polo desenvolvemento do op\u00e9rculo, ata quedar encerradas nun saco branquial que comunica co exterior s\u00f3 polo espir\u00e1culo. Xeralmente non te\u00f1en patas anteriores nin posteriores ata que se produce a transici\u00f3n a adulto, e tipicamente te\u00f1en grandes colas aplanadas coas cales nadan por ondulaci\u00f3ns laterais, similares \u00e1s da maior\u00eda dos peixes.\nA medida que o c\u00e1gado madura, normalmente sofre unha metamorfose na que gradualmente lle crecen as patas (normalmente primeiro as posteriores) e despois (especialmente no caso das ras) absorben a s\u00faa cola por apoptose. Os pulm\u00f3ns desenv\u00f3lvense no momento en que se lle est\u00e1n formando as patas posteriores. Os c\u00e1gados cando est\u00e1n ao final do seu desenvolvemento adoitan estar preto da superficie da auga, onde xa respiran aire. Durante as etapas finais da s\u00faa metamorfose externa, a boca do c\u00e1gado cambia dunha boca pequena pechada na parte frontal da cabeza a unha boca grande coa mesma largura da cabeza. Os intestinos ac\u00fartanse para acomodarse \u00e1 s\u00faa nova dieta. A maior\u00eda dos c\u00e1gados son herb\u00edvoros, e comen algas e plantas. Algunhas especies son omn\u00edvoras e comen detritos e \u00e1s veces c\u00e1gados m\u00e1is pequenos, e mesmo algunhas especies son can\u00edbales se as condici\u00f3ns no seu medio son malas.\nOs c\u00e1gados var\u00edan considerablemente en tama\u00f1o, tanto durante o seu desenvolvemento coma entre especies. Por exemplo, nunha soa familia, Megophryidae, a s\u00faa lonxitude na \u00faltima etapa do c\u00e1gado var\u00eda entre 33\u00a0mm e 106\u00a0mm. Os c\u00e1gados de \"Pseudis paradoxa\" crecen ata 25\u00a0cm, que \u00e9 o maior tama\u00f1o entre as ras.\nOs c\u00e1gados propiamente ditos son os dos anuros. Os dos urodelos ou caudados denom\u00ednanse \u00e1s veces tam\u00e9n c\u00e1gados pero son bastante diferentes. Nacen sen patas, pero desenv\u00f3lvense moi cedo e axi\u00f1a se parecen aos adultos, ag\u00e1s por seren m\u00e1is pequenos, menos pigmentados e polas branquias ramificadas que presentan aos lados da cabeza. Adoitan ser carn\u00edvoros, coma os adultos. Algunhas especies de caudados presentan adultos con dous fenotipos distintos, como \u00e9 o caso do axolote (\"Ambistoma\"), en funci\u00f3n das condici\u00f3ns ecol\u00f3xicas nas que vive. Un fenotipo particular \u00e9 o individuo adulto neot\u00e9nico de aspecto larval.\nTipos.\nOrton en 1953 clasificou os c\u00e1gados en catro tipos larvarios:\nRexistro f\u00f3sil.\nMalia teren un corpo mol e careceren de partes duras mineralizadas, atop\u00e1ronse c\u00e1gados f\u00f3siles (duns 10\u00a0cm de longo) dos estratos do Mioceno superior. Foran preservados en biofilmes bacterianos, e as s\u00faas estruturas m\u00e1is robustas (a mand\u00edbula e os \u00f3sos) preserv\u00e1ronse como pel\u00edculas de carbono. Nos f\u00f3siles do Mioceno de Libros, Teruel, Espa\u00f1a, preservouse unha caixa cranial en carbonato de calcio, e o cord\u00f3n nervioso en fosfato de calcio de c\u00e1gados. Outras partes do corpo dos c\u00e1gados preserv\u00e1ronse como restos org\u00e1nicos e biofilmes bacterianos, con detrito sedimentario nos seus est\u00f3magos. Restos de c\u00e1gados con branquias externas tam\u00e9n se co\u00f1ecen de varios grupos dos primitivos anfibios labirintodontos.\nUsos humanos.\nAlg\u00fans c\u00e1gados serven de alimento nalg\u00fans pa\u00edses. Os c\u00e1gados de ras Megophryidae \"Oreolalax rhodostigmatus\" son especialmente grandes, de m\u00e1is de 10\u00a0cm de lonxitude, e c\u00f3mense na China. Na India, c\u00f3mense os c\u00e1gados de \"Clinotarsus curtipes\", e no Per\u00fa os c\u00e1gados de \"Telmatobius mayoloi\" entre outros util\u00edzanse como alimentos e medicinas.\nA pesar do seu nome, os fideos \"de c\u00e1gados\" da coci\u00f1a coreana son un prato vexetariano.\nMitolox\u00eda e historia.\nSegundo James George Scott na orixe dos mitos do pobo wa da China e Myanmar, o primeiro wa orixinouse a partir de dous antepasados femias \"Ya Htawm\" e \"Ya Htai\" que pasaron a s\u00faa primeira fase como c\u00e1gados \"(rairoh)\" nun lago chamado \"Nawng Hkaeo\".\nNo Antigo Exipto os seus numerais xerogl\u00edficos representaban un c\u00e1gado para indicar un valor de 100.000."}
{"id": "299362", "revid": "98629", "url": "https://gl.wikipedia.org/wiki?curid=299362", "title": "C\u00e1ndido Mart\u00ednez Esteiro", "text": "C\u00e1ndido Mart\u00ednez Esteiro foi un pol\u00edtico galego.\nTraxectoria.\nFoi nomeado alcalde de Redondela o 19 de maio de 1938, permanecendo no cargo at\u00e9 novembro de 1940."}
{"id": "299363", "revid": "89787", "url": "https://gl.wikipedia.org/wiki?curid=299363", "title": "Arca de No\u00e9", "text": "A arca de No\u00e9 (; hebreo b\u00edblico: \"Tevat Noa\u1e25\") \u00e9 unha embarcaci\u00f3n na que Deus salva a No\u00e9, \u00e1 s\u00faa familia e a unha parella de cada especie animal, da grande inundaci\u00f3n relatada no libro da X\u00e9nese. Deus transm\u00edtelle a No\u00e9 unhas instruci\u00f3ns detalladas para constru\u00edr a arca. A historia describe como a arca navega a inundaci\u00f3n e cando as augas baixan de novo, remata no cumio do Monte Ararat. A historia tam\u00e9n aparece, con variaci\u00f3ns, no Cor\u00e1n, onde a arca \u00e9 chamada \"Safina Nuh\" ().\nA narraci\u00f3n da inundaci\u00f3n na X\u00e9nese \u00e9 semellante a outros diluvios m\u00edticos noutras culturas diferentes. O m\u00e1is antigo mito co\u00f1ecido sobre un diluvio \u00e9 o mito do diluvio sumerio atopado na \"\u00c9pica de Ziusudra\"."}
{"id": "299364", "revid": "22570", "url": "https://gl.wikipedia.org/wiki?curid=299364", "title": "Jos\u00e9 Izarzugaza de Velasco", "text": "Jos\u00e9 Mar\u00eda Izarzugaza de Velasco foi un industrial e pol\u00edtico galego.\nTraxectoria.\nFoi designado concelleiro de Redondela en outubro de 1934, na corporaci\u00f3n que presidiu Buenhijo P\u00e9rez Sobrino. Foi nomeado alcalde de Redondela o 30 de novembro de 1936, permanecendo no cargo at\u00e9 maio de 1938. Foi inventor dun sistema hidr\u00e1ulico de peche autom\u00e1tico de pasos a nivel e dunha grella e picagrellas autom\u00e1tico.\nVida persoal.\nCasou con Adelaida M\u00e9ndez Izarzugaza."}
{"id": "299365", "revid": "1888", "url": "https://gl.wikipedia.org/wiki?curid=299365", "title": "Jos\u00e9 Mar\u00eda Izarzugaza de Velasco", "text": ""}
{"id": "299366", "revid": "27155", "url": "https://gl.wikipedia.org/wiki?curid=299366", "title": "Cabezolo", "text": ""}
{"id": "299367", "revid": "1131", "url": "https://gl.wikipedia.org/wiki?curid=299367", "title": "Felic\u00edsimo P\u00e9rez Ortega", "text": "Felic\u00edsimo P\u00e9rez Ortega, nado na Gudi\u00f1a o 24 de novembro de 1910, foi un pol\u00edtico galego.\nTraxectoria.\nFillo de Florinda Ortega P\u00e9rez e David P\u00e9rez Veleda, comerciantes. Militante de Izquierda Republicana. Logo do triunfo do Fronte Popular foi nomeado alcalde da Gudi\u00f1a en abril de 1936. Xunto con alg\u00fans carabineiros e os obreiros do ferrocarril, conseguiu retardar por uns d\u00edas o triunfo da sublevaci\u00f3n do 18 de xullo de 1936 na zona das Frieiras. Fuxiu a Portugal, colleu un barco e chegou a Marsella e de al\u00ed pasouse ao ex\u00e9rcito republicano onde combateu na Guerra Civil. A s\u00faa familia foi sometida a un proceso de expropiaci\u00f3n e espoliaci\u00f3n, e o establecemento comercial da s\u00faa nai, a casa da Vi\u00fava, foi asaltada e Florinda Ortega foi levada presa \u00e1 cadea de mulleres de Bande. Ao rematar a guerra Felicisimo pasou a Francia e exiliouse en Chile. Despois instalouse na Arxentina."}
{"id": "299368", "revid": "89787", "url": "https://gl.wikipedia.org/wiki?curid=299368", "title": "Biblioteca do Congreso dos Estados Unidos de Am\u00e9rica", "text": "A Biblioteca do Congreso \u00e9 unha biblioteca de investigaci\u00f3n que serve oficialmente \u00f3 Congreso dos Estados Unidos de Am\u00e9rica, pero que \u00e9 \"de facto\" a biblioteca nacional dos Estados Unidos. \n\u00c9 a m\u00e1is antiga instituci\u00f3n cultural federal do pa\u00eds. Segundo John Cole, tr\u00e1tase da meirande e m\u00e1is internacional biblioteca do mundo. Atrib\u00faelle estas caracter\u00edsticas polos seus grandes e influentes l\u00edderes, como Ainsworth Rand Spofford (1864\u201397), Herbert Putnam (1899\u20131939), Luther Evans (1945\u201353) e James H. Billington (1987\u2013). Cole dixo que todos eles \"afirmaron e agrandaron o concepto de Thomas Jefferson de que a Biblioteca do Congreso \u00e9 unha instituci\u00f3n nacional que deber\u00eda ser universal no seu alcance e dispo\u00f1ible para todos\".\nLocalizada en tres edificios do Capitol Hill e do Campus Packard Campus de Virxinia, \u00e9 descrita como a meirande biblioteca do mundo. Por\u00e9n, as medici\u00f3ns que o afirman te\u00f1en unha utilidade limitada por mor da gran variedade de xeitos de catalogaci\u00f3n empregados polas instituci\u00f3ns."}
{"id": "299369", "revid": "23204", "url": "https://gl.wikipedia.org/wiki?curid=299369", "title": "Biblioteca do Congreso", "text": ""}
{"id": "299370", "revid": "12452", "url": "https://gl.wikipedia.org/wiki?curid=299370", "title": "Oscar ao mellor filme en lingua non inglesa", "text": ""}
{"id": "299371", "revid": "98629", "url": "https://gl.wikipedia.org/wiki?curid=299371", "title": "Cinema de Italia", "text": "O cinema de Italia comprende os filmes realizados en Italia ou por directores italianos.\nA industria do cinema italiano \u00e9 unha das m\u00e1is prestixiosas do mundo: \u00e9 o pa\u00eds que ga\u00f1ou en m\u00e1is ocasi\u00f3ns o \u00d3scar ao mellor filme en lingua non inglesa e o segundo con m\u00e1is Palmas de Ouro. Un gran n\u00famero de autores est\u00e1n reco\u00f1ecidos internacionalmente, como Roberto Rossellini, Federico Fellini, Michelangelo Antonioni ou Bernardo Bertolucci, amais de int\u00e9rpretes coma Anna Magnani, Sophia Loren, Marcello Mastroianni ou Vittorio Gassman.\nOs inicios.\nOs irm\u00e1ns Lumi\u00e8re comezaron as primeiras exhibici\u00f3ns p\u00fablicas do seu invento en Italia en marzo de 1896 en Roma e Mil\u00e1n. Os seguidores dos Lumi\u00e8re produciron curtametraxes e fitas c\u00f3micas a finais da d\u00e9cada de 1890 e principios da de 1900. O pioneiro Filoteo Alberini patentou o seu \"Kinetograph\" durante este per\u00edodo.\nA industria italiana desenvolveuse entre 1903 e 1908 liderada por tres organizaci\u00f3n principais, Cines, en Roma, e Ambrosio e Itala Film en Tur\u00edn. Os primeiros filmes italianos foron adaptaci\u00f3ns de libros e obras de teatro, como \"Otello\" (1906), de Mario Caserini e \"The Last Days of Pompeii\" (1908), de Arturo Ambrosio. Tam\u00e9n foron populares os filmes sobre personaxes hist\u00f3ricas, como \"Beatrice Cenci\" (1909), de Caserini, e \"Lucrezia Borgia\" (1910), de Ugo Falena.\nO filme de Enrico Guazzone \"Quo Vadis\" (1912) foi un dos primeiros grandes \u00e9xitos da historia do cinema, empregando centos de extras. \"Cabiria\", en 1914, foi unha produci\u00f3n a\u00ednda maior.\nEntre 1911 e 1919 desenvolveuse o primeiro movemento cinematogr\u00e1fico no historia do cinema, o futurismo. Para os futuristas, o cinema era unha forma de arte ideal, con posibilidade de ser manipulado na velocidade, os efectos especiais e a montaxe. A meirande parte dos filmes deste per\u00edodo est\u00e1n perdidos, pero \"Tha\u00efs\" (1917), de Anton Giulio Bragaglia adoita ser citado como de grande influencia e inspiraci\u00f3n no expresionismo alem\u00e1n.\nDespois da primeira guerra mundial varios estudios, como Cines e Ambrosio, ali\u00e1ronse para enfrontarse ao ascenso de cinematograf\u00edas estranxeiras, en xeral con pouco \u00e9xito.\nCinecitt\u00e0.\nEn 1930, Gennaro Righelli dirixiu o primeiro filme falado italiano, \"La canzone dell'amore\". A chegada do cinema sonoro levou a unha estrita censura por parte do goberno fascista. Durante esa d\u00e9cada predominaron as comedias lixeiras co\u00f1ecidas como \"Telefoni Bianchi\" (\"tel\u00e9fonos brancos\") caracterizadas polos espl\u00e9ndidos decorados, os valores conservadores e a promoci\u00f3n polo respecto \u00e1 autoridade. Exemplos son \"Paradiso\" (1932), de Guido Brignone ou \"O la borsa o la vita\" (1933), de Carlo Bragaglia.\nEn 1934 o goberno creou a Direzione Generale per le Cinematografia, dirixida por Luigi Freddi. Isto levou \u00e1 creaci\u00f3n dunha cidade ao sueste de Roma dedicada exclusivamente ao cinema, chamada \"Cinecitt\u00e0\" (\"Cidade do Cinema\"), completada en 1937.\nNeorrealismo.\nAo final da segunda guerra mundial comezou a tomar forma o movemento neorrealista. Estes filmes contaban historias da clase obreira e estaban rodados nas localizaci\u00f3ns orixinais. O termo foi empregado por primeira vez para describir o filme de Luchino Visconti \"Ossessione\" (1943). Se ben o \u00faltimo filme neorrealista adoita ser considerado \"Umberto D.\" (1952), de Vittorio De Sica, a s\u00faa influencia foi enorme en filmes de Federico Fellini ou Pier Paolo Pasolini, ademais de movementos como a Nouvelle Vague francesa.\nNeorrealismo rosa e comedia.\nO cinema posterior ao neorrealismo xirou a atmosferas m\u00e1is lixeiras, talvez en coherencia coa mellora das condici\u00f3ns do pa\u00eds, nun x\u00e9nero chamado \"neorrealismo rosa\", triunfando actrices coma Sophia Loren, Gina Lollobrigida, Lucia Bos\u00e8, Silvana Mangano, Virna Lisi, Claudia Cardinale e Stefania Sandrelli. O neorrealismo rosa de filmes como \"Pane, amore e fantasia\" (1953) foi substitu\u00eddo pola \"commedia all'italiana\", x\u00e9nero que empregaba a comedia para falar seriamente de temas sociais. Nestes anos triunfou o maior c\u00f3mico italiano, Tot\u00f2.\nAlg\u00fans filmes destacados destes anos son \"Rufuf\u00fa\" (1960), de Mario Monicelli e \"Divorcio \u00e1 italiana\" (1961), de Pietro Germi.\nFilmes de x\u00e9nero.\nA finais da d\u00e9cada de 1940 os estudios de Hollywood comezaron a realizar produci\u00f3ns en Europa. Italia foi, co Reino Unido, o principal escenario, rod\u00e1ndose en Cinecitt\u00e0 filmes como \"Quo Vadis\" (1951), \"Vacaci\u00f3ns en Roma\" (1953) ou \"Cleopatra\" (1963). Esta etapa foi chamada Hollywood no T\u00edber.\nNesa \u00e9poca xurdiron filmes de aventuras e orzamento baixo, como os chamados \"peplum\", de temas mitol\u00f3xicos e b\u00edblicos, e os de \"capa e espada\", ambientados na Idade Media e no Renacemento. Foron com\u00fans heroes como H\u00e9rcules, Sans\u00f3n ou o inventado Maciste. Estes filmes permitiron a novos directores como Sergio Leone e Mario Bava lograr un lugar na industria. Tras este x\u00e9nero fix\u00e9ronse moi populares os Spaghetti Western, diferenciados dos westerns orixinais por seren rodados en Europa e con orzamentos tam\u00e9n baixos. Amais dos filmes de Sergio Leone, que deron popularidade ao actor Clint Eastwood e ao m\u00fasico Ennio Morricone triunfaron filmes que combinaban o x\u00e9nero coa comedia, como os de Bud Spencer e Terence Hill.\nAnos sesenta e setenta.\nTras independizarse do neorrealismo o cinema de autor continuou a producir filmes de tem\u00e1tica existencial e adoptando unha perspectiva m\u00e1is introspectiva. Reco\u00f1eceuse o talento de directores coma Federico Fellini (\"La dolce vita\", 1960), Pier Paolo Pasolini (\"O evanxeo segundo San Mateo\", 1964) ou Michelangelo Antonioni (\"O deserto vermello\", 1965).\nDurante as d\u00e9cadas de 1960 e 1970 cineastas como Mario Bava, Riccardo Freda, Antonio Margheriti e Dario Argento realizaron filmes que mesturan \"giallo\" (suspense) e terror, que se converteron en cl\u00e1sicos, como \"La ragazza che sapeva troppo\" e \"L\u2019uccello dalle piume di cristallo\". O \u00e9xito de James Bond fixo que aumentasen as imitaci\u00f3ns neses anos.\nO triunfo de \"Mondo cane\", de Gualterio Jacopetti, fixo que o cinema italiano se convertese en sin\u00f3nimo de filmes de terror violentos. Moitos destes filmes foron producidos directamente para o v\u00eddeo. Directores deste x\u00e9nero foron Lucio Fulci, Joe D\u2019Amato, Umberto Lenzi e Ruggero Deodato. Entre os filmes destacou \"Cannibal Holocaust\".\nOutro subx\u00e9nero nado en Italia foi o \"poliziottesco\", filmes de acci\u00f3n que acadaron a s\u00faa maior popularidade a mediados da d\u00e9cada de 1970.\nA crise dos oitenta.\nA finais da d\u00e9cada de 1970 e ata mediados da de 1980 o cinema italiano estaba en crise. Os filmes art\u00edsticos aumentaban de xeito illado, \u00e1 parte dos comerciais. Triunfaban en festivais autores como Federico Fellini, Ermanno Olmi, os irm\u00e1ns Taviani ou Nanni Moretti.\nNesta \u00e9poca eran populares as comedias sexys, descritas como \"filmes lixo\", con escaso valor art\u00edstico. A\u00ednda que forman parte do x\u00e9nero, os filmes sobre a personaxe Fantozzi, creada por Paolo Villaggio, mesturaban a \"comedia lixo\" coa s\u00e1tira social elevada.\nActualidade.\nA partir da d\u00e9cada de 1990 xurdiu unha nova xeraci\u00f3n de directores: os ga\u00f1adores do \u00d3scar Giuseppe Tornatore, Gabriele Salvatores, Roberto Benigni e Paolo Sorrentino, ademais doutros como Marco Bellocchio, Gianni Amelio e Ferzan \u00d6zpetek."}
{"id": "299372", "revid": "98629", "url": "https://gl.wikipedia.org/wiki?curid=299372", "title": "Diocese cat\u00f3lica latina de Copenhague", "text": "A diocese de Copenhague (en ) \u00e9 unha s\u00e9 da Igrexa Cat\u00f3lica Latina inmediatamente suxeita \u00e1 Santa S\u00e9. En 2006 ti\u00f1a 36.634 bautizados sobre unha poboaci\u00f3n total de 5\u00a0516\u00a0597 habitantes. O seu bispo actual \u00e9 Czeslaw Kozon.\nTerritorio.\nA diocese abrangue toda Dinamarca, inclu\u00edndo \u00e1s Illas Feroe e a Groenlandia. A s\u00e9 arcebispal \u00e9 a cidade de Copenhague, onde est\u00e1 a catedral de Santo \u00d3scar. O territorio est\u00e1 organizado en 50 parroquias.\nLimita ao norte coas dioceses de Oslo e Estocolmo, e ao sur coa arquidiocese de Hamburgo.\nHistoria.\nO 7 de agosto de 1868 foi erixida a prefectura apost\u00f3lica de Dinamarca, en territorios da vigair\u00eda apost\u00f3lica das Misi\u00f3ns Setentrionais.\nO 15 de marzo de 1892 a prefectura apost\u00f3lica foi elevada ao rango de vigair\u00eda apost\u00f3lica.\nO 22 de outubro de 1921, co breve \"Quae catholico\" do papa Bieito XV, incorporou os territorios da prefectura apost\u00f3lica de Schleswig-Holstein que, en virtude dos tratados posteriores \u00e1 primeira guerra mundial, quedaran incorporados ao reino de Dinamarca.\nO 29 de abril de 1953 a vigair\u00eda apost\u00f3lica foi elevada a diocese coa bula \"Certiores facti\" do papa P\u00edo XII."}
{"id": "299373", "revid": "98629", "url": "https://gl.wikipedia.org/wiki?curid=299373", "title": "Alfonso Ortega Prada", "text": "Alfonso Jos\u00e9 Agust\u00edn Ortega Prada, nado en San Justo (Zamora) o 17 de maio de 1902 e finado en Bra\u00f1uelas o 3 de xaneiro de 1944, foi un pol\u00edtico galego.\nTraxectoria.\nFillo primox\u00e9nito de Jos\u00e9 Ortega P\u00e9rez, de C\u00e1davos, e Resurrecci\u00f3n Prada Alonso. Estudou na Escola de Primeiras Letras das Ermidas e m\u00e1is tarde entrou no Seminario de Astorga, onde completou os estudos. Al\u00ed fixo amizade con Clemente Fern\u00e1ndez Lorenzo. Traballou no Bierzo levando o economato dunha empresa carbon\u00edfera ata o seu traslado a Madrid. En 1930 regresou a Galicia como representante comercial de Licores M\u00e9ndez. Dous anos despois rematou a construci\u00f3n da s\u00faa casa en Xares. Militante socialista, dende setembro de 1933 foi secretario da Sociedade Agraria de Xares, adscrita a UGT, e dende febreiro de 1936 oficial primeiro do concello da Veiga. Co golpe de Estado do 18 de xullo de 1936 fuxiu ao monte. A s\u00faa casa foi saqueada, a s\u00faa muller tivo que refuxiarse na casa dos pais e as s\u00faas irm\u00e1s foron detidas e finalmente deportadas a Fuentesa\u00faco. Adoptou a identidade do seu cu\u00f1ado e comezou a traballar de xornaleiro na comarca de Valdeorras. Ao ser reco\u00f1ecido tivo que marchar ao Bierzo. Instalouse como xornaleiro en San Mart\u00edn de Carracedo e de al\u00ed pasou a Carracedelo dedic\u00e1ndose a traballar na madeira. En 1943 tentou montar un serradoiro en Toural dos Vaos. Cando regresaba de Bra\u00f1uelas morreu nun accidente ferroviario.\nVida persoal.\nCasou con Generosa Lorenzo Escuredo en Matarrosa del Sil o 26 de novembro de 1926."}
{"id": "299374", "revid": "85894", "url": "https://gl.wikipedia.org/wiki?curid=299374", "title": "Clemente Fern\u00e1ndez Lorenzo", "text": "Clemente Fern\u00e1ndez Lorenzo, co\u00f1ecido como Vidal, nado en Corzos (A Veiga) en 1901 e finado no mesmo concello o 26 de novembro de 1936, foi un pol\u00edtico galego.\nTraxectoria.\nFillo de Tiberio Fern\u00e1ndez Vidal. Estudou no Seminario de Astorga, onde fixo amizade con Alfonso Ortega Prada. Foi nomeado secretario do concello de Vilari\u00f1o de Conso na ditadura de Primo de Rivera e durante a Rep\u00fablica foi secretario do concello de Monterrei. Secretario do comit\u00e9 de Izquierda Republicana da Veiga, co triunfo da Fronte Popular foi nomeado delegado gobernativo para proceder \u00e1 destituci\u00f3n da corporaci\u00f3n dereitista. Foi concelleiro da Veiga dende o 3 de marzo.\nCo golpe de Estado do 18 de xullo de 1936 foi presidente do Comit\u00e9 Revolucionario de Defensa da Rep\u00fablica que se fixo cargo do goberno o 21 de xullo. Logo fuxiu ao monte. Foi capturado pola Garda Civil o 24 de novembro nos montes de Seoane con Manuel Gonz\u00e1lez Yebra, Amable Vidal Enr\u00edquez e Fortunato Vega Rodr\u00edguez, que foron abatidos al\u00ed mesmo. El foi trasladado aos Lameiros, a uns 200 metros da Veiga, onde foi asasinado polas costas polos gardas dous d\u00edas despois.\nVida persoal.\n\u00c9 irm\u00e1n de Rafael e Tiberio Fern\u00e1ndez Lorenzo."}
{"id": "299375", "revid": "89787", "url": "https://gl.wikipedia.org/wiki?curid=299375", "title": "National Film Registry", "text": "O National Film Registry (NFR) \u00e9 o cat\u00e1logo nacional de preservaci\u00f3n do cine dos Estados Unidos (NFPB), unha selecci\u00f3n de filmes da Biblioteca do Congreso. O NFP, estabelecido pola Acta de Preservaci\u00f3n do Cine Nacional de 1988, foi reautorizado polas actos do congreso de 1992, 1996, 2005 e de outubro de 2008. A lei de 1996 creou tam\u00e9n a Fundaci\u00f3n da Preservaci\u00f3n do Cine Nacional que, malia estar afiliada NFPB, recada cartos do sector privado.\nCriterios de selecci\u00f3n.\nA NFPB engade ao NFR ata 25 \"pel\u00edculas cultural, hist\u00f3rica ou esteticamente significativas\" cada ano, mostrando a variedade e diversidade do patrimonio cinematogr\u00e1fico estadounidense para aumentar a conciencia sobre a s\u00faa preservaci\u00f3n. Un filme pode ser inclu\u00eddo dez anos despois da s\u00faa estrea orixinal.\nPara a primeira selecci\u00f3n en 1989, o p\u00fablico nomeou case 1000 pel\u00edculas para que fosen consideradas. A continuaci\u00f3n, os membros da NFPB elaboraron papeletas individuais de posibles filmes para a s\u00faa inclusi\u00f3n. As papeletas foron tabuladas nunha lista de 25 filmes que logo foi modificada polo Bibliotecario do Congreso James H. Billington e o seu equipo na Biblioteca para a selecci\u00f3n final. Desde 1997, os membros do p\u00fablico puideron nomear ata 50 pel\u00edculas ao ano para que a NFPB e o Bibliotecario as consideren.\nO NFR incl\u00fae filmes que van desde cl\u00e1sicos de Hollywood ata filmes orfos. Non se require que un filmes sexa unha longametraxe, nin se esixe que se estrease en salas no sentido tradicional. O Rexistro cont\u00e9n noticiarios, filmes mudos, filmes de estudantes, experimentais, curtametraxes, v\u00eddeos musicais, filmes protexidos por dereitos de autor ou de dominio p\u00fablico, series de filmes, filmes caseiros, documentais, animaci\u00f3n e filmes independentes."}
{"id": "299376", "revid": "23204", "url": "https://gl.wikipedia.org/wiki?curid=299376", "title": "Biblioteca do Congreso dos Estados Unidos", "text": ""}
{"id": "299377", "revid": "98629", "url": "https://gl.wikipedia.org/wiki?curid=299377", "title": "Porsche no automobilismo", "text": "Porsche tivo \u00e9xito en moitas ramas do automobilismo das cales a maior\u00eda foron nas carreiras de longa distancia.\nMalia a s\u00faa temper\u00e1 participaci\u00f3n no automobilismo, limitouse a fornecer pequenos motores a equipos privados ata finais de 1960, a mediados da d\u00e9cada de 1950 Porsche xa saboreara un \u00e9xito moderado no reino das carreiras de autom\u00f3biles deportivos, sobre todo na Carreira Panamericana e na Targa Florio, carreiras cl\u00e1sicas que m\u00e1is tarde foron utilizados na denominaci\u00f3n dos coches de estrada. O Porsche 917 de 1969 converteunos nunha potencia, ga\u00f1ando en 1970 a primeira de m\u00e1is dunha ducia de 24 Horas de Le Mans, m\u00e1is que calquera outra compa\u00f1\u00eda. Cos 911 Carrera RS e o Porsche 935 Turbo, Porsche dominou a d\u00e9cada de 1970, e ata ga\u00f1ou a prototipos deportivos, unha categor\u00eda na que Porsche entrou cos exitosos modelos 936, 956 e 962.\nPorsche \u00e9 actualmente o fabricante de coches de carreiras m\u00e1is grande do mundo. En 2006, Porsche constru\u00edu 195 coches de carreiras para varios eventos deportivos internacionais do autom\u00f3bil, e en 2007 Porsche constru\u00edu non menos de 275 autos de carreira dedicados (7 veh\u00edculos prototipos RS Spyder LMP2, 37 GT2 spec 911 GT3-RSRs, e 231 911 GT3 Cup).\nPorsche considera \u00e1s carreiras como unha parte esencial do permanente desenvolvemento de enxe\u00f1er\u00eda, e tradicionalmente \u00e9 moi raro que os coches de carreiras de Porsche aparezan en carreiras consecutivas cas mesmas especificaci\u00f3ns. Case invariablemente, desenv\u00f3lvense alg\u00fans aspectos do coche, xa sexa para os futuros programas de carreiras ou como proba de concepto para os futuros coches de estrada.\nPrimeiros anos.\nDurante os anos 1950 e 1960, como Porsche s\u00f3 ti\u00f1a coches de estrada e de carreiras de pequena cilindrada, acadaron moitas vitorias nas s\u00faas clases, e ocasionalmente tam\u00e9n vitorias na xeral contra coches m\u00e1is potentes, sobre todo ga\u00f1aron a Targa Florio en 1956, 1959, 1960, 1964, e todos os anos desde 1966 ata 1970 con Prototipos que carec\u00edan de potencia con respecto \u00e1 competencia, pero que compensaban, con fiabilidade, baixa resistencia, baixo peso e bo manexo.\nNa s\u00faa publicaci\u00f3n, de setembro de 2003 a revista \"Excellence\" identificaba a Lake Underwood como o \"xigante tranquilo\" de Porsche nos Estados Unidos e un dos catro pilotos, xunto a Art Bunker, Bob Holbert e Charlie Wallace identificados polo Porsche club of America por facer de Porsche un mataxigantes nos Estados Unidos durante a d\u00e9cada de 1950 e principios de 1960. Os primeiros \u00e9xitos notables nos Estados Unidos tam\u00e9n inclu\u00edron unha vitoria na xeral na Road America 500 de 1964 para menos de 2 litros do RS-60 pilotado por Bill Wuesthoff e Augie Pabst.\nPorsche comezou a competir con coches lixeiros, tuneados derivados do coche de estrada 356, pero rapidamente pasou a facer autom\u00f3biles dedicados as carreiras, cos modelos 550, 718, RS, e RSK como columna vertebral do programa de carreiras da compa\u00f1\u00eda a mediados de 1960. A serie de coches 90x nos anos 60 viu como Porsche comezaba a expandirse, de ga\u00f1ar nas categor\u00edas menores pasaron a ter unha posibilidade de vitorias xerais nas carreiras m\u00e1is duras onde a resistencia e o manexo importaban, e logo a ser probables vencedores na xeral. Os motores non superan os dous litros ata que os creadores dos regulamentos limitaron a capacidade da clase prototipo a 3 litros a partir de 1967, cando as series de catro litros do Ferrari P e a serie de sete litros do Ford GT40 convert\u00e9ronse en demasiado r\u00e1pidas. Primeiro, Porsche ampliou o seu motor de 8 cilindros en li\u00f1a de 2\u00b42 litros no 907, logo desenvolveu o 908 con tres litros plenos en 1968. Sobre a base deste motor de 8 cilindros en li\u00f1a e unha lagoa nas normas, presentouse o 917 un 12 cilindros en li\u00f1a de 4\u00b45 litros en 1969, co tempo ampliouse a cinco litros, e m\u00e1is tarde ata os 5\u00b44 con turbo. Nuns anos, o Porsche 917 crecera desde as series menores a ser o provedor dos coches de carreiras m\u00e1is r\u00e1pidos (380\u00a0km/h en Le Mans) e m\u00e1is potentes (1580\u00a0hp en CanAm) do mundo.\nCinco d\u00e9cadas de \u00e9xito do Porsche 911.\nMalia que presentouse en 1963, e ga\u00f1ou o de Rally de Monte Carlo, o Porsche 911 cl\u00e1sico (constru\u00eddo ata 1989) baseou a s\u00faa reputaci\u00f3n na produci\u00f3n para as carreiras de ruta, principalmente na d\u00e9cada de 1970.\nDebido \u00e1s normas, o 911 non se utilizou moito na d\u00e9cada de 1980, pero regresou na d\u00e9cada de 1990 como o Porsche 993, do mesmo xeito que o modelo turbo GT2. A serie Porsche 996 refrixerado por auga, converteuse nun \u00e9xito na competici\u00f3n logo da presentaci\u00f3n da variante GT3 en 1999.\n\u00c9xitos nas 24 Horas de Le Mans.\nO Porsche 917 \u00e9 considerado un dos coches de carreiras m\u00e1is ic\u00f3nicos de todos os tempos e deu a Porsche a s\u00faa primeira vitoria nas 24 Horas de Le Mans, cas versi\u00f3ns convertibles deste chamadas Can-Am. Logo de dominar os Grupos 4, 5 e 6 na d\u00e9cada de 1970 cos 934 e 935 e o prototipo 936 baseados no 911, Porsche pasou a dominar o Grupo C e a IMSA GTP na d\u00e9cada de 1980 co Porsche 956 / 962C, un dos prototipos m\u00e1is prol\u00edficos e exitosos xamais producidos.\nPorsche obtivo un par de inesperadas vitorias en Le Mans en 1996 e 1997. Planeouse o regreso \u00e1 competici\u00f3n de prototipos nos Estados Unidos para o ano 1995 cun chasis Tom Walkinshaw Racing anteriormente utilizado polo Jaguar XJR-14 e o Mazda MXR-01 equipado cun motor de Porsche. Cambios nas regras da IMSA deixaron este coche f\u00f3ra da competici\u00f3n e o equipo privado Joest Racing correu cos coches en Europa durante dous anos, ga\u00f1aron o back-to-back Le Mans co mesmo chasis, denominado Porsche WSC-95. Esta \u00e9 unha faza\u00f1a que Porsche tam\u00e9n alcanzara na era do 956, en contraste coas d\u00e9cadas de 1960 e 1970, onde a maior\u00eda dos coches corr\u00edan s\u00f3 unha ou d\u00faas carreiras para o equipo oficial antes de ser vendidos.\nDesde que ga\u00f1ou a xeral en 1998 co Porsche 911 GT1 - 98, Porsche non tratou de acadar vitorias xerais en Le Mans ou nas carreiras de autos deportivos similares, centr\u00e1ndose nas clases m\u00e1is pequenas e no desenvolvemento do 996 GT3 refrixerado por auga. Con todo, o GT3 e o RS Spyder LMP2 ga\u00f1aron importantes carreiras desde ent\u00f3n. Porsche regresou ao primeiro nivel de carreiras de Le Mans en 2014 co 919, pero os dous coches experimentaron problemas de motor desco\u00f1ecidos perdendo unha hora e media e retirouse xusto cando o coche # 20 era perseguido polo # 1 de Audi no primeiro lugar.\nEquipos e patrocinio.\nNa d\u00e9cada de 1960, Porsche converteuse nun importante competidor nas carreiras de autos deportivos, \u00e1s veces presentaba media ducia de coches que pronto eran vendidos aos clientes. Ademais do equipo da f\u00e1brica, que se auto denomina Porsche AG ou Porsche System Engineering desde 1961 con sede en Austria, en 1969 creouse Porsche Salzburg como un segundo equipo oficial para compartir a carga de traballo, proporcionando a tan buscada primeira vitoria xeral en Le Mans, en 1970. Martini Racing e Gulf Racing de John Wyer foron os outros equipos que recibiron apoio da f\u00e1brica, o que permitiu a Zuffenhausen centrarse no desenvolvemento, mentres que os equipos proporcionaban os fondos de patrocinio e man de obra para estar presentes e con \u00e9xito en moitas carreiras internacionais. Na CanAm, Porsche cooperou con Penske, mentres que na Deutsche Rennsportmeisterschaft, clientes como Kremer Racing, Georg Loos e Joest Racing gozaron de diversos graos de apoio de f\u00e1brica. Logo de aparecer como Martini Porsche a mediados da d\u00e9cada de 1970, a f\u00e1brica presentouse como Rothmans Porsche a mediados da d\u00e9cada de 1980.\nMoitos coches Porsche de carreiras participan en equipos privados dos clientes, fin\u00e1ncianse e corren sen ning\u00fan apoio da f\u00e1brica, ga\u00f1ando frecuentemente aos da propia f\u00e1brica.\nRecentemente, os 996-xeraci\u00f3n 911 GT3 dominaron a s\u00faa clase en Le Mans e nas carreiras similares de resistencia e GT. A finais de 1990 viu o rexurdimento do \u00e9xito nas carreiras para Porsche con The Racer's Group, un equipo propiedade de Kevin Buckler no norte de California. En 2002, Buckler ga\u00f1ou as 24 Horas de Daytona Clase GT e as 24 Horas de Le Mans GT Class. En 2003, un 911 de The Racers Group (TRG) converteuse no primeiro veh\u00edculo GT Class desde 1977 en lograr a vitoria na xeral das 24 Horas de Daytona.\nRally.\nAs diferentes versi\u00f3ns do 911 resultaron ser un serio competidor nos rallies. o equipo de f\u00e1brica de Porsche estivo ocasionalmente presente nos rallies da d\u00e9cada de 1960 a finais de 1970. En 1967, o piloto polaco Sobies\u0142aw Zasada pilotaba un 912 para lograr o Campionato de Europa de Rallyes do Grupo 1 de turismos de serie. Porsche logrou tres vitorias dobres no Rally de Monte Carlo, en 1968 con Vic Elford e Pauli Toivonen, e en 1969 e 1970 con Bj\u00f6rn Waldeg\u00e5rd e G\u00e9rard Larrousse. En 1970, Porsche tam\u00e9n superou a Alpine-Renault para ga\u00f1ar o Campionato Internacional de Marcas (IMC), o predecesor do Campionato do Mundo de Rallyes (CMR). O primeiro podio de Porsche no WRC foi Leo Kinnunen no terceiro lugar no Rally dos 1000 Lagos de 1973.\nA\u00ednda que o equipo de f\u00e1brica de Porsche retirouse do WRC sen ningunha vitoria no seu haber, os mellores 911 privados estaban a mi\u00fado preto dos coches de f\u00e1brica doutras marcas. Jean-Pierre Nicolas logrou ga\u00f1ar o Rally de Montecarlo de 1978 cun 911 SC privado, a segunda de Porsche, e ata agora a \u00faltima vitoria na CMR chegou no Tour de Corse de 1980 nas mans de Jean-Luc Th\u00e9rier. No Campionato de Europa de Rallyes, o 911 ga\u00f1ou cinco t\u00edtulos, e en data tan tard\u00eda como 1984, Henri Toivonen levou o seu 911 SC RS Prodrive patrocinado por Rothmans ao segundo lugar detr\u00e1s de Carlo Capone no Lancia Rally 037. En 1984 e 1986, o equipo de f\u00e1brica de Porsche ga\u00f1ou o Rally Par\u00eds Dakar, utilizando tam\u00e9n o Porsche 959 Grupo B superdeportivo derivado do 911.\nF\u00f3rmula Un.\nMalia Ferdinand Porsche dese\u00f1ara coches de Gran Premio nos anos 1920 e 1930 para Mercedes e Auto Union, Porsche AG nunca se sentiu un fabricante de monoprazas.\nO Porsche 718 RSK, un deportivo bipraza, a finais de 1950 tam\u00e9n participou en carreiras de F\u00f3rmula D\u00faas, as regras permit\u00edan isto, e os tempos de volta eran prometedores. O primeiro 718 foi modificado movendo o asento ao centro do coche, a continuaci\u00f3n, constru\u00edronse tam\u00e9n monoprazas adecuados. Estes coches de 1500 cc gozaron de certo \u00e9xito. Os ex F2 foron trasladados ata a F\u00f3rmula Un en , onde o anticuado dese\u00f1o de Porsche non era competitivo. Para , desenvolveron un novo motor de oito cilindros en li\u00f1a para o elegante Porsche 804, logrando a \u00fanica vitoria de Porsche como construtor nunha carreira do campionato, lograda por Dan Gurney no Gran Premio de Francia de 1962. Unha semana m\u00e1is tarde, repetiu o \u00e9xito diante do xent\u00edo na casa de Porsche en Solitude en Stuttgart nunha carreira f\u00f3ra de campionato. Ao final da tempada, Porsche retirouse da F1 debido aos altos custos, logo de adquirir a f\u00e1brica de Reutter. Volkswagen e os fornecedores alem\u00e1s non ti\u00f1an interese nun compromiso coa F1, xa que esta serie estaba demasiado lonxe dos coches de estrada. os privados seguiron participando co anticuado Porsche 718 na F1 ata .\nLogo de ter un grande \u00e9xito cos coches turbo na d\u00e9cada de 1970, Porsche regresou \u00e1 F\u00f3rmula Un en logo de case d\u00faas d\u00e9cadas apartado, forneceu de motores turbo V6 refrixerados por auga como unidades TAG para o equipo McLaren. Por raz\u00f3ns aerodin\u00e1micas, o motor en li\u00f1a t\u00edpico de Porsche quedaba eliminado por ser demasiado grande e por ser o turbo o cami\u00f1o a seguir na F1 do momento. Fixeron un motor turbo V6 de 90\u00b0. O motor TAG foi dese\u00f1ado para os moi estritos requisitos emitidos polo dese\u00f1ador xefe de McLaren John Barnard. Especificaba a disposici\u00f3n f\u00edsica do motor para que coincidira co dese\u00f1o do seu coche. O motor foi financiado por TAG quen retivo os dereitos do nome, a\u00ednda que levaba gravada nos motores a identificaci\u00f3n \"feito por Porsche\" (inicialmente Porsche era remiso a p\u00f3r o seu nome nos motores, por temor \u00e1 mala publicidade se fracasaban. Pero, \u00e1s poucas carreiras da tempada de , se fixo evidente que os motores eran de quen eran, e as insignias \"Made by Porsche\" comezaron a aparecer). Os coches con motor TAG-Porsche lograron dous campionatos de construtores en 1984 e , tres campionatos de pilotos en 1984, 1985 e . Os motores deron a McLaren 25 vitorias entre 1984 e (19 en 1985 e 1986 para o Campionato do Mundo de Alain Prost, e 6 en 1984 para o Campionato de Niki Lauda).\nMalia o seu \u00e9xito abafador, os motores TAG-Porsche nunca foron os m\u00e1is potentes na F\u00f3rmula Un, xa que non ti\u00f1an a capacidade de manter un gran turbo como os motores BMW, Renault , Ferrari e Honda. Os pilotos de McLaren que competiron regularmente co motor (Lauda, Prost, Keke Rosberg e Stefan Johansson) continuamente pediron a Porsche desenvolver un motor especial de cualificaci\u00f3n do mesmo xeito que os seus rivais. Pero, tanto Porsche como o dono de TAG Mansour Ojjeh rexeitaron as solicitudes debido aos custos adicionais, razoaron que os motores de carreira probados xa ti\u00f1an a mesma potencia e mellor econom\u00eda de combustible que os motores Honda, polo que nunca foron constru\u00eddos. A\u00ednda que a falta de potencia non detivo a McLaren para lograr 7 poles (6 de Prost, 1 de Rosberg) e 21 sa\u00eddas na primeira fila.\nPorsche regresou \u00e1 F1 de novo en como fornecedor de motores, pero, esta vez con resultados desastrosos: Os autom\u00f3biles Footwork Arrows impulsados co pesado Porsche 3512 dobre V6 que pesaba 180\u00a0kg., (de acordo a varios informes, entre eles o dese\u00f1ador de McLaren Alan Jenkins, o motor era de feito a combinaci\u00f3n de 2 motores TAG V6 utilizados por McLaren de 1983 a 1987 menos os turbocompresores) non puido anotar un s\u00f3 punto, e nin sequera cualificaron para m\u00e1is da metade das carreiras dese ano. Logo de que os motores Porsche foran cambiados por Footwork a favor do Cosworth DFR, Porsche non participou na F\u00f3rmula Un desde ent\u00f3n. Segundo os informes de Arrows, o maior problema do 3512, ag\u00e1s da falta de cabalos de forza, eran graves problemas de alimentaci\u00f3n de gasolina que a mi\u00fado provocaban fallos do motor.\nDurante o Sal\u00f3n de Par\u00eds de 2010, o presidente de Porsche Matthias Mueller fixo unha declaraci\u00f3n facendo alusi\u00f3n a un posible regreso de Porsche \u00e1 F\u00f3rmula 1. Especificamente, Mueller sinalou que un, Porsche ou Audi, competir\u00edan en Le Mans mentres que o outro volver\u00eda \u00e1 F\u00f3rmula 1. Anteriormente, o xefe de Audi Wolfgang Ulrich xa declarara que Audi e a F\u00f3rmula 1 \"non encaixan\".\nIndy Cars.\nPrimeiro Porsche tratou de competir na 1980 CART PPG World Series season co motor dun coche 935 deportivo convertido a un motor V6 de IndyCar co equipo Interscope Racing e con Danny Ongais como piloto e usando o novo Interscope IR01. Pero os comisarios da USAC (sancionaron o chasis no m\u00e1is prestixioso evento da CART, a Indian\u00e1polis 500) determinaron que o motor era ilegal e Interscope usou o seu vello Parnelli VPJ6C - Cosworth DFX.\nPorsche volveu a CART na tempada 1987 con Al Unser no Porsche # 6 Quaker State co chasis e o motor de Porsche, s\u00f3 competiron no Champion Spark Plug 300K no circu\u00edto de Laguna Seca. Unser cualificar\u00eda 21\u00ba dun total de 24 coches e retirar\u00edase no posto 24\u00ba logo de s\u00f3 sete voltas debido a un fallo da bomba de auga. Para 1988 Teo Fabi pilotar\u00eda o # 8 Quaker State March 88P - Porsche conseguindo o mellor resultado de cuarto no Bosch Spark Plugs Grand Prix no circu\u00edto de Pennsylvania International Raceway, Fabi terminar\u00eda d\u00e9cimo en puntos. Para 1989 Fabi pilotar\u00eda o # 8 Quaker State March 90P - Porsche, cualificou na pole position, tanto no Budweiser / G.I. Joe's 200 no Portland International Raceway como no Red Roof Inns 200 en Mid-Ohio Sports Car Course conseguindo a vitoria neste \u00faltimo. Fabi tam\u00e9n dar\u00eda a Porsche o seu mellor resultado nun \u00f3valo IndyCar ao terminar segundo no Marlboro 500 no Michigan International Speedway.\nEn 1990. Porsche tratou de competir cun coche novo con chasis de fibra de carbono, pero a CART prohibiuno. O equipo ampliouse para dous coches, con Fabi no # 4 Foster's/Quaker State March 90P-Porsche e John Andretti no #41 Foster's March 90P-Porsche. Fabi cualificar\u00eda na pole position no Texaco/Havoline Grand Prix of Denver nas r\u00faas de Denver e terminar\u00eda terceiro no Marlboro Grand Prix at the Meadowlands no Meadowlands Sports Complex pero quedar\u00eda 14\u00ba \u00ba nos puntos. Mentres Andretti obter\u00eda a mellor posici\u00f3n sendo quinto no Budweiser Grand Prix of Cleveland no Burke Lakefront Airport e na Molson Indy Vancouver nas r\u00faas de Vancouver e terminar\u00eda d\u00e9cimo en puntos.\nPorsche retirouse da IndyCar ao final da tempada 1990. O director do equipo Derrick Walker comprou os activos para converterse no dono de Walker Racing.\nCarrera Cup e carreiras de afeccionados.\nPorsche sempre foi unha marca popular nas carreiras GT de afeccionados e nas carreiras de Sports Car en Europa, Am\u00e9rica e Asia, en particular o Porsche 911. Porsches de f\u00e1brica e lixeiramente modificados corren en moitas competici\u00f3ns do mundo; moitas destas clases son principalmente para afeccionados entusiastas.\nPorsche ten e segue constru\u00edndo modelos baseados nos coches de estrada pero optimizados para a competici\u00f3n, o m\u00e1is famoso o Porsche 911 GT3 Cup. Porsche estableceu e patrocina varias series de carreiras de motor, moitas das series para un s\u00f3 modelo de Porsche, ou para modelos espec\u00edficos de Porsche. A Porsche Carrera Cup apareceu en varios pa\u00edses e a d\u00eda de hoxe variaci\u00f3ns da Carrera Cup cel\u00e9branse en Asia, Australia, Canad\u00e1, Francia, Alema\u00f1a, Gran Breta\u00f1a, Italia, Xap\u00f3n, Oriente Medio, Holanda, Nova Zelandia , Escandinavia, as\u00ed como as orixinarias IROC nos Estados Unidos. Unha serie profesional evolucionou a partir destas, a Europea Porsche Supercup.\n\u00daltimos tempos.\nPorsche abandonou o seu programa de equipo de f\u00e1brica logo de ga\u00f1ar as 24 Horas de Le Mans de 1998 co Porsche 911 GT1 por raz\u00f3ns financeiras, fronte \u00e1 competencia de f\u00e1brica de Audi, BMW, Mercedes-Benz, Toyota e outros. O prototipo LMP1 cun motor V10, destinado a ser presentado no ano 2000, foi abandonado sen competir debido a un acordo con Audi, unha empresa vinculada liderada por Porsche en copropropiedade con Ferdinand Piech. O V10 foi utilizado no Porsche Carrera GT, mentres que Audi dominou Le Mans despois de que BMW, Mercedes e Toyota pas\u00e1ranse \u00e1 F1.\nPorsche fixo unha reaparici\u00f3n na categor\u00eda LMP2 en 2005 co novo prototipo RS Spyder, a\u00ednda que isto realizarono os equipos dos clientes estreitamente asociados e non a f\u00e1brica. Isto non foi ben recibido por moitos, os creadores das regras pretenden que a categor\u00eda LMP1 sexa para equipos de f\u00e1brica, mentres que a LMP2 debe reservarse para os equipos privados. Sobre a base das regulaci\u00f3ns LMP2, o RS Spyder fixo o seu debut co equipo de Roger Penske en Laguna Seca durante a \u00faltima carreira da tempada 2005 das American Le Mans Series, e inmediatamente obtivo unha vitoria na clase LMP2, terminando quinto na xeral. O \u00e1xil a\u00ednda que pouco potente (debido \u00e1s regulaci\u00f3ns) RS Spyder posu\u00eda claramente o ritmo para desafiar aos coches de Audi e Lola na ALMS. Penske Racing ga\u00f1ou o campionato LMP2 na s\u00faa primeira tempada completa en 2006 e contra Acura en 2007 e 2008. 2007 foi o ano m\u00e1is exitoso para o RS Spyder, ga\u00f1ando 8 carreiras xerais e 11 vitorias na categor\u00eda, mentres que o Audi R10 da clase LMP1 logrou s\u00f3 4 vitorias na xeral. O coche debutou nos circu\u00edtos europeos en 2008 e dominou as Le Mans Series. Van Merksteijn Motorsport, Team Essex e Horag Racing lograron os tres primeiros lugares do campionato LMP2. Van Merksteijn Motorsport logrou unha vitoria de clase nas 24 Horas de Le Mans de 2008 e Team Essex ga\u00f1ou a clase LMP2 nas 24 Horas de Le Mans de 2009.\nO Daytona Prototype Action Express Racing Riley-Porsche ga\u00f1ou as 24 Horas de Daytona de 2010. Isto foi estra\u00f1o xa que o Riley-Porsche estaba impulsado por un Porsche Cayenne SUV baseado nun 5.0 litros V8. Porsche negouse a desenvolver o V8 para a competici\u00f3n Grand-Am, pero, constru\u00edrono os Irm\u00e1ns Lozano con sede en Texas. Dado que non foi sancionado oficialmente por Porsche, a empresa non reclamou tecnicamente a vitoria."}
{"id": "299379", "revid": "45576", "url": "https://gl.wikipedia.org/wiki?curid=299379", "title": "Porsche F1", "text": ""}
{"id": "299380", "revid": "98629", "url": "https://gl.wikipedia.org/wiki?curid=299380", "title": "Eliminador", "text": "Eliminador (en ) \u00e9 un filme estadounidense dirixido por Chuck Russell que se estreou en 1996. Est\u00e1 protagonizado por Arnold Schwarzenegger, James Caan e Vanessa L. Williams.\nEstreouse en galego o 24 de xaneiro de 2015 a trav\u00e9s da TVG."}
{"id": "299383", "revid": "89787", "url": "https://gl.wikipedia.org/wiki?curid=299383", "title": "Piura", "text": "Piura \u00e9 unha cidade peruana capital da rexi\u00f3n hom\u00f3nima na provincia do mesmo nome. Conta cunha \u00e1rea aproximada duns 621,2\u00a0km\u00b2. Segundo as cifras do \"INEI\" no 2014, ti\u00f1a uns 430.319 habitantes. A urbe foi fundada polo espa\u00f1ol Francisco Pizarro no 15 de agosto do 1532, recibindo o seu escudo de armas no 1537; na actualidade a cidade cumpre co papel do principal centro de comercio, administrativo e de servizos do departamento de Piura."}
{"id": "299384", "revid": "85894", "url": "https://gl.wikipedia.org/wiki?curid=299384", "title": "Camilo Palmeiro Fern\u00e1ndez", "text": "Camilo Palmeiro Fern\u00e1ndez, nado en Alberguer\u00eda (Veiga) e finado na ponte do Bibei o 13 de agosto de 1936, foi un mestre e pol\u00edtico galego.\nTraxector\u00eda.\nMestre en Corzos. Co golpe de Estado do 18 de xullo de 1936 foi detido na casa da irm\u00e1 de Clemente Fern\u00e1ndez Lorenzo onde resid\u00eda, o 12 de agosto. Levado \u00e1 Veiga, foi trasladado a Viana do Bolo onde foi torturado. O 13 de agosto de 1936 un cami\u00f3n trasladouno a ponte do Bibei con outras trinta persoas, onde foron asasinados."}
{"id": "299385", "revid": "1888", "url": "https://gl.wikipedia.org/wiki?curid=299385", "title": "Benigno Lameiro Berm\u00fadez", "text": "Benigno Lameiro Berm\u00fadez, nado na Veiga cara a 1911 e finado en Buenos Aires nos anos sesenta, foi un pol\u00edtico galego.\nTraxectoria.\nCurm\u00e1n de Jos\u00e9 Lameiro Berm\u00fadez. Cando se produciu o golpe de Estado do 18 de xullo de 1936 agochouse con Clemente Vidal e o seu curm\u00e1n, e cando a Garda Civil rodeou a s\u00faa casa para detelo en setembro, enfrontouse con eles e logrou fuxir. Pasou a Portugal, colleu un barco e chegou a Marsella e de al\u00ed pasouse ao ex\u00e9rcito republicano onde combateu na guerra civil. Abr\u00edronlle expediente de responsabilidades pol\u00edticas en febreiro de 1937. Ao rematar a guerra pasou a Francia e exiliouse en Chile. Despois instalouse na Arxentina. Finou en Buenos Aires nos anos sesenta, v\u00edtima dun accidente de tr\u00e1fico."}
{"id": "299386", "revid": "114953", "url": "https://gl.wikipedia.org/wiki?curid=299386", "title": "Econom\u00eda de escala", "text": "En microeconom\u00eda, ent\u00e9ndese por econom\u00eda de escala as vantaxes en termos de custos que unha empresa obt\u00e9n grazas \u00e1 expansi\u00f3n. Existen factores que fan que o custo medio dun produto por unidade caia a medida que a escala da produci\u00f3n aumenta. O concepto de \"econom\u00edas de escala\" serve para o longo prazo e fai referencia \u00e1s reduci\u00f3ns no custo unitario a medida que o tama\u00f1o dunha instalaci\u00f3n e os niveis de utilizaci\u00f3n de \"inputs\" aumentan. Fronte o concepto anterior, as deseconom\u00edas de escala son o contrario.\nAs fontes habituais de econom\u00edas de escala son o inventario (compra a grande escala de materiais a trav\u00e9s de contratos a longo prazo), de xesti\u00f3n (aumentando a especializaci\u00f3n dos xestores), financeira (obtendo custos de xuro menores no financiamento dos bancos), mercadotecnia e tecnol\u00f3xicas (benefici\u00e1ndose dos rendementos de escala na funci\u00f3n de produci\u00f3n). Cada un destes factores reduce o custo medio a longo prazo da produci\u00f3n ao desprazar a curva de custo medio a curto prazo abaixo e cara a dereita. As econom\u00edas de escala tam\u00e9n se derivan, parcialmente, do proceso de \"learning by doing\".\nO concepto de econom\u00edas de escala \u00e9 \u00fatil \u00e1 hora de explicar fen\u00f3menos do mundo real como os padr\u00f3ns de comercio internacional ou o n\u00famero de empresas nun mercado. As econom\u00edas de escala tam\u00e9n xogan un importante rol no \"monopolio natural\" (empresa que goza de econom\u00edas de escala para todos os tama\u00f1os razo\u00e1beis da empresa)."}
{"id": "299387", "revid": "89787", "url": "https://gl.wikipedia.org/wiki?curid=299387", "title": "Jos\u00e9 Lameiro Berm\u00fadez", "text": "Jos\u00e9 Lameiro Berm\u00fadez, nado na Veiga e finado o 1 de novembro de 1936, foi un pol\u00edtico galego.\nTraxectoria.\nCurm\u00e1n de Benigno Lameiro Berm\u00fadez. Cando se produciu o golpe de Estado do 18 de xullo de 1936 foi membro do Comit\u00e9 de Defensa da Veiga. Despois estivo agochado. Finou abrasado vivo cando varios n\u00fameros da Benem\u00e9rita e uns falanxistas lle plantaron lume \u00e1 casa onde se agachaba e dende a que lles fixo fronte conseguindo ferir a dous gardas civ\u00eds, o 1 de novembro de 1936."}
{"id": "299406", "revid": "1888", "url": "https://gl.wikipedia.org/wiki?curid=299406", "title": "Clemente Vidal Fern\u00e1ndez Lorenzo", "text": ""}
{"id": "299411", "revid": "98629", "url": "https://gl.wikipedia.org/wiki?curid=299411", "title": "Factor de crecemento", "text": "Os factores de crecemento ou GF (do ingl\u00e9s \"growth factors\") chamados tam\u00e9n \"factores tr\u00f3ficos\" son un conxunto de substancias, a maior\u00eda de natureza proteica que, xunto coas hormonas e os neurotransmisores, desempe\u00f1an unha importante funci\u00f3n na comunicaci\u00f3n intercelular. A funci\u00f3n principal dos factores de crecemento \u00e9 o control externo do ciclo celular, mediante o abandono da quiescencia celular (fase G0 do ciclo) e a entrada da c\u00e9lula en fase G1. O aumento do tama\u00f1o celular \u00e9 tam\u00e9n estimulado ao incrementarse a s\u00edntese proteica, xunto coa proliferaci\u00f3n celular.\nCaracter\u00edsticas.\nA funci\u00f3n dos factores de crecemento non s\u00f3 \u00e9 estimular a proliferaci\u00f3n celular por medio da regulaci\u00f3n do ciclo celular iniciando a mitose, sen\u00f3n tam\u00e9n manter a supervivencia celular, estimular a migraci\u00f3n celular, a diferenciaci\u00f3n celular e mesmo a apoptose.\nOs factores de crecemento desempe\u00f1an a s\u00faa funci\u00f3n a moi baixa concentraci\u00f3n nos l\u00edquidos corporais, da orde de picogramos. Act\u00faan un\u00edndose a receptores celulares situados na membrana celular que transmiten o sinal do exterior ao interior da c\u00e9lula, mediante o acoplamento de diferentes prote\u00edna quinases que se fosforilan e que activan unha fervenza de sinais que acaba coa activaci\u00f3n dun ou varios xenes (transduci\u00f3n de sinais).\nA funci\u00f3n dos factores de crecemento est\u00e1 regulada por diferentes mecanismos que controlan a activaci\u00f3n xen\u00e9tica como:\nEn estudos con cultivos celulares descubriuse que os factores de crecemento son transportados polo soro. Son producidos por gran n\u00famero de c\u00e9lulas e os requirimentos son moi variables entre diferentes c\u00e9lulas. Para que as c\u00e9lulas proliferen nun cultivo c\u00f3mpre a existencia de soro que achegue os factores de crecemento e as mol\u00e9culas de adhesi\u00f3n celular como a fibronectina e a vitronectina, e nutritivas como lipoprote\u00ednas e a transferrina, xunto con nutrientes: amino\u00e1cidos, i\u00f3ns, mol\u00e9culas enerx\u00e9ticas.\nExemplos de factores de crecemento.\nOs principais son:\nUsos.\nNas d\u00faas \u00faltimas d\u00e9cadas o uso terap\u00e9utico dos factores de crecemento foise incrementando, e actualmente \u00fasanse en tratamientos de doenzas hematol\u00f3xicas e oncol\u00f3xicas como :\nFactores de crecemento fronte a citocinas.\n\u00c1s veces os termos \"factor de crecmento\" e \"citocina\" \u00fasanse case como sin\u00f3nimos entre os cient\u00edficos. Historicamente, as citocinas foron asociadas con c\u00e9lulas hematopo\u00e9ticas (formadoras de sangue) e c\u00e9lulas do sistema inmunitario (como linfocitos e c\u00e9lulas do bazo, timo, e ganglios linf\u00e1ticos). No sistema circulatorio e na medula \u00f3sea, onde as c\u00e9lulas poden atoparse en suspensi\u00f3n l\u00edquida e non unidas a un tecido s\u00f3lido, ti\u00f1a senso que as c\u00e9lulas se comunicasen por medio de mol\u00e9culas proteicas solubles circulantes. Por\u00e9n, a medida que diversas li\u00f1as de investigaci\u00f3n converxeron, empezou a parecer claro que algunhas das mesmas prote\u00ednas de sinalizaci\u00f3n das c\u00e9lulas dos tecidos hematopo\u00e9ticos e inmunitarios tam\u00e9n se utilizaban por todo tipo de c\u00e9lulas doutros tecidos, durante o desenvolvemento e tam\u00e9n no organismo adulto.\nMentres que o termo \"factor de crecemento\" implica un efecto positivo na divisi\u00f3n celular, o termo \"citocina\" \u00e9 un termo neutro en canto a se a c\u00e9lula afecta ou non \u00e1 proliferaci\u00f3n. Algunhas citocinas poden ser factores de crecemento, como G-CSF e GM-CSF, pero outras mesmo te\u00f1en un efecto inhibitorio sobre o crecemento e proliferaci\u00f3n celular. Algunhas citocinas, como o ligando de Fas, util\u00edzanse como sinais de \"morte\", xa que causan que as c\u00e9lulas diana sufran unha morte celular programada ou apoptose."}
{"id": "299413", "revid": "865", "url": "https://gl.wikipedia.org/wiki?curid=299413", "title": "Os d'Abaixo", "text": "Os d\u2019Abaixo apareceron no ano 2010 co obxectivo de promover e animar bailes e festas tradicionais na contorna de Compostela. O seu repertorio recolle algunhas das pezas populares m\u00e1is co\u00f1ecidas da m\u00fasica galega xunto con novas achegas de fontes tradicionais ou de nova composici\u00f3n.\nTraxectoria.\nO grupo est\u00e1 integrado por m\u00fasicos que estiveron toda a vida vinculados ao folclore de Galiza, como por outro provenientes de bandas folk de ampla traxectoria como son Berrog\u00fcetto ou F\u00eda na Roca.\nNos seus directos ofrecen unha selecci\u00f3n de m\u00fasica cargada de forza e enerx\u00eda, que entronca cun profundo respecto aos patr\u00f3ns da m\u00fasica tradicional co fin de incitar ao baile m\u00e1is ancestral, que \u00e9 unha peza fundamental na tradici\u00f3n musical de Galiza. Pero sempre buscando un son actual e en constante evoluci\u00f3n.\nNa primavera de 2014 ed\u00edtase o primeiro disco do grupo \u201cAo vivo en Lorient\u201d, que recolle 16 pezas gravadas nos concertos feitos en 2013 neste festival bret\u00f3n. Tres anos despois, na primavera de 2017, sae \u00e1 luz o seu segundo disco \u201cQuixera ser dos paxaros\u201d, o primeiro gravado en estudio e no que se recollen unha maior\u00eda de temas in\u00e9ditos para o folc galego, resultado dun gran traballo de investigaci\u00f3n por parte de Xos\u00e9 Ram\u00f3n V\u00e1zquez, daquela acordeonista do grupo.\nNo ano 2019, incorp\u00f3rase Santi Cribeiro, dando lugar \u00e1 formaci\u00f3n actual da banda, que despois de dous anos de traballo editan o que ser\u00eda o seu terceiro disco titulado \u201cSomos a pedra\u201d (decembro 2021) no que, ademais da tradici\u00f3n e investigaci\u00f3n que acompa\u00f1an ao grupo desde os seus inicios, cobran unha maior presenza os temas de composici\u00f3n, aportando novas sonoridades mel\u00f3dicas ao xa extenso repertorio destes compostel\u00e1ns. Ademais, neste disco contan coa colaboraci\u00f3n de grandes referencias da m\u00fasica de ra\u00edz da pen\u00ednsula como son Eliseo Parra, Xavi Lozano e a cantante portuguesa Mar\u00eda Jo\u00e3o.\nFestivais.\nOs d\u2019Abaixo te\u00f1en tocado en diversas festas e festivais de Galiza e tam\u00e9n f\u00f3ra dela, en lugares como o Festival de M\u00fasicas do Mundo, (maio 2012, Etxarri-Aranaz, Navarra), o festival Le Grand Bal de l\u2019Europe (xullo 2012, Gennetines, Francia), o Festival Interc\u00e9ltico de Lorient (agosto 2013, Lorient, Breta\u00f1a), e o Calan Mai, a festa da primavera celta (maio de 2014, Cardiff, Gales), o Festival Folk (novembro de 2017, Eivisa), Festival Internacional de M\u00fasica Popular i Tradicional (xu\u00f1o de 2018, Vilanova i la Geltr\u00fa), Brosella Folk &amp; Jazz (xullo de 2018, Bruxelas), Festival do Mundo Celta de Ortigueira (xullo de 2018, Ortigueira), Festa do Caldo de Quintandona (setembro de 2018, Penafiel, Portugal-), Wackelstein Festival (xullo de 2019, Amaliendorf, Austria), Festival do Mundo Celta de Ortigueira (xullo de 2022, Ortigueira)\u2026\nEn 2022 foron Premio Mart\u00edn C\u00f3dax da M\u00fasica na categor\u00eda de folk."}
{"id": "299414", "revid": "89787", "url": "https://gl.wikipedia.org/wiki?curid=299414", "title": "Ao vivo en Lorient", "text": "Ao vivo en Lorient \u00e9 o primeiro \u00e1lbum de estudio do grupo de folk galego Os d'Abaixo. Foi gravado ao vivo na carpa de Galiza no Festival Interc\u00e9ltico de Lorient os d\u00edas 9 e 10 de agosto de 2013, ag\u00e1s a peza \"Non cho creo PP\", gravada en outubro de 2013 no estudio de SonNatural en Angueira de Castro, Rois.\nMembros.\n(Coa participaci\u00f3n de Xes\u00fas Rodr\u00edguez tocando a gaita na canci\u00f3n \"Carballesa do Carballi\u00f1o\")."}
{"id": "299416", "revid": "27155", "url": "https://gl.wikipedia.org/wiki?curid=299416", "title": "Factor de crecemento insul\u00ednico tipo 1", "text": ""}
{"id": "299417", "revid": "15490", "url": "https://gl.wikipedia.org/wiki?curid=299417", "title": "Joaqu\u00edn Milans del Bosch", "text": "Joaqu\u00edn Le\u00f3n Milans del Bosch y Carri\u00f3, nado en Barcelona o 6 de xu\u00f1o\u00a0de 1854 e finado en Madrid o 1 de setembro\u00a0de 1936, foi un militar espa\u00f1ol. Con Joaqu\u00edn, culminou a orientaci\u00f3n ideol\u00f3xica da familia Milans del Bosch. Tradicionalmente foran militares liberais, pero durante o s\u00e9culo XX ali\u00f1\u00e1ronse cos sectores m\u00e1is reaccionarios.\nTraxectoria.\nPrimeiros anos.\nOrfo de pai aos tres anos, creceu baixo a protecci\u00f3n do seu t\u00edo Lorenzo. Ingresou moi novo na arma de Cabaler\u00eda e viviu a restauraci\u00f3n borb\u00f3nica, abrazando a causa afonsina. Loitou na Terceira guerra carlista, en Melilla (1893) e en Filipinas (1897-1898), onde coincidiu con Miguel Primo de Rivera, o futuro ditador. Trala firma do pacto de Biak-na-Bat\u00f3 regresou \u00e1 pen\u00ednsula, onde, logo de ocupar alg\u00fans destinos militares e diplom\u00e1ticos, foi nomeado axudante do rei Afonso XIII e Xentilhome de c\u00e1mara con exercicio. Moi ligado sempre ao monarca, tivo posteriormente destinos en Madrid e Marrocos, onde foi ascendido a tenente xeneral.\nCapit\u00e1n Xeneral de Catalu\u00f1a.\nTralo fin da Primeira guerra mundial (1918), foi nomeado capit\u00e1n xeneral de Catalu\u00f1a. A situaci\u00f3n do territorio era ent\u00f3n moi tensa debido \u00e1 crise econ\u00f3mica que provocou o cesamento de exportaci\u00f3ns aos pa\u00edses en guerra, e \u00e1s subidas de prezos. O obreirismo, liderado pola Confederaci\u00f3n Nacional do Traballo (CNT) organizouse e loitaba contra os pistoleiros da patronal.\nIgnorando as ordes do goberno Joaqu\u00edn Milans do Bosch p\u00faxose \u00e1 beira dos patronos e aplicou m\u00e9todos militares na represi\u00f3n dos conflitos sociais, \u00e1 vez que os pistoleiros patronais actuaban con total impunidade. Para reprimir a folga da Canadiense, ata chegou a autorizar a creaci\u00f3n dun somat\u00e9n, pagado polos patronos, que puxo ao servizo do xeneral Mart\u00ednez Anido, gobernador militar de Barcelona. Milans do Bosch sent\u00edase apoiado polas clases altas da sociedade catal\u00e1, e ata que non chegaron ordes directas do rei Afonso XIII, empuxado polas Cortes, non dimitiu (1920). De feito, foi invitado a cerimonias e vodas da aristocracia barcelonesa. O rei, para recompensar a s\u00faa obediencia e os seus anos de servizo, nomeouno xefe da Casa Militar da Casa Real.\nGobernador civil de Barcelona.\nTras deixar a xefatura da Casa Militar do rei en xu\u00f1o de 1924 por pasar \u00e1 reserva, tres meses despois foi chamado polo seu amigo Miguel Primo de Rivera para ser gobernador civil de Barcelona (1924-1929).\nConxuntamente co ministro de Gobernaci\u00f3n e o capit\u00e1n xeneral de Catalu\u00f1a, levou a cabo unha intensa campa\u00f1a anticatalanista. Clausurou o campo do F\u00fatbol Club Barcelona e o Orfe\u00f3n Catal\u00e1n (1925), prohibiu entidades excursionistas e culturais e suspendeu e multou a diarios e revistas. Trala ca\u00edda do ditador foi destitu\u00eddo, retir\u00e1ndose a Madrid. Entre outubro de 1927 e febreiro de 1930 fora membro da Asemblea Nacional Consultiva, \"por dereito propio\", isto \u00e9, por designaci\u00f3n directa do ditador.\nTrala sublevaci\u00f3n militar do 18 de xullo de 1936, que deu orixe \u00e1 Guerra civil, Joaqu\u00edn Milans do Bosch non quixo abandonar Madrid, a\u00ednda habendo ter a ocasi\u00f3n de refuxiarse na embaixada de Turqu\u00eda, ao estar o seu fillo Mariano detido. O 31 de agosto foi detido por milicianos, sendo fusilado sen xu\u00edzo alg\u00fan nas tapias do cemiterio do Leste ao d\u00eda seguinte."}
{"id": "299423", "revid": "5863", "url": "https://gl.wikipedia.org/wiki?curid=299423", "title": "Cat\u00e1logo Ikea", "text": ""}
{"id": "299424", "revid": "25871", "url": "https://gl.wikipedia.org/wiki?curid=299424", "title": "Alfonso Ponce de Le\u00f3n Cabello", "text": "Alfonso Ponce de Le\u00f3n Cabello, nado en M\u00e1laga o 10 de setembro de 1906 e finado en Madrid o 29 de setembro de 1936, foi un pintor espa\u00f1ol de vangardas.\nTraxectoria.\nFillo de Juan Ponce de Le\u00f3n y Encina e Guadalupe Cabello Fern\u00e1ndez, naceu na Alameda Principal de M\u00e1laga. En 1911 trasl\u00e1dase coa s\u00faa familia a Madrid, onde ingresa, xunto cos seus irm\u00e1ns Juan e Guillermo, no Instituto Cat\u00f3lico de Artes e Industrias. En 1916 pasa ao Instituto Xeral e T\u00e9cnico Cardeal Cisneros e en 1923 inicia a s\u00faa aprendizaxe art\u00edstica na Escola Especial de Pintura, Escultura e Gravado da Real Academia de Belas Artes de San Fernando.\nAl\u00ed tivo como profesores a Jos\u00e9 Garnelo, Cecilio Pla e Jos\u00e9 Moreno Carboeiro, entre outros, e como compa\u00f1eiros de clase ao escultor Emilio Aladr\u00e9n, a Salvador Dal\u00ed, Maruja Mallo e Remedios Varo. Entre os seus amigos desa \u00e9poca figuran, ademais de Aladr\u00e9n e Mallo, Federico Garc\u00eda Lorca, Jos\u00e9 Moreno Vila e Margarita Manso Robledo, que ingresara en San Fernando en 1924 e que se converter\u00eda na s\u00faa esposa en 1933. Tam\u00e9n co\u00f1eceu a Luis Bu\u00f1uel e outros contertulios da \"Granxa do Henar\". Desde un primeiro momento integrouse nos ambientes de vangarda, exhibindo a s\u00faa obra nos Sal\u00f3ns de Artistas Independentes de Madrid, vincul\u00e1ndose co Realismo m\u00e1xico.\nCon 24 anos trasl\u00e1dase a Par\u00eds, onde estivo uns seis meses, relacion\u00e1ndose estreitamente con Pablo Picasso. Ese ano de 1930 expuxo na Exposici\u00f3n de Arquitectura e Pintura Moderna de San Sebasti\u00e1n. Lorca pediu a Ponce de Le\u00f3n nestes primeiros anos da d\u00e9cada de 1930 que realizase alg\u00fans decorados para os espect\u00e1culos de La Barraca. Tam\u00e9n realizar\u00e1 dese\u00f1os para cubertas de libros e ata far\u00e1 incursi\u00f3ns no cine. Participou na importante Exposici\u00f3n de Artistas Ib\u00e9ricos celebrada na Galer\u00eda Fletcheim de Berl\u00edn entre decembro de 1932 e xaneiro de 1933.\nVinculado \u00e1 Falanxe Espa\u00f1ola desde a s\u00faa fundaci\u00f3n en outubro de 1933, realiza labores de propaganda dese\u00f1ando unha serie de carteis para o movemento e fundando o cineclub do Sindicato Espa\u00f1ol Universitario (S.E.O.). Actor e director de cine, Ponce de Le\u00f3n dirixe en 1934 o filme \"Ni\u00f1os\" e en 1935 colabora con Edgar Neville na pel\u00edcula \"Do, Re, Mi, Fa, Sol (la vida privada e un tenor)\".\nNa Exposici\u00f3n Nacional de Belas Artes de 1936 presenta a s\u00faa obra m\u00e1is co\u00f1ecida: \"Autorretrato (accidente)\", en parte premonitorio do seu inmediato futuro. O 20 de setembro de 1936 era detido na porta do seu domicilio no madrile\u00f1o Paseo de la Castellana e trasladado \u00e1 checa de Fomento onde ser\u00eda asasinado pola denominada zona vermella. O seu cad\u00e1ver foi atopado nunha cuneta de Vic\u00e1lvaro o d\u00eda 29. Os outros homes da s\u00faa familia tam\u00e9n correron unha sorte tr\u00e1xica: sobre o 30 de setembro foron asasinados na estrada de Vallecas o seu pai, Juan Ponce de Le\u00f3n y Encina e o seu irm\u00e1n Guillermo, avogado en exercicio; o seu irm\u00e1n Juan foi asasinado mediante fusilamento o 7 de novembro de 1936."}
{"id": "299425", "revid": "7802", "url": "https://gl.wikipedia.org/wiki?curid=299425", "title": "Cardeal Cisneros", "text": ""}
{"id": "299427", "revid": "27155", "url": "https://gl.wikipedia.org/wiki?curid=299427", "title": "Factor de coagulaci\u00f3n", "text": ""}
{"id": "299438", "revid": "98629", "url": "https://gl.wikipedia.org/wiki?curid=299438", "title": "Avianca", "text": "Avianca S.A. (acr\u00f3nimo de Aerov\u00edas Nacionales de Colombia S.A., actualmente Aerov\u00edas del Continente Americano S.A.) \u00e9 a aeroli\u00f1a nacional de Colombia. Fundouse o 5 de decembro de 1919, cando inicialmente rexistrouse baixo o nome de SCADTA. A s\u00faa sede at\u00f3pase en Bogot\u00e1, estando o seu principal centro de operaci\u00f3ns no Aeroporto Internacional El Dorado. Avianca \u00e9 tam\u00e9n unha marca que abrangue un grupo de sete aeroli\u00f1as latinoamericanas con c\u00f3digos IATA independentes, que combinan as s\u00faas operaci\u00f3ns para funcionar como unha compa\u00f1\u00eda usando un sistema de c\u00f3digos compartidos. Avianca \u00e9 a aeroli\u00f1a m\u00e1is grande de Colombia e a segunda de Latinoam\u00e9rica: xunto coas s\u00faas subsidiarias ten a rede m\u00e1is extensa de destinos de toda Latinoam\u00e9rica e unha das frotas m\u00e1is grandes e modernas do continente. \u00c9 propiedade de Synergy Group S.A., un grupo latinoamericano fundado por Germ\u00e1n Efromovich e especializado no transporte a\u00e9reo.\nO 7 de outubro de 2009 anunciouse que Avianca fusionar\u00edase con TACA. En 2009 Avianca celebrou o seu 90 aniversario sendo a segunda aeroli\u00f1a m\u00e1is antiga do mundo a\u00ednda operativa (tras KLM).\nO 21 de xu\u00f1o de 2012, Avianca foi presentada como membro oficial da Star Alliance tras un proceso que durou uns 18 meses dende o anuncio inicial de ser invitada a unirse \u00e1 alianza."}
{"id": "299439", "revid": "1822", "url": "https://gl.wikipedia.org/wiki?curid=299439", "title": "Pinaceae", "text": ""}
{"id": "299440", "revid": "5863", "url": "https://gl.wikipedia.org/wiki?curid=299440", "title": "Xuli\u00e1n Maure", "text": ""}
{"id": "299442", "revid": "865", "url": "https://gl.wikipedia.org/wiki?curid=299442", "title": "Airbus A318-100", "text": ""}
{"id": "299443", "revid": "98629", "url": "https://gl.wikipedia.org/wiki?curid=299443", "title": "Resultados de Porsche na F\u00f3rmula 1", "text": "Estes son os resultados completos obtidos polos autom\u00f3biles e motores Porsche na F\u00f3rmula Un, inclu\u00edndo as carreiras de F\u00f3rmula D\u00faas que se celebraron simultaneamente.\nResultados completos na F\u00f3rmula Un.\nParticipaci\u00f3n do equipo de f\u00e1brica.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2021 indica unha carreira con coches de F2.\n1 O campionato mundial de construtores non se celebrou antes de 1958.\nResultados doutros coches Porsche.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2021 indica unha carreira con coches de F2.\nComo fornecedor de motores (1983-1987, 1991).\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2020 Coches que non terminaron o Gran Premio, pero se clasificaron ao completar m\u00e1is do 90% da distancia de carreira."}
{"id": "299444", "revid": "23204", "url": "https://gl.wikipedia.org/wiki?curid=299444", "title": "Croatia Airlines", "text": "Croatia Airlines d.d. \u00e9 a aeroli\u00f1a nacional de Croacia. Baseada en Buzin, Zagreb, \u00e9 membro da alianza Star Alliance e opera voos dom\u00e9sticos e internacionais. A s\u00faa base principal \u00e9 o aeroporto de Zagreb, tendo a Dubrovnik e Split como cidades focais.\nCroatia Airlines \u00e9 a aeroli\u00f1a l\u00edder (en termos de pasaxeiros) da antiga Iugoslavia, pero tivo pedas durante varios anos. O goberno croata estivo procurando reestruturar a aeroli\u00f1a, a pesar dunha forte oposici\u00f3n dos empregados da compa\u00f1\u00eda, e estivo buscando un investidor estrat\u00e9xico."}
{"id": "299456", "revid": "5863", "url": "https://gl.wikipedia.org/wiki?curid=299456", "title": "Xos\u00e9 Mar\u00eda Monterroso Devesa", "text": ""}
{"id": "299457", "revid": "92340", "url": "https://gl.wikipedia.org/wiki?curid=299457", "title": "Carmen P\u00e9rez Navazal", "text": "Carmen P\u00e9rez Navazal, chamada tam\u00e9n Carmen de Campos, nada en Sangui\u00f1eda (Mos) en 1925 e finada na mesma parroquia o 4 de xaneiro de 2015, foi unha labrega e vocalista galega, cantante en solitario baixo o nome art\u00edstico de Se\u00f1ora Carmen, e membro \u00e1 vez do grupo Malvela.\nTraxectoria.\nLabrega, xa na s\u00faa xubilaci\u00f3n foi descuberta por Ux\u00eda para integrar o grupo vocal de cantareiras Malvela. Foi Ux\u00eda a que lle deu o alcume art\u00edstico de Se\u00f1ora Carmen, dado que no conxunto hab\u00eda xa d\u00faas \"carmes\", pero m\u00e1is novas. Con Malvela gravou catro \u00e1lbums.\nAdemais, en solitario gravou un \u00e1lbum en 2007, que simultaneou coa s\u00faa traxectoria con Malvela. Este \u00e1lbum vi\u00f1a acompa\u00f1ado dun pequeno documental onde narraba a s\u00faa vida."}
{"id": "299458", "revid": "1093", "url": "https://gl.wikipedia.org/wiki?curid=299458", "title": "Se\u00f1ora Carmen", "text": ""}
{"id": "299459", "revid": "98629", "url": "https://gl.wikipedia.org/wiki?curid=299459", "title": "Jamie Lynn Spears", "text": "Jamie Lynn Marie Spears Watson, nada en McComb (Mississippi) o 4 de abril de 1991, \u00e9 unha actriz e cantante estadounidense, m\u00e1is co\u00f1ecida como Jamie Lynn Spears. Alcanzou a fama internacional en 2005 como protagonista da serie de Nickelodeon \"Zoey 101\".\nEn 2007, causou moita pol\u00e9mica ao anunciar o seu embarazo con dezaseis anos. Ao ano seguinte fixo un hiato na s\u00faa carreira tralo nacemento da s\u00faa filla, Maddie Aldridge. Regresou en 2013 como cantante de country e lanzou o seu primeiro sinxelo \"How Could I Want More\"."}
{"id": "299461", "revid": "1410", "url": "https://gl.wikipedia.org/wiki?curid=299461", "title": "James Arthur", "text": "James Andrew Arthur, nado en Middlesbrough o 2 de marzo de 1988, \u00e9 un cantante e compositor ingl\u00e9s, co\u00f1ecido por ser o ga\u00f1ador da novena tempada do \"The X Factor\" do Reino Unido en 2012.\nO seu sinxelo debut, \"Impossible\", entrou de primeiro na lista UK Singles Chart na primeira semana de lanzamento (a canci\u00f3n vendeu 1,25 mill\u00f3ns de copias no Reino Unido e 2,5 mill\u00f3ns no mundo enteiro). Lanzou o seu \u00e1lbum debut \"James Arthur\" en novembro de 2013."}
{"id": "299463", "revid": "23204", "url": "https://gl.wikipedia.org/wiki?curid=299463", "title": "S\u00e1kis Rouv\u00e1s", "text": "Anast\u00e1sios \"S\u00e1kis\" Rouv\u00e1s, nado en Corf\u00fa o 5 de xaneiro de 1972, \u00e9 un cantante, actor, modelo, presentador, dese\u00f1ador de moda e ex-atleta grego.\nRepresentou o seu pa\u00eds no Festival de Eurovisi\u00f3n en dous ocasi\u00f3ns, no 2004 coa canci\u00f3n \"Shake It\" e no 2009 coa canci\u00f3n \"This Is Our Night\", e presentouno no Festival de Eurovisi\u00f3n 2006."}
{"id": "299465", "revid": "27155", "url": "https://gl.wikipedia.org/wiki?curid=299465", "title": "Rodopsina", "text": "A rodopsina, tam\u00e9n chamada p\u00farpura visual (do grego \u1fe5\u03cc\u03b4\u03bf\u03bd, rh\u00f3don, \u201crosa\u201d, e \u1f44\u03c8\u03b9\u03c2, \u00f3psis, \u201cvista\u201d), \u00e9 unha prote\u00edna receptora sensible \u00e1 luz. \u00c9 un pigmento biol\u00f3xico situado nas c\u00e9lulas fotorreceptoras da retina. A rodopsina \u00e9 o principal pigmento que se encontra nos bast\u00f3ns da retina. As rodopsinas pertencen \u00e1 familia dos receptores acoplados \u00e1 prote\u00edna G (GPCR). Son extremadamente sensibles \u00e1 luz, polo que permiten a visi\u00f3n en condici\u00f3ns de baixa luminosidade. Cando o pigmento se exp\u00f3n \u00e1 luz sofre inmediatamente un fotobranqueamento, e tarda uns 45 minutos en rexenerarse completamente en humanos. Nos procariotas e outros organismos hai tam\u00e9n prote\u00ednas chamadas rodopsinas doutros tipos.\nEstrutura.\nA rodopsina consta dunha parte proteica chamada opsina e unha parte non proteica, que \u00e9 o cofactor retinal unido por enlace covalente pero reversiblemente. A opsina, est\u00e1 formada por un feixe de sete h\u00e9lices transmembrana conectadas por bucles, e \u00fanese ao retinal (un crom\u00f3foro fotorreactivo), por un residuo de lisina, que est\u00e1 localizado nun peto central da s\u00e9tima h\u00e9lice. O retinal sit\u00faase horizontalmente en relaci\u00f3n coa membrana. Cada disco do segmento externo do cono cont\u00e9n miles de mol\u00e9culas de pigmento visual. Aproximadamente a metade da opsina est\u00e1 integrada na bicapa lip\u00eddica. Na retina prod\u00facese retinol a partir de vitamina A procedente do beta-caroteno da dieta. Prod\u00facese unha isomerizaci\u00f3n da configuraci\u00f3n 11-\"cis\"-retinal a todo-\"trans\"-retinal causada pola luz, que induce un cambio conformacional (branqueamento) na opsina, orixinando metarrodopsina II, que activa a prote\u00edna transducina asociada \u00e1 prote\u00edna G e desencadea a fervenza do segundo mensaxeiro GMP c\u00edclico.\nA rodopsina dos bast\u00f3ns da retina absorbe sobre todo luz verde-azul e, por tanto, aparece de cor p\u00farpura avermellada, polo cal se chama tam\u00e9n p\u00farpura visual. \u00c9 responsable da visi\u00f3n \"monocrom\u00e1tica\" na escuridade.\nExisten varias opsinas moi relacionadas que difiren soamente nuns poucos amino\u00e1cidos e na lonxitude de onda da luz que absorben m\u00e1is intensamente. Os humanos te\u00f1en outras catro opsinas ademais da rodopsina. As fotopsinas at\u00f3panse en diferentes tipos de conos da retina e son b\u00e1sicas para a visi\u00f3n en cor. Presentan unha absorci\u00f3n m\u00e1xima para a luz de cor verde amarelado (fotopsina I), verde (fotopsina II), e violeta azulado (fotopsina III). A cuarta opsina \u00e9 a melanopsina, que se encontra nas c\u00e9lulas ganglionares fotosensibles e absorbe principalmente luz azul.\nNa rodopsina, o aldehido do retinal est\u00e1 ligado covalentemente co grupo amino dunha lisina da opsina formando unha base de Schiff protonada (-NH+=CH-). Cando a rodopsina absorbe luz, o seu cofactor retinal isomer\u00edzase da configuraci\u00f3n 11-\"cis\" \u00e1 todo-\"trans\", e a prote\u00edna sofre seguidamente unha serie de relaxaci\u00f3ns para acomodar a forma alterada do cofactor isomerizado. Os intermediatos formados durante este proceso foron primeiramente investigados no laboratorio de George Wald, que recibiu o premio Nobel en 1967 por estes traballos. A din\u00e1mica da fotoisomerizaci\u00f3n investigouse despois con espectroscopia de infravermellos resolta no tempo e espectroscopia UV/Vis. F\u00f3rmase un primeiro fotoproduto chamado fotorrodopsina nuns 200 femtosegundos despois da irradaci\u00f3n, seguida nuns picosegundos por un segundo fotoproduto chamado batorrodopsina, que ten enlaces todo-\"trans\" distorsionados. Este intermediato pode ser atrapado e estudado a temperaturas criox\u00e9nicas, e deominouse inicialmente prelumirrodopsina. Nos seguintes intermediatos, lumirrodopsina e metarrodopsina I, a ligaz\u00f3n de base de Schiff co todo-\"trans\" retinal permanece protonada, e a prote\u00edna mant\u00e9n a s\u00faa cor avermellada. O cambio cr\u00edtico que inicia a excitaci\u00f3n neuronal implica a conversi\u00f3n da metarrodopsina I a metarrodopsina II, que est\u00e1 asociada coa desprotonaci\u00f3n da base de Schiff e o cambio de cor de vermello a amarelo. \nA estrutura da rodopsina foi estudada en detalle por cristalograf\u00eda de raios X. Hai varios modelos (por exemplo, o \"mecanismo pedal de bicicleta\", o \"mecanismo xiro de hula\") que intentan explicar como o grupo retinal pode cambiar a s\u00faa conformaci\u00f3n sen chocar co peto proteico da opsina que o envolve.\nDatos recentes apoian a idea de que \u00e9 un mon\u00f3mero funcional (en oposici\u00f3n a un d\u00edmero), o cal foi o paradigma dos receptores acoplados \u00e1 prote\u00edna G durante moitos anos.\nFototransduci\u00f3n.\nA rodopsina \u00e9 un receptor de prote\u00edna G esencial para a fototransduci\u00f3n.\nFunci\u00f3n.\nA metarrodopsina II activa a prote\u00edna G transducina (Gt) para activar a v\u00eda de fototransduci\u00f3n visual. A transducina \u00e9 unha prote\u00edna G que, cando a s\u00faa subunidade \u03b1 se une ao GTP, activa a GMPc fosfodiesterase. A GMPc fosfodiesterase hidroliza o GMP c\u00edclico (GMPc), polo que o GMPc xa non pode activar os canais de cati\u00f3ns. Isto leva \u00e1 hiperpolarizaci\u00f3n das c\u00e9lulas fotorreceptoras e a un cambio na taxa de liberaci\u00f3n de transmisores destas c\u00e9lulas fotorreceptoras.\nDesactivaci\u00f3n.\nA metarrodopsina II \u00e9 rapidamente desactivada despois de activar a transducina por unha rodopsina quinase e a arrestina. O pigmento rodopsina debe ser rexenerado para que se produzan m\u00e1is fototransduci\u00f3ns. Isto significa que hai que substitu\u00edr o todo-\"trans\"-retinal por 11-\"cis\"-retinal e a descomposici\u00f3n de metarrodopsina II (Meta II) \u00e9 crucial neste proceso. Durante a descomposici\u00f3n da Meta II, o enlace de base de Schiff que normalmente une o todo-\"trans\"-retinal e a apoprote\u00edna opsina \u00e9 hidrolizado e conv\u00e9rtese en Meta III. No segmento externo da c\u00e9lula bast\u00f3n, a Meta III descomponse en todo-\"trans\"-retinal e opsina por separado. Un segundo produto da descomposici\u00f3n da Meta II \u00e9 o complexo todo-\"trans\"-retinal / opsina, no cal o todo-\"trans\"-retinal foi translocado a outros sitios de uni\u00f3n. Que a descomposici\u00f3n do Meta II orixine Meta III ou o complexo todo-\"trans\"-retinal / opsina parece depender do pH da reacci\u00f3n. A maiores pHs a reacci\u00f3n de descomposici\u00f3n tende a dirixirse \u00e1 formaci\u00f3n de Meta III.\nEnfermidades da rodopsina e o retinal.\nAs mutaci\u00f3ns no xene da rodopsina contrib\u00faen de forma principal ao establecemento de varias retinopat\u00edas como a retinite pigmentosa. En xeral, a prote\u00edna que causa doenzas agr\u00e9gase \u00e1 ubiquitina en corpos de inclusi\u00f3n, distorsiona a rede de filamentos intermedios, e d\u00e1lle \u00e1 c\u00e9lula a capacidade de degradar prote\u00ednas non funcionais, o que d\u00e1 lugar \u00e1 apoptose do fotorreceptor. Outras mutaci\u00f3ns na rodopsina orixinan cegueira nocturna estacionaria conx\u00e9nita ligada ao X, debida principalmente \u00e1 activaci\u00f3n constitutiva, cando as mutaci\u00f3ns se producen arredor do peto de uni\u00f3n do crom\u00f3foro da rodopsina. Descubr\u00edronse outros estados patol\u00f3xicos ralacionados coa rodopsina como un tr\u00e1fico post-Golgi escaso, activaci\u00f3n disregulativa, inestabilidade do segmento externo do bast\u00f3n e uni\u00f3n da arrestina.\nRodopsinas microbianas.\nAlg\u00fans procariotas expresan bombas de prot\u00f3ns chamadas bacteriorrodopsinas, proteorrodopsinas, e xantorrodopsinas para levar a cabo a fototrofia. Igual que os pigmentos visuais animais, estes conte\u00f1en un crom\u00f3foro retinal (a\u00ednda que \u00e9 a forma todo-\"trans\", en vez da 11-\"cis\") e te\u00f1en sete h\u00e1lices alfa transmembrana, pero non est\u00e1n acoplados a unha prote\u00edna G. As halorrodopsinas procari\u00f3ticas son bombas de cloro activadas pola luz. As algas unicelulares flaxeladas conte\u00f1en canalrodopsinas que act\u00faan como canais de cati\u00f3ns que se abren pola luz cando se expresan en sistemas heter\u00f3logos. Moitos outros organismos procari\u00f3ticos e eucari\u00f3ticos (en especial fungos como \"Neurospora\") expresan bombas i\u00f3nicas de rodopsina ou rodopsinas sensoras de funci\u00f3ns a\u00ednda desco\u00f1ecidas. A\u00ednda que todas as rodopsinas microbianas te\u00f1en unha homolox\u00eda de secuencias significativa entre elas, non hai homolox\u00eda de secuencias detectable coa familia do receptor acoplado \u00e1 prote\u00edna G (GPCR) \u00e1 cal pertencen as rodopsinas animais. Non obstante, as rodopsinas microbianas e os GPCRs posiblemente est\u00e1n relacionadas evolutivamente, base\u00e1ndose na semellanza das s\u00faas estruturas tridimensionais. Por tanto, foron asignados \u00e1 mesma superfamilia na Clasificaci\u00f3n Estrutural de Prote\u00ednas (SCOP)."}
{"id": "299466", "revid": "98629", "url": "https://gl.wikipedia.org/wiki?curid=299466", "title": "Jos\u00e9 Ferrer de Couto", "text": "Jos\u00e9 Ferrer de Couto, nado en Ferrol o 14 de xullo de 1820 e finado en Nova York o 3 de xullo de 1877, foi un militar, historiador e xornalista galego.\nTraxectoria.\nFillo de Manuel Vicente Ferrer, subtenente de infanter\u00eda de Mari\u00f1a, e Manuela de Couto. Estudou na Academia Militar de Guardias Marinas y Pilotos de Ferrol. En 1837 foi nomeado subtenente dun dos batall\u00f3ns que se enfrontaron aos carlistas.\nPublicou o tratado \"Moral del ej\u00e9rcito\", no que defend\u00eda a escrupulosa separaci\u00f3n entre a carreira militar e a pol\u00edtica, o que lle trouxo problemas e marxinaci\u00f3n dentro do corpo, polo que deixou o ex\u00e9rcito en 1844. Tam\u00e9n escribiu un tomo de poes\u00edas, \"Horas de mal humor\". Logo de licenciarse compuxo os tres volumes do \"Album del ej\u00e9rcito espa\u00f1ol\". Encarg\u00e1ronlle unha \"Historia de la Marina Real Espa\u00f1ola\", e mentres se documentaba escribiu unha \"Historia del combate naval de Trafalgar\" que lle valeu a Cruz de Carlos III. Tam\u00e9n obtivo a encomenda da Orde de Isabel la Cat\u00f3lica.\nCon motivo da expedici\u00f3n contra Cuba do insurxente Narciso L\u00f3pez e a s\u00faa captura, viaxou \u00e1 illa e publicou \"Vindicaci\u00f3n de los hechos y administraci\u00f3n de los espa\u00f1oles en Am\u00e9rica\" e \"Am\u00e9rica y Espa\u00f1a\", dirixido contra os Estados Unidos e a doutrina Monroe. Tam\u00e9n son da s\u00faa autor\u00eda \"Cuestiones de M\u00e9xico, Venezuela y Am\u00e9rica en general\", \"Reincorporaci\u00f3n de Santo Domingo a Espa\u00f1a\" e \"M\u00e9xico y Espa\u00f1a\". Da s\u00faa obra \"Crisol hist\u00f3rico espa\u00f1ol y restauraci\u00f3n de glorias nacionales\" chegaron a facerse d\u00faas edici\u00f3ns, e o autor regalou os fondos que obtivo para os gastos da guerra de Santo Domingo, Cuba e Porto Rico.\nMarchou a Nova York en 1860, onde fixo fortuna. Ao falecer o propietario e director de \"La Cr\u00f3nica\" de Nova York, que defend\u00eda os intereses espa\u00f1ois nos Estados Unidos, encarg\u00e1ronlle dirixila en 1863. Preferiu fundar e editar un novo peri\u00f3dico, \"El Cronista de Nueva York\", que tam\u00e9n dirixiu e desde onde denunciou as pirater\u00edas contra as rep\u00fablicas hispanoamericanas e contra as illas espa\u00f1olas, apoiando ao embaixador e escritor Gabriel Garc\u00eda Tassara. Dedicouse a esmiuzar e desentra\u00f1ar as mentiras da prensa estadounidense, e loitou contra os independentistas cubanos emigrados. Tam\u00e9n escribiu \"Cuba puede ser independiente\".\nEncabezou nos estados do norte a oposici\u00f3n aos plans abolicionistas de Abraham Lincoln co seu libro de 1864 \"Los negros en sus diversos estados y condiciones, tales como son, como se supone que son y como deben ser\", publicado simultaneamente en ingl\u00e9s e espa\u00f1ol, e que lle provocou a xenreira dos medios abolicionistas. \u00c9 un estudo para xustificar econ\u00f3mica, hist\u00f3rica e moralmente a pr\u00e1ctica da escravitude -que Ferrer de Couto non reco\u00f1ece como tal, sen\u00f3n como \"traballo organizado dos negros\"- e ten como prop\u00f3sito ser unha base de acordo para que os dous bandos da Guerra de Secesi\u00f3n, o norte de Lincoln e o sur de Jefferson, a preserven fose cal for o resultado final da guerra:\nFerrer de Couto entende que a escravitude dos negros \u00e9 en realidade \"o rescate de aqueles infelices\" das s\u00faas \"atroces\" condici\u00f3ns orixinais en \u00c1frica e que a \"aplicaci\u00f3n das s\u00faas forzas \u00e1 agricultura e \u00e1 industria \u00e9 un feito civilizador e humanitario\". Non dubida en atribu\u00edr historicamente a Espa\u00f1a e Portugal a responsabilidade do tr\u00e1fico de escravos a grande escala. Estima que este fluxo permitiu \"arrincalos dos altares do Demo e transplantalos a terras cultas onde por fin alcanzaban o co\u00f1ecemento de Deus e da vida social, polos cami\u00f1os da relixi\u00f3n e o traballo\". Para reforzar este argumento fai unhas detalladas descrici\u00f3ns da brutalidade que impera nas naci\u00f3ns de \u00c1frica occidental dende que a influencia espa\u00f1ola e portuguesa foi desprazada polos \"fil\u00e1ntropos\" ingleses e franceses.\nJos\u00e9 Ferrer de Couto est\u00e1 enterrado en Nova York, como era o seu desexo. Cando morreu, o \"New York Times\" dedicoulle unha extensa e eloxiosa necrol\u00f3xica.\nReco\u00f1ecementos.\nFoi membro da Sociedad Econ\u00f3mica de Madrid e da Sociedad Geogr\u00e1fica de M\u00e9xico, cabaleiro da orde do m\u00e9rito militar, cabaleiro do h\u00e1bito de Santiago, cabaleiro da orde militar de San Fernando, oficial da orde militar imperial de Guadalupe."}
{"id": "299468", "revid": "27155", "url": "https://gl.wikipedia.org/wiki?curid=299468", "title": "Rodopsinas microbianas", "text": ""}
{"id": "299469", "revid": "5863", "url": "https://gl.wikipedia.org/wiki?curid=299469", "title": "Fernando Vald\u00e9s", "text": ""}
{"id": "299470", "revid": "23204", "url": "https://gl.wikipedia.org/wiki?curid=299470", "title": "Frederick Rolfe", "text": "Frederick William Rolfe, nado en Londres o 22 de xullo de 1860 e finado en Venecia o 25 de outubro de 1913, foi un escritor, fot\u00f3grafo e artista exc\u00e9ntrico ingl\u00e9s, m\u00e1is co\u00f1ecido como Bar\u00f3n Corvo. Usou outros pseud\u00f3nimos como \"Frank English\", \"Frederick Austin\" ou \"A. Crab Maid\". Fac\u00edase chamar tam\u00e9n Frederick William Serafino Austin Lewis Mary Rolfe, e \u00e1s veces abreviaba o seu nome como \"Fr. Rolfe\" (un uso ambiguo que suxer\u00eda que era o sacerdote que desexaba ser).\nTraxectoria.\nRolfe naceu na r\u00faa Cheapside, no centro de Londres, fillo dun fabricante de pianos. Deixou a escola con catorce anos e f\u00edxose mestre. Ensinou brevemente no colexio de Grantham, onde se fixo amigo do director, Ernest Hardy, que co tempo chegar\u00eda a ser director do Jesus College de Oxford.\nEn 1886, converteuse ao catolicismo, e foi confirmado polo cardeal Henry Edward Manning. Coa s\u00faa conversi\u00f3n sentiu unha forte vocaci\u00f3n cara ao sacerdocio que persistiu durante toda a s\u00faa vida, malia resultar frustrada e nunca chegar a realizarse. En 1887 ingresou no seminario de Santa Mar\u00eda de Oscott, preto de Birmingham, e en 1889 estudou no Scots College de Roma, a\u00ednda que foi expulsado de ambos os dous centros pola s\u00faa incapacidade para concentrarse nos estudos sacerdotais e polo seu comportamento err\u00e1tico. Nesta \u00e9poca entrou no c\u00edrculo da duquesa Sforza Cesarini, que o adoptou como neto e lle concedeu o uso do t\u00edtulo de \"bar\u00f3n Corvo\".\nRolfe pasou a maior parte da s\u00faa vida traballando como escritor aut\u00f3nomo, principalmente en Inglaterra e finalmente en Venecia. Viviu na \u00e9poca anterior ao estado do benestar e depend\u00eda de benefactores que o axudasen a manterse, pero non ti\u00f1a un car\u00e1cter f\u00e1cil e adoitaba discutir espectacularmente coa maior\u00eda das persoas que trataron de axudalo e que lle ofreceron aloxamento e manutenci\u00f3n. Finalmente terminou os seus d\u00edas pobre, e morreu dun derramo cerebral. Foi soterrado na illa de San Michele, o camposanto hist\u00f3rico de Venecia."}
{"id": "299471", "revid": "27155", "url": "https://gl.wikipedia.org/wiki?curid=299471", "title": "P\u00farpura visual", "text": ""}
{"id": "299472", "revid": "5863", "url": "https://gl.wikipedia.org/wiki?curid=299472", "title": "Karl Gegenbaur", "text": "Karl Gegenbaur (tam\u00e9n escrito Carl Gegenbaur), nado o 21 de agosto de 1826 en W\u00fcrzburg, Baviera, e finado o 14 de xu\u00f1o de 1903 en Heidelberg, foi un anatomista alem\u00e1n.\nTraxectoria.\nEn 1845 entrou na universidade de W\u00fcrzburg, onde estudou con anatomistas e fisi\u00f3logos como Albert von K\u00fclliker e Rudolf Virchow. Despois de obter o doutoramento, viaxou por Italia antes de volver \u00e1 s\u00faa cidade natal.\nEn 1855 incorporouse \u00e1 Facultade de Medicina da universidade de Jena, onde tres anos m\u00e1is tarde obtivo a c\u00e1tedra de anatom\u00eda e fisiolox\u00eda.\nEn 1873 Gegenbaur pasou a ser catedr\u00e1tico da universidade de Heidelberg, onde dirixiu tam\u00e9n o Instituto de Anatom\u00eda. Os seus traballos val\u00e9ronlle a medalla Copley en 1896.\nObra.\nNun principio o traballo de Gegenbaur centrouse nos invertebrados pero, debido \u00e1 s\u00faa formaci\u00f3n en medicina, reorientou os seus intereses cara \u00e1 anatom\u00eda comparada e \u00e1 embriolox\u00eda do esqueleto e o sistema nervioso dos vertebrados.\nA s\u00faa obra m\u00e1is co\u00f1ecida \u00e9 \"Grundriss der vergieichenden Anatomk\" (\"Elementos de Anatom\u00eda Comparada\").\nPublicada en 1859, antes da aparici\u00f3n de \"A orixe das especies\" de Darwin, a obra enm\u00e1rcase na tradici\u00f3n da morfolox\u00eda idealista. Por\u00e9n, a partir da s\u00faa segunda edici\u00f3n (1870), Gegenbaur foi dotando ao enfoque transcendental dunha lectura filoxen\u00e9tica.\nAo igual que Jacques von Bedriaga e Ernst Haeckel, Gegenbaur suli\u00f1a importancia da embriolox\u00eda para o estudo da evoluci\u00f3n, base\u00e1ndose na anatom\u00eda comparada dos \u00f3rganos hom\u00f3logos.\nTaxons descritos.\nEntre outros, Gegenbaur describiu os seguintes taxons:\nHonores.\nEp\u00f3nimos.\nNa s\u00faa honra varios autores dedic\u00e1ronlle diversas especies; entre outras: "}
{"id": "299473", "revid": "27155", "url": "https://gl.wikipedia.org/wiki?curid=299473", "title": "Rodopsinas procari\u00f3ticas", "text": ""}
{"id": "299475", "revid": "83328", "url": "https://gl.wikipedia.org/wiki?curid=299475", "title": "Olympic Air", "text": "Olympic Air (en grego: \u039f\u03bb\u03c5\u03bc\u03c0\u03b9\u03b1\u03ba\u03ae) \u00e9 unha aeroli\u00f1a rexional, subsidiaria da aeroli\u00f1a nacional grega Aegean Airlines. Inicialmente creouse a partir da privatizaci\u00f3n da antiga compa\u00f1\u00eda de bandeira Olympic Airlines, unha empresa que levou o nome de Olympic Airways dende 1957 ata os comezos do s\u00e9culo XXI. Olympic Air comezou a realizar voos limitados o 29 de setembro de 2009, despois de que Olympic Airlines cesara todas as s\u00faas operaci\u00f3ns, tendo lugar a inauguraci\u00f3n dos seus voos a grande escala o d\u00eda 1 de outubro. O seu principal centro de operaci\u00f3ns at\u00f3pase no Aeroporto Internacional de Atenas, sendo o aeroporto de Rodas o seu \"hub\" secundario. A s\u00faa sede at\u00f3pase no Edificio 57 do aeroporto de Atenas en Spata."}
{"id": "299477", "revid": "89787", "url": "https://gl.wikipedia.org/wiki?curid=299477", "title": "Andrzej Wajda", "text": "Andrzej Witold Wajda, nado en Suwa\u0142ki (Polonia) o 6 de marzo de 1926 e finado o 9 de outubro de 2016 en Varsovia, foi un director de cinema polaco.\nTraxectoria.\nWajda era fillo de Aniela Bia\u0142ow\u0105s, unha mestra e de Jakub Wajda, oficial do ex\u00e9rcito, que foi asesinado polos sovi\u00e9ticos en 1940 no masacre de Katy\u0144. En 1942 uniuse \u00e1 resistencia polaca. Trala guerra estudou pintura na Academia de Belas Artes de Cracovia antes de entrar na escola de cinema de \u0141\u00f3d\u017a.\nWajda dirixiu o seu primeiro filme en 1955. Ao mesmo tempo comezou a traballar como director teatral. Tras filmes destacados como \"Popi\u00f3\u0142 i diament\" (1958) o per\u00edodo m\u00e1is interesante artisticamente foi a d\u00e9cada de 1970.\nO apoio de Wajda ao sindicato Soliedariedade foi manifestado no filme \"Cz\u0142owiek z \u017celaza\" (1981), co que ga\u00f1ou a Palma de Ouro no Festival de Cannes."}
{"id": "299478", "revid": "89787", "url": "https://gl.wikipedia.org/wiki?curid=299478", "title": "Austral L\u00edneas A\u00e9reas", "text": "Cielos del Sur S.A., operando como Austral L\u00edneas A\u00e9reas, e m\u00e1is comunmente co\u00f1ecida por Austral, \u00e9 unha aeroli\u00f1a rexional arxentina, compa\u00f1\u00eda irm\u00e1 de Aerol\u00edneas Argentinas. \u00c9 a segunda aeroli\u00f1a de voos dom\u00e9sticos m\u00e1is grande do pa\u00eds, despois da propia Aerol\u00edneas Argentinas. Como subsidiaria desta, a compa\u00f1\u00eda comparte a s\u00faa sede con ela, que est\u00e1 situada na torre Bouchard, en San Nicol\u00e1s, Buenos Aires. O seu principal centro de operaci\u00f3ns at\u00f3pase no Aeroparque Jorge Newbery, Bos Aires. Austral est\u00e1 na actualidade totalmente integrada en Aerol\u00edneas Argentinas. Cara abril do ano 2013 toda a s\u00faa frota estaba formada totalmente por Embraer 190."}
{"id": "299479", "revid": "865", "url": "https://gl.wikipedia.org/wiki?curid=299479", "title": "Niki", "text": "Niki (tam\u00e9n escrito como NIKI ou flyNiki, oficialmente \"NIKI Luftfahrt GmbH\") foi unha aeroli\u00f1a austr\u00edaca subsidiaria de Air Berlin. Ti\u00f1a a s\u00faa sede en Office Park I no Aeroporto de Viena-Schwechat. Niki operaba servizos regulares a cidades europeas e destinos de ocio ademais de voos ch\u00e1rter dende Viena, Salzburgo, Graz, Linz e Innsbruck. Niki cesou todas as s\u00faas operaci\u00f3ns o 14 de decembro de 2017. O 29 de decembro dese mesmo ano anunciouse que IAG mercara partes de Niki por 20 mill\u00f3ns de euros, inclu\u00eddos 15 avi\u00f3ns Airbus A320 e alg\u00fans dereitos de aterraxe. En xaneiro de 2018 a aeroli\u00f1a foi mercada por Lauda.\nHistoria.\nNo ano 2003 Niki Lauda, ex-piloto de F\u00f3rmula 1 e fundador de Lauda Air, mercou as operaci\u00f3ns de Aero Lloyd Austria. A aeroli\u00f1a comezar\u00eda a voar o 28 de novembro dese mesmo ano.\nO 9 de xaneiro de 2004 Niki anunciou a s\u00faa cooperaci\u00f3n con Air Berlin. A finais de 2011 a aeroli\u00f1a fusionouse completamente con esta, compartindo operaci\u00f3ns, sistemas de reserva e avi\u00f3ns. Dende o 20 de marzo de 2012 Niki \u00e9 un membro afiliado da alianza Oneworld como compa\u00f1\u00eda subsidiaria de Air Berlin. Dende finais dese ano Niki foi repintando os seus avi\u00f3ns coa librea de Air Berlin, usando s\u00f3 o seu logo no nariz.\nEn outubro de 2014 Niki anunciou a cancelaci\u00f3n dos seus voos dende Viena ata Copenhague, Moscova e Frankfurt debido \u00e1 baixada da demanda. No seu lugar en ver\u00e1n de 2015 abriranse novas rutas m\u00e1is rendibles cara a destinos de ocio.\nA\u00ednda que \u00e1s veces descr\u00edbese a Niki como unha aeroli\u00f1a de baixo custo, esta proporciona servizos plenos, como refrixerios gratu\u00edtos, prensa e equipaxe. Ofrece un bocadillo ou un aperitivo fr\u00edo, refrescos, t\u00e9 e caf\u00e9 en todos os seus voos de curta distancia, ademais de nos voos ch\u00e1rter a Grecia, Tunisia e Turqu\u00eda. Nos voos ch\u00e1rter de media distancia \u00e1s illas Canarias e Exipto a todos os pasaxeiros se lles proporciona un aperitivo quente. Tam\u00e9n poden encargarse men\u00fas de gourmet de Demel antes do voo. Tam\u00e9n te\u00f1en servizo de compra a bordo dos avi\u00f3ns.\nFrota.\nAntes do cesamento de operaci\u00f3ns en decembro de 2017 a frota de Niki estaba formada polos seguintes avi\u00f3ns:\n "}
{"id": "299480", "revid": "98629", "url": "https://gl.wikipedia.org/wiki?curid=299480", "title": "Opsina", "text": "As opsinas son un grupo de prote\u00ednas unidas a membranas do tipo dos receptores acoplados \u00e1 prote\u00edna G de 35\u201355 kDa que interve\u00f1en na sensibilidade \u00e1 luz e pertencen \u00e1 familia das prote\u00ednas retinilideno. At\u00f3panse xeralmente nas c\u00e9lulas fotorreceptoras da retina, onde interve\u00f1en na visi\u00f3n, ou forman parte de bombas i\u00f3nicas que responden \u00e1 luz. O exemplo m\u00e1is co\u00f1ecido \u00e9 a rodopsina dos bast\u00f3ns da retina, que est\u00e1 unida ao cofactor retinal. Hai cinco grupos cl\u00e1sicos de opsinas implicadas na visi\u00f3n, que son mediadoras na conversi\u00f3n dun fot\u00f3n de luz nun sinal electroqu\u00edmico, que \u00e9 o primeiro paso na fervenza de transduci\u00f3n visual. Outra opsina que se encontra na retina dos mam\u00edferos, \u00e9 a melanopsina, que est\u00e1 implicada na regulaci\u00f3n dos ritmos circadianos e no reflexo pupilar pero non na formaci\u00f3n de imaxes. Hai outras opsinas noutros tecidos, algunhas de funci\u00f3n desco\u00f1ecida. Ademais de en vertebrados tam\u00e9n as hai en invertebrados, microorganismos e algas.\nClasificaci\u00f3n das opsinas.\nHai dous grupos de prote\u00ednas denominadas opsinas; estes grupos non son hom\u00f3logos, pero evolucionaron converxentemente adquirindo unha forma e funci\u00f3n similares. As opsinas de tipo\u00a0I util\u00edzanas os procariotas e tam\u00e9n algunhas algas (neste caso como compo\u00f1entes proteicos de canalrodopsinas), mentres que os animais utilizan opsinas de tipo\u00a0II. Practicamente non se atoparon opsinas f\u00f3ra destes grupos, xa que non se co\u00f1ecen en plantas e son raras en fungos (atop\u00e1ronse hom\u00f3logos en \"Neurospora\"). Non obstante, hai informes a\u00ednda non confirmados de opsinas de esponxas o que suxire que xa estaban presentes nos metazoos ancestrais.\nBase\u00e1ndose na filoxenia das s\u00faas secuencias, as opsinas de tipo 2 poden agruparse en seis familias; estas familias son moi distintas, e comparten menos do 20% das s\u00faas secuencias con calquera outra subfamilia de opsinas. As familias son: opsinas/encefalopsinas de vertebrados; opsinas Go; opsinas Gs; opsinas Gq de invertebrados; as fotoisomerases e neuropsinas. Estas subfamilias poden agruparse segundo a s\u00faa expresi\u00f3n; as primeiras tres at\u00f3panse en c\u00e9lulas fotorreceptoras de tipo ciliar; outras son as opsinas Gq de c\u00e9lulas fotorreceptoras de tipo rabdom\u00e9rico; e as d\u00faas \u00faltimas at\u00f3panse noutras partes pero base\u00e1ndose nas s\u00faas posici\u00f3ns compartidas de intr\u00f3ns presentes nos seus xenes poden agruparse como fotoisomerases.\nOpsinas (tipo 1) procari\u00f3ticas.\nIgual que as opsinas eucari\u00f3ticas, as opsinas procari\u00f3ticas te\u00f1en unha estrutura de sete dominios transmembrana similar \u00e1 que se encontra nos receptores acoplados \u00e1 prote\u00edna G eucari\u00f3ticos. Malia esta semellanza, non hai evidencias de que estean relacionados evolutivamente, o que suxire que evolucionaron independentemente.\nVarias opsinas de tipo 1, como a proteorrodopsina e a bacteriorrodopsina, son utilizadas por varios tipos de procariotas para captar enerx\u00eda da luz e levar a cabo procesos metab\u00f3licos usando unha v\u00eda non baseada na clorofila. Ademais, as halorrodopsinas das Halobacteria (que son arqueas malia o seu nome) e as canalrodopsinas dalgunhas algas, como \"Volvox\", serven como canais i\u00f3nicos regulados pola luz, usados, entre outros fins, con prop\u00f3sitos fotot\u00e1cticos. Adicionalmente, hai rodopsinas sensoras en Halobacteria que inducen unha resposta fotot\u00e1ctica ao interaccionaren con transdutores integrados na membrana que non te\u00f1en relaci\u00f3n con prote\u00ednas G.\nOpsinas (tipo2) animais.\nOpsinas ciliares.\nAs opsinas ciliares expr\u00e9sanse en c\u00e9lulas fotorreceptoras ciliares, e incl\u00faen as subfamilias das opsinas/encefalopsinas de vertebrados, e as opsinas Go e Gs. Converten os sinais luminosos en impulsos nerviosos por medio de canais i\u00f3nicos de apertura regulada por nucle\u00f3tidos c\u00edclicos, que funcionan incrementando a carga diferencial a trav\u00e9s da membrana plasm\u00e1tica (\u00e9 dicir, causan hiperpolarizaci\u00f3n.)\nOpsinas de vertebrados.\nAs opsinas de vertebrados poden ser subdivididas en opsinas de bast\u00f3ns e catro tipos de opsinas de conos, base\u00e1ndose na expresi\u00f3n espacial diferencial, sensibilidade espectral, e historia evolutiva. As opsinas de bast\u00f3ns (rodopsinas, xeralmente abreviadas como Rh), util\u00edzanse na visi\u00f3n nocturna, son estables termicamente, e enc\u00f3ntranse as c\u00e9lulas bast\u00f3n fotorreceptoras. As opsinas de conos, util\u00edzanse na visi\u00f3n en cor, e son menos estables. As opsinas de conos subdiv\u00eddense segundo a s\u00faa absorci\u00f3n m\u00e1xima (\"\u03bb\"max), que \u00e9 a lonxitude de onda \u00e1 que se observa a absorci\u00f3n m\u00e1xima de luz. As relaci\u00f3ns evolutivas, deducidas comparando as secuencias de amino\u00e1cidos das opsinas, util\u00edzanse tam\u00e9n frecuentemente para clasificar as opsinas de conos. Ambos os m\u00e9todos pred\u00edn catro grupos xerais de opsinas de conos ademais das rodopsinas.\nOs humanos temos o seguinte conxunto de prote\u00ednas fotorreceptoras responsables da visi\u00f3n:\nEncefalopsinas.\nEste tipo de opsinas expr\u00e9sanse no coraz\u00f3n de mam\u00edferos.\nTam\u00e9n se expresan nas c\u00e9lulas fotorreceptoras ciliares de an\u00e9lidos, e no cerebro dalg\u00fans insectos.\nOpsinas Go / Gs.\nEstas opsinas, ausentes nos vertebrados superiores e artr\u00f3podos, enc\u00f3ntranse nas c\u00e9lulas fotorreceptoras ciliares de moluscos e cordados basais como o (anfioxo); e en cnidarios, respectivamente.\nOpsinas rabdom\u00e9ricas.\nOs artr\u00f3podos e moluscos usan opsinas Gq. Os artr\u00f3podos parecen conseguir a visi\u00f3n en cor dun xeito similar aos vertebrados, utilizando tres (ou m\u00e1is) grupos distintos de opsinas, diferentes tanto en filoxenia coma en sensibilidade espectral. Non obstante, a opsina Gq melanopsina tam\u00e9n se expresa en vertebrados, onde \u00e9 responsable do mantemento dos ritmos circadianos.\nA diferenza das opsinas ciliares, estas est\u00e1n asociadas cos canais i\u00f3nicos de potencial receptor transitorio can\u00f3nicos; estes orixinan que desapareza a diferenza de potencial el\u00e9ctrica a trav\u00e9s da membrana plasm\u00e1tica (\u00e9 dicir, causan despolarizaci\u00f3n).\nA identificaci\u00f3n en 2008 da estrutura cristalina da rodopsina de luras esp\u00e9rase que aumente o noso co\u00f1ecemento de como funciona este grupo de opsinas.\nOs artr\u00f3podos usan diferentes opsinas nos seus distintos tipos de ollos, pero polo menos no xifosuro \"Limulus\" as opsinas expresadas nos ollos laterais e nos compostos son id\u00e9nticas ao 99% e seguramente diverxiron recentemente.\nFotoisomerases.\nEsta clase de opsinas non est\u00e1n acopladas \u00e1 prote\u00edna G, e serven para transportar mol\u00e9culas de retinal en resposta \u00e1 luz, pero non interve\u00f1en directamente na iniciaci\u00f3n de fervenzas de sinalizaci\u00f3n.\nNeuropsinas.\nEstas opsinas at\u00f3panse no tecido nervioso dos mam\u00edferos, e a pesar das s\u00faas semellanzas xen\u00e9ticas coas fotoisomerases, a s\u00faa funci\u00f3n a\u00edndo non foi identificada.\nEstrutura e funci\u00f3n.\nAs prote\u00ednas opsinas \u00fanense covalentemente a un crom\u00f3foro retinaldehido baseado na vitamina A por medio dun enlace de base de Schiff cun residuo de lisina situado na s\u00e9tima h\u00e9lice transmembrana da prote\u00edna. Nos vertebrados, o crom\u00f3foro pode ser o 11-\"cis\"-retinal (A1) ou o 11-\"cis\"-3,4-dideshidroretinal (A2) e at\u00f3pase no peto da uni\u00f3n ao retinal da opsina. A absorci\u00f3n dun fot\u00f3n de luz causa a fotoisomerizaci\u00f3n do crom\u00f3foro que pasa da conformaci\u00f3n 11-\"cis\" a todo-\"trans\". A fotoisomerizaci\u00f3n induce un cambio conformacional na prote\u00edna opsina, que causa a activaci\u00f3n da fervenza de fototransduci\u00f3n. A opsina permanece insensible \u00e1 luz cando est\u00e1 na forma \"trans\". Rexen\u00e9rase pola substituci\u00f3n do todo-\"trans\" retinal por un 11-\"cis\"-retinal sintetizado novo proporcionado polas c\u00e9lulas epiteliais da retina. As opsinas son funcionais mentres est\u00e1n unidas a un dos posibles crom\u00f3foros, e a \"\u03bb\"max da opsina unida a A2 \u00e9 de lonxitude de onda maior ca a unida a A1.\nAs opsinas conte\u00f1en sete dominios transmembrana en h\u00e9lice \u03b1 conectados por tres bucles extra-celulares e tres citoplasm\u00e1ticos. Hai moitos residuos de amino\u00e1cidos moi conservados entre todos os grupos de opsinas, que se denominan \"residuos conservados funcionalmente\", o que \u00e9 indicativo do seu importante papel funcional. Todos os residuos mencionados fan referencia \u00e1 rodopsina bovina de 348 amino\u00e1cidos cristalizada por Palczewski \"et al.\" A Lys296 est\u00e1 conservada en todas as opsinas co\u00f1ecidas como o lugar onde se produce o enlace de base de Schiff co crom\u00f3foro. A Cys138 e a Cys110 forman unha ponte disulfuro moi conservada. O Glu113 serve como contrai\u00f3n, estabilizando a protonaci\u00f3n do enlace de base de Schiff entre a Lys296 e o crom\u00f3foro. O tr\u00edo Glu134-Arg135-Tyr136 \u00e9 outro motivo moi conservado, implicado na propagaci\u00f3n do sinal de transduci\u00f3n unha vez que se absorbeu o fot\u00f3n.\nCertos residuos de amino\u00e1cidos, denominados \"sitios de afinaci\u00f3n espectral\", te\u00f1en un forte efecto sobre os valores da \"\u03bb\"max. Utilizando mutax\u00e9nese dirixida a sitio, \u00e9 posible facer mutar selectivamente estes residuos e investigar os cambios resultantes nas propiedades de absorci\u00f3n de luz da opsina. \u00c9 importante diferenciar os \"sitios de afinaci\u00f3n espectral\", que son residuos que afectan \u00e1 lonxitude de onda \u00e1 que a opsina absorbe a luz, dos \"sitios conservados funcionalmente\", que son residuos importantes para o funcionamento correcto da opsina. Non son mutuamente exclusivos, pero, por raz\u00f3ns pr\u00e1cticas, \u00e9 doado investigar os sitios de afinaci\u00f3n espectral que non afectan \u00e1 funcionalidade da opsina. Para un resumo global dos sitios de afinaci\u00f3n espectral pode consultarse a Yokoyama e Deeb. O impacto dos sitios de afinaci\u00f3n espectral sobre a \"\u03bb\"max difire entre distintos grupos de opsinas e entre grupos de opsinas de diferentes especies."}
{"id": "299481", "revid": "5863", "url": "https://gl.wikipedia.org/wiki?curid=299481", "title": "D\u00edaz Porlier", "text": ""}
{"id": "299483", "revid": "1131", "url": "https://gl.wikipedia.org/wiki?curid=299483", "title": "Berrobi", "text": "Berrobi \u00e9 unha vila de Guip\u00fascoa, pertencente \u00e1 comarca de Tolosaldea e situada a unha distancia de 33\u00a0km da capital provincial, Donostia."}
{"id": "299484", "revid": "89787", "url": "https://gl.wikipedia.org/wiki?curid=299484", "title": "The Secret World of Alex Mack", "text": "The Secret World of Alex Mack \u00e9 unha serie de televisi\u00f3n estadounidense emitida en Nickelodeon dende o 8 de outubro de 1994 ata o 15 de xaneiro de 1998. Tam\u00e9n foi emitida a trav\u00e9s da YTV no Canad\u00e1 e a trav\u00e9s de NHK no Xap\u00f3n. A serie foi producida por Thomas Lynch e John Lynch de Lynch Entertainment e Nickelodeon Productions e foi creado por Tom Lynch e Ken Lipman."}
{"id": "299485", "revid": "56817", "url": "https://gl.wikipedia.org/wiki?curid=299485", "title": "Un sabato, con gli amici", "text": "Un sabato, con gli amici \u00e9 unha novela en lingua italiana de Andrea Camilleri, publicada en 2009 por Arnoldo Mondadori Editore.\nTrama.\nSeis amigos da universidade forman tres parellas ligadas entre elas. Matteo casou con Anna, Andrea \u00e1 s\u00faa vez con Renata, e Giulia e Fabio comparten piso. Os seis quedan para cear os s\u00e1bados, mais trala reaparici\u00f3n de Gianni, un amigo homosexual que quere entrar en pol\u00edtica, os esquemas das s\u00faas vidas pasadas vense obrigados a reconstru\u00edr a armadura rota no salto \u00e1 infancia."}
{"id": "299486", "revid": "75439", "url": "https://gl.wikipedia.org/wiki?curid=299486", "title": "S7 Airlines", "text": "OJSC Siberia Airlines (en ruso: \u041e\u0410\u041e \u00ab\u0410\u0432\u0438\u0430\u043a\u043e\u043c\u043f\u0430\u043d\u0438\u044f \u201e\u0421\u0438\u0431\u0438\u0440\u044c\u201c\u00bb \"\u041e\u0410\u041e Aviakompania Sibir\"), operando como S7 Airlines, \u00e9 unha aeroli\u00f1a baseada no \u00d3blast de Novosibirsk, Rusia, con oficinas en Moscova. Cara o ano 2008 era a maior aeroli\u00f1a do pa\u00eds en n\u00famero de pasaxeiros dom\u00e9sticos.\nS7 opera voos regulares a destinos en Rusia, ademais de servizos internacionais a Armenia, Austria, Acerbaix\u00e1n, Bulgaria, China, Rep\u00fablica Checa, Exipto, Xeorxia, Alema\u00f1a, Hong Kong, Irlanda, Italia, Casaquist\u00e1n, Kirguizist\u00e1n, Moldavia, Montenegro, Corea do Sur, Espa\u00f1a, Taxiquist\u00e1n, Tailandia, Turqu\u00eda, Turkmenist\u00e1n, Uzbekist\u00e1n, Ucra\u00edna e os Emiratos \u00c1rabes Unidos. Entre as s\u00faas bases e centros de conexi\u00f3n principais est\u00e1n o Aeroporto Internacional de Moscova-Domod\u00e9dovo e o Aeroporto Internacional de Novosibirsk-Tolmachevo. Dende 2004 leva operando a rede dom\u00e9stica m\u00e1is grande en Rusia.\nFrota.\nEn decembro de 2020 a frota de S7 Airlines estaba formada polos seguintes avi\u00f3ns:"}
{"id": "299492", "revid": "865", "url": "https://gl.wikipedia.org/wiki?curid=299492", "title": "Saab 2000", "text": "O Saab 2000 \u00e9 un avi\u00f3n turboh\u00e9lice de pasaxeiros rexional fabricado por Saab. Foi dese\u00f1ado para transportar entre 50 e 58 pasaxeiros a unha velocidade de cruceiro de 665\u00a0km/h. A s\u00faa fabricaci\u00f3n tivo lugar en Link\u00f6ping, no sur de Suecia. O Saab 2000 voou por vez primeira o 26 de marzo de 1992 e foi certificado en 1994. O derradeiro exemplar entregouse en abril de 1999, sendo constru\u00eddas un total de 63 unidades das que en xullo de 2013 a\u00ednda quedaban 33 en servizo.\nDesenvolvemento e dese\u00f1o.\nSaab decidiu fabricar o 2000 en decembro de 1988 debido \u00e1 demanda percibida para un turboh\u00e9lice de gran velocidade que puidese achegarse \u00e1s velocidades dos reactores mantendo a eficiencia proporcionada polos motores turboh\u00e9lice. A compa\u00f1\u00eda introducira anteriormente o m\u00e1is pequeno turboh\u00e9lice bimotor Saab 340. O Saab 2000 first realizou o seu voo de estrea o 26 de marzo de 1992 e entrou en servizo no ano 1994, poucos meses despois da s\u00faa certificaci\u00f3n pola Joint Aviation Authorities en marzo e pola Federal Aviation Administration en abril.\nO Saab 2000 ten unha envergadura un 15% maior que o Saab 340, e ao ser 7,55 m m\u00e1is longo pode levar ata 58 pasaxeiros. O 2000 foi o primeiro avi\u00f3n comercial en usar os motores Rolls-Royce AE 2100 (ent\u00f3n fabricados por Allison). Os motores est\u00e1n montados sobre as \u00e1s, ao igual que no 340, pero situados m\u00e1is lonxe da fuselaxe para reducir o ru\u00eddo en cabina.\nHistorial operacional.\nAs vendas do Saab 2000 foron bastante limitadas. O cliente inicial m\u00e1is importante foi Crossair, unha aeroli\u00f1a rexional que posu\u00eda Swissair cun 56% das acci\u00f3ns. Crossair recibiu 34 avi\u00f3ns e operou o modelo ata 2005. Debido \u00e1 demanda limitada, Saab cesou a fabricaci\u00f3n do Saab 2000 en 1999, sendo entregado o derradeiro avi\u00f3n a Crossair o 29 de abril dese ano. General Motors operou varias unidades configuradas como avi\u00f3n corporativo e estivo en conversas coa nova aeroli\u00f1a Pro Air para ter este modelo operando con ela en servizos regulares como Pro Air Express nos Estados Unidos; por\u00e9n, Pro Air atopouse ent\u00f3n con dificultades financeiras e cesou todas as operaci\u00f3ns antes de que chegar a un acordo.\nEn xu\u00f1o de 2006, Paquist\u00e1n completou a compra de seis Saab 2000 para ser equipados co sistema de alerta temper\u00e1 aerotransportada Saab-Ericsson ERIEYE. Tras novas negociaci\u00f3ns co goberno de Paquist\u00e1n en maio de 2007 s\u00f3 se entregar\u00edan cinco avi\u00f3ns, sendo equipados co sistema Erieye catro deles. O 3 de abril de 2008 presentouse o primeiro exemplar a oficiais da forza a\u00e9rea paquistan\u00ed nunha cerimonia en Suecia."}
{"id": "299500", "revid": "865", "url": "https://gl.wikipedia.org/wiki?curid=299500", "title": "Embraer ERJ 145", "text": "A familia Embraer ERJ 145 \u00e9 unha serie de reactores rexionais producida polo fabricante brasileiro Embraer. Os membros da familia son o ERJ 135 (37 pasaxeiros), o ERJ 140 (44 pasaxeiros), e o ERJ 145 (50 pasaxeiros), ademais do reactor executivo Legacy e a familia R-99 de avi\u00f3ns militares. O ERJ 145 \u00e9 o m\u00e1is grande do grupo. Cada reactor da serie est\u00e1 impulsado por dous motores turboventilador. Os principais competidores da familia son os reactores rexionais de Bombardier."}
{"id": "299510", "revid": "27155", "url": "https://gl.wikipedia.org/wiki?curid=299510", "title": "Tenreira Galega", "text": ""}
{"id": "299515", "revid": "89787", "url": "https://gl.wikipedia.org/wiki?curid=299515", "title": "3rd Rock from the Sun", "text": "3rd Rock from the Sun (tam\u00e9n co\u00f1ecida como 3rd Rock) \u00e9 unha serie de televisi\u00f3n estadounidense emitida entre 1996 e 2001 a trav\u00e9s da canle NBC. O argumento xira arredor de extraterrestres de expedici\u00f3n na Terra, \u00e1 cal consideran un planeta insignificante. Os extraterrestres fanse pasar por unha familia para observar o comportamento dos seres humanos."}
{"id": "299519", "revid": "785", "url": "https://gl.wikipedia.org/wiki?curid=299519", "title": "Lizzie McGuire", "text": "Lizzie McGuire \u00e9 unha serie de televisi\u00f3n estadounidense de comedia adolescente. Ten secuencias animadas e secuencias de acci\u00f3n en vivo. Foi emitida a trav\u00e9s da canle Disney Channel entre o 12 de xaneiro de 2001 e o 14 de febreiro de 2004. Ten un total de 65 episodios."}
{"id": "299521", "revid": "15529", "url": "https://gl.wikipedia.org/wiki?curid=299521", "title": "Irm\u00e1ns Taviani", "text": "Paolo Taviani, nado en San Miniato (Toscana) o 8 de novembro de 1931 e Vittorio Taviani, nado na mesma localidade o 20 de setembro de 1929 e finado en Roma o 15 de abril de 2018 son directores de cinema e guionistas italianos. Sempre traballaron xuntos, dirixindo cada un escenas alternas.\nTraxectoria.\nAmbos os dous comezaron as s\u00faas carreiras como xornalistas. Chegaron ao mundo do cinema en 1960, dirixindo con Joris Ivens o documental \"L'Italia non \u00e8 un paese povero\", ao que seguiron \"Un uomo da bruciare\" (1962) e \"I fuorilegge del matrimonio\" (1963), con Valentino Orsini.\nO seu primeiro filme aut\u00f3nomo foi \"I sovversivi\" (1967) e ga\u00f1aron atenci\u00f3n con \"Baixo o signo de scorpio\" (1969). En 1977 ga\u00f1aron a Palma de Ouro do Festival de Cannes con \"Padre padrone\".\nColaboradores.\nNicola Piovani compuxo a banda sonora de oito dos seus filmes, desde \"La notte di San Lorenzo\" a \"Luisa Sanfelice\", ag\u00e1s \"Le affinit\u00e0 elettive\", que tivo m\u00fasica de Carlo Crivelli.\nLina Nerli Taviani, esposa de Paolo, foi a dese\u00f1adora do vestiario da meirande parte dos seus filmes."}
{"id": "299522", "revid": "47401", "url": "https://gl.wikipedia.org/wiki?curid=299522", "title": "Paolo Taviani", "text": ""}
{"id": "299523", "revid": "47401", "url": "https://gl.wikipedia.org/wiki?curid=299523", "title": "Vittorio Taviani", "text": ""}
{"id": "299524", "revid": "47401", "url": "https://gl.wikipedia.org/wiki?curid=299524", "title": "Paolo e Vittorio Taviani", "text": ""}
{"id": "299527", "revid": "23204", "url": "https://gl.wikipedia.org/wiki?curid=299527", "title": "Tripedalia cystophora", "text": "Tripedalia cystophora \u00e9 unha especie de pequenas cubomedusas da familia Tripedaliidae. \u00c9 nativa do mar Caribe e das augas tropicais dos oc\u00e9anos \u00cdndico e Pac\u00edfico.\nDescrici\u00f3n.\nA medusa de \"Tripedalia cystophora\" mide aproximadamente 1\u00a0cm de di\u00e1metro. A s\u00faa camp\u00e1 con forma de cubo ten unha parte superior aplanada e \u00e9 lixeiramente m\u00e1is larga que alta. En cada unha das catro esquinas da camp\u00e1 saen do mesmo punto tres tent\u00e1culos, cada un sobre un talo ou pedalio. A superficie externa da camp\u00e1 \u00e9 granulada porque ten estruturas que parecen pequenas verrugas armadas con nematocitos. Aproximadamente a un cuarto de cami\u00f1o en direcci\u00f3n \u00e1 parte superior da camp\u00e1 hai catro ropalias, que son estruturas cil\u00edndricas que conte\u00f1en c\u00e9lulas sensibles \u00e1 luz. Aproximadamente na parte media da camp\u00e1, poden verse as s\u00faas catro g\u00f3nadas aplanadas dentro da camp\u00e1. A parte inferior da camp\u00e1 est\u00e1 parcialmente constrinxida por un velario, que \u00e9 un anel de tecido horizontal, e no centro est\u00e1 o manubrio, unha estrutura tubular que colga para abaixo e leva a boca no seu extremo. Esta cubomedusa \u00e9 de cor marr\u00f3n amarelada transl\u00facida.\nDistribuci\u00f3n e h\u00e1bitat.\nO World Register of Marine Species indica que o seu h\u00e1bitat son as augas do mar Caribe e do Indo-Pac\u00edfico Central, pero sinala que isto non est\u00e1 revisado. As colonias de \"T. cystophora\" enc\u00f3ntranse tam\u00e9n nas costas de Suram\u00e9rica no oc\u00e9ano Atl\u00e1ntico. Unha colonia en Porto Rico, no mar Caribe, atopouse habitando nas marxes de lagoas de mangleirais.\nBiolox\u00eda.\nIgual que outras cubomedusas nada expandindo e contraendo a s\u00faa camp\u00e1 vigorosamente. Durante o d\u00eda \"T. cystophora\" enc\u00f3ntrase principalmente nos 20\u00a0cm de auga m\u00e1is superficiais, en sitios ba\u00f1ados polo sol entre as ra\u00edces de soporte dos mangleirais. Estas \u00e1reas c\u00e1lidas solleiras son onde se atopa a s\u00faa principal fonte de alimento, os cop\u00e9podos \"Dioithona oculata\". Nas \u00e1reas iluminadas onde as raiolas de sol atopan un claro nas copas dos mangleirais para pasar, f\u00f3rmanse densos enxames destes cop\u00e9podos . Al\u00ed \"T. cystophora\" alim\u00e9ntase deix\u00e1ndose afundir lentamente cara ao fondo cos seus tent\u00e1culos estendidos arredor para apa\u00f1ar as s\u00faas presas.\nAs cubomedusas te\u00f1en sistemas visuais complexos e en \"T. cystophora\" cada unha das catro ropalias da camp\u00e1 constan dun grupo de seis ollos de catro tipos morfol\u00f3xicos. O ollo en posici\u00f3n m\u00e1is superior e o m\u00e1is inferior conte\u00f1en unha lente, e hai tam\u00e9n un par de ollos de fenda e un par de ollos de pozo. \"T. cystophora\" presenta comportamentos complexos como evitar obst\u00e1culos e nadar rapidamente nunha direcci\u00f3n determinada e pode manter a s\u00faa posici\u00f3n na columna de auga iluminada seguramente utilizando informaci\u00f3n visual. A presenza ou ausencia dos cop\u00e9podos que depreda ou a cantidade presente deles non parece afectar o seu comportamento de xiro ou velocidade de nataci\u00f3n pero ao permanecer na auga solleira maximiza o n\u00famero de cop\u00e9podos dos que se pode alimentar. Pode detectar un obxecto cil\u00edndrico como unha ra\u00edz de mangleiral cando se achega dabondo a ela e pode ent\u00f3n xirar bruscamente a un lado para evitala.\nPola noite \"T. cystophora\" vaise do mangleiral ata uns poucos metros m\u00e1is cara \u00e1s augas pouco profundas da lagoa e af\u00fandese ata o fondo. Non est\u00e1 claro se se pousa no leito da lagoa ou se nada lentamente entre as plantas mari\u00f1as anxiospermas e as algas verdes. Se os investigadores acenden unha luz para observala nesas circunstancias, reacciona nadando cara \u00e1 superficie.\nReproduci\u00f3n.\nCada individuo medusa de \"Tripedalia cystophora\" \u00e9 gonoc\u00f3rico (\u00e9 dicir unisexual, ou \u00e9 macho ou \u00e9 femia) e produce gametos para a reproduci\u00f3n sexual. Despois da fertilizaci\u00f3n, o cigoto desenv\u00f3lvese orixinando unha larva pl\u00e1nula, que se cr\u00eda dentro da camp\u00e1 da femia. Posteriormente \u00e9 expulsada e as\u00e9ntase no fondo onde sofre unha metamorfose convert\u00e9ndose nun p\u00f3lipo de aproximadamente 1\u00a0mm de longo, con catro tent\u00e1culos con extremos con forma de pomo que rodean a boca. Este p\u00f3lipo pode producir m\u00e1is p\u00f3lipos asexualmente por xemaci\u00f3n, que reptan polo substrato e acaban fix\u00e1ndose a el. O extremo oral do p\u00f3lipo difer\u00e9nciase posteriormente nunha protomedusa, que se despega do p\u00f3lipo e conv\u00e9rtese nunha medusa nova que nada libre, completando as\u00ed o seu ciclo de vida."}
{"id": "299528", "revid": "27155", "url": "https://gl.wikipedia.org/wiki?curid=299528", "title": "Cubomedusa", "text": ""}
{"id": "299529", "revid": "23204", "url": "https://gl.wikipedia.org/wiki?curid=299529", "title": "Mafalda de Portugal", "text": "Mafalda de Portugal nada o 11 de xaneiro de 1197 e finada o 1 de maio de 1256, foi unha infanta de Portugal e ra\u00ed\u00f1a consorte de Castela.\nTraxectoria.\nFilla de Sancho I de Portugal \"o Poblador\" e da s\u00faa muller, Dulce de Barcelona. En 1215 contraeu matrimonio con Henrique I de Castela pero a mocidade de ambos fixo que o matrimonio non se chegase a consumar. Ao ano seguinte, o matrimonio foi declarado nulo polo Papa Inocencio III por parentesco en grado prohibido.\n\u00c1 morte do seu pai, Mafalda, segundo as disposici\u00f3ns do testamento, ti\u00f1a que recibir o castelo de Seia e a porci\u00f3n restante do termo municipal as\u00ed como todas as rendas que a\u00ed se produc\u00edan. Ademais, conced\u00edaselle o dereito a utilizar o t\u00edtulo de ra\u00ed\u00f1a.\nIsto xerou un conflito co seu irm\u00e1n Afonso II de Portugal que, desexando un poder centralizado, obstaculizou que a s\u00faa irm\u00e1 puidese recibir os t\u00edtulos e dereitos que lle correspond\u00edan. Afonso tem\u00eda que algo parecido puidese suceder cos seus outras d\u00faas irm\u00e1s, Tareixa e Sancha, e cos eventuais herdeiros destas, creando un problema de soberan\u00eda que pod\u00eda chegar a dividir o pa\u00eds.\nUnha boa parte dos nobres portugueses pux\u00e9ronse de parte de Mafalda e as s\u00faas irm\u00e1s, pero terminaron derrotados. \u00c1 morte de Afonso II, o seu fillo Sancho II concedeu \u00e1s s\u00faas t\u00edas algunhas terras e castelos, pero f\u00edxolles renunciar ao t\u00edtulo de princesa-reina. A paz definitiva chegou en 1223.\nVida relixiosa.\nFinalmente, tanto Mafalda como as s\u00faas irm\u00e1s fix\u00e9ronse monxas cistercienses. Mafalda fundou a Abad\u00eda de Arouca. O 1 de maio de 1256 faleceu no mosteiro de r\u00edo Tinto. Ao querer trasladar o seu corpo ata Arouca atop\u00e1rono incorrupto, o que xerou unha forte devoci\u00f3n cara \u00e1 infanta portuguesa.\nO 27 de xu\u00f1o de 1793 foi beatificada polo Papa P\u00edo VI, acompa\u00f1ando as\u00ed \u00e1s s\u00faas irm\u00e1s Tareixa e Sancha, declaradas beatas desde principios do s\u00e9culo XVIII. A s\u00faa festividade cel\u00e9brase o 2 de maio."}
{"id": "299532", "revid": "5863", "url": "https://gl.wikipedia.org/wiki?curid=299532", "title": "Majina ou a filla esp\u00farea", "text": ""}
{"id": "299537", "revid": "27155", "url": "https://gl.wikipedia.org/wiki?curid=299537", "title": "Dinocariotas", "text": "Os dinocariotas (Dinokaryota) \u00e9 a clase (ou superclase) principal dos dinoflaxelados. Neles incl\u00faense todas as especies nas que o n\u00facleo permanece como dinocarion durante todo o seu ciclo vital, o cal est\u00e1 tipicamente dominado polo estadio haploide. Todos os dinoflaxelados \"t\u00edpicos\", como \"Peridinium\" e \"Gymnodinium\", pertence a este grupo. Outros son m\u00e1is infrecuentes, como alg\u00fans que son coloniais, ameboides, ou parasitos. O x\u00e9nero \"Symbiodinium\" comprende as zooxantelas simbi\u00f3ticas.\nOs membros non fotosint\u00e9ticos do grupo crese que derivan de devanceiros fotosint\u00e9ticos.\nO outro grupo de dinoflaxelados alternativo aos Dinokaryota son os Syndiniales, que carecen de dinocarion.\nClasificaci\u00f3n.\nOs dinoflaxelados poden clasificarse pola s\u00faa morfolox\u00eda en dous grupos:\nCon teca.\nAs especies con teca poden dividirse en catro ordes, base\u00e1ndonos na disposici\u00f3n das placas das s\u00faas armaduras:\nOs Peridiniales son probablemente parafil\u00e9ticos con respecto aos outros, e nas \u00e1rbores de ARNr est\u00e1n mesturados coas especies que carecen de teca. As outras tres ordes son probablemente monofil\u00e9ticas, e Dinophysiales e Prorocentrales est\u00e1n moi emparentados entre eles, e comparten a presenza dunha sutura saxital que divide a teca en d\u00faas.\nPor\u00e9n, nas \u00e1rbores de ARNr a posici\u00f3n de Prorocentrales \u00e9 tam\u00e9n controvertida.\nSen teca.\nOs grupos de dinoflaxelados sen teca son grupos artificiais, e a maior\u00eda polifil\u00e9ticos. Moitos dos x\u00e9neros, como \"Gymnodinium\" e \"Amphidinium\", son tam\u00e9n polifil\u00e9ticos. Por\u00e9n, alg\u00fans poden ser grupos practicamente monofil\u00e9ticos, como Suessiales, e outros non foron estudados filoxeneticamente.\nBlastodiniales.\nHai tam\u00e9n un grupo de dinoflaxelados parasitos denominado Blastodiniales que non te\u00f1en dinocarions durante o seu estado tr\u00f3fico. Debido a isto, foron tratados como unha clase separada denominada Blastodiniphyceae, pero alg\u00fans deles ou todos puideron terse orixinado dentro das Dinophyceae."}
{"id": "299538", "revid": "27155", "url": "https://gl.wikipedia.org/wiki?curid=299538", "title": "Dinocariota", "text": ""}
{"id": "299539", "revid": "27155", "url": "https://gl.wikipedia.org/wiki?curid=299539", "title": "Dinokaryota", "text": ""}
{"id": "299540", "revid": "839", "url": "https://gl.wikipedia.org/wiki?curid=299540", "title": "Thomas Newman", "text": "Thomas Montgomery Newman, nado nos \u00c1nxeles o 20 de outubro de 1955, \u00e9 un compositor estadounidense co\u00f1ecido polas s\u00faas bandas sonoras. Newman estivo nomeado a doce Premios Oscar e tres Globos de Ouro, e ga\u00f1ou dous BAFTAS, seis Grammys e un Emmy. Newman foi galardoado co premio Richard Kirk nos premios BMI de 2000. O premio \u00e9 concedido anualmente a un compositor que fixo grandes contribuci\u00f3ns \u00e1 m\u00fasica do cine e da televisi\u00f3n."}
{"id": "299541", "revid": "23204", "url": "https://gl.wikipedia.org/wiki?curid=299541", "title": "Thomas Montgomery Newman", "text": ""}
{"id": "299542", "revid": "5132", "url": "https://gl.wikipedia.org/wiki?curid=299542", "title": "Vicente Borge Gonz\u00e1lez", "text": ""}
{"id": "299543", "revid": "98629", "url": "https://gl.wikipedia.org/wiki?curid=299543", "title": "Esplendor na herba", "text": "Esplendor na herba (en ) \u00e9 un filme estadounidense dirixido por Elia Kazan que se estreou en 1961. Escrito por William Inge, quen aparece brevemente como cl\u00e9rigo protestante, ga\u00f1ou o Oscar \u00f3 mellor gui\u00f3n orixinal."}
{"id": "299544", "revid": "23204", "url": "https://gl.wikipedia.org/wiki?curid=299544", "title": "Splendor in the Grass", "text": ""}
{"id": "299546", "revid": "47401", "url": "https://gl.wikipedia.org/wiki?curid=299546", "title": "Shichinin no samurai", "text": ""}
{"id": "299547", "revid": "23204", "url": "https://gl.wikipedia.org/wiki?curid=299547", "title": "Contagion", "text": ""}
{"id": "299548", "revid": "98629", "url": "https://gl.wikipedia.org/wiki?curid=299548", "title": "Public Enemies (filme de 2009)", "text": "Public Enemies \u00e9 un filme estadounidense dirixido por Michael Mann que se estreou no 2009. \u00c9 unha adaptaci\u00f3n do libro non ficticio de Bryan Burrough \"Public Enemies: America's Greatest Crime Wave and the Birth of the FBI, 1933\u201334\". Ambientado na Gran Depresi\u00f3n, o filme narra os anos finais do ladr\u00f3n de bancos John Dillinger (Johnny Depp) e a persecuci\u00f3n polo axente Melvin Purvis (Christian Bale)."}
{"id": "299551", "revid": "29029", "url": "https://gl.wikipedia.org/wiki?curid=299551", "title": "Ecuaci\u00f3n diof\u00e1ntica", "text": ""}
{"id": "299552", "revid": "89787", "url": "https://gl.wikipedia.org/wiki?curid=299552", "title": "Amina bi\u00f3xena", "text": "Unha amina bi\u00f3xena (ou biox\u00e9nica) \u00e9 unha substancia producida pola actividade biol\u00f3xica (bi\u00f3xena) que ten un ou m\u00e1is grupos amino. Son compostos nitroxenados b\u00e1sicos formados principalmente por descarboxilaci\u00f3n de amino\u00e1cidos ou por aminaci\u00f3n e transaminaci\u00f3n de aldehidos e cetonas. As aminas bi\u00f3xenas son bases org\u00e1nicas de baixo peso molecular que sintetizan os microbios, plantas e animais nos seus metabolismos. Algunhas aminas bi\u00f3xenas te\u00f1en importantes funci\u00f3ns biol\u00f3xicas; outras pode ser t\u00f3xicas. Nos alimentos e bebidas f\u00f3rmanse por acci\u00f3n dos encimas contidos na materia prima do alimento ou x\u00e9ranse pola descarboxilaci\u00f3n microbiana dos amino\u00e1cidos.\nImportancia en alimentaci\u00f3n.\nAs aminas bi\u00f3xenas poden atoparse en todos os alimentos que conte\u00f1en prote\u00ednas ou amino\u00e1cidos libres e enc\u00f3ntranse en moitos produtos alimenticios, como produtos c\u00e1rnicos ou de peixe, produtos l\u00e1cteos, vi\u00f1o, cervexa, verduras, froitas, noces e chocolate. En alimentos non fermentados a presenza de aminas bi\u00f3xenas non \u00e9 xeralmente desexada e pode usarse como un indicador de que houbo unha deterioraci\u00f3n por acci\u00f3n microbiana. En alimentos fermentados pode esperarse a presenza de moitos tipos de microorganismos, alg\u00fans dos cales poden producir aminas bi\u00f3xenas.\nEstes compostos xogan un importante papel como fonte de nitr\u00f3xeno e como precursoras para a s\u00edntese de hormonas, alcaloides, \u00e1cidos nucleicos, prote\u00ednas, aminas e compo\u00f1entes do aroma dos alimentos. Por\u00e9n, os alimentos que conte\u00f1en grandes cantidades de aminas bi\u00f3xenas poden ter efectos t\u00f3xicos.\nExemplos.\nAlg\u00fans exemplos importantes de aminas bi\u00f3xenas son:\nImportancia fisiol\u00f3xica.\nHai unha distinci\u00f3n entre as aminas end\u00f3xenas e ex\u00f3xenas. As end\u00f3xenas prod\u00facense dentro do corpo en moi diferentes tecidos, por exemplo a adrenalina na medula adrenal ou a histamina nos mastocitos e f\u00edgado. As aminas transm\u00edtense localmente ou a trav\u00e9s do sistema circulatorio sangu\u00edneo. As aminas ex\u00f3xenas abs\u00f3rbense directamente a partir dos alimentos que chegan ao intestino. O alcohol et\u00edlico pode incrementar a s\u00faa taxa de absorci\u00f3n. O encima monoamino oxidase (MAO) degrada as aminas biox\u00e9nicas e impide a s\u00faa excesiva reabsorci\u00f3n. Os inhibidores da MAO (MAOIs) \u00fasanse como medicamentos para o tratamento da depresi\u00f3n para impedir que a MAO degrade aminas importantes para ter un estado de \u00e1nimo positivo.\nA cloramina, usada \u00e1s veces para desinfectar a auga potable, \u00e9 unha monoamina, e pode non ser ben tolerada por persoas en tratamento con inhibidores da monoamino oxidase ou persoas con deficiencias da MAO."}
{"id": "299553", "revid": "27155", "url": "https://gl.wikipedia.org/wiki?curid=299553", "title": "Amina biox\u00e9nica", "text": ""}
{"id": "299554", "revid": "102241", "url": "https://gl.wikipedia.org/wiki?curid=299554", "title": "Lingua okinawana", "text": "A lingua okinawana (en , \"uchinaguchi\") ou okinawa-go (en , lingua de Okinawa), \u00e9 unha lingua ryukyuana do norte que se fala en Okinawa, e nas illas pr\u00f3ximas. Div\u00eddese \"grosso modo\" en dous dialectos, central e meridional, sendo o central o que pos\u00fae maior prestixio, identific\u00e1ndose case coma sin\u00f3nimo da lingua. Con aproximadamente 900.000 falantes, \u00e9 a segunda variante ling\u00fc\u00edstica m\u00e1is empregada no Xap\u00f3n."}
{"id": "299557", "revid": "25871", "url": "https://gl.wikipedia.org/wiki?curid=299557", "title": "Marco Tullio Giordana", "text": "Marco Tullio Giordana, nado en Mil\u00e1n o 1 de outubro de 1950, \u00e9 un director de cinema e guionista italiano.\nTraxectoria.\nA s\u00faa incursi\u00f3n no mundo do cinema prod\u00facese ao longo da d\u00e9cada de 1970, nos que colabora no gui\u00f3n do documental \"Forza Italia!\" (1977) de Roberto Faenza. Dous anos despois debuta como director coa longametraxe \"Maledetti, vi amer\u00f2\" (1979), que presenta ao Festival de Cannes e ga\u00f1a o Leopardo de Ouro no Festival de Locarno.\nEn 1980 firma o gui\u00f3n de \"Car Crash\" de Antonio Margheriti, e ao ano seguinte volta \u00e1 direcci\u00f3n cun proxecto ambicioso, \"La caduta degli angeli ribelli\", presentado ao Festival de Venecia, no cal, como na s\u00faa opera prima, te\u00f1en un papel preponderante as figuras dos terroristas.\nDe 1982 \u00e9 a s\u00faa curtametraxe \"Young Person's Guide to the Orchestra\", inspirada na partitura hom\u00f3nima de Benjamin Britten. En 1984 adapta na miniserie televisiva de dous episodios \"Notti e nebbie\" a novela hom\u00f3nima de Carlo Castellaneta sobre un fascista que vive en Mil\u00e1n no ocaso da Rep\u00fablica de Sal\u00f2.\nTres anos despois volta a dirixir un novo filme, con \"Appuntamento a Liverpool\" (1987), que foi proxectada en preestrea en Venecia. A obra relata a \"traxedia de Heysel\", cando o 29 de maio de 1985 os incidentes provocados polos \"hooligans\" do Liverpool na final da Copa de Europa de f\u00fatbol en Bruxelas causaron a morte de 39 persoas, 32 das cales, italianas.\nNo 1991 participa no filme colectivo \"La domenica specialmente\", dividido en catro episodios, dirixindo o titulado \"La neve sul fuoco\", inspirado nos relatos de Tonino Guerra. Os outros episodios foron realizados por Giuseppe Tornatore, Giuseppe Bertolucci e Francesco Barilli. En 1995 oc\u00fapase de novo da historia italiana, con \"Pasolini, un delitto italiano\".\nEn 1994 colabora na curtametraxe colectiva \"L'unico paese al mondo\", que ofrece unha visi\u00f3n cr\u00edtica e pesimista do futuro de Italia no caso da vitoria nas elecci\u00f3ns da coalici\u00f3n de centrodereita encabezada por Silvio Berlusconi.\nEn 1996 participa xunto cos directores Gianni Amelio, Marco Risi, Alessandro D'Alatri e Mario Martone no progetto da RAI e Unicef \"Oltre l'infanzia - Cinque registi per l'UNICEF\", para o cal dirixe \"Scarpette bianche\".\nEn 1998 em\u00edtese a s\u00faa contribuci\u00f3n de tema pol\u00edtico \"La rovina della patria\" \u00e1 serie televisiva da RAI \"Alfabeto Italiano\", na que 21 directores ofrecen un retrato poli\u00e9drico de Italia en telefilmes de 50 minutos elaborados a partir de imaxes de arquivo da televisi\u00f3n p\u00fablica.\nEn 2000 recibe no Festival de Venecia o premio ao mellor gui\u00f3n por \"I cento passi\", filme de denuncia que relata a vida e a morte do xornalista siciliano Peppino Impastato, un famoso activista contra a mafia.\nEn 2003 realiza o filme para a televisi\u00f3n \"La meglio giovent\u00f9\", que percorre a historia italiana desde os anos 60 ata o presente, e que \u00e9 premiado na secci\u00f3n \"Un certain regard\" do Festival de Cannes. A impo\u00f1ente obra (6 horas en total) \u00e9 producida pola RAI, con todo, esta posp\u00f3n a s\u00faa emisi\u00f3n no canal Raiuno antes da s\u00faa aceptaci\u00f3n (e premio) no Festival de Cannes, permitindo primeiro a s\u00faa sa\u00edda ao circu\u00edto cinematogr\u00e1fico a trav\u00e9s da s\u00faa sociedade \"01 Distribution\". O filme, dividido en d\u00faas partes distrib\u00faese en 30 salas de cinema en toda Italia cunha revolucionaria programaci\u00f3n de dous filmes de 3 horas cada un. O boca a boca do p\u00fablico e as \u00f3ptimas recensi\u00f3ns da cr\u00edtica dan conta do seu \u00e9xito, a pesar da longa duraci\u00f3n. A seguir ser\u00e1 tam\u00e9n emitido pola televisi\u00f3n, dividido en catro episodios.\nEn 2005 presenta un novo filme a concurso en Cannes \"Quando sei nato non puoi pi\u00f9 nasconderti\", que non repite o \u00e9xito obtido con \"La meglio giovent\u00f9\".\nEn 2007 dirixe o telefilme de dous episodios \"Sanguepazzo\", o cal tam\u00e9n chegar\u00e1 \u00e1s salas en versi\u00f3n cinematogr\u00e1fica. Este filme, con Monica Bellucci, Luca Zingaretti e Alessio Boni, un dos seus actores fetiche, narra a tr\u00e1xica historia da parella de actores Osvaldo Valenti e Luisa Ferida, que obtiveron un grande \u00e9xito na Italia fascista e morreron fusilados polos partisanos.\nEn 2011 realiza o filme \"Romanzo di una strage\" sobre o famoso masacre de Piazza Fontana, acontecido en Bolo\u00f1a o 12 de decembro de 1969."}
{"id": "299565", "revid": "22570", "url": "https://gl.wikipedia.org/wiki?curid=299565", "title": "Jamiroquai", "text": "Jamiroquai \u00e9 unha banda brit\u00e1nica de m\u00fasica acid jazz e funk. O grupo musical foi formado no 1992 na cidade capital de Londres.\nMembros.\nOs membros da banda son: Jay Kay (vocalista), Derrick McKenzie, Sola Akingbola, Paul Turner, Matt Johnson, Rob Harris, Lorraine McIntosh e Hazel Fernandez."}
{"id": "299568", "revid": "1131", "url": "https://gl.wikipedia.org/wiki?curid=299568", "title": "O Piricallo, Chavaga, Monforte de Lemos", "text": "O Piricallo \u00e9 un lugar da parroquia de Chavaga, no concello de Monforte de Lemos. En 2013 estaba despoboado.\nHistoria.\nNeste lugar o 20 de abril de 1949 milicianos do destacamento Santiago Carrillo (grupo de \"Rocesvinto\"), pertencente \u00e1 II Agrupaci\u00f3n do Ex\u00e9rcito Guerrilleiro de Galicia que ti\u00f1an al\u00ed o seu refuxio, foron sorprendidos por un destacamento de 60 gardas civ\u00eds de Lugo e Ponferrada, orixin\u00e1ndose un combate que tivo como resultado a morte de catro guerrilleiros: Evaristo Gonz\u00e1lez P\u00e9rez \"Rocesvinto\", Guillermo Mor\u00e1n Garc\u00eda \"Asturiano\", Gregorio Colmenero Fern\u00e1ndez \"Porreto\" de Torbeo e Juli\u00e1n Acebo Alberca \"Guardi\u00f1a\". Outro guerrilleiro do grupo, Ferm\u00edn Guti\u00e9rrez Lada \"Segura\", conseguiu fuxir.\nEn 2006 p\u00faxose unha placa recordando os feitos que foi roubada \u00e1s poucas horas de ser descuberta. A placa foi recolocada o 18 de abril de 2009."}
{"id": "299569", "revid": "85894", "url": "https://gl.wikipedia.org/wiki?curid=299569", "title": "Vilanova, Lourenz\u00e1, Lourenz\u00e1", "text": "Vilanova \u00e9 unha vila da parroquia de Lourenz\u00e1, no concello lugu\u00e9s de Lourenz\u00e1, na comarca da Mari\u00f1a Central. Segundo o IGE, en 2013 ti\u00f1a 915 habitantes (443 homes e 472 mulleres). \u00c9 a capital do concello de Lourenz\u00e1."}
{"id": "299573", "revid": "23204", "url": "https://gl.wikipedia.org/wiki?curid=299573", "title": "Lingua siksik\u00e1", "text": "A lingua siksik\u00e1 (\u14f1\u15bd\u1427\u15bf), tam\u00e9n co\u00f1ecida como lingua p\u00e9s negros, \u00e9 unha lingua algonquina falada pola tribo dos p\u00e9s negros, que viven nas chairas do noroeste de Norte Am\u00e9rica. Case t\u00f3dolos falantes viven no Canad\u00e1. Existen catro dialectos do siksik\u00e1, tres deles falados en Alberta, e outro falada nos Estados Unidos.\nExisten diferenzas entre o siksik\u00e1 antigo (tam\u00e9n chamado alto siksik\u00e1), que \u00e9 falado pola xente maior, e o siksik\u00e1 moderno, falado pola xente nova. Entre as linguas algonquinas, o siksik\u00e1 \u00e9 relativamente diverxente na fonolox\u00eda e no l\u00e9xico. \u00d3 igual que as outras linguas algonquinas, o siksik\u00e1 \u00e9 tipoloxicamente polisint\u00e9tica.\nA academia Cuts Wood de Browning, Montana, fundada por Darrell Kipp e o Insituto Piegan, ofrecen cursos de inmersi\u00f3n en siksik\u00e1."}
{"id": "299574", "revid": "23204", "url": "https://gl.wikipedia.org/wiki?curid=299574", "title": "Lingua p\u00e9s negros", "text": ""}
{"id": "299575", "revid": "23204", "url": "https://gl.wikipedia.org/wiki?curid=299575", "title": "Lingua dos p\u00e9s negros", "text": ""}
{"id": "299576", "revid": "7802", "url": "https://gl.wikipedia.org/wiki?curid=299576", "title": "Kadete", "text": ""}
{"id": "299577", "revid": "98629", "url": "https://gl.wikipedia.org/wiki?curid=299577", "title": "Partido Democr\u00e1tico Constitucional", "text": "O Partido Democr\u00e1tico Constitucional (Dem\u00f3cratas Constitucionais, formalmente Partido da Liberdade Popular, informalmente KD ou kadetes) foi un partido pol\u00edtico liberal do Imperio ruso, formado en 1905. Os seus membros eran chamados kadetes da abreviaci\u00f3n KD do nome do partido ().\nOs escritos de Konstant\u00edn Kavelin e Bor\u00eds Chicherin foron a plataforma te\u00f3rica que tomou o partido e o seu l\u00edder hist\u00f3rico foi o historiador P\u00e1vel Miliukov. Os Kadetes foron principalmente apoiados polos sectores profesionais, membros do zemstvo (unha forma de gobernos locais) e alg\u00fans industriais.\nO nome informal de Kadetes non debe confundirse co concepto de cadete, que fac\u00edan referencia aos estudantes das escolas militares da Rusia Imperial.\nOrixes.\nO Partido Democr\u00e1tico Constitucional foi formado en Moscova en outubro de 1905 durante a revoluci\u00f3n de 1905, cando o tsar Nicolao II foi forzado a asinar o Manifesto de Outubro garantindo liberdades civ\u00eds b\u00e1sicas. Mediante as leis de abril de 1906 Rusia converteuse nun r\u00e9xime parlamentario, a\u00ednda que o tsar reserv\u00e1base enormes poderes (pol\u00edtica exterior, control das forzas armadas, nomeamento do goberno, veto lexislativo...). Era a formaci\u00f3n principal da burgues\u00eda pertencente \u00e1s clases medias (m\u00e9dicos, xornalistas, funcionarios, oficiais e, moi especialmente, profesores universitarios e xuristas).\nOs Kadetes estaban \u00e1 esquerda dos Outubristas, outro movemento organizado por eses mesmos anos. Con todo, a diferenza dos Outubristas, quen apoiaron unha monarqu\u00eda constitucional desde o comezo, os Kadetes foron relativamente ambiguos neste tema, demandando sufraxio universal (ata para as mulleres) e unha Asemblea constitu\u00ednte que determinase a forma de goberno para o pa\u00eds. Os Kadetes foron un dos partidos invitados polo primeiro ministro reformista Serguei Witte para entrar ao gabinete de goberno a finais de 1905, pero as negociaci\u00f3ns acab\u00e1ronse debido \u00e1s radicais demandas dos Kadetes e ao rexeitamento de Witte \u00e1 expulsi\u00f3n de elementos conservadores do gabinete como Piotr Durnovo.\nNa Primeira Duma, lograron a maior\u00eda da C\u00e1mara. Principal partido tam\u00e9n durante a Segunda Duma, o partido, liberal e dirixido polo prestixioso historiador Pavel Miliukov, tratou de converter ao pa\u00eds nun r\u00e9xime parlamentario ao estilo da Europa occidental do momento, sen \u00e9xito. En xu\u00f1o de 1907 o primeiro ministro Piotr Stolypin disolv\u00eda o parlamento e aprobaba unhas modificaci\u00f3ns ilegais no censo que restrinx\u00edan o dereito a voto, dando como resultado unha nova Duma, a Terceira, moito m\u00e1is conservadora e pr\u00f3xima \u00e1 monarqu\u00eda.\nA guerra mundial.\nAo comezar a primeira guerra mundial, a actitude de oposici\u00f3n \u00e1 autocracia tsarista cesou e o partido apoiou plenamente ao Goberno nas s\u00faas medidas b\u00e9licas. As reformas esixidas quedaron apartadas ata o final da contenda. En 1915 e ante a incompetencia do Goberno na xesti\u00f3n do conflito, os liberais premeron para que o monarca nomease un gabinete responsable ante o Parlamento, proposta que foi rexeitada sen que os liberais levasen a s\u00faa oposici\u00f3n \u00e1s r\u00faas, temendo unha revoluci\u00f3n.\nEn xeral, e malia a s\u00faa oposici\u00f3n moderada ao Goberno imperial durante a contenda, o partido tornou cara a dereita entre 1914 e 1917. Tralo estoupido da Revoluci\u00f3n de Febreiro de 1917 absorbeu a gran parte dos elementos da dereita pol\u00edtica rusa, agudizando a s\u00faa conservadorismo.\nNo Goberno provisional.\nDesde finais de abril de 1917, ministros \"kadetes\" pasaron a formar parte do Goberno de coalici\u00f3n cos representantes dos partidos socialistas rusos nunha asociaci\u00f3n inestable.\nNo s\u00e9timo congreso do partido en marzo alg\u00fans elementos defenderan a radicalizaci\u00f3n da postura do partido sobre a cuesti\u00f3n agraria, pero atop\u00e1ronse coa oposici\u00f3n de Miliukov e do \u00e1 conservadora, que o impediu. O oitavo congreso, celebrado en maio, acabou aprobando unha resoluci\u00f3n conservadora que defend\u00eda aos terratenentes e a expropiaci\u00f3n con compensaci\u00f3n para os facendados.\nO , tras sucesivas discrepancias entre os ministros socialistas e os liberais, e contrarios \u00e1 negociaci\u00f3n recentemente conclu\u00edda coa Rada Central Ucra\u00edna na que se reco\u00f1ec\u00eda a esta como organismo representante dos ucra\u00ednos, os ministros \"kadetes\" dimitiron, salvo Nekrasov, que abandonou o partido. Para o ver\u00e1n o partido adoptara unha pol\u00edtica intensamente chovinista, centralista, oposta ao nacionalismo ucra\u00edno, paneslava (sempre que esta non supuxese a concesi\u00f3n de autonom\u00eda ou independencia a estes grupos) e imperialista. O partido era tam\u00e9n intensamente antixermano e antiturco.\nA formaci\u00f3n defendeu a convocatoria o m\u00e1is tarde posible, preferiblemente tralo final da guerra mundial, da Asemblea Constitu\u00ednte Rusa, convencida da s\u00faa incapacidade de controlala e logrou atrasar sucesivamente a s\u00faa convocatoria ata finais de 1917.\nDurante este per\u00edodo no Goberno, que dominaron, o partido confirmou o seu afastamento do ideal da democracia parlamentaria para achegarse ao convencemento da necesidade dunha ditadura benevolente para lograr a vitoria militar na guerra. A postura sobre a guerra do partido, reflectida na nota de Miliukov que desencadeou a crise de abril, non coincid\u00eda ademais co sentimento maioritario da poboaci\u00f3n: s\u00f3 a burgues\u00eda liberal identific\u00e1base o suficiente con Gran Breta\u00f1a e Francia como para considerar necesaria a continuaci\u00f3n da guerra cos seus terribles sacrificios.\nA Revoluci\u00f3n de Outubro e a guerra civil.\nDe 815 escanos, o partido logrou unicamente elixir 15 deputados para a Asemblea constitu\u00ednte grazas ao 5 % de votos obtido; a formaci\u00f3n s\u00f3 obtivo bos resultados en Petrogrado e Moscova. O escaso apoio entre a poboaci\u00f3n demostrou a impopularidade da postura pol\u00edtica da formaci\u00f3n, que considerara a Revoluci\u00f3n de Febreiro froito da tensi\u00f3n b\u00e9lica, a de Outubro unha conspiraci\u00f3n alem\u00e1, mantivera un chovinismo intenso, considerado traiz\u00f3n calquera intento de alcanzar a paz, pregarase os intereses dos Aliados, defendido sen concesi\u00f3ns a unidade do Imperio ou sostido unha postura oposta ao nacionalismo ucra\u00edno mentres avogaba pola irmandade dos pobos eslavos.\nDesde a Revoluci\u00f3n de Outubro os principais dirixentes do partido conspiraron cos xenerais contrarrevolucionarios reunidos na rexi\u00f3n do Don. As manifestaci\u00f3ns a favor da Asemblea constitu\u00ednte celebradas o nas que participaron deputados electos do partido serviu como escusa para que o Goberno bolxevique (Sovnarkom) reprim\u00edseo. Na reuni\u00f3n do Sovnarkom desa noite o partido foi condenado como inimigo do pobo e por organizar a contrarrevoluci\u00f3n. Lenin propuxo unha moci\u00f3n, que se aprobou, para deter e xulgar inmediatamente aos dirixentes da formaci\u00f3n. Ao d\u00eda seguinte, , antes da apertura da Asemblea Constitu\u00ednte Rusa, o partido foi ilegalizado polo Sovnarkom, que arrestou tam\u00e9n a catro dos seus dirixentes, entre eles dous antigos ministros do Goberno Provisional.\nRefundaci\u00f3n.\nNo ano 1990 fundouse na ent\u00f3n Rep\u00fablica Socialista Sovi\u00e9tica Federativa de Rusia o partido Partido Constitucional Democr\u00e1tico - Partido da Liberdade Popular, que baseou o seu programa no do hist\u00f3rico partido dos kadetes."}
{"id": "299580", "revid": "98629", "url": "https://gl.wikipedia.org/wiki?curid=299580", "title": "Samir Hadji", "text": "Samir Hadji, nado o 2 de setembro de 1989 en Creutzwald, Mosela (Lorena) \u00e9 un futbolista profesional franco-marroqu\u00ed que xoga na posici\u00f3n de dianteiro no CS Fola Esch da BGL Ligue, m\u00e1xima categor\u00eda do f\u00fatbol luxemburgu\u00e9s. \u00c9 fillo do exfutbolista internacional Mustapha Hadji.\nTraxectoria.\nHadji comezou a s\u00faa carreira xogando para o club da s\u00faa cidade natal: o SR Creutzwald. En 2007 marchou cara Alema\u00f1a asinando co 1. FC Saarbr\u00fccken da Oberliga, a quinta categor\u00eda do f\u00fatbol alem\u00e1n. Despois de dous anos Hadji volveu a Francia asinando cun dos ex-equipos do seu pai, o AS Nancy. Al\u00ed pasou dos anos xogando no equipo do Campionato de Francia afeccionado, onde xogou 59 partidos para marcar 18 goles, antes de asinar polo RC Strasbourg en xullo de 2010. Hadji debutou como profesional o 30 de xullo de 2010 en encontro da Coupe de la Ligue contra o \u00c9vian, sa\u00edndo de titular e xogando os 120 minutos do encontro, no que o seu equipo foi eliminado por 5-4 na rolda de penaltis. En 2012 asinar\u00eda polo CS Fola Esch de Luxemburgo, con quen ga\u00f1ar\u00eda a liga na tempada 2012-13. Desde o 7 de xaneiro de 2015 est\u00e1 adestrando co Club Deportivo Lugo da Liga Adelante."}
{"id": "299603", "revid": "6502350", "url": "https://gl.wikipedia.org/wiki?curid=299603", "title": "Ezequiel Massoni", "text": "Ezequiel Massoni Gonz\u00e1lez, nado en Ayamonte o 11 de abril de 1874 e finado en Vigo o 19 de novembro de 1959, foi un empresario e pol\u00edtico galego.\nTraxectoria.\nChegou a Mar\u00edn para facerse cargo dunha industria de salgadura. Foi nomenado alcalde da vila en 1924, durante a ditadura de Primo de Rivera. Puxo en marcha a tra\u00edda de auga, a rede de sumidoiros e a iluminaci\u00f3n. Cesou como alcalde o 26 de febreiro de 1930. Na Rep\u00fablica foi tesoureiro do Centro Republicano Radical de Mar\u00edn (1931). Volveu ser nomeado alcalde de Mar\u00edn en xaneiro de 1935 e tomou posesi\u00f3n o d\u00eda 12. Cesou como alcalde co triunfo da Fronte Popular en febreiro de 1936. Volveu \u00e1 alcald\u00eda en marzo de 1943, xa no franquismo."}
{"id": "299604", "revid": "1888", "url": "https://gl.wikipedia.org/wiki?curid=299604", "title": "Ezequiel Massoni Gonz\u00e1lez", "text": ""}
{"id": "299607", "revid": "1888", "url": "https://gl.wikipedia.org/wiki?curid=299607", "title": "Jos\u00e9 Alc\u00e1ntara Fern\u00e1ndez", "text": "Jos\u00e9 Alc\u00e1ntara Fern\u00e1ndez, nado en Ferrol o 5 de decembro de 1884 e finado en Mar\u00edn o 2 de febreiro de 1963, foi un empresario e pol\u00edtico galego.\nTraxectoria.\nCursou estudos de Intendente Mercantil. Pasou tempadas en Montpellier e Kent perfeccionando os idiomas. Foi axente de aduanas e consignatario de buques, presidente do consello de Administraci\u00f3n de J. Alc\u00e1ntara SA e conselleiro fundador da Compa\u00f1\u00eda General de Carbones SA e da Vidriera Gallega. Ao rematar a ditadura de Primo de Rivera foi nomeado alcalde de Mar\u00edn en abril de 1930. Co golpe de Estado do 18 de xullo de 1936 foi nomeado novamente alcalde de Mar\u00edn. Foi deputado provincial.\nVida persoal.\nCasou en Mar\u00edn con Adela Rocafort Lloret en abril de 1911, e foi pai de Julia, Jos\u00e9 Manuel, Juan e Mela Alc\u00e1ntara Rocafort."}
{"id": "299608", "revid": "98629", "url": "https://gl.wikipedia.org/wiki?curid=299608", "title": "RV (filme)", "text": "RV (tam\u00e9n co\u00f1ecido como Runaway Vacation) \u00e9 un filme estadounidense dirixido por Barry Sonnenfeld que se estreou en 2006. Foi escrito por Geoff Rodkey e est\u00e1 protagonizado por Robin Williams."}
{"id": "299609", "revid": "23204", "url": "https://gl.wikipedia.org/wiki?curid=299609", "title": "Runaway Vacation", "text": ""}
{"id": "299611", "revid": "85894", "url": "https://gl.wikipedia.org/wiki?curid=299611", "title": "Jos\u00e9 Manuel Alc\u00e1ntara Rocafort", "text": "Jos\u00e9 Manuel Alc\u00e1ntara Rocafort, nado en Mar\u00edn en 1915 e finado en Madrid o 31 de outubro de 2011, foi un enxe\u00f1eiro e pol\u00edtico galego.\nTraxectoria.\nFillo de Jos\u00e9 Alc\u00e1ntara Fern\u00e1ndez. Enxe\u00f1eiro naval e diplomado en Econom\u00eda pola Universidade de Siracusa. Foi nomeado alcalde de Ferrol en 1950, permanecendo no cargo at\u00e9 principios de 1954. Foi deputado provincial. Foi director do Colexio Oficial de Enxe\u00f1eiros Navais."}
{"id": "299612", "revid": "89787", "url": "https://gl.wikipedia.org/wiki?curid=299612", "title": "Soviet de Petrogrado", "text": "O Soviet de Petrogrado dos Deputados de Obreiros e Soldados (), usualmente chamado Soviet de Petrogrado (en ), foi o soviet (consello de traballadores) de Petrogrado, Rusia, establecido en marzo de 1917 trala Revoluci\u00f3n de Febreiro como representante dos traballadores da cidade e dos soldados da gornici\u00f3n da capital.\nO Soviet de Petrogrado foi importante durante a Revoluci\u00f3n Rusa que levou \u00e1 Revoluci\u00f3n de Outubro como un centro de poder rival ao Goberno Provisional.\nHistoria.\nFormaci\u00f3n.\nO alg\u00fans dirixentes sindicais e das cooperativas, deputados socialistas e membros do Comit\u00e9 Central para as Industrias de Guerra recentemente liberados \u2013en total unhas corenta acodes\u2013 reun\u00edronse na sala doce do Palacio T\u00e1uride para tratar de formar un soviet como o Soviet de Petrogrado de 1905, nomearon un Comit\u00e9 executivo temporal e convocaron aos delegados dos traballadores para unha sesi\u00f3n esa mesma noite. Foi o primeiro deste tipo de \u00f3rgano que ao longo dos meses seguintes foise estendendo por todo o pa\u00eds. Cada compa\u00f1\u00eda de soldados favorables ao alzamento contra a autocracia deb\u00eda elixir un delegado, mentres que se esperaba que os obreiros escollesen un por cada mil traballadores. Os delegados deb\u00edan reunirse no Palacio esa mesma tarde, \u00e1s 7 p.m. A primeira sesi\u00f3n empezou finalmente ao redor das nove da noite cuns 250 delegados (n\u00famero que non deixou de crecer segundo transcorr\u00eda a sesi\u00f3n). A reuni\u00f3n tratou exclusivamente da organizaci\u00f3n do organismo e aprobouse a elecci\u00f3n dun Comit\u00e9 executivo de oito membros (Steklov, Petrov, Kr\u00e1sikov, Sokolovski, Suj\u00e1nov, Shli\u00e1pnikov, Aleksandr\u00f3vich e Kapelinski) presidido por Nikol\u00e1i Chjeidze e co eser Aleksandr Kerenskii e o menxevique Matv\u00e9i Sk\u00f3belev como vicepresidentes. Ademais destes oito membros, cada partido socialista enviar\u00eda dous delegados ao Comit\u00e9. Bogd\u00e1nov e Baturski representaron aos menxeviques, Stalin (desde o ) e Viacheslav M\u00f3lotov aos bolxeviques, Rus\u00e1nov e Zenz\u00ednov aos socialrevolucionarios, Henryk Ehrlich (m\u00e1is tarde substitu\u00eddo por Mark Liber) e Rafes ao Bund, Leonti Bramson e Nikol\u00e1i Chaikovski aos \"trudovik\u00ed\", Peshej\u00f3nov e Charnoluski aos socialistas populares, Kurenev aos Mezhraiontsy e Stuchka e Kozlovski aos socialdem\u00f3cratas let\u00f3ns.\nO engad\u00edronse nove delegados dos soldados e o Soviet pasou a chamarse oficialmente \u00abSoviet de Petrogrado dos Deputados de Obreiros e Soldados\u00bb. Na mesma sesi\u00f3n aprobouse unha moci\u00f3n favorable \u00e1 creaci\u00f3n dunha milicia que restaurase a orde na capital e substitu\u00edse \u00e1 polic\u00eda tsarista. Na reuni\u00f3n do comit\u00e9 executivo inmediatamente posterior ao pleno do Soviet, aquel escolleu a dez comisarios para dirixir a nova milicia noutros tantos distritos da cidade; os elixidos, con todo, eran pol\u00edticos sen co\u00f1ecemento da situaci\u00f3n local e enfrascados en asuntos pol\u00edticos, que non exerceron influencia destacable na formaci\u00f3n das unidades. A resposta dos obreiros \u00e1 petici\u00f3n do Soviet foi, con todo, entusiasta e facilitou a creaci\u00f3n da milicia. Ao d\u00eda seguinte da s\u00faa formaci\u00f3n, o Soviet comezou a publicar o \u00fanico diario que apareceu en Petrogrado durante a Revoluci\u00f3n de Febreiro: \"Izvestia\".\nNa s\u00faa primeira proclama, o Soviet solicitaba o apoio popular e indicaba a s\u00faa misi\u00f3n de lograr un Goberno popular, consolidar as liberdades p\u00fablicas e preparar a elecci\u00f3n e reuni\u00f3n dunha Asemblea constitu\u00ednte elixida democraticamente, mentres trataba de restablecer a orde na capital. A\u00ednda que xa o o Soviet form\u00e1bano preto de 3000 delegados (2000 deles soldados) e 39 membros do comit\u00e9 executivo, as decisi\u00f3ns en realidade tom\u00e1baas un reducido n\u00famero de persoas deste \u00faltimo. A maior\u00eda do comit\u00e9 era menxevique.\nA noite do , representantes do comit\u00e9 executivo reun\u00edronse con membros do Comit\u00e9 provisional da Duma Estatal por invitaci\u00f3n destes para tratar a formaci\u00f3n dun novo Goberno; o acordo entre as partes publicouse o . Sen ingresar no Goberno, o Soviet ofreceu, con todo, o seu apoio ao Goberno sempre que se mantivese fiel ao acordo alcanzado e o nomeou un comit\u00e9 de enlace co Consello de Ministros.\nO r\u00e1pido e decidido apoio popular ao Soviet conferiulle pronto un gran poder pol\u00edtico. Comparado co Comit\u00e9 provisional da Duma Estatal, formado por deputados liberais da Duma o mesmo d\u00eda que o Soviet, este contaba con maior influencia entre as masas que se alzaron contra o Goberno imperial. Non tomou, con todo, os centros de poder na capital nin os principais centros de comunicaci\u00f3ns, non desexando os seus dirixentes arrebatar directamente o poder ao Goberno tsarista. Isto debeuse a que as principais figuras que pasaron a controlar o Soviet eran socialistas moderados que consideraban necesaria a implantaci\u00f3n dun sistema pol\u00edtico democr\u00e1tico burgu\u00e9s antes de que puidese darse unha revoluci\u00f3n socialista: a revolta deb\u00eda acabar coa autocracia tsarista e dar comezo a un r\u00e9xime liberal burgu\u00e9s, non a un Goberno socialista, que deb\u00eda establecerse m\u00e1is adiante. A esta convicci\u00f3n ideol\u00f3xica uniuse a necesidade de dar un car\u00e1cter liberal \u00e1 revoluci\u00f3n para contar coas simpat\u00edas dos mandos militares, capaces de esmagar a revolta, d\u00e9bil militarmente.\nO primeiro presidente do Soviet de Petrogrado foi o menxevique Nikol\u00e1i Chjeidze, sendo o vicepresidente o antigo \"trudovik\" Aleksandr Kerenskii. Para tratar de ga\u00f1arse o apoio das masas revolucionarias o Comit\u00e9 provisional da Duma Estatal ofreceulles os ministerios de Traballo e Xustiza, respectivamente. Mentres que Chjeidze negouse a ingresar no Goberno, Kerenskii aceptouno, sen que iso aumentase o prestixio do Comit\u00e9, ignorando as\u00ed a decisi\u00f3n do Soviet de non enviar membros dos partidos socialistas ao novo Goberno. O o Soviet aprobou as negociaci\u00f3ns co Comit\u00e9 da Duma, presentando unhas esixencias en xeral moi moderadas, que foron rapidamente aceptadas polos membros do Comit\u00e9, interesados tam\u00e9n nun acordo co Soviet. O Goberno provisional formouse ao d\u00eda seguinte, composto exclusivamente por liberais e Kerenskii, que aceptou pola s\u00faa conta o posto no Goberno, malia a prohibici\u00f3n do comit\u00e9 executivo pero co apoio posterior do pleno do Soviet.\nO publicou a \u00abOrde n\u00famero 1\u00bb, de importancia crucial para o per\u00edodo pol\u00edtico ata a Revoluci\u00f3n de Outubro xa que estipulaba a autoridade do Soviet de Petrogrado e non do Goberno provisional sobre as tropas revolucionarias, a s\u00faa liberdade pol\u00edtica e a imposibilidade de que fosen transferidas \u00e1 fronte.\n\u00d3rgano central dos soviets do pa\u00eds.\nDurante o I Congreso dos Soviets, o Soviet de Petrogrado, ampliado pola incorporaci\u00f3n de novos membros, foi nomeado \u00f3rgano central (comit\u00e9 executivo) do sistema nacional de soviets, recibindo o apoio abafador \u00e1 s\u00faa postura de apoio condicional ao Goberno provisional.\nControl menxevique-socialrevolucionario.\nA maior delegaci\u00f3n no Soviet de Petrogrado era a dos socialrevolucionarios, que contaban con m\u00e1is de 400 delegados baixo a disciplina do partido e preto de 600 simpatizantes, controlando en efectos as deliberaci\u00f3ns do mesmo. En xeral, con todo, existiu unha alianza entre socialrevolucionarios e menxeviques que fixo innecesario o control exclusivo dos primeiros, salvo nos escasos asuntos nos que houbo desacordo entre ambas delegaci\u00f3ns, como no caso da reforma agraria e, m\u00e1is tarde, sobre a reelecci\u00f3n da presidencia do Soviet. Entre os representantes de orixe populista os socialrevolucionarios pronto absorberon aos escasos delegados socialistas populares, non habendo divisi\u00f3ns neste campo (a diferenza dos marxistas, divididos entre menxeviques e bolxeviques). A delegaci\u00f3n socialrevolucionaria, con todo, era m\u00e1is notable polo seu tama\u00f1o que pola capacidade da s\u00faa direcci\u00f3n, en xeral mediocre. As principais figuras do partido participaron no Soviet s\u00f3 de xeito secundario, dando prioridad a outras actividades. O control efectivo quedou en mans dos dirixentes menxeviques (Irakli Tsereteli, Fi\u00f3dor Dan e Nikol\u00e1i Chjeidze, principalmente.\nAo caos e sucesi\u00f3n de discursos interminables das primeiras sesi\u00f3ns do S\u00f3viet segu\u00edronlle reuni\u00f3ns m\u00e1is curtas e efectivas cando as delegaci\u00f3ns comezaron a debater os temas antes de acudir ao Soviet, onde xa sosti\u00f1an unha postura com\u00fan dentro da fracci\u00f3n.\nBaixo control bolxevique.\nTralo errado golpe de Korn\u00edlov a forza dos moderados entre as masas minguou e o reforzo dos radicais permitiu, xunto coa divisi\u00f3n nas filas socialrecolucionarias entre fracci\u00f3ns de dereita e esquerda, a toma do control do Soviet de Petrogrado polos bolxeviques, con Lev Trotski na presidencia, o .\nNas elecci\u00f3ns do ver\u00e1n de 1918, no medio da expulsi\u00f3n da oposici\u00f3n socialista nos soviets, en Petrogrado os bolxeviques asegur\u00e1ronse de obter a maior\u00eda transformando a elecci\u00f3n no env\u00edo de delegados de instituci\u00f3ns e organizaci\u00f3ns afines, o que lles evitaba poder perder as elecci\u00f3ns, que xa non determinaban a composici\u00f3n do Soviet. O antigo \u00f3rgano electo converteuse nunha asemblea de funcionarios bolxeviques de organizaci\u00f3ns estatais."}
{"id": "299613", "revid": "7802", "url": "https://gl.wikipedia.org/wiki?curid=299613", "title": "Partido bolxevique", "text": ""}
{"id": "299614", "revid": "7802", "url": "https://gl.wikipedia.org/wiki?curid=299614", "title": "Comit\u00e9 Executivo Central de Todas As Rusias", "text": "O Comit\u00e9 Executivo Central Panruso (en ), normalmente co\u00f1ecido polas siglas \u0412\u0426\u0418\u041a (transliterado: VTsIK), era o m\u00e1is alto poder do Estado, con funci\u00f3ns de corpo lexislativo, administrativo e de supervisi\u00f3n da Rep\u00fablica Socialista Federativa Sovi\u00e9tica de Rusia (RSFSR), vixente entre 1917 e 1937. En 1937 foi transformado no Soviet Supremo da RSFSR.\nElixido nos Congresos Panrusos dos Soviets, exerc\u00eda as s\u00faas funci\u00f3ns entre congresos. Antes do establecemento da URSS en 1922, inclu\u00eda aos membros da RSS de Ucra\u00edna e a RSS de Belar\u00fas, elixidos nos seus respectivos Congresos dos Soviets.\nO primeiro Comit\u00e9 Executivo Central Panruso foi electo en xu\u00f1o de 1917, pero non era un \u00f3rgano de goberno e o seu presidente, Nikolai Chkheidze, non era o xefe do Estado ruso. Esta situaci\u00f3n cambiou no II Congreso dos Soviets durante a Revoluci\u00f3n de Outubro.\nDurante a primavera de 1918, a crecente influencia dos partidos socialistas non bolxeviques e a posibilidade de que estes se alzasen cunha maior\u00eda nos soviets levou \u00e1 expulsi\u00f3n dos menxeviques e dos socialrevolucionarios do VTsIK o , s\u00e9ndoo tam\u00e9n os antigos socios de goberno dos bolxeviques, os socialrevolucionarios de esquerda, un mes m\u00e1is tarde. O VTsIK, privado de oposici\u00f3n, apenas se reuniu o resto do ano, pasando o poder estatal ao poder executivo representado polo Consello de Comisarios do Pobo (Sovnarkom), que deixou ata de remitir, como era preceptivo, ao VTsIK os novos decretos para o seu exame e aprobaci\u00f3n.\nO VTsIK representaba o poder lexislativo formalmente debido a que o principio de separaci\u00f3n de poderes apareceu, por primeira vez nunha constituci\u00f3n rusa, mediante unha emenda de 1992 \u00e1 Constituci\u00f3n da Uni\u00f3n Sovi\u00e9tica de 1977. Este principio foi inclu\u00eddo na Constituci\u00f3n da Federaci\u00f3n de Rusia de 1993.\nNa Constituci\u00f3n da RSFSR de 1937 (en ), se estipulaba que a m\u00e1is alta autoridade ost\u00e9ntaa o Soviet Supremo da Uni\u00f3n de Rep\u00fablicas Socialistas Sovi\u00e9ticas (URSS), de acordo coa Constituci\u00f3n da URSS de 1936."}
{"id": "299616", "revid": "23204", "url": "https://gl.wikipedia.org/wiki?curid=299616", "title": "Lingua inuit", "text": ""}
{"id": "299618", "revid": "85894", "url": "https://gl.wikipedia.org/wiki?curid=299618", "title": "Agust\u00edn Rey Fonseca", "text": "Agust\u00edn Rey Fonseca, nado en Mar\u00edn en 1893 e finado en Barcelona en 1968, foi un pol\u00edtico galego.\nTraxectoria.\nFillo de Gabino Rey L\u00f3pez. Membro do Partido Radical Socialista e presidente da Agrupaci\u00f3n local de Mar\u00edn. Coa Rep\u00fablica foi elixido concelleiro en Mar\u00edn, e elixido alcalde en 1931. Dimitiu en maio de 1931 por enfermidade. Co golpe de Estado do 18 de xullo de 1936 foi desterrado a Barcelona.\nVida persoal.\nCasou con Ramona Luciana Santiago Quiroga e foi pai de Gabino Rey Santiago."}
{"id": "299623", "revid": "13949", "url": "https://gl.wikipedia.org/wiki?curid=299623", "title": "Garda Vermella", "text": "O termo Garda Vermella (en ) na historia de Rusia designa aos destacamentos de obreiros formados no transcurso da Revoluci\u00f3n rusa de 1917. Conformaba o principal elemento de resposta dos bolxeviques durante devandita revoluci\u00f3n.\nOrixes.\nMoi similares aos destacamentos de obreiros que tomaran parte na revoluci\u00f3n de 1905 en Moscova, os grupos armados precursores da Garda Vermella fixeron a s\u00faa aparici\u00f3n nas f\u00e1bricas durante a Revoluci\u00f3n de Febreiro para manter a orde na cidade. Os bolxeviques conseguiron controlar eses grupos no mes de abril e separalos das milicias obreiras, en mans de menxeviques e socialrevolucionarios, as\u00ed como da \u00abmilicia do pobo\u00bb do soviet de Petrogrado. A Garda Vermella ti\u00f1a por misi\u00f3n \u00ab\"protexer a revoluci\u00f3n\"\u00bb e \u00ab\"mostrar resistencia \u00e1s forzas reaccionarias\"\u00bb. Durante o proceso revolucionario, adquiriu o papel de polic\u00eda civil ordinaria, substitu\u00edndo as\u00ed \u00e1 polic\u00eda tsarista desmantelada.\nPapel na Revoluci\u00f3n.\nA Garda Vermella mant\u00edvose na clandestinidade trala s\u00faa participaci\u00f3n nas Xornadas de Xullo, abandon\u00e1ndoa despois do intento errado de golpe de Estado protagonizado polo xeneral Lavr Korn\u00edlov en agosto de 1917. A partir dese momento, a Garda Vermella estruturouse en Petrogrado e en Moscova, sendo dirixida polo Partido bolxevique. Trala Revoluci\u00f3n de Outubro, implantouse na maior parte dos centros industriais de Rusia e converteuse nun verdadeiro ex\u00e9rcito revolucionario. Alistarse a ela era totalmente voluntario, sendo soamente necesario o ter unha recomendaci\u00f3n dos soviets ou das c\u00e9lulas do Partido Bolxevique. Interveu con \u00e9xito en conflitos locais como o protagonizado por Aleksandr D\u00fatov en Oremburgo, pero a s\u00faa organizaci\u00f3n dispersa era ineficaz contra o Ex\u00e9rcito Branco.\nConstitu\u00edu a base do Ex\u00e9rcito Vermello, creado en xaneiro de 1918, disolv\u00e9ndose oficialmente en abril dese mesmo ano."}
{"id": "299624", "revid": "7802", "url": "https://gl.wikipedia.org/wiki?curid=299624", "title": "Gardas Vermellos", "text": ""}
{"id": "299625", "revid": "7802", "url": "https://gl.wikipedia.org/wiki?curid=299625", "title": "Gardas vermellos", "text": ""}
{"id": "299626", "revid": "7802", "url": "https://gl.wikipedia.org/wiki?curid=299626", "title": "Comit\u00e9 Executivo Central de Todas as Rusias", "text": ""}
{"id": "299629", "revid": "89787", "url": "https://gl.wikipedia.org/wiki?curid=299629", "title": "Stainboy", "text": "The World of Stainboy \u00e9 unha serie de curtas en animaci\u00f3n flash creadas por Tim Burton e animadas por Flinch Studio. A personaxe de Stainboy aparece por vez primeira en dous poemas do libro \"The Melancholy Death of Oyster Boy &amp; Other Stories\", tam\u00e9n creado e ilustrado por Tim Burton. A serie \u00e9 a primeira creaci\u00f3n de Burton no x\u00e9nero de superheroes dende \"Batman volve\".\nNas curtas, Stainboy traballa para a polic\u00eda de Burbank (California), e \u00f3 comezo de cada episodio ord\u00e9naselle investigar e deter outras personaxes. Moitas delas proceden tam\u00e9n do libro \"Oyster Boy\". Cada un dos episodios ten uns cinco minutos de duraci\u00f3n."}
{"id": "299630", "revid": "23204", "url": "https://gl.wikipedia.org/wiki?curid=299630", "title": "The World of Stainboy", "text": ""}
{"id": "299631", "revid": "92340", "url": "https://gl.wikipedia.org/wiki?curid=299631", "title": "F\u00e9lix Mass\u00f3 Veiga", "text": "F\u00e9lix Mass\u00f3 Veiga foi un avogado e pol\u00edtico galego.\nTraxectoria.\nFillo de Jos\u00e9 Mar\u00eda Mass\u00f3. Doutorouse en Dereito na Universidade de Madrid en 1899. Foi elixido alcalde de Mar\u00edn en xaneiro de 1912. En febreiro de 1914 presentou a renuncia ao cargo por incompatibilidade co de xu\u00edz municipal suplente.\nVida persoal.\nFoi pai de F\u00e9lix Mass\u00f3 Taboada."}
{"id": "299632", "revid": "92340", "url": "https://gl.wikipedia.org/wiki?curid=299632", "title": "F\u00e9lix Mass\u00f3 Taboada", "text": "F\u00e9lix Mass\u00f3 Taboada foi un farmac\u00e9utico e pol\u00edtico galego.\nTraxectoria.\nFillo de F\u00e9lix Mass\u00f3 Veiga. No franquismo foi nomeado alcalde de Mar\u00edn, cargo do que tomou posesi\u00f3n o 23 de outubro de 1957. Permaneceu como alcalde at\u00e9 1961."}
{"id": "299633", "revid": "25871", "url": "https://gl.wikipedia.org/wiki?curid=299633", "title": "Stalk of the Celery Monster", "text": "Stalk of the Celery Monster \u00e9 unha curta de animaci\u00f3n escrita, dirixida e animada por Tim Burton durante a s\u00faa \u00e9poca como estudante no California Institute of the Arts. \u00c9 un filme de 8\u00a0mm e durante moito tempo considerouse perdida, ata que fragmentos do mesmo foron emitidos no 2006 na televisi\u00f3n espa\u00f1ola. Actualmente, os anacos do filme est\u00e1 arquivados na Biblioteca do Congreso\"."}
{"id": "299634", "revid": "23204", "url": "https://gl.wikipedia.org/wiki?curid=299634", "title": "Bones (canci\u00f3n de The Killers)", "text": "\"Bones\" \u00e9 unha canci\u00f3n do grupo musical estadounidense The Killers, e foi escrita polo vocalista Brandon Flowers, o baixo Mark Stoermer e o bater\u00eda Ronnie Vannucci. \u00c9 a oitava canci\u00f3n do segundo \u00e1lbum, \"Sam's Town\", estreado en outubro de 2006. Foi orixinalmente titulada \"It's Only Natural\" nas primeiras etapas de creaci\u00f3n. Eventualmente, a canci\u00f3n foi estreada como segundo sinxelo de \"Sam's Town\" a finais de novembro de 2006.\nO v\u00eddeo musical da canci\u00f3n foi o primeiro dirixido por Tim Burton."}
{"id": "299636", "revid": "56817", "url": "https://gl.wikipedia.org/wiki?curid=299636", "title": "Here with Me (canci\u00f3n de The Killers)", "text": "\"Here with Me\" \u00e9 un sinxelo do grupo musical estadounidense The Killers. \u00c9 unha das canci\u00f3ns do seu cuarto \u00e1lbum, \"Battle Born\". Foi estreado como o terceiro sinxelo do \u00e1lbum o 16 de decembro de 2012, e foi escrito por Brandon Flowers e Fran Healy."}
{"id": "299639", "revid": "89787", "url": "https://gl.wikipedia.org/wiki?curid=299639", "title": "Lugher", "text": "Lugher era unha rede social aberta de orixe galega feita dende cero e nun per\u00edodo de tres meses polo outiense Anxo N\u00fa\u00f1ez Fern\u00e1ndez.\nDescrici\u00f3n.\nA rede social, que foi inaugurada o 11 de xaneiro do 2014 \u00e1s 17:00 da tarde, leva funcionando dende ent\u00f3n na s\u00faa beta aberta ao p\u00fablico. Calquera pode facer unha conta, probala e facer comentarios ao creador. Tam\u00e9n existe unha aplicaci\u00f3n Android.\nA finais de 2014 contaba con m\u00e1is de 700 usuarios, m\u00e1is de 3.000 \"lughs\" publicados e 4.000 \"gostos\".\nA rede est\u00e1 dispo\u00f1ible en galego coma lingua principal, a\u00ednda que hai a opci\u00f3n de elixir entre galego, ingl\u00e9s e castel\u00e1n para unha traduci\u00f3n futura.\nLugher 2.0.\nO 2 de xaneiro do 2015 a conta oficial de Lugher, na s\u00faa propia rede social, anunciaba o pr\u00f3ximo lanzamento da nova e mellorada versi\u00f3n, asegurando un completo lavado de cara, reconstruci\u00f3n do c\u00f3digo e funcionalidades novas."}
{"id": "299640", "revid": "1131", "url": "https://gl.wikipedia.org/wiki?curid=299640", "title": "The Melancholy Death of Oyster Boy &amp; Other Stories", "text": "The Melancholy Death of Oyster Boy &amp; Other Stories \u00e9 un libro de poemas publicado en 1997 escrito e ilustrado polo director de cine Tim Burton. Os poemas, cargados de humor negro, conta historias de nenos h\u00edbridos e transformadores espont\u00e1neos.\nAlgunhas personaxes do libro apareceron posteriormente na serie flash \"Stainboy\", creada, dirixida e escrita por Tim Burton."}
{"id": "299643", "revid": "7523", "url": "https://gl.wikipedia.org/wiki?curid=299643", "title": "Noah Vonleh", "text": "Noah Vonleh, nado o 24 de agosto de 1995 en Haverhill, Massachusetts, \u00e9 un xogador estadounidense de baloncesto profesional.\nTraxectoria profesional.\nO 26 de xu\u00f1o de 2014, Vonleh foi seleccionado na 9\u00aa posici\u00f3n do Draft da NBA de 2014 polos Charlotte Hornets. O 25 de xullo de 2014, asinou o seu contrato de rookie cos Hornets. O 28 de decembro de 2014, foi asignado \u00f3s Fort Wayne Mad Ants da NBA Development League. Vonleh xogou dous partidos na D-League antes de ser chamado polos Hornets o 31 de decembro de 2014, tras facer 7.0 puntos, 4.5 rebotes, 1.5 roubos e 1.0 tap\u00f3ns por encontro.\nO 8 de febreiro de 2018, Vonleh foi traspasado \u00f3s Chicago Bulls a cambio dos dereitos do Draft de Milovan Rakovi\u0107.\nO 24 de xullo de 2018, Vonleh asinou cos New York Knicks.\nO 8 de xullo de 2019, Vonleh asinou cos Minnesota Timberwolves.\nO 5 de febreiro de 2020, Vonleh foi traspasado \u00f3s Denver Nuggets nun traspaso entre catro equipos.\nO 27 de novembro de 2020, Vonleh asinou cos Chicago Bulls."}
{"id": "299644", "revid": "98629", "url": "https://gl.wikipedia.org/wiki?curid=299644", "title": "Jos\u00e9 Mar\u00eda Mass\u00f3 Garc\u00eda", "text": "Jos\u00e9 Mar\u00eda Mass\u00f3 Garc\u00eda, nado en Bueu o 31 de decembro de 1899 e finado en 1981, foi un empresario, escritor, fot\u00f3grafo e pol\u00edtico galego.\nTraxectoria.\nFillo de Gaspar Mass\u00f3 Ferrer, da terceira xeraci\u00f3n da empresa conserveira Mass\u00f3. Logo do golpe de Estado do 18 de xullo de 1936 foi un dos principais represores de Bueu. Logo do cesamento do alcalde Perfecto Garc\u00eda Lemos polo gobernador civil foi nomeado alcalde de Bueu tomando posesi\u00f3n o 24 de xaneiro de 1939. Permaneceu no cargo ata 1971 e foi deputado provincial. Apartou ao seu irm\u00e1n Gaspar da m\u00e1xima responsabilidade da empresa e da s\u00faa xesti\u00f3n, convert\u00e9ndose en xerente. Grazas aos seus contactos co poder pol\u00edtico ampliou o seu imperio empresarial, recibiu a concesi\u00f3n para a posta en marcha das factor\u00edas baleeiras de Caneli\u00f1as e Mor\u00e1s e expandiu a empresa coas f\u00e1bricas de conservas de Barbate e Avil\u00e9s.\nVinculado cos deportes e co estudo de temas relacionados co mar, publicou \"Barcos en Galicia. De la prehistoria hasta hoy del Mi\u00f1o al Finisterre\", e realizou un estudo arqueol\u00f3xico, xeogr\u00e1fico e hist\u00f3rico de Bueu e da s\u00faa comarca. Creou o Museo do Mar en Bueu co seu irm\u00e1n Gaspar.\nVida persoal.\nCasou en 1929 con Mar\u00eda de los \u00c1ngeles Bol\u00edvar Sequeiros, filla de Tom\u00e1s Bol\u00edvar Mass\u00f3, e foi pai de Tom\u00e1s Mass\u00f3 Bol\u00edvar."}
{"id": "299645", "revid": "7523", "url": "https://gl.wikipedia.org/wiki?curid=299645", "title": "Elfrid Payton", "text": "Elfrid Payton, Jr., nado o 22 de febreiro de 1994 en Gretna, Luisiana, \u00e9 un xogador estadounidense de baloncesto profesional.\nTraxectoria.\nO 26 de xu\u00f1o de 2014, Payton foi seleccionado na 10\u00aa posici\u00f3n do Draft da NBA de 2014 polos Philadelphia 76ers. Na mesma noite do Draft, foi traspasado \u00f3s Orlando Magic. O 2 de xullo de 2014, asinou o seu contrato de rookie cos Magic.\nO 8 de febreiro de 2018, Payton foi traspasado \u00f3s Phoenix Suns a cambio dunha elecci\u00f3n da segunda rolda do Draft de 2018.\nO 9 de xullo de 2018, Payton asinou un contrato cos New Orleans Pelicans.\nO 9 de xullo de 2019, Payton asinou cos New York Knicks. O 19 de novembro de 2020, os Knicks cortaron a Payton. Dez d\u00edas m\u00e1is tarde, o 29 de novembro de 2020, os Knicks asinaron de novo a Payton, cun contrato por unha tempada.\nO 10 de agosto de 2021, Payton asinou cos Phoenix Suns."}
{"id": "299646", "revid": "1505", "url": "https://gl.wikipedia.org/wiki?curid=299646", "title": "Eryngium viviparum", "text": ""}
{"id": "299647", "revid": "89787", "url": "https://gl.wikipedia.org/wiki?curid=299647", "title": "Julius Randle", "text": "Julius Deion Randle, nado o 29 de novembro de 1994 en Dallas, Texas, \u00e9 un xogador estadounidense de baloncesto profesional.\nTraxectoria profesional.\nO 26 de xu\u00f1o de 2014, Randle foi seleccionado na 7\u00aa posici\u00f3n do Draft da NBA de 2014 polos Los Angeles Lakers. O 13 de xullo de 2014, asinou o seu contrato de rookie cos Lakers. O 28 de outubro de 2014, no primeiro partido dos Lakers da tempada 2014-15, Randle fracturouse a tibia dereita contra os Houston Rockets. \u00d3 d\u00eda seguinte foi operado e perdeuse o resto da tempada.\nO 9 de xullo de 2018, Randle asinou un contrato de dous anos e 18 mill\u00f3ns de d\u00f3lares cos New Orleans Pelicans."}
{"id": "299650", "revid": "98629", "url": "https://gl.wikipedia.org/wiki?curid=299650", "title": "Igrexa de San Pedro Fiz do Hospital", "text": "A Igrexa de San Pedro Fiz do Hospital \u00e9 o templo parroquial do Hospital (O Incio). De arquitectura rom\u00e1nica, foi declarada ben de interese cultural o 19 de xu\u00f1o de 1981.\nHistoria.\nPertenceu \u00e1 Orde Hospitalaria de San Xo\u00e1n de Xerusal\u00e9n, ao igual ca a igrexa de San Nicolao de Portomar\u00edn. Formaba parte dun conxunto formado pola igrexa, unha fortaleza, unha hospeder\u00eda, e un hospital para necesitados e peregrinos, pois por aqu\u00ed pasa unha variante do cami\u00f1o de Santiago. Durante s\u00e9culos mantiveron a s\u00faa Encomenda, unha das sete existentes en Galicia.\nOrixinalmente contaba con d\u00faas torres defensivas. Unha delas foi reconvertida en torre campanario, e a outra foi usada no s\u00e9culo XVI para o pante\u00f3n da casa dos Quiroga.\nArquitectura.\nFoi realizada con perpia\u00f1os de pedra calcaria e m\u00e1rmore procedente dunha canteira pr\u00f3xima. A fachada principal est\u00e1 encadrada por dous anchos contrafortes. Ten unha portada rom\u00e1nica cara ao oeste, con catro arquivoltas de medio punto de mediacanas e a escocia decorada con rosetas. A portada est\u00e1 envolta nun zigzagueado. Ten oito columnas con capiteis sinxelos con motivos vexetais. O t\u00edmpano adintelado, posterior \u00e1 construci\u00f3n inicial, est\u00e1 decorado cunha cruz de Malta coroada, s\u00edmbolo da Orde Hospitalaria de San Xo\u00e1n. No lado sur ten un soportal acaroado que protexe unha segunda portada con d\u00faas arquivoltas e outra cruz de Malta no t\u00edmpano.\nO interior consta dunha nave con presbiterio e \u00e1bsida poligonal, cuberta con b\u00f3veda de can\u00f3n con nervios de reforzo apoiados en columnas angulares, que a fan tripartita na cabeceira. Alg\u00fans capiteis destas columnas te\u00f1en decoraci\u00f3n zoom\u00f3rfica. O presbiterio \u00e1brese cun arco triunfal e outro que o separa da \u00e1bsida, sobre o que pende un Cristo crucificado de catro cravos con brazos articulados, posiblemente do s\u00e9culo XIV.\nA nave est\u00e1 dividida en tres tramos mediante dous pares de pilastras con semicolumnas acaroadas ao muro. No muro norte hai un arcosolio de m\u00e1rmore do s\u00e9culo XV con sepulcro de frei \u00c1lvaro de Quiroga, comendador do priorado de San Xo\u00e1n de Portomar\u00edn. Segundo a tradici\u00f3n, o d\u00eda que se levante a tapa do sepulcro virase a igrexa abaixo.\nEn 1986, durante a restauraci\u00f3n do templo, atopouse entre os cascallos do presbiterio unha peza esculpida, posiblemente orixinaria da decoraci\u00f3n dun sepulcro ou dun frontal do altar, que representa a Cristo crucificado con d\u00faas caras enriba dos seus brazos (que representan o Sol e a L\u00faa) e baixo del dous personaxes, un en reverencia e outro en oraci\u00f3n."}
{"id": "299662", "revid": "98629", "url": "https://gl.wikipedia.org/wiki?curid=299662", "title": "Certeza", "text": "A certeza \u00e9 un co\u00f1ecemento seguro, claro e evidente das cousas. Tam\u00e9n se define como a firme adhesi\u00f3n da mente a algo co\u00f1ecible, sen temor a errar, a persuasi\u00f3n completa de que se est\u00e1 en posesi\u00f3n da verdade. Se entendemos s\u00f3 o aspecto psicol\u00f3xico, referirmonos ao estado ou situaci\u00f3n do esp\u00edrito con relaci\u00f3n a un xu\u00edzo que se considera verdadeiro e excl\u00fae todo temor a equivocarse. O alcance gnoseol\u00f3xico do termo \u00e9 m\u00e1is amplo.\nA certeza \u00e9 unha adhesi\u00f3n ou asentimento, que pode proceder do entendemento ou da vontade; a\u00ednda que debe responder \u00e1 obxectividade do xu\u00edzo ou \u00e1 verdade na que se asenta.\nXustificaci\u00f3n da certeza.\n\u00c9 dif\u00edcil xustificar o termo de certeza debido a que se multiplicaron e diversificaron os campos do saber humano. Por iso hai que aludir a d\u00faas posturas hist\u00f3rias: o escepticismo e o dogmatismo. O escepticismo considera que non hai ning\u00fan saber firme, nin se pode encontrar ningunha opinion segura. Mentres que para o dogmatismo a certeza non necesitar\u00eda xustificaci\u00f3n; xa que as verdades impo\u00f1ense por si mesmas. Pero o dogmatismo \u00e9 un realismo inxenuo xa que mant\u00e9n unha confianza excesiva no poder da raz\u00f3n, as\u00ed como a admisi\u00f3n dalgunhas verdades indemostrables ou verdades evidentes por si mesmas.\nClases de certeza.\nP\u00f3dense facer m\u00faltiples clasificaci\u00f3n da certeza. Alg\u00fans autores distinguen unha certeza subxectiva dunha obxectiva. Podemos diferenciar varias clases de certeza:\nO criterio de certeza.\nO criterio de certeza debe garantirnos que a firmeza subxectiva da nosa adhesi\u00f3n concorda coa evidencia obxectiva da verdade aceptada. A principal dificultade est\u00e1 en depurar o concepto de obxectividade. Este concepto admite uns grados de obxectividade que permite numerosas matizaci\u00f3ns que poden dar \u00e1 evidencia nas distintas escolas ou tendencias gnoseol\u00f3xicas.\nDefinici\u00f3ns particulares.\nPara a filosof\u00eda escol\u00e1stica tradicional, \u00e9 o estado firme da mente que se pega a unha verdade. Mentres que para a filosof\u00eda moderna, especialmente para a racionalista \u00e9 o firme asentimento fundado na evidencia do obxecto.\nDescartes.\nDescartes distingue dous tipos de certeza: A primeira \u00e9 denominada moral, xa que di que \u00e9 suficiente para regular as nosas costumes ou tan grande como a daquelas cousas das cales non acostumamos a dubidar, como por exemplo no que concirne a direcci\u00f3n da vida. Esta primeira certeza xorde da convenci\u00f3n da vida social e non pode ser obxecto de demostraci\u00f3n. O seu campo de aplicaci\u00f3n e moi extenso e, ademais, non e fiable se se quere xustificar dunha forma distinta da convenci\u00f3n, costume etc.\nA outra \u00e9 polo contrario fiable.\nO campo de extensi\u00f3n desta segunda clase de certeza \u00e9 inmenso: est\u00e9ndese ao \"co\u00f1ecemento dos corpos do mundo\", e a todo o que en relaci\u00f3n ten que ver con estes corpos, pode ser demostrado, segundo Descartes polas matem\u00e1ticas.\nKant.\nKant di que a certeza vai acompa\u00f1ada da conciencia da necesidade.\nHegel.\nHegel di que a certeza debese a actividade reflexiva do suxeito de saber, e que por iso expresa a posesi\u00f3n subxectiva dun saber, que \u00e9 o resultado da identidade entre o individuo e o xeral. Tal identidade aparece na \"na raz\u00f3n que observa\" e a \"realizaci\u00f3n da autoconciencia racional por si mesma\". O problema da certeza e da verdade dis\u00f3lvese na afirmaci\u00f3n da racionalidade do real e no concepto de esp\u00edrito, que a s\u00faa vez recibe unha transparencia completa no saber absoluto. En resumo, idealmente, \"a verdade non s\u00f3 \u00e9 en si completamente igual a certeza, sen\u00f3n que tam\u00e9n ten a figura da certeza de si mesma ou \u00e9 no seu ser-al\u00ed, \"\u00e9 dicir, para o esp\u00edrito que a sabe, na forma do saber de si mesmo\".\nAs an\u00e1lises de Hegel e o materialismo dial\u00e9ctico insisten sobre a transformaci\u00f3n constante, indispensable segundo eles para que a certeza, satisfacci\u00f3n do co\u00f1ecemento subxectivo, tenda indefinidamente cara \u00e1 verdade, satisfacci\u00f3n do co\u00f1ecemento obxectivo.\nLagneau.\nLagneau di que a certeza \u00e9 a disposici\u00f3n intelectual de quen se adhire firmemente o que considera verdadeiro."}
{"id": "299663", "revid": "23204", "url": "https://gl.wikipedia.org/wiki?curid=299663", "title": "B\u00e1rbara Goenaga", "text": "B\u00e1rbara Goenaga Bilbao, nada en Donostia, Guip\u00fascoa, o 20 de xullo de 1983, \u00e9 unha actriz vasca. \u00c9 sobri\u00f1a da actriz, escritora e directora Aitzpea Goenaga e filla do pintor Juan Luis Goenaga."}
{"id": "299664", "revid": "839", "url": "https://gl.wikipedia.org/wiki?curid=299664", "title": "Leopoldo Brenes", "text": "Leopoldo Jos\u00e9 Brenes Sol\u00f3rzano, nado o 7 de marzo de 1949 en Ticuantepe (Nicaragua) \u00e9 un eclesi\u00e1stico cat\u00f3lico latino, arcebispo metropolitano de Managua e primado de Nicaragua dende 2005, e cardeal dende 2014.\nTraxectoria.\nNaceu en Ticuantepe o 7 de marzo de 1949. O 16 de agosto de 1974 foi ordenado sacerdote polo arcebispo de Managua Miguel Obando Bravo.\nO 13 de febreiro de 1988 o papa Xo\u00e1n Paulo II nomouno bispo auxiliar de Managua e bispo titular de \"Maturba\". Recibiu a ordenaci\u00f3n episcopal o 19 de marzo do mesmo ano, de mans do cardeal e arcebispo de Managua Miguel Obando Bravo. O 2 de novembro de 1991, Xo\u00e1n Paulo II nomeouno bispo de Matagalpa.\nO 1 de abril de 2005 Xo\u00e1n Paulo II nomeouno arcebispo metropolitano de Managua.\nO 22 de febreiro de 2014 o papa Francisco creouno cardeal, co t\u00edtulo de cardeal-presb\u00edtero de San Gioacchino ai Prati di Castello."}
{"id": "299669", "revid": "23204", "url": "https://gl.wikipedia.org/wiki?curid=299669", "title": "Baselios Cleemis Thottunkal", "text": "Baselios Cleemis Thottunkal (en ), nado o 15 de xu\u00f1o de 1959 en Mukkoor (distrito de Pathanamthitta Kerala, India) \u00e9 un eclesi\u00e1stico cat\u00f3lico siro-malankar, arcebispo maior de Trivandrum da Igrexa Cat\u00f3lica Siro-Malankara dende 2007, e cardeal dende 2012.\nTraxectoria.\nNaceu como Isaac Thottunkal o 15 de xu\u00f1o de 1959 en Mukkoor, unha vila do distrito de Pathanamthitta no estado de Kerala.\nO 11 de xu\u00f1o de 1986 foi ordenado sacerdote polo bispo de Battery Cyril Baselios Malancharuvil.\nO 18 de xu\u00f1o de 2001 foi nomeado bispo auxiliar de Trivandrum e bispo titular de \"Chaialum\". Recibiu a ordenaci\u00f3n episcopal o 15 de agosto do mesmo ano, de mans do arcebispo de Trivandrum Cyril Baselios.\nO 11 de setembro de 2003 foi nomeado bispo de Tiruvalla. Cando a s\u00e9 foi elevada a arquieparqu\u00eda, o 15 de maio de 2006, foi nomeado arcebispo metropolitano.\nO 8 de febreiro de 2007 foi elixido arcebispo maior de Trivandrum polo S\u00ednodo da Igrexa Cat\u00f3lica Siro-Malankara. A s\u00faa elecci\u00f3n foi aceptada por Bieito XVI ao d\u00eda seguinte, e feita p\u00fablica o 10 de febreiro.\nO 24 de novembro de 2012 o papa Bieito XVI creouno cardeal, co t\u00edtulo de cardeal-presb\u00edtero de San Gregorio VII."}
{"id": "299670", "revid": "839", "url": "https://gl.wikipedia.org/wiki?curid=299670", "title": "Baselios Cleemis", "text": ""}
{"id": "299676", "revid": "4710896", "url": "https://gl.wikipedia.org/wiki?curid=299676", "title": "Aitzpea Goenaga", "text": "Aitzpea Goenaga Mendiola, nada en Donostia, Guip\u00fascoa, en 1959, \u00e9 unha actriz, directora de cine e escritora vasca. Dende 2010 \u00e9 directora do Instituto Vasco Etxepare, o instituto da lingua e da cultura vasca. \u00c9 nai e t\u00eda das tam\u00e9n actrices Aia Kruse e B\u00e1rbara Goenaga (respectivamente)."}
{"id": "299677", "revid": "17467", "url": "https://gl.wikipedia.org/wiki?curid=299677", "title": "Aizpea Goenaga Mendiola", "text": ""}
{"id": "299678", "revid": "23204", "url": "https://gl.wikipedia.org/wiki?curid=299678", "title": "B\u00e1rbara Goenaga Bilbao", "text": ""}
{"id": "299680", "revid": "1987", "url": "https://gl.wikipedia.org/wiki?curid=299680", "title": "R\u00edo Severn", "text": "O r\u00edo Severn (do , en , en ) \u00e9 o r\u00edo m\u00e1is longo de Gran Breta\u00f1a con 354 quil\u00f3metros de lonxitude.\nO r\u00edo nace a 610 msnm no monte galesa de Plynlimon, no condado de Ceredigion. Corre por catro pobos do condado Powys: Llanidloes, Caersws, Newtown e Welshpool antes de entrar en Inglaterra. Brevemente, o Severn \u00e9 a fronteira entre Gales e o condado ingl\u00e9s de Shropshire.\nAtravesa a capital de Shropshire, Shrewsbury, e logo a vila de Telford, onde se atopa a primeira ponte de ferro fundido, o Ironbridge. M\u00e1is ao sur o Severn pasa por Bridgnorth antes de entrar no condado de Worcestershire. No norte de Worcestershire a vila de Stourport on Severn leva o seu nome. Tras Stourport o r\u00edo pasa pola capital do condado, Worcester e d\u00e1 o seu nome \u00e1 pequena localidade de Upton on Severn. Cando entra no condado de Gloucestershire, pasa a car\u00f3n de Tewkesbury, e despois pola capital condal Gloucester. O Severn desemboca na canle de Bristol a trav\u00e9s do seu estuario no suroeste de Inglaterra. O quinto r\u00edo m\u00e1is longo do Reino Unido, o r\u00edo Wye, desauga \u00e1 dereita da boca d estuario do Severn, as\u00ed como tam\u00e9n o r\u00edo Usk e, pola ribeira esquerda, faino o r\u00edo Avon (Avon de Bristol).\nO seu principal afluente \u00e9 o r\u00edo Avon, o d\u00e9cimo cuarto r\u00edo m\u00e1is longo do Reino Unido.\nTributarios.\nOs principais afluentes do r\u00edo Severn son os seguintes (ordenados):"}
{"id": "299684", "revid": "89787", "url": "https://gl.wikipedia.org/wiki?curid=299684", "title": "Paul Okalik", "text": "Paul Okalik (en ), nado o 26 de maio de 1964, \u00e9 un pol\u00edtico canadense. Elixido en 1999 membro da primeira Asemblea de Nunavut, e o primeiro ministro do territorio.\nO 4 de novembro de 2010, foi elixido Portavoz da Asemblea Lexislativa de Nunavut."}
{"id": "299685", "revid": "98629", "url": "https://gl.wikipedia.org/wiki?curid=299685", "title": "Kiss of the Dragon", "text": "Kiss of the Dragon \u00e9 un filme de acci\u00f3n dirixido por Chris Nahon, escrito e producido por Luc Besson, que se estreou no 2001. Est\u00e1 protagonizado por Jet Li, Bridget Fonda e Tch\u00e9ky Karyo."}
{"id": "299686", "revid": "27155", "url": "https://gl.wikipedia.org/wiki?curid=299686", "title": "Virus do Ebola", "text": ""}
{"id": "299687", "revid": "27155", "url": "https://gl.wikipedia.org/wiki?curid=299687", "title": "Virus do \u00c9bola", "text": ""}
{"id": "299688", "revid": "27155", "url": "https://gl.wikipedia.org/wiki?curid=299688", "title": "Virus de Marburg", "text": ""}
{"id": "299690", "revid": "89787", "url": "https://gl.wikipedia.org/wiki?curid=299690", "title": "Vassilis Xanthopoulos", "text": "Vassilis Xanthopoulos (en grego: \u0392\u03b1\u03c3\u03af\u03bb\u03b7\u03c2 \u039e\u03b1\u03bd\u03b8\u03cc\u03c0\u03bf\u03c5\u03bb\u03bf\u03c2), nado o 29 de abril de 1984 en Marusi, Atenas, \u00e9 un xogador profesional de baloncesto grego que xoga para o Panionios BC da A1 Ethniki grega. Cunha estatura de 1,88 metros xoga na posici\u00f3n de base.\nTraxectoria profesional.\nXanthopoulos medrou xogando nas categor\u00edas inferiores do Olympiacos dende o ano 1997. Comezou a xogar coma profesional en 2002, no Near East da liga grega. No ano 2004, Xanthopoulos fichou polo Panathinaikos. En 2005, fichou polo PAOK Tesal\u00f3nica. En 2006 volveu \u00f3 Panathinaikos, onde conseguiu a Tripla Coroa no ano 2007, tras ga\u00f1ar a liga grega, a copa grega, e a Euroliga na mesma tempada. Co Panathinaikos, Xanthopoulos ga\u00f1ou d\u00faas ligas gregas e d\u00faas copas gregas. En 2013, tras pasar polo Panionios en 2009, o Panellinios en 2011, e volver \u00f3 Panathinaikos en 2012, fichou polo Obradoiro CAB da Liga ACB. Posteriormente regresa a Grecia para xogar no Panionios, o Aris Tesal\u00f3nica e o AEK Atenas."}
{"id": "299691", "revid": "5863", "url": "https://gl.wikipedia.org/wiki?curid=299691", "title": "David Schwimmer", "text": "David Lawrence Schwimmer, nado en Nova York o 2 de novembro de 1966, \u00e9 un actor, director e produtor estadounidense."}
{"id": "299692", "revid": "23204", "url": "https://gl.wikipedia.org/wiki?curid=299692", "title": "David Lawrence Schwimmer", "text": ""}
{"id": "299693", "revid": "89787", "url": "https://gl.wikipedia.org/wiki?curid=299693", "title": "Fotopsina", "text": "As fotopsinas (tam\u00e9n chamadas opsinas dos conos) son prote\u00ednas que se encontran nas c\u00e9lulas cono da retina, que funcionan como mol\u00e9culas fotorreceptoras que son a base da visi\u00f3n en cor. Na retina dos polos hai un sistema de pigmentos visuais dos conos chamado iodopsina, que \u00e9 un an\u00e1logo pr\u00f3ximo da \"p\u00farpura visual\" ou rodopsina dos bast\u00f3ns. As fotopsinas e iodopsinas constan dun compo\u00f1ente proteico unido a un crom\u00f3foro, que \u00e9 o retinal.\nFunci\u00f3n.\nAs fotopsinas son un tipo de opsinas. As opsinas son receptores acoplados \u00e1 prote\u00edna Gn-x da familia das prote\u00ednas retinilideno. A isomerizaci\u00f3n do 11-\"cis\"-retinal a todo-\"trans\"-retinal causada pola luz induce un cambio conformacional na prote\u00edna que activa a fotopsina e promove a s\u00faa uni\u00f3n \u00e1 prote\u00edna G transducina, a cal desencadea unha fervenza de segundo mensaxeiro.\nTipos.\nAs diferentes fotopsinas difiren nuns poucos amino\u00e1cidos e absorben luz a diferentes lonxitudes de onda como pigmentos unidos ao retinal.\nNos humanos hai 3 iodopsinas (an\u00e1logos da rodopsina) que conte\u00f1en os complexos pigmento-prote\u00edna fotopsina I, II, e III. Os 3 tipos de iodopsinas denom\u00ednanse erythrolabe (fotopsina I + retinal), chlorolabe (fotopsina II + retinal), e cyanolabe (fotopsina III + retinal), respectivamente. \nEstas fotopsinas te\u00f1en unha absorci\u00f3n m\u00e1xima para a luz vermella [\"erythr\"-vermello] (fotopsina I), verde [\"chlor\"-verde] (fotopsina II), e violeta azulada [\"cyan\"-violeta azulado] (fotopsina III).\nHistoria.\nGeorge Wald recibiu o Premio Nobel de Medicina en 1967 polos seus experimentos feitos na d\u00e9cada de 1950 que mostraron a diferenza en absorbancia das fotopsinas."}
{"id": "299694", "revid": "27155", "url": "https://gl.wikipedia.org/wiki?curid=299694", "title": "Iodopsina", "text": ""}
{"id": "299702", "revid": "52344", "url": "https://gl.wikipedia.org/wiki?curid=299702", "title": "Antonio Ib\u00e1\u00f1ez", "text": ""}
{"id": "299714", "revid": "98629", "url": "https://gl.wikipedia.org/wiki?curid=299714", "title": "Yojimbo", "text": " (lit. \"gorila\"; gardacostas, en sentido coloquial) \u00e9 un filme xapon\u00e9s dirixido por Akira Kurosawa que se estreou en 1961. Est\u00e1 protagonizado por Toshir\u014d Mifune, Tatsuya Nakadai, Seizabur\u014d Kawazu e Kyu Sazanka. Ambientada no Xap\u00f3n do s\u00e9culo XIX durante o Shogunato Tokugawa, conta a historia dun r\u014dnin que chega a unha vila onde dous xefes do crime se enfrontan pola supremac\u00eda.\n\"Sanjuro\" (1962), influenciada polo \u00e9xito de \"Yojimbo\", foi modificada para caracterizar un personaxe principal similar \u00f3 da s\u00faa predecesora.\nSinopse.\n\u00c9 o ano 1860, durante a \u00e9poca na que o shogunato Tokugawa est\u00e1 chegando \u00e1 s\u00faa fin. Un r\u014dnin, ou samurai sen amo, anda deambulando ata chegar a unha pequena cidade dividida pola guerra entre d\u00faas bandas criminais, nunha manda Seibei e na outra Ushitora. Ushitora fora noutrora a man dereita de Seibei; a confianza deteriorouse cando Seibei determinou que o suceder\u00eda seu fillo Yoichiro.\nTazaemon, o comerciante de seda e alcalde, volve por Seibei; mentres Tokuemon, o cervexeiro, \u00e9 partidario de Ushitora. Gonji, o propietario dunha pousada, aconsella \u00f3 forasteiro que se marche mentres poida, mais o r\u014dnin pensa tirar proveito da situaci\u00f3n.\nConflitos de autor.\nSergio Leone filmou \"Por un pu\u00f1ado de d\u00f3lares\" no 1964, un remake protagonizado por Clint Eastwood, e non pagou os dereitos de autor. Tivo problemas legais; iniciouse un xu\u00edzo entre os produtores do filme xapon\u00e9s de Kurosawa e a produtora de Leone. O director xapon\u00e9s reclamaba a autor\u00eda do gui\u00f3n xunto a Ryuzo Kikushima; o xu\u00edzo resultou favorable \u00e1 produtora xaponesa, atrasando dous anos a estrea da pel\u00edcula de Leone nos Estados Unidos."}
{"id": "299716", "revid": "51040", "url": "https://gl.wikipedia.org/wiki?curid=299716", "title": "Y\u014djinb\u014d", "text": ""}
{"id": "299717", "revid": "52344", "url": "https://gl.wikipedia.org/wiki?curid=299717", "title": "Jos\u00e9 Mar\u00eda Rodr\u00edguez Portela", "text": ""}
{"id": "299718", "revid": "10599", "url": "https://gl.wikipedia.org/wiki?curid=299718", "title": "Provincia de Villafranca", "text": ""}
{"id": "299719", "revid": "89787", "url": "https://gl.wikipedia.org/wiki?curid=299719", "title": "Micky Stobart", "text": "Miguel \u00c1ngel Garc\u00eda Stobart, m\u00e1is co\u00f1ecido como Micky Stobart, nado o 22 de marzo de 1985 en Palma de Mallorca, \u00e9 un xogador profesional de baloncesto espa\u00f1ol que xoga para o CB Valladolid da LEB Ouro. Cunha estatura de 2,05 metros xoga na posici\u00f3n de pivote.\nTraxectoria profesional.\nEn 2012, Stobart chegou \u00f3 Obradoiro CAB da Liga ACB procedente do B\u00e0squet Mallorca. \u00d3 rematar a tempada, renovou o seu contrato por unha tempada m\u00e1is.\nTras d\u00faas tempadas en Santiago de Compostela, Stobart fichou en setembro de 2014 polo CB Valladolid da LEB Ouro."}
{"id": "299720", "revid": "7523", "url": "https://gl.wikipedia.org/wiki?curid=299720", "title": "Miguel \u00c1ngel Garc\u00eda Stobart", "text": ""}
{"id": "299721", "revid": "10599", "url": "https://gl.wikipedia.org/wiki?curid=299721", "title": "Cinca", "text": ""}
{"id": "299725", "revid": "1131", "url": "https://gl.wikipedia.org/wiki?curid=299725", "title": "Riba de Neira", "text": "O top\u00f3nimo de Riba de Neira ten a s\u00faa orixe no r\u00edo Neira, afluente do Mi\u00f1o; pode referirse a:"}
{"id": "299726", "revid": "56817", "url": "https://gl.wikipedia.org/wiki?curid=299726", "title": "A Ponte de Neira", "text": "O top\u00f3nimo A Ponte de Neira ten a s\u00faa orixe no r\u00edo Neira, afluente do Mi\u00f1o; pode referirse a:"}
{"id": "299730", "revid": "23204", "url": "https://gl.wikipedia.org/wiki?curid=299730", "title": "Ariana Grande", "text": "Ariana Grande-Butera, co\u00f1ecida profesionalmente como Ariana Grande, nada en Boca Raton o 26 de xu\u00f1o de 1993, \u00e9 unha cantante e actriz estadounidense.\nComezou a s\u00faa carreira no musical de Broadway \"13\", antes de intepretar a Cat Valentine na serie de televisi\u00f3n de Nickelodeon \"Victorious\" en 2009. Despois do remate da serie, Grande converteuse nunha \u00eddolo adolescente noutra serie, \"Sam &amp; Cat\", que rematou no 2014."}
{"id": "299731", "revid": "23204", "url": "https://gl.wikipedia.org/wiki?curid=299731", "title": "Ariana Grande-Butera", "text": ""}
{"id": "299733", "revid": "23204", "url": "https://gl.wikipedia.org/wiki?curid=299733", "title": "Ashton Kutcher", "text": "Christopher Ashton Kutcher, nado o 7 de febreiro de 1978 \u00e9 un actor, produtor e modelo estadounidense."}
{"id": "299734", "revid": "23204", "url": "https://gl.wikipedia.org/wiki?curid=299734", "title": "Christopher Ashton Kutcher", "text": ""}
{"id": "299735", "revid": "1131", "url": "https://gl.wikipedia.org/wiki?curid=299735", "title": "Jos\u00e9 Manuel Mour\u00eds Hermo", "text": ""}
{"id": "299736", "revid": "1131", "url": "https://gl.wikipedia.org/wiki?curid=299736", "title": "Gonzalo Hermo Gonz\u00e1lez", "text": ""}
{"id": "299737", "revid": "56817", "url": "https://gl.wikipedia.org/wiki?curid=299737", "title": "Hermo", "text": "Hermo \u00e9 un apelido galego. Segundo o censo do ano 2000, ti\u00f1a 2.433 ocorrencias en Galicia, destacando nos concellos de Boiro e A Pobra do Carami\u00f1al. Pode referirse a:"}
{"id": "299740", "revid": "6363967", "url": "https://gl.wikipedia.org/wiki?curid=299740", "title": "San Marti\u00f1o de Manzaneda, Manzaneda", "text": "San Marti\u00f1o de Manzaneda \u00e9 unha parroquia do concello ourens\u00e1n de Manzaneda, na comarca da Terra de Trives."}
{"id": "299741", "revid": "6363966", "url": "https://gl.wikipedia.org/wiki?curid=299741", "title": "Manzaneda, Manzaneda", "text": "Manzaneda \u00e9 unha parroquia do concello ourens\u00e1n de Manzaneda, na comarca da Terra de Trives."}
{"id": "299743", "revid": "865", "url": "https://gl.wikipedia.org/wiki?curid=299743", "title": "Airco DH.4A", "text": ""}
{"id": "299744", "revid": "98629", "url": "https://gl.wikipedia.org/wiki?curid=299744", "title": "Airco DH.4", "text": "O Airco DH.4 foi un biplano brit\u00e1nico de d\u00faas prazas usado como bombardeiro diario na primeira guerra mundial. Foi dese\u00f1ado por Geoffrey de Havilland (de a\u00f3 o \"DH\") para Airco, e foi o primeiro avi\u00f3n destas caracter\u00edsticas brit\u00e1nico en ter un armamento defensivo efectivo. Voou por vez primeira en agosto de 1916 e entrou en servizo co Royal Flying Corps (RFC) en marzo de 1917. A meirande parte dos DH.4 foron realmente fabricados como un biplaza multiprop\u00f3sito nos Estados Unidos, para servir coas forzas estadounidenses en Francia.\nO DH.4 foi probado con varios motores, dos cales o mellor foi o Rolls-Royce Eagle. O armamento estaba formado por unha metralladora Vickers de 7,7\u00a0mm para o piloto e un can\u00f3n Lewis de 7,7\u00a0mm nunha montaxe de anel para o observador. Pod\u00eda levar d\u00faas bombas de 100\u00a0kg ou catro de 51\u00a0kg. O DH.4 entrou en servizo o 6 de marzo de 1917 co Escuadr\u00f3n 55 en Francia."}
{"id": "299746", "revid": "98629", "url": "https://gl.wikipedia.org/wiki?curid=299746", "title": "Airco DH.16", "text": "O Airco DH.16 foi un avi\u00f3n comercial biplano de catro asentos da d\u00e9cada de 1910, dese\u00f1ado por Geoffrey de Havilland, o dese\u00f1ados xefe de Airco.\nHistoria.\nO DH.16 foi un redese\u00f1o do Airco DH.9A cunha fuselaxe m\u00e1is ancha, acomodando unha cabina pechada para catro pasaxeiros, ademais do piloto nunha cabina aberta. En marzo de 1919 o prototipo realizou o seu primeiro voo no aer\u00f3dromo de Hendon. Fabric\u00e1ronse nove avi\u00f3ns, sendo entregados oito deles a Aircraft Transport &amp; Travel Limited (AT&amp;T). AT&amp;T usou o primeiro deles para voos de placer, e posteriormente o 25 de agosto inaugurou un servizo entre Londres e Par\u00eds. Un avi\u00f3n foi vendido \u00e1 River Plate Aviation Company da Arxentina, para operar entre Buenos Aires e Montevideo.\nAT&amp;T operou o servizo de Londres a Par\u00eds, ademais dun entre o aeroporto de Croydon e \u00c1msterdam en nome de KLM. O 17 de maio de 1920 un DH.16 de AT&amp;T (G-EALU) realizou o primeiro servizo de KLM entre Londres e Amsterdam. En decembro de 1920 AT&amp;T pechou e os sete avi\u00f3ns superviventes foron almacenados. Dous deles ser\u00edan usados posteriormente para voos de entrega de xornais, e os outros cinco foron desg\u00fcazados. O 10 de xaneiro de 1923 un dos dous que segu\u00edan voando tivo un accidente mortal e os DH.16 ser\u00edan retirados e desg\u00fcazados."}
{"id": "299750", "revid": "23204", "url": "https://gl.wikipedia.org/wiki?curid=299750", "title": "Two and a Half Men", "text": "Two and a Half Men \u00e9 unha serie de televisi\u00f3n estadounidense que comezou a emitirse a trav\u00e9s da canle CBS o 22 de setembro de 2003 e rematou o 19 de febreiro de 2015, ap\u00f3s doce tempadas. Orixinalmente protagonizada por Charlie Sheen, Jon Cryer e Angus T. Jones, a serie trata da vida dun hedonista compositor de jingles publicitarios, Charlie Harper, o seu tenso irm\u00e1n Alan, e o fillo de Alan, Jake. Despois do divorcio de Alan, este m\u00fadase co fillo \u00e1 casa da praia de Charlie en Malib\u00fa (California) e complica a liberal vida de Charlie.\nNo 2010, CBS e Warner Bros. Television acadaron un acordo de emisi\u00f3n para a serie, renov\u00e1ndoa polo menos at\u00e9 a tempada de 2011\u201312. Pero o 24 de febreiro de 2011, CBS e Warner Bros. decidiron acabar coa produci\u00f3n co resto da oitava tempada despois de que Sheen entrase en rehabilitaci\u00f3n por drogas e fixera \"comentarios disparatados\" sobre o creador e produtor executivo da serie, Chuck Lorre. O contrato de Sheen rematou o 7 de marzo.\nNa estrea da novena tempada, \"Nice to Meet You, Walden Schmidt\", a personaxe de Sheen morre e aparece no seu canto Ashton Kutcher interpretando a Walden Schmidt. Alan ten un novo mellor amigo e compa\u00f1eiro de vivenda, Walden, que est\u00e1 a lidar cos seus problemas despois dun mal divorcio. Walden, Alan e Jake establecen un v\u00ednculo, convert\u00e9ndose en amigos achegados e formando unha unidade familiar. Jake, que se une \u00f3 ex\u00e9rcito \u00f3 final da novena tempada, viaxa ao Xap\u00f3n \u00f3 final da tempada dez."}
{"id": "299756", "revid": "5863", "url": "https://gl.wikipedia.org/wiki?curid=299756", "title": "Hitchcock", "text": ""}
{"id": "299757", "revid": "17467", "url": "https://gl.wikipedia.org/wiki?curid=299757", "title": "Partido Dem\u00f3crata dos Estados Unidos", "text": ""}
{"id": "299758", "revid": "51040", "url": "https://gl.wikipedia.org/wiki?curid=299758", "title": "Lagareta", "text": ""}
{"id": "299766", "revid": "1888", "url": "https://gl.wikipedia.org/wiki?curid=299766", "title": "Juan Gonz\u00e1lez Montenegro", "text": "Juan Gonz\u00e1lez Montenegro, nado en Noia o 17 de febreiro de 1861, foi un xornalista, escritor, militar e explorador galego.\nTraxectoria.\nEstudou o Bacharelato en Santiago de Compostela. Emigrou a Cuba en 1875, con catorce anos. Dedicouse ao xornalismo, colaborando en \"La Voz de Cuba\", \"La Patria\" e \"El Asimilista\" e fundou os semanarios \"El Duende\" e \"El Noticiero Ilustrado\" e os xornais \"El Brujo\", \"El Combate de Camajuan\u00ed\", \"La Tribuna de Manzanillo\", \"La Opini\u00f3n P\u00fablica\" de Santiago de Cuba, \"La Naci\u00f3n\" e \"La Voz de Galicia\", no que popularizou os pseud\u00f3nimos El Brujo e Montenegro. Mantivo pol\u00e9micas con Waldo \u00c1lvarez Insua. Publicou por entregas na Coru\u00f1a \"El \u00e1lbum de un guerrillero, p\u00e1ginas de la guerra de Cuba de 1895 a 1898\" sobre a guerra Hispano-Estadounidense na que loitou contra a emancipaci\u00f3n dos cubanos.\nEn 1899 marchou a Montevideo e logo a Buenos Aires, onde dirixiu \"Correo de Galicia\" na s\u00faa segunda etapa (1899-1900). Organizou unha expedici\u00f3n ao Chaco Boreal na procura de Ibarreta, a quen encontrou xa morto cando chegou a Asunci\u00f3n. Estivo seis anos na selva e explorou de Or\u00e1n a Yacuivy e logo de al\u00ed a Acre. Faleceu na Arxentina."}
{"id": "299769", "revid": "7802", "url": "https://gl.wikipedia.org/wiki?curid=299769", "title": "Xeneralidade Valenciana", "text": ""}
{"id": "299772", "revid": "23204", "url": "https://gl.wikipedia.org/wiki?curid=299772", "title": "Alxam\u00eda", "text": "A alxam\u00eda (en ) \u00e9 a forma de escritura con letras \u00e1rabes das linguas neolatinas faladas na Pen\u00ednsula Ib\u00e9rica, en especial o portugu\u00e9s, o castel\u00e1n, o ladino e moz\u00e1rabe, durante os s\u00e9culos VIII a XV. Isto foi resultado de d\u00faas circunstancias: dunha banda, as linguas \u00e1rabes fund\u00edanse coas linguas novelas e, eventualmente, foron substitu\u00eddas polas linguas latinas ou por outras, que eran mestura de ambas; doutra banda, as letras \u00e1rabes continuaban a ser empregadas e, por conta de tal costume, pasaron como instrumento de escrita dos outros idiomas, as\u00ed como sucede cos medios de transliteraci\u00f3n."}
{"id": "299777", "revid": "55340", "url": "https://gl.wikipedia.org/wiki?curid=299777", "title": "Atentado na sede de Charlie Hebdo", "text": "O atentado na sede de Charlie Hebdo ocorreu o 7 de xaneiro de 2015, arredor das 10:30 (UTC). Dous homes encarapuchados e armados con rifles Kalashnikov, unha escopeta e un lanzagranadas entraron na sede do xornal sat\u00edrico franc\u00e9s \"Charlie Hebdo\" en Par\u00eds, que recibira a atenci\u00f3n internacional polas s\u00faas regulares representaci\u00f3ns sat\u00edricas de Mahoma. O ataque rematou coa morte de 12 persoas, inclu\u00edndo o editor St\u00e9phane \"Charb\" Charbonnier, oito empregados de \"Charlie Hebdo\" e dous oficiais da Polic\u00eda Nacional, mentres 11 persoas resultaron feridas.\nOs homes armados entraron no edificio e comezaron a disparar coas armas autom\u00e1ticas, \u00f3 tempo que berraban \"Allahu Akbar\", en \u00e1rabe \"Deus \u00e9 grande\". Produc\u00edronse m\u00e1is 50 disparos durante o ataque.\nVarias persoas foron detidas pola s\u00faa conexi\u00f3n co ataque, namentres a captura dos dous principais sospeitosos segue o seu curso. Un terceiro sospeitoso foi identificado pola polic\u00eda e entregouse el mesmo, non hai cargos contra el. Os asaltantes foron descritos pola polic\u00eda como \"armados e perigosos\", e o nivel de ameaza en Illa de Francia e Picard\u00eda foi elevado \u00f3 m\u00e1ximo posible. O 9 de xaneiro, os asaltantes foron identificados pola polic\u00eda nunha \u00e1rea industrial de Sena e Marne, onde tomaron un ref\u00e9n. A conexi\u00f3n entre o atentado de \"Charlie Hebdo\" e outro ataque en Montrouge por un cuarto sospeitoso foi confirmada. Estoutro asaltante tomou ref\u00e9ns preto de Porte de Vincennes. Forzas da polic\u00eda foron conducidas at\u00e9 Dammartin e Porte de Vincennes de xeito simult\u00e1neo, e conseguiron acabar con t\u00f3dolos asaltantes. No proceso, alg\u00fans ref\u00e9ns foron feridos ou mortos.Fran\u00e7ois Hollande confirmou que catro persoas foron asasinadas no secuestro do supermercado de Vincennes.\nEste incidente \u00e9 o acto de terrorismo m\u00e1is mortal en Francia dende o tren bomba de Vitry-Le-Fran\u00e7ois en 1961, levado a cabo pola organizaci\u00f3n paramilitar OAS que se opo\u00f1\u00eda \u00e1 independencia de Alxeria, e que se saldou con 28 persoas mortas.\nOs traballadores restantes de \"Charlie Hebdo\" anunciaron que continuar\u00e1n coa publicaci\u00f3n, imprim\u00edndose a edici\u00f3n da vindeira semana como de costume, pero cunha tirada meirande, con m\u00e1is dun mill\u00f3n de exemplares. A tirada finalmente chegou \u00f3s cinco mill\u00f3ns, despois de ser ampliada."}
{"id": "299778", "revid": "19415", "url": "https://gl.wikipedia.org/wiki?curid=299778", "title": "Alban Maria Johannes Berg", "text": ""}
{"id": "299779", "revid": "7802", "url": "https://gl.wikipedia.org/wiki?curid=299779", "title": "Soviet dos Representantes dos Traballadores e Soldados de Petrogrado", "text": ""}
{"id": "299783", "revid": "98629", "url": "https://gl.wikipedia.org/wiki?curid=299783", "title": "Forces of Nature", "text": "Forces of Nature \u00e9 un filme estadounidense dirixido por Bronwen Hughes que se estreou en 1999. Est\u00e1 protagonizado por Ben Affleck e Sandra Bullock.\nSinopse.\nCami\u00f1o de Savanah, onde vai casar coa s\u00faa moza de toda a vida, Ben (Ben Affleck) co\u00f1ece a Sarah (Sandra Bullock), unha impulsiva rapaza. A partir dese intre, compartir\u00e1n xuntos toda clase de contratempos meteorol\u00f3xicos que parecen querer impedir o matrimonio de Ben coa s\u00faa prometida Bridget Cahill (Maura Tierney)."}
{"id": "299784", "revid": "7802", "url": "https://gl.wikipedia.org/wiki?curid=299784", "title": "Lavr Korn\u00edlov", "text": ""}
{"id": "299789", "revid": "98629", "url": "https://gl.wikipedia.org/wiki?curid=299789", "title": "Over the Top (filme)", "text": "Over the Top \u00e9 un filme estadounidense de acci\u00f3n producido e dirixido por Menahem Golan que se estreou en 1987. Est\u00e1 protagonizado por Sylvester Stallone. A banda sonora foi composta por Giorgio Moroder."}
{"id": "299791", "revid": "27155", "url": "https://gl.wikipedia.org/wiki?curid=299791", "title": "Enfermidade do virus Marburg", "text": ""}
{"id": "299793", "revid": "1888", "url": "https://gl.wikipedia.org/wiki?curid=299793", "title": "Juan G. Montenegro", "text": ""}
{"id": "299794", "revid": "27155", "url": "https://gl.wikipedia.org/wiki?curid=299794", "title": "Enfermidade polo virus Ebola", "text": ""}
{"id": "299795", "revid": "89787", "url": "https://gl.wikipedia.org/wiki?curid=299795", "title": "Melanopsina", "text": "A melanopsina \u00e9 un fotopigmento que se encontra nalgunhas c\u00e9lulas ganglionares da retina dos ollos humanos e doutros vertebrados, que se denominan c\u00e9lulas ganglionares da retina fotosensibles intrinsecamente. Estas c\u00e9lulas poden percibir a luz pero reaccionan de forma moito m\u00e1is lenta aos cambios visuais ca as c\u00e9lulas bast\u00f3n e cono da retina. Estas c\u00e9lulas afectan aos ritmos circadianos, ao reflexo pupilar (grao de abertura da pupila), e a outras funci\u00f3ns relacionadas coa luz ambiental, pero non interve\u00f1en na visi\u00f3n de imaxes.\nEn estrutura, a melanopsina \u00e9 unha opsina, unha variedade de receptor acoplado \u00e1 prote\u00edna G de prote\u00edna retinilideno. A melanopsina \u00e9 m\u00e1is sensible \u00e1 luz azul. Un receptor baseado na melanopsina foi ligado \u00e1 asociaci\u00f3n que hai entre a sensibilidade \u00e1 luz e as dores de cabeza fortes.\nA melanopsina difire doutros fotopigmentos opsinas dos vertebrados. De feito, lembra en moitos aspectos as opsinas de invertebrado, como na s\u00faa secuencia de amino\u00e1cidos e fervenza de reacci\u00f3ns de sinalizaci\u00f3n de \"augas abaixo\". Como as opsinas de vertebrados, a melanopsina parece ser un fotopigmento biestable, cunha actividade fotoisomerase intr\u00ednseca, e produce unha sinalizaci\u00f3n celular a trav\u00e9s dunha prote\u00edna G da familia Gq.\nDescubrimento.\nEn 1998, descubriuse a melanopsina nas c\u00e9lulas sensibles \u00e1 luz especializadas da pel da ra. Un ano despois, os investigadores atoparon que a sincronizaci\u00f3n (\"entrainment\") do rato a un ciclo de luz-escuridade mant\u00ed\u00f1ase en ausencia de conos e bast\u00f3ns. Esta observaci\u00f3n levou \u00e1 conclusi\u00f3n de que nin os bast\u00f3ns nin os conos, situados na capa externa da retina, son necesarios para a sincronizaci\u00f3n circadiana e que hai unha terceira clase de fotorreceptores no ollo dos mam\u00edferos. En 2000, descubriuse que a melanopsina s\u00f3 se expresaba nas capas internas da retina dos animais, inclu\u00edndo os humanos, e que era unha mediadora en tarefas fotorreceptoras non visuais.\nTam\u00e9n se atopou que estas respostas persist\u00edan cando se bloqueaba a comunicaci\u00f3n sin\u00e1ptica na retina con axentes farmacol\u00f3xicos, e cando se illaban fisicamente c\u00e9lulas ganglionares individuais que conti\u00f1an melanopsina das outras c\u00e9lulas da retina. Estes descubrimentos mostraron que as c\u00e9lulas ganglionares que conte\u00f1en melanopsina son intrinsicamente fotosensibles, e por iso foron chamadas c\u00e9lulas ganglionares da retina fotosensibles intrinsecamente (ipRGCs). Constit\u00faen unha terceira clase de c\u00e9lulas fotorreceptoras da retina dos mam\u00edferos, xunto coas c\u00e9lulas fotorreceptoras que xa eran co\u00f1ecidas, os conos e os bast\u00f3ns. Estas c\u00e9lulas ganglionares son o principal conduto para a entrada de luz que controla a sincronizaci\u00f3n circadiana.\nFunci\u00f3n.\nAs probas apoian as teor\u00edas previas de que a melanopsina \u00e9 o fotopigmento responsable da sincronizaci\u00f3n do \"reloxo corporal\" central, que est\u00e1 formado polos n\u00facleos supraquiasm\u00e1ticos nos mam\u00edferos. Utilizouse inmunocitoqu\u00edmica fluorescente para visualizar a distribuci\u00f3n da melanopsina na retina da rata e detectouse melanopsina en aproximadamente o 2,5% do total das c\u00e9lulas ganglionares da retina da rata, e estas c\u00e9lulas eran ipRGCs. Utilizando a \u03b2-galactosidase como marcador do xene da melanopsina, o etiquetado X-gal destas ipRGCs mostrou que os seus ax\u00f3ns comunican directamente cos n\u00facleos supraquiasm\u00e1ticos, o que proporciona probas adicionais de que a melanopsina \u00e9 importante na sincronizaci\u00f3n a trav\u00e9s do tracto retinohipotal\u00e1mico (RHT).\nAs c\u00e9lulas ganglionares que conte\u00f1en melanopsina mostran adaptaci\u00f3n tanto \u00e1 luz coma a escuridade, \u00e9 dicir, que axustan a s\u00faa sensibilidade segundo a s\u00faa historia recente de exposici\u00f3n \u00e1 luz. Neste aspecto son similares aos conos e bast\u00f3ns. Mentres que os conos e bast\u00f3ns son responsables de analizar as imaxes, patr\u00f3ns, movementos e cores, varios estudos indican que as c\u00e9lulas ganglionares que conte\u00f1en melanopsina contrib\u00faen a varias respostas reflexas do cerebro e corpo \u00e1 presenza da luz di\u00farna.\nA li\u00f1a celular paraneuronal de rato Neuro-2a, que normalmente non \u00e9 fotosensible, fanse fotorreceptivas ao engadirlles a melanopsina humana. En tales condici\u00f3ns, a melanopsina act\u00faa cun fotopigmento sensor, realizando unha detecci\u00f3n da luz fisiol\u00f3xica. A fotorresposta da melanopsina \u00e9 sensible selectivamente a luz de loxitudes de onda curtas (pico de absorci\u00f3n de ~479\u00a0nm), mentres que tam\u00e9n ten unha funci\u00f3n de rexeneraci\u00f3n da fotoisomerase intr\u00ednseca, que est\u00e1 corrida cromaticamente a lonxitudes de onda m\u00e1is longas.\nOs fotorreceptores de melanopsina son sensibles a un determinado intervalo de lonxitudes de onda de luz.\nOs fotorreceptores de melanopsina te\u00f1en o seu pico de absorci\u00f3n nas lonxitudes de onda da luz azul arredor dos 488 nan\u00f3metros. Outras lonxitudes de onda da luz por debaixo ou por riba dese valor activan o sistema de sinalizaci\u00f3n da melanopsina cunha diminuci\u00f3n da eficiencia. Por exemplo, lonxitudes de onda m\u00e1is curtas de 445\u00a0nm (preto do violeta no espectro visible) ou de 529\u00a0nm (na parte do espectro verde azulado) te\u00f1en ambas as d\u00faas a metade da eficiencia ca a 488\u00a0nm.\nA dopamina \u00e9 un factor que interv\u00e9n na regulaci\u00f3n dos ARNm da melanopsina nas ipRGCs. Como a s\u00edntese e liberaci\u00f3n de dopamina na retina da rata est\u00e1n baixo o control dos conos e bast\u00f3ns, parece que os conos e bast\u00f3ns controlan a transcrici\u00f3n do xene da melanopsina.\nMecanismo.\nCando a luz activa o sistema de sinalizaci\u00f3n da melanopsina, as c\u00e9lulas ganglionares que conte\u00f1en melanopsina descargan impulsos nerviosos, que son conducidos a trav\u00e9s dos seus ax\u00f3ns ata dianas cerebrais espec\u00edficas. Estas dianas incl\u00faen o n\u00facleo pretectal olivar (un centro nervioso responsable do control da pupila do ollo) e, a trav\u00e9s do tracto retinohipotal\u00e1mico, o n\u00facleo supraquiasm\u00e1tico do hipot\u00e1lamo (o marcapasos mestre dos ritmos circadianos). As c\u00e9lulas ganglionares que conte\u00f1en melanopsina crese que infl\u00faen nestas dianas ao liberaren polos seus terminais ax\u00f3nicos os neurotransmisores glutamato e polip\u00e9ptido activador da adenilato ciclase (PACAP). As c\u00e9lulas ganglionares que conte\u00f1en melanopsina tam\u00e9n reciben impulsos dos bast\u00f3ns e conos que modifican ou se engaden aos impulsos destas v\u00edas.\nImportancia cl\u00ednica.\nUnha mutaci\u00f3n do xene que expresa a melanopsina foi implicado no risco de padecer trastorno afectivo estacional.\nEfectos na sincronizaci\u00f3n \u00e1 luz.\nA sincronizaci\u00f3n \u00e1 luz, pola cal os per\u00edodos de actividade comportamental ou inactividade (sono) est\u00e1n sincronizados co ciclo de luz-escuridade, que non \u00e9 tan efectivo nos ratos con knockout de xenes para a melanopsina. P\u00e9rdese a sincronizaci\u00f3n completamente cando se matan as c\u00e9lulas que expresan melanopsina, xa que estas c\u00e9lulas tam\u00e9n c\u00f3mpren para a transmisi\u00f3n de informaci\u00f3n luminosa bast\u00f3n-cono. Os ratos que carecen de bast\u00f3ns e conos a\u00ednda mostran sincronizaci\u00f3n circadiana, pero tam\u00e9n mostran unha resposta \u00e1 luz reducida. Por\u00e9n, como os ratos poden distinguir entre os patr\u00f3ns visuais. O reflexo pupilar tam\u00e9n se conserva nos ratos que carecen de bast\u00f3ns e conos pero te\u00f1en unha sensibilidade reducida, identificando un impulso esencial procedente dos conos e bast\u00f3ns. Os ratos, sen melanopsina, bast\u00f3ns e conos, non poden sincronizar os ritmos circadianos e perden o reflexo pupilar.\nAs ipRGCs son responsables da capacidade que te\u00f1en algunhas persoas cegas de sincronizarse cos ciclos de luz e escuridade de 24 horas a pesar de que perderon a formaci\u00f3n de imaxes visual. Estas persoas te\u00f1en tractos retinohipotal\u00e1micos intactos que permiten a sinalizaci\u00f3n desde as ipRGCs ao n\u00facleo supraquiasm\u00e1tico. Ademais, as ipRGCs te\u00f1en un papel na visi\u00f3n convencional; as ipRGCs permiten que os ratos sen bast\u00f3ns e conos mostren respostas \u00e1 luz non circadianas e codifiquen informaci\u00f3n da iluminaci\u00f3n ambiental no c\u00f3rtex visual.\nDistribuci\u00f3n entre as especies.\nOs xenes da melanopsina foron descritos en todas as clases de vertebrados, e nos xenomas de peixes, aves e anfibios descubriuse un ort\u00f3logo extra da melanopsina. Nos mam\u00edferos estudados ata agora (entre os que est\u00e1n roedores e primates, inclu\u00edndo humanos), a prote\u00edna melanopsina ten un patr\u00f3n similar de distribuci\u00f3n nos tecidos; a prote\u00edna expr\u00e9sase s\u00f3 na retina, e s\u00f3 no 1\u20132% das c\u00e9lulas ganglionares da retina. En vertebrados non mam\u00edferos, a melanopsina enc\u00f3ntrase nun amplo conxunto de c\u00e9lulas da retina, e en estruturas fotosensibles f\u00f3ra da retina como o m\u00fasculo do iris do ollo, rexi\u00f3ns profundas do cerebro, a gl\u00e1ndula pineal, e a pel.\nOs mam\u00edferos te\u00f1en xenes ort\u00f3logos da melanopsina chamados \"Opn4m\", que derivan dunha rama da familia \"Opn4\". Por\u00e9n, os vertebrados non mam\u00edferos te\u00f1en d\u00faas versi\u00f3ns do xene da melanopsina, chamadas \"Opn4m\" e \"Opn4x\". Nos polos o \"Opn4m\" parece capaz de desencadear unha fervenza inducida pola luz do receptor acoplado \u00e1 prote\u00edna G dependente do cofactor retinaldehido, de modo similar ao \"Opn4m\" estudado en mam\u00edferos. O \"Opn4x\" parece ter unha resposta \u00e1 luz moito m\u00e1is feble."}
{"id": "299796", "revid": "1131", "url": "https://gl.wikipedia.org/wiki?curid=299796", "title": "Sinfon\u00eda n\u00ba 7 (Mahler)", "text": "A \"Sinfon\u00eda n\u00ba 7 en mi menor de Gustav Mahler \u00e9 unha obra musical composta polo compositor bohemio-austr\u00edaco entre os anos 1904 e 1905.\nEstrea.\nA estrea desta obra data do 19 de setembro do 1908 en Praga, baixo a direcci\u00f3n do propio autor. A audici\u00f3n da obra provocou bastante indiferenza e case incomprensi\u00f3n. Posteriormente estreouse en M\u00fanic e \u00c1msterdam, sempre sen un \u00e9xito claro. Co paso do tempo, foi promovida e divulgada por mestres coma Bruno Walter, Rafael Kubel\u00edk, Otto Klemperer e Georg Solti.\nEstrutura e tem\u00e1tica.\nEn xeral esta sinfon\u00eda ten unha atmosfera rom\u00e1ntica. Salientar que \u00e9 a \u00fanica sinfon\u00eda de Mahler que conta con \"nocturnos\" Esta sinfon\u00eda estrut\u00farase en cinco movementos:"}
{"id": "299799", "revid": "98629", "url": "https://gl.wikipedia.org/wiki?curid=299799", "title": "Ata que chegou a s\u00faa hora", "text": "Ata que chegou a s\u00faa hora (en , e en ) \u00e9 un filme dirixido por Sergio Leone que se estreou en 1968. Est\u00e1 protagonizado por Henry Fonda como malvado, Charles Bronson como a s\u00faa n\u00e9mese, Jason Robards como o bandido e Claudia Cardinale como a vi\u00fava. O gui\u00f3n foi escrito por Leone e Sergio Donati, a partir dunha historia de Leone, Bernardo Bertolucci e Dario Argento. A fotograf\u00eda \u00e9 de Tonino Delli Colli, e a banda sonora \u00e9 de Ennio Morricone. \u00c9 a primeira parte da trilox\u00eda de Leone \"Once Upon a Time\", sendo as outras d\u00faas \"Once Upon a Time... the Revolution\" e \"Once Upon a Time in America\".\nEstreouse en galego na TVG o 22 de xu\u00f1o de 2008."}
{"id": "299800", "revid": "23204", "url": "https://gl.wikipedia.org/wiki?curid=299800", "title": "Once Upon a Time in the West", "text": ""}
{"id": "299801", "revid": "23204", "url": "https://gl.wikipedia.org/wiki?curid=299801", "title": "C'era una volta il West", "text": ""}
{"id": "299802", "revid": "5863", "url": "https://gl.wikipedia.org/wiki?curid=299802", "title": "Fernando Esqu\u00edo", "text": ""}
{"id": "299804", "revid": "27155", "url": "https://gl.wikipedia.org/wiki?curid=299804", "title": "OPN4", "text": ""}
{"id": "299808", "revid": "98629", "url": "https://gl.wikipedia.org/wiki?curid=299808", "title": "Stavelot", "text": "Stavelot \u00e9 un municipio de Valonia que se atopa na provincia belga de Liexa. O 1 de xaneiro de 2013, Stavelot ti\u00f1a unha poboaci\u00f3n total de 6.895. A superficie total \u00e9 de 85\u00b407\u00a0km\u00b2, cunha densidade de poboaci\u00f3n de 81 habitantes por km\u00b2.\nHistoria.\nA cidade creceu ao redor da Abad\u00eda de Stavelot, fundada aproximadamente no ano 650, fundada por San Remaclo (Saint Remacle). As terras da vila ocuparon a zona fronteiriza entre os bispados de Colonia e Tongeren. A Abad\u00eda de Stavelot foi secularizada e demolida durante a Revoluci\u00f3n Francesa, da igrexa s\u00f3 queda a porta do extremo oeste como unha torre independente. Dous claustros un laico e un monacal, sobreviven como patios de ladrillo e pedra do s\u00e9culo XVII, que agora albergan o Museo do Principado de Stavelot-Malmedy e o museo dedicado ao poeta Guillaume Apollinaire, que foi un residente da vila, a vila tam\u00e9n alberga o circu\u00edto de Spa-Francorchamps. Quedan restos dos cimentos da igrexa da abad\u00eda, con paredes e bases de columnas que permiten ao visitante visualizar a magnitude da abad\u00eda rom\u00e1nica.\nStavelot foi a sede do Principado de Stavelot-Malmedy, unha pequena rexi\u00f3n independente do Sacro Imperio Romano, rexido polos abades de Stavelot. O principado disolveuse en 1795 durante a Revoluci\u00f3n francesa. No Congreso de Viena en 1815, Stavelot foi agregado ao Reino dos Pa\u00edses Baixos, mentres que Malmedy engadiuse \u00e1 Renania Prusiana. En 1830 pasou a formar parte de B\u00e9lxica. (Malmedy tam\u00e9n converteriase en parte de B\u00e9lxica, pero non ata 1919.)\nO abade Wibaldo (gobernou entre 1130 e 1158) foi un dos grandes mecenas das artes no s\u00e9culo XII, o Tr\u00edptico de Stavelot de cobre dourado e esmaltes, que conti\u00f1a dous fragmentos da Vera Cruz, foi creado na Abad\u00eda durante o seu goberno (sobre 1156). A Biblia de Stavelot, e os fragmentos do retablo de Stavelot son tam\u00e9n cumes da arte medieval.\nO escudo de armas da cidade, concedido en 1819, esta dividido en d\u00faas faixas unha coa imaxe do sabio bispo fundador de Stavelot, e outra co lobo que segundo a lenda fundacional de Stavelot levou os ladrillos para a construci\u00f3n da Abad\u00eda.\nDurante a Batalla das Ardenas durante a segunda guerra mundial, a cidade foi escenario de intensos combates. Do 18 ao 20 de decembro de 1944, soldados pertencentes ao grupo de combate de \"Kampfgruppe Peiper\" do Sexto Ex\u00e9rcito Panzer asasinaron en Stavelot e a s\u00faa contorna a m\u00e1is de 100 civ\u00eds, entre eles mulleres e nenos. Peiper e alg\u00fans dos seus oficiais foron xulgados e condenados logo da guerra por estes crimes de guerra xunto con outros perpetrados durante o mesmo per\u00edodo.\nMiscel\u00e1nea.\nStavelot \u00e9 parte do percorrido orixinal do Circu\u00edto de Spa-Francorchamps, a famosa sede do Gran Premio de B\u00e9lxica de F\u00f3rmula 1 e a carreira de resistencia das 24 Horas de Spa.\nStavelot tam\u00e9n ten un carnaval tradicional, o \"Laetare des Blancs-Moussis\". No domingo Laetare, o cuarto domingo da Coresma, uns 200 homes da localidade vestidos de branco e enmascarados con longos narices vermellos, os \"Blancs-Moussis\", desfilan pola cidade lanzando confeti e golpeando aos transe\u00fantes con vexigas de porco desecadas.\nTam\u00e9n foi o lugar onde, no s\u00e9culo XVI, o monxe Jean Delvaux afirmou ver bruxas e rituais demon\u00edacos, e acusou a varios membros da igrexa de participar nestes rituais."}
{"id": "299818", "revid": "89787", "url": "https://gl.wikipedia.org/wiki?curid=299818", "title": "Tempadas dos Quebec Nordiques", "text": "Os Quebec Nordiques foron unha franqu\u00eda de h\u00f3ckey sobre xeo profesional de Am\u00e9rica do Norte. Fundada en 1972 e con sede na Cidade de Quebec, na provincia hom\u00f3nima (Canad\u00e1), competiu na World Hockey Association (designada polas siglas WHA) entre 1972 e 1979, e posteriormente na National Hockey League (NHL) a partir de 1979.\nXogando os seus partidos como local no Colis\u00e9e de Qu\u00e9bec, o equipo chegou por primeira vez \u00e1 final da WHA na tempada 1974-75, mais perdeu en catro partidos contra os Houston Aeros. Tom\u00e1ronse o desquite na tempada 1976-77 batendo aos Winnipeg Jets na final para ga\u00f1ar o seu \u00fanico Avco World Trophy.\nLenda.\n&lt;noinclude&gt;"}
{"id": "299819", "revid": "5863", "url": "https://gl.wikipedia.org/wiki?curid=299819", "title": "Raza de vac\u00fan", "text": ""}
{"id": "299820", "revid": "89787", "url": "https://gl.wikipedia.org/wiki?curid=299820", "title": "Gustav Meyrink", "text": "Gustav Meyrink, nado en Viena o 19 de xaneiro de 1868 e finado en Starnberg o 4 de decembro de 1932, foi un escritor austr\u00edaco en lingua alem\u00e1, co\u00f1ecido principalmente pola s\u00faa novela de corte fant\u00e1stico \"Der Golem\" (1915), na cal ofrece unha visi\u00f3n simb\u00f3lica deste personaxe lendario\u00a0do\u00a0folclore\u00a0xudeu."}
{"id": "299821", "revid": "22570", "url": "https://gl.wikipedia.org/wiki?curid=299821", "title": "Festival Internacional de Benic\u00e0ssim", "text": "O Festival Internacional de Benic\u00e0ssim, m\u00e1is co\u00f1ecido polas s\u00faas siglas FIB, \u00e9 un festival de m\u00fasica pop e electr\u00f3nica que se celebra cada ver\u00e1n dende 1995 na localidade valenciana de Benic\u00e0ssim, na provincia de Castell\u00f3. Poden verse grupos de m\u00fasica independente, pop, rock ou m\u00fasica electr\u00f3nica, entre outros. Ademais real\u00edzanse outras actividades relacionadas co teatro, a moda e o cine.\nAlg\u00fans dos grupos m\u00e1is importantes que pasaron polo FIV nas \u00faltimas edici\u00f3ns foron LCD Soundsystem, Radiohead, Scissor Sisters, Oasis ou Pet Shop Boys entre outros."}
{"id": "299822", "revid": "10599", "url": "https://gl.wikipedia.org/wiki?curid=299822", "title": "Festival Internacional de Benicasim", "text": ""}
{"id": "299823", "revid": "89787", "url": "https://gl.wikipedia.org/wiki?curid=299823", "title": "Tefr\u00edtidos", "text": "Os tefr\u00edtidos (Tephritidae) son unha das d\u00faas familias de d\u00edpteros (moscas) que reciben o nome de \"moscas da froita\"; a outra familia \u00e9 a Drosophilidae, coa que non se deben confundir. Por tanto, a famosa mosca \"Drosophila melanogaster\" (co\u00f1ecida tam\u00e9n como mosca da froita ou do vinagre), moi usada como animal de experimentaci\u00f3n modelo, pertence a Drosophilidae, e non a Tephritidae. Describ\u00edronse case 5.000 especies de tefr\u00edtidos, clasificados en case 500 x\u00e9neros. A descrici\u00f3n, recategorizaci\u00f3n e an\u00e1lises xen\u00e9ticas est\u00e1n decote cambiando a taxonom\u00eda desta familia. O nome da familia procede do grego \u03c4\u03b5\u03c6\u03c1\u03bf\u03c2, \"tephros\", que significa \"gris cinza\". Viven en todas as ecozonas. Varias especies de tefr\u00edtidos son importantes pragas para a agricultura.\nDescrici\u00f3n.\nPode verse un glosario de termos usados na morfolox\u00eda dos d\u00edpteros e da familia, con excelentes imaxes na seguinte referencia: \nOs tefr\u00edtidos son moscas de tama\u00f1o pequeno ou medio (2,5\u201310\u00a0mm) que adoitan ser moi coloridas, e xeralmente te\u00f1en \u00e1s pintadas, e a vea subcostal das \u00e1s c\u00farvase cara a adiante en \u00e1ngulo recto. A cabeza \u00e9 semisf\u00e9rica e xeralmente curta. A cara \u00e9 vertical ou retra\u00edda e a fronte \u00e9 ampla, presentan ocelos e pelos ou sedas ocelares. Os pelos ou sedas posverticais var\u00edan de paralelos a diverxentes. Hai de dous a oito pares de sedas frontais (polo menos un, pero xeralmente varios pares inferiores que se curvan cara a dentro e polo menos un dos pares superiores c\u00farvase cara a atr\u00e1s). Nalgunhas especies as sedas frontais est\u00e1n inseridas sobre un tub\u00e9rculo elevado. As s\u00e9tulas interfrontais est\u00e1n xeralmente ausentes ou representadas por unha ou d\u00faas diminutas s\u00e9tulas preto da l\u00fanula. Carecen de verdadeiras vibrisas pero varios x\u00e9neros te\u00f1en fortes pelos preto do \u00e1ngulo vibrisal. As \u00e1s xeralmente te\u00f1en marcas amarelas, casta\u00f1as ou negras ou son de cor escura con marcas claras. Nunhas poucas especies as \u00e1s son claras. A costa da \u00e1 ten tanto unha interrupci\u00f3n umeral coma subcostal. A parte apical da vea subcostal normalmente non se distingue ou mesmo \u00e9 transparente. As veas dividen a \u00e1 en secci\u00f3ns chamadas \"celas\", que son importantes en sistem\u00e1tica. A cela cuP (cela cubital posterior da \u00e1 ou cela anal da \u00e1) est\u00e1 pechada e case sempre se estreita en \u00e1ngulo agudo. Est\u00e1 pechada por unha vea xeniculada (CuA2). A vea CuA2 raramente \u00e9 recta ou convexa. As tibias carecen de pelos preapicais dorsais. As femias te\u00f1en oviscapto.\nA larva \u00e9 anfipn\u00e9ustica (ten s\u00f3 os pares posterior e anterior de espir\u00e1culos). O corpo var\u00eda de branco, a amarelado ou marr\u00f3n. O extremo posterior das especies de cores claras \u00e9 \u00e1s veces negro. O corpo vaise estreitando na parte anterior. Te\u00f1en d\u00faas mand\u00edbulas \u00e1s veces con dentes ao longo da beira ventral. Os l\u00f3bulos antenomaxilares situados a cada lado das mand\u00edbulas te\u00f1en varias cristas orais transversais ou l\u00e1minas curtas dirixidas \u00e1 parte posterior. Os espir\u00e1culos anteriores (espir\u00e1culos protor\u00e1cicos) acaban en punta roma e non son alongados. Cada un ten polo menos tres aberturas ou ata m\u00e1is de 50 dispostas transversalmente nun, dous ou tres grupos ou irregularmente. Cada espir\u00e1culo posterior (espir\u00e1culo anal) carece dun peritrema claramente definido e cada un ten tres aberturas espiraculares (en larvas maduras). Estes son xeralmente m\u00e1is ou menos horizontais, paralelos e normalmente levan pelos espiraculares ramificados en catro penachos.\nEcolox\u00eda.\nAs larvas de case todos os tefr\u00edtidos son fit\u00f3fagas. As femias depositan ovos sobre tecidos de plantas vivos e sans utilizando os seus ovipositores telesc\u00f3picos. Neses tecidos as larvas atopar\u00e1n alimento cando emerxan. As larvas desenv\u00f3lvense nas follas, talos, flores, sementes, froitos e ra\u00edces da planta h\u00f3spede, dependendo da especie. Algunhas especies forman bugallos. Unha excepci\u00f3n ao estilo de vida fit\u00f3fago t\u00edpico \u00e9 a especie \"Euphranta toxoneura\" (Loew), cuxas larvas se desenvolven en bugallos formados por himen\u00f3pteros Symphyta. Os adultos \u00e1s veces te\u00f1en unha duraci\u00f3n da vida moi curta. Alg\u00fans viven menos dunha semena. Algunhas especies son mon\u00f3fagas (alim\u00e9ntanse s\u00f3 dunha especie de planta), outras son pol\u00edfagas (alim\u00e9ntanse de varias plantas, xeralmente de grupos relacionados).\nA ecolox\u00eda do comportamento das moscas da froita tefr\u00edtidas ten moito interese para os bi\u00f3logos. Algunhas moscas da froita te\u00f1en rituais de apareamento longos ou comportamentos territoriais. Moitos son de cores brillantes e rechamantes visualmente. Alg\u00fans Tephritidae presentan mimetismo batesiano, e te\u00f1en as mesmas cores e marcas ca outros artr\u00f3podos perigosos, como as avespas ou as ara\u00f1as Salticidae (saltadoras), porque axuda \u00e1 mosca da froita a evitar ser depredada, a\u00ednda que a mosca carece dos ferretes que te\u00f1en algunhas das especies que imitan.\nOs Tephritidae adultos at\u00f3panse a mi\u00fado sobre as plantas h\u00f3spede e alim\u00e9ntanse de pole, n\u00e9ctar, restos de plantras podres ou secreci\u00f3ns de insectos.\nOs seus inimigos naturais son principalmente os Diapriidae e Braconidae.\nImportancia econ\u00f3mica.\nAs moscas da froita tefr\u00edtidas te\u00f1en unha grande importancia econ\u00f3mica en agricultura. Alg\u00fans dos seus efectos son negativos e outros positivos. Varias especies causan danos en froitos e outras colleitas de plantas. A \"Ceratitis capitata\" (mosca da froita mediterr\u00e1nea) ataca colleitas de froitas, xa que pon os seus ovos na froita. O x\u00e9nero \"Bactrocera\" \u00e9 importante en todo o mundo polo seu impacto destrutivo na agricultura. A mosca da froita da oliveira (\"B. oleae\"), por exemplo, alim\u00e9ntase s\u00f3 dunha planta: os froitos da oliveira silvestre ou cultivada, \"Olea europaea\". Ten a capacidade de estragar o 100% dunha colleita de olivas ao danar os froitos. Outra praga \u00e9 \"Euleia heraclei\", que ataca o apio (\"Apium graveolens\") e a charouv\u00eda (\"Pastinaca sativa\"). O x\u00e9nero \"Anastrepha\" incl\u00fae varias pragas importantes como \"A. grandis\", \"A.ludens\", \"A. obliqua\" e \"A. suspensa\". Outras pragas son \"Strauzia longipennis\", que ataca aos xirasoles e \"Rhagoletis mendax\", que afecta aos arandos azuis.\nPor outra parte, alg\u00fans Tephritidae util\u00edzanse como axentes de control biol\u00f3xico, para reducir as poboaci\u00f3ns das especies que producen pragas, como as de certas malas herbas. Varias especies do x\u00e9nero \"Urophora\" util\u00edzanse como axente de control contra malas herbas que destr\u00faen pasteiros, como as \"Centaurea\", pero a s\u00faa efectividade \u00e9 cuestionable. A especie \"Urophora sirunaseva\" produce larvas que fan as pupas en bugallas le\u00f1osas nas flores da planta nociva e afectan \u00e1 s\u00faa produci\u00f3n de sementes. \"Chaetorellia acrolophi\" \u00e9 outro axente de biocontrol efectivo contra plantas \"Centaurea\". \"Chaetorellia australis\" e \"Chaetorellia succinea\", depositan os seus ovos sobre as \"Centaurea\", e as larvas consomen as sementes da planta e os ovarios das flores.\nDado que existen tefr\u00edtidos economicamente importantes en todo o mundo, hai tam\u00e9n unha ampla rede de investigadores, varios simposios internacionais, e intensas actividades sobre diversos aspectos destas moscas, desde a s\u00faa ecolox\u00eda ata a s\u00faa biolox\u00eda molecular (ver Tephritid Workers Database).\nAs t\u00e9cnicas de xesti\u00f3n de pragas aplicadas aos tefr\u00edtidos incl\u00faen a liberaci\u00f3n de moscas est\u00e9riles.\nSistem\u00e1tica.\nOs Tephritidae agr\u00fapanse en varias subfamilias:\nOs x\u00e9neros \"Oxyphora\", \"Pseudorellia\" e \"Stylia\", comprenden 32 especies, e non se incl\u00faen en subfamilias (incertae sedis).\nObras para a identificaci\u00f3n.\nVer tam\u00e9n as ligaz\u00f3ns externas para gu\u00edas detalladas.\nTraballos m\u00e1is antigos pero a\u00ednda \u00fatiles:"}
{"id": "299824", "revid": "23204", "url": "https://gl.wikipedia.org/wiki?curid=299824", "title": "La Voz de Galicia (1892)", "text": "La Voz de Galicia foi un semanario que se editou na Habana en 1892.\nHistoria e caracter\u00edsticas.\nSubtitulado \"Semanario Regionalista y de noticias\", apareceu o 13 de marzo de 1892. Dirixido por Juan Gonz\u00e1lez Montenegro, entre os seus colaboradores figuraron Juan J. Mirabet, M. L. Barosela e Perenzuelas. Abordou a problem\u00e1tica do Centro Galego e da Sociedade de Beneficencia de Naturais de Galica; tam\u00e9n recolleu noticias de Galicia e unha secci\u00f3n de galegos ilustres."}
{"id": "299825", "revid": "88215", "url": "https://gl.wikipedia.org/wiki?curid=299825", "title": "Alejandro Marque", "text": "Alejandro Marque Porto, nado na Estrada o 23 de outubro de 1981, \u00e9 un ciclista profesional galego. Dende 2017 corre no equipo portugu\u00e9s Atum General\u2013Tavira\u2013Maria Nova Hotel.\nTraxectoria.\nDebutou coma profesional en 2004, e desenvolveu toda a s\u00faa carreira deportiva profesional en equipos portugueses de categor\u00eda Continental. A s\u00faa primeira vitoria profesional foi en 2009, no GP Costa Azul. No 2012 acadou a primeira etapa da Volta a Asturias tras estar escapado gran parte da etapa. Esa tempada foi terceiro no campionato de Espa\u00f1a contra o reloxo e tam\u00e9n ga\u00f1ou a crono da Volta a Portugal e a 4\u00aa Etapa do GP Abimota. O seu maior logro \u00e9 o triunfo na Volta a Portugal 2013, onde se vestiu de amarelo a falta dunha xornada, ga\u00f1ando novamente a contra o reloxo e impo\u00f1\u00e9ndose sobre o seu compa\u00f1eiro de equipo Gustavo C\u00e9sar Veloso por s\u00f3 4 segundos.\nA s\u00faa boa actuaci\u00f3n en Portugal, fixo que de cara \u00e1 tempada 2014 se confirmase a s\u00faa fichaxe polo Movistar Team. Por\u00e9n o 13 de decembro de 2013 sa\u00edu \u00e1 luz un resultado an\u00f3malo por betametasona nun control antidopaxe durante a Volta a Portugal. Debido a isto, o Team Movistar, non fixo efectivo o contrato asinado posto que hab\u00eda unha cl\u00e1usula pola que o ciclista ti\u00f1a que asegurar que chegaba o equipo sen ning\u00fan tipo de problemas no referente a dopaxe e no caso de que os houbese, o contrato deixar\u00eda de ter valor inmediatamente. Ese mesmo d\u00eda o ciclista deu as s\u00faas explicaci\u00f3ns primeiro nun comunicado e m\u00e1is tarde nunha rolda de prensa, onde manifestou que debido a unha lesi\u00f3n no xeonllo fora infiltrado para poder correr a carreira e que tanto os m\u00e9dicos como a UCI estaban \u00f3 tanto da situaci\u00f3n.\nPalmar\u00e9s.\n2009\n2012\n2013"}
{"id": "299826", "revid": "27155", "url": "https://gl.wikipedia.org/wiki?curid=299826", "title": "Tefr\u00edtido", "text": ""}
{"id": "299827", "revid": "27155", "url": "https://gl.wikipedia.org/wiki?curid=299827", "title": "Tephritidae", "text": ""}
{"id": "299828", "revid": "22570", "url": "https://gl.wikipedia.org/wiki?curid=299828", "title": "Albaic\u00edn", "text": "O Albaic\u00edn ou Albayz\u00edn \u00e9 un barrio do leste da cidade de Granada, en Andaluc\u00eda, que conserva a estrutura e aspecto que ti\u00f1a na \u00e9poca musulm\u00e1 medieval. Foi declarado Patrimonio Mundial pola UNESCO en 1948, xunto coa Alhambra e o Generalife.\nHistoria.\nInicialmente, a poboaci\u00f3n situouse na chaira, na antiga cidade de Ilbira, pero no s\u00e9culo XI, coa ca\u00edda do Califato de C\u00f3rdoba, a inseguridade xeral aconsellou o traslado a Albaic\u00edn.\nA \u00e9poca nazar\u00ed foi a de m\u00e1is esplendor e influencia do barrio do Albaic\u00edn. A trama urbana que se conserva actualmente \u00e9 a desa \u00e9poca, cunha rede moi complicada de r\u00faas estreitas, dende a parte m\u00e1is alta (San Nicol\u00e1s) ata a ribeira do r\u00edo Darro (Carrera del Darro) e a r\u00faa Elvira, que se unen na Praza Nueva.\nO tipo tradicional de vivenda \u00e9 o \"carmen\" que consiste nunha casa rodeada dunha pequena horta ou xard\u00edn e de muro alto que a separa da r\u00faa. Era moi caracter\u00edstica a canalizaci\u00f3n e distribuci\u00f3n de auga potable a trav\u00e9s de cisternas subterr\u00e1neas (alxibe), das que se conservan unhas 28, a maior\u00eda a\u00ednda en funcionamento.\nA situaci\u00f3n do barrio sobre a aba da monta\u00f1a diante da Alhambra propicia unha vistas espectaculares, especialmente, para os turistas, dende a igrexa de San Nicol\u00e1s. Na zona p\u00f3dense visitar tam\u00e9n restos duns ba\u00f1os \u00e1rabes, o Museo Arqueol\u00f3xico de Granada, e a igrexa de San Salvador, edificada sobre os restos dunha mesquita. Tam\u00e9n se conservan algunhas casas mouriscas.\nActualmente, a afluencia tur\u00edstica e a inmigraci\u00f3n dende Marrocos favoreceron, conxuntamente, a formaci\u00f3n dunha rede de comercios e restaurantes de ambiente moi caracer\u00edstico norteafricano, recuperando, en parte, as orixes do barrio."}
{"id": "299829", "revid": "10599", "url": "https://gl.wikipedia.org/wiki?curid=299829", "title": "Albayz\u00edn", "text": ""}
{"id": "299830", "revid": "23204", "url": "https://gl.wikipedia.org/wiki?curid=299830", "title": "La Voz de Galicia (1915)", "text": "La Voz de Galicia foi unha revista que se editou na Habana en 1915.\nHistoria e caracter\u00edsticas.\nRevista mensual que apareceu en 1915. Dirixida por Francisco Garc\u00eda Mart\u00ednez. Desapareceu ao pouco de nacer."}
{"id": "299831", "revid": "5863", "url": "https://gl.wikipedia.org/wiki?curid=299831", "title": "Ataque contra a sede de Charlie Hebdo", "text": ""}
{"id": "299832", "revid": "5863", "url": "https://gl.wikipedia.org/wiki?curid=299832", "title": "La Voz de Galicia (Montevideo)", "text": "La Voz de Galicia foi unha revista que se editou en Montevideo entre 1880 e 1885.\nHistoria e caracter\u00edsticas.\nSubtitulada \"Revista Semanal de Ciencias, Artes y Literatura\", apareceu o 1 de febreiro de 1880. Fundada por Benigno Fern\u00e1ndez Carvajal, estaba dirixida por Benigno Salgado V\u00e1zquez. Apareceron 12 n\u00fameros cesando a s\u00faa publicaci\u00f3n o 18 de abril dese ano.\nTivo unha segunda etapa entre febreiro e abril de 1885."}
{"id": "299833", "revid": "98629", "url": "https://gl.wikipedia.org/wiki?curid=299833", "title": "Campionato Mundial de F\u00f3rmula 1 de 2016", "text": "A tempada de F\u00f3rmula Un foi a 67\u00aa tempada da F\u00e9d\u00e9ration Internationale de l'Automobile (FIA) do Campionato do Mundo de F\u00f3rmula Un, que \u00e9 reco\u00f1ecido como a clase m\u00e1is alta da competici\u00f3n para coches de carreiras de rodas abertas. Equipos e pilotos competiron polo Campionato do Mundo de Pilotos e polo Campionato do Mundo de Construtores, en vinte e un Grandes Premios na que foi a tempada m\u00e1is longa na historia deste deporte ata o momento. Empezaron en Australia o 20 de marzo e o acabaron en Abu Zabi.\nA tempada de 2016 viu a grella ampliada a vinte e dous coches coa entrada do equipo Haas. Renault volveu ao deporte como construtor logo dunha ausencia de catro anos logo da adquisici\u00f3n de Lotus antes de comezar a tempada. O calendario ampliouse de xeito similar, co regreso do Gran Premio de Alema\u00f1a. O Gran Premio de Europa tam\u00e9n foi revivido, co acontecemento que visita un novo circu\u00edto na capital de Acerbaix\u00e1n, Bak\u00fa.\nNico Rosberg ga\u00f1ou o seu primeiro t\u00edtulo do campionato do mundo de pilotos na carreira final da tempada en Abu Zabi. Con nove vitorias e sete podios, Rosberg venceu ao seu compa\u00f1eiro e defendor do Campi\u00f3n do Mundo Lewis Hamilton por cinco puntos. Ao facelo, Rosberg seguiu o \u00e9xito do seu pai Keke Rosberg en e converteuse no segundo fillo dun campi\u00f3n en converterse tam\u00e9n en campi\u00f3n, unha faza\u00f1a previamente alcanzada por Graham e Damon Hill. No Campionato Mundial de Construtores, Mercedes logrou revalidar con \u00e9xito o seu t\u00edtulo por terceiro ano consecutivo, batendo a Red Bull Racing por douscentos noventa e sete puntos. Ferrari terminou terceiro na xeral, outros setenta puntos por detr\u00e1s.\nEquipos e pilotos.\nOs seguintes equipos e pilotos participaran no Campionato Mundial de f\u00f3rmula 1 de 2016:\nLista de carreiras planificadas.\nOs seguintes vinte grandes premios est\u00e1n programados para levarse a cabo en 2016.\nPneum\u00e1ticos.\nDesde 2011, Pirelli e o fornecedor de pneum\u00e1ticos do campionato oficial de F1.\nA\u00ednda que non te\u00f1en uso en carreira, Pirelli fornece aos equipos desde a tempada durante os adestramentos de pretempada con pneum\u00e1ticos duros de inverno, dese\u00f1ados especificamente para render durante d\u00edas especialmente fr\u00edos. Dist\u00ednguense dos demais por non levar marcaxe alg\u00fan no lateral.\nNesta tempada, Pirelli designar\u00e1 dous xogos de carreiras obrigatorios para cada veh\u00edculo. Por outra banda, un conxunto do composto m\u00e1is brando ter\u00e1 que ser gardado para o seu uso s\u00f3 na Q3. Os dous conxuntos obrigatorios elixidos por Pirelli poden ser de dous compostos diferentes, dos tres que foron designados para a fin de semana. Estes conxuntos, obviamente, ser\u00e1n id\u00e9nticos para cada equipo. Os 10 xogos restantes poden ser elixidos por cada equipo, a partir dos tres compostos designados para a fin de semana.\nOs equipos far\u00e1n as s\u00faas elecci\u00f3ns nun prazo fixado por Pirelli. Comunicar\u00e1n as s\u00faas decisi\u00f3ns \u00e1 FIA, que \u00e1 s\u00faa vez diralle Pirelli cantos pneum\u00e1ticos subministrar\u00e1. As opci\u00f3ns para cada veh\u00edculo manterase en segredo ata 2 semanas antes da carreira. Se un equipo non cumpre coa data l\u00edmite, a elecci\u00f3n farase pola FIA.\nUnha vez tomadas as decisi\u00f3ns para cada veh\u00edculo, a FIA asignara os pneum\u00e1ticos ao azar a trav\u00e9s dun c\u00f3digo de barras, como actualmente. As decisi\u00f3ns tomadas por cada equipo poden variar para cada un dos seus coches, polo que cada piloto dentro do mesmo equipo pode ter unha asignaci\u00f3n diferente. Os pneum\u00e1ticos dist\u00ednguense por diferentes marcas de cor nas paredes laterais, como actualmente.\nDurante a carreira.\nOs equipos ter\u00e1n que devolver os pneum\u00e1ticos de acordo a un horario determinado, pero poden decidir que pneum\u00e1ticos devolvera nos seguintes horarios:\nOs dous conxuntos obrigatorios designados por Pirelli non poden ser devoltos durante a pr\u00e1ctica e deben estar dispo\u00f1ibles para o seu uso na carreira. Polo menos un destes dous grupos debe ser utilizado durante a carreira, pero os equipos poden decidir cal.\nResultados.\nPilotos.\nPuntuaci\u00f3n: os puntos out\u00f3rganse aos 10 finalistas clasificados."}
{"id": "299834", "revid": "85894", "url": "https://gl.wikipedia.org/wiki?curid=299834", "title": "Benigno Salgado V\u00e1zquez", "text": "Benigno Salgado V\u00e1zquez, nado en Dac\u00f3n (Maside) en febreiro de 1855, foi un farmac\u00e9utico e xornalista galego.\nTraxectoria.\nEmigrou a Uruguai en 1874. De ideas liberais, op\u00faxose \u00e1 Restauraci\u00f3n borb\u00f3nica e aos gobernos conservadores. Dirixiu \"La Voz de Galicia\", foi correspondente en Montevideo de \"El Eco de Galicia\" da Habana e colaborou en \"El Heraldo Gallego\", \"La Colonia Espa\u00f1ola\", \"El Gallego\" e \"La Uni\u00f3n Gallega\". Asinou cos pseud\u00f3nimos Pedro Enxebre e Xan Blexos. Foi precursor da idea de creaci\u00f3n dos Centros Galegos, nun manifesto publicado en Montevideo en 1879 e fundou co seu irm\u00e1n Tom\u00e1s o Centro Galego de Montevideo."}
{"id": "299844", "revid": "89787", "url": "https://gl.wikipedia.org/wiki?curid=299844", "title": "Colis\u00e9e Pepsi", "text": "O Colis\u00e9e Pepsi (anteriormente co\u00f1ecido como Colis\u00e9e de Qu\u00e9bec), \u00e9 un pavill\u00f3n multiprop\u00f3sico da Cidade do Quebec, na provincia hom\u00f3nima (Canad\u00e1). O principal uso do pavill\u00f3n \u00e9 a pr\u00e1ctica de h\u00f3ckey sobre xeo, sendo a casa dos Quebec Nordiques cando estes compet\u00edan na World Hockey Association (WHA) e na National Hockey League (NHL) entre 1972 e 1995, e actualmente \u00e9 a casa dos Quebec Remparts da Ligue de hockey junior majeur du Qu\u00e9bec (LHJMQ). O Colis\u00e9e acolleu tam\u00e9n o Campionato do Mundo de h\u00f3ckey sobre xeo en categor\u00eda masculina no ano 2008.\nAcolle anualmente no mes de febreiro o Qu\u00e9bec International Peewee Hockey Tournament, no que participan cerca de 2.300 xogadores de h\u00f3ckey sobre xeo novos de 16 pa\u00edses.\nHistoria.\nO pavill\u00f3n comezou a constru\u00edrse o 24 de maio de 1949, cunha capacidade para 10.034 espectadores, co obxectivo de substitu\u00edr outro edificio que ardera no mesmo lugar un ano antes. Constru\u00eddo polos arquitectos Rinfret and Bouchard baixo a direcci\u00f3n de Robert Blatter e F. Caron, o pavill\u00f3n foi unha mestura do exterior de Estilo Internacional e o interior de estilo Art d\u00e9co. A s\u00faa construci\u00f3n custou 3\u00a0000\u00a0000 de d\u00f3lares canadenses (30,2 mill\u00f3ns en d\u00f3lares de 2015). Foi co\u00f1ecido como \"A Casa que Constru\u00edu B\u00e9liveau\", xa que frecuentemente durante os seus primeiros anos se ench\u00eda para ver a Jean B\u00e9liveau, a estrela dos Quebec Aces, antes de irse aos Montreal Canadiens da NHL. D\u00faas d\u00e9cadas despois, o pavill\u00f3n encher\u00edase de novo para ver a Guy Lafleur xogar nos Quebec Remparts, antes de que se unira tam\u00e9n aos Canadiens.\nO edificio experimentou unha profunda renovaci\u00f3n en 1980, na que o vidro da entrada orixinal foi substitu\u00eddo por novos vidros, e na que o pavill\u00f3n ampliou a s\u00faa capacidade a 15.750 espectadores para cumprir as normas da NHL na \u00e9poca despois de que os Nordiques deran o salto dende a WHA \u00e1 NHL. PepsiCo mercou os dereitos do nome do pavill\u00f3n o 18 de novembro de 1999, e a s\u00faa capacidade actual rebaixouse a 15.176 espectadores. A casualidade quixo que os antigos Quebec Nordiques sexan co\u00f1ecidos actualmente como Colorado Avalanche, que actualmente compiten no Pepsi Center de Denver.\nO pavill\u00f3n acolleu as series finais da 1971 Memorial Cup, na que os Remparts derrotaron aos Edmonton Oil Kings por dous partidos a cero. Dende que o campionato cambiou o seu formato de competici\u00f3n, o Colis\u00e9e acolleu as series finais en 1991 e 2003. A nivel internacional, o primeiro partido das 1974 Summit Series entre as estrelas do Canad\u00e1 da WHA e a Uni\u00f3n Sovi\u00e9tica foi xogado no Colis\u00e9e, as\u00ed como un partido nas edici\u00f3ns da Canada Cup en 1976 e 1991. O pavill\u00f3n acolleu xunto con Montreal en 1978 o Campionato do Mundo de h\u00f3ckey sobre xeo sub-20, e xunto con Halifax o Campionato do Mundo de h\u00f3ckey sobre xeo masculino de 2008. As series a dous partidos Rendez-vous '87, entre os All-Stars da NHL e a selecci\u00f3n da Uni\u00f3n Sovi\u00e9tica. O Colis\u00e9e Pepsi tam\u00e9n acolleu moitos concertos multitudinarios.\nA Cidade do Quebec ten recibido numerosas propostas nos \u00faltimos anos para que a cidade regrese \u00e1 NHL; a maior\u00eda destas propostas prev\u00e9n a utilizaci\u00f3n do Colis\u00e9e como sede temporal do equipo mentres se constr\u00fae un novo pavill\u00f3n xunto \u00e1 instalaci\u00f3n existente. O 10 de outubro de 2009, os xornais da Cidade do Quebec como \"Le Soleil\" informaron de que se levaron a cabo negociaci\u00f3ns entre a cidade e a NHl sobre a posibilidade e pertinencia de recolocar ou crear unha nova franqu\u00eda da liga na cidade.\nO antigo propietario dos Nordiques e actual presidente do Comit\u00e9 Ol\u00edmpico Canadense Marcel Aubut dixo que non hai plans de demoler o Colis\u00e9e Pepsi mesmo se se constr\u00fae un novo pavill\u00f3n. Aubut mencionaou unha posible candidatura para os Xogos Ol\u00edmpicos de Inverno entre outras xustificaci\u00f3ns para manter o pavill\u00f3n existente. Como parte do acordo de construci\u00f3n do novo estadio, unha suma de 7 mill\u00f3ns de d\u00f3lares canadenses adicionais ser\u00e1n destinados a renovar o Colis\u00e9e, se na cidade aterra unha franqu\u00eda dunha potencial expansi\u00f3n da NHL antes de que se remate o novo pavill\u00f3n en 2015.\nCapacidade.\nA capacidade do pavill\u00f3n para os partidos de h\u00f3ckey sobre xeo ao longo da s\u00faa historia foi a seguinte:"}
{"id": "299846", "revid": "85894", "url": "https://gl.wikipedia.org/wiki?curid=299846", "title": "V\u00edctor Mar\u00eda V\u00e1zquez Rodr\u00edguez", "text": "V\u00edctor Mar\u00eda V\u00e1zquez Rodr\u00edguez, nado en Vigo o 26 de abril de 1856 e finado o 27 de setembro de 1884, foi un xornalista, escritor e m\u00fasico galego.\nTraxectoria.\nEstudou Farmacia na Universidade de Santiago de Compostela e rematou en Madrid, onde foi redactor de \"El Porvenir\". Colaborou en \"La Ilustraci\u00f3n Gallega y Asturiana\". Foi nomeado secretario do Comit\u00e9 Republicano-Progresista Central. Escribiu unha \"Gu\u00eda de Galicia\" e alg\u00fans poemas en galego. Foi pianista e compuxo algunhas pezas."}
{"id": "299848", "revid": "98629", "url": "https://gl.wikipedia.org/wiki?curid=299848", "title": "Gran Premio do oeste dos Estados Unidos de 1981", "text": "O Gran Premio do oeste dos Estados Unidos de 1981 foi unha carreira de automobilismo de F\u00f3rmula 1, celebrada o 15 de marzo de 1981 no circu\u00edto de Long Beach en California. Foi a primeira carreira da tempada de . A carreira foi o sexto Gran Premio do oeste dos Estados Unidos e a s\u00e9tima carreira que se celebrou nas r\u00faas da cidade de Long Beach (California). A carreira levouse a cabo sobre 80 voltas ao circu\u00edto de 3\u00b4251 quil\u00f3metros cunha distancia total de carreira de 260 quil\u00f3metros.\nResumo.\nO campi\u00f3n mundial Alan Jones terminou nove segundos por diante do seu compa\u00f1eiro de equipo Carlos Reutemann, e ga\u00f1ou o seu primeiro Gran Premio de Long Beach, a tempada de 1981 comezou finalmente logo dun inverno de controversias e batallas legais. Foi o terceiro Gran Premio consecutivo que ga\u00f1ou Jones, e o seu segundo consecutivo nos Estados Unidos, logo de ga\u00f1ar o t\u00edtulo de pilotos de 1980 con vitorias no fin da tempada en Montreal, Canad\u00e1 e Watkins Glen, Nova York.\nA tempada baixa vira o conflito entre a FISA (F\u00e9d\u00e9ration Internationale du Sport Automobile) e a FOCA (Asociaci\u00f3n de Construtores de F\u00f3rmula Un), aparentemente pola prohibici\u00f3n prevista pola FISA dos faldr\u00f3ns aerodin\u00e1micos nos coches, para reducir a velocidade de paso por curva, pero tam\u00e9n polo control financeiro deste deporte. Logo de ameazar con iniciar o seu propio campionato, a FOCA acordou a prohibici\u00f3n dos faldr\u00f3ns coa garant\u00eda do seu control das finanzas do deporte e o compromiso da FISA por un per\u00edodo de catro anos de estabilidade nas regras. A tan s\u00f3 10 d\u00edas antes da primeira carreira da tempada en Long Beach, asinouse en Par\u00eds o Acordo da Concordia, que permitiu que todos os equipos participasen.\nMentres tanto, a carreira de Sur\u00e1frica, que disput\u00e1rase en febreiro baixo a versi\u00f3n das regras do acordo previo da FOCA, foi exclu\u00edda do campionato do mundo, e a carreira arxentina, prevista inicialmente en xaneiro, foi trasladada a abril.\nAdemais das novas regras, Goodyear anunciara en decembro a s\u00faa intenci\u00f3n de retirarse inmediatamente de toda participaci\u00f3n nas carreiras de Europa. As\u00ed, cando os equipos chegaron a Long Beach para a primeira carreira do campionato da tempada, as sesi\u00f3ns de pr\u00e1ctica do venres pola ma\u00f1\u00e1 estaban cheas dunha actividade fren\u00e9tica. Aler\u00f3ns m\u00e1is grandes, amortecedores m\u00e1is suaves e pont\u00f3ns revisados estaban en probas para case todo o mundo, tratando de compensar a ausencia dos faldr\u00f3ns prohibidos. Con todos os equipos tam\u00e9n usando pneum\u00e1ticos Michelin, moitos pilotos esforz\u00e1banse por loitar cun novo conxunto de desaf\u00edos.\nO s\u00e1bado, xurdiu outro problema legal a ra\u00edz do novo dobre chasis do Lotus 88, dese\u00f1ado por Colin Chapman e Martin Ogilvie. Foi presentada unha protesta pola maior\u00eda dos equipos, a\u00ednda que non especificaban que regras est\u00e1banse rompendo. O coche foi aprobado inicialmente polo persoal t\u00e9cnico da FISA e aprobado polos comisarios t\u00e9cnicos, o que permitiulle participar nos adestramentos do venres. Pero, en \u00faltima instancia, o coche foi prohibido o resto da fin de semana e Lotus tivo que cualificar e competir co m\u00e1is convencional Lotus 81.\nNa pista, na cualificaci\u00f3n final, Riccardo Patrese e Alan Jones disputaron o primeiro posto varias veces durante a sesi\u00f3n. Patrese finalmente logrou a pole, conseguindo a s\u00faa primeira pole e a primeira (e \u00fanica) para o seu equipo Arrows, por 0\u00b401 segundos. O compa\u00f1eiro de Jones en Williams Carlos Reutemann foi terceiro, seguido de Nelson Piquet co Brabham, o Ferrari de Gilles Villeneuve e Mario Andretti na s\u00faa primeira carreira con Alfa Romeo.\nO tempo do domingo era perfecto, pero a primeira volta non o foi. Villeneuve fixo un adiantamento salvaxe pola parte exterior da grella e brevemente tomou a dianteira, pero freou na forquita Queens demasiado tarde e sa\u00eduse da pista, Patrese e a parella de Williams, Reutemann e Jones pas\u00e1rono. Villeneuve foi capaz de reincorporarse cuarto, en tanto Andrea de Cesaris co seu McLaren bat\u00eda con Alain Prost, quedando os dous f\u00f3ra da carreira. Rebaque tam\u00e9n se viu involucrado pero puido continuar cunha picada para po\u00f1er os catro pneum\u00e1ticos novos. Logo dunha volta, a orde era Patrese, Reutemann, Jones, Villeneuve, Piquet, Didier Pironi, Cheever e Andretti.\nNa primeira parte da carreira, Patrese sacou a Reutemann ao redor dun segundo, con Jones outros tres segundos detr\u00e1s. Pironi, cambiou lugares con Villeneuve (quinto e terceiro), lideraba unha caravana de coches con Piquet tratando desesperadamente de adiantar.\nA volta 17 foi mala para Ferrari Piquet finalmente pasou a Pironi e Villeneuve retirouse cun eixe de transmisi\u00f3n roto. Na volta 25, Reutemann tomou o liderado de Patrese s\u00f3 unha volta antes de Patrese entrase en boxes por un fallo do motor. Reincorporouse \u00e1 carreira, pero logo de d\u00faas paradas m\u00e1is polo mesmo problema, finalmente retirouse co sistema de combustible roto.\nA retirada de Patrese deixou a Reutemann cunha vantaxe de tres segundos sobre o seu compa\u00f1eiro Jones, quen de inmediato comezou a pechar a brecha a medio segundo por volta. O equipo ordenou a Reutemann que deixara pasar a Jones, o primeiro piloto do equipo. Na volta 32, Reutemann apartouse, e Jones pasou ao liderado. Nas seguintes 12 voltas, o Campi\u00f3n do Mundo lograra unha vantaxe de dez segundos. Ao mesmo tempo, Reutemann ampliou a s\u00faa vantaxe sobre Piquet a 36 segundos.\nNa volta 41, Jacques Laffite, Bruno Giacomelli e Jan Lammers retir\u00e1ronse logo dunha colisi\u00f3n m\u00faltiple. A retirada de Laffite interrompeu unha batalla prolongada con Pironi, Cheever e Andretti polo cuarto lugar. Andretti pasou a Cheever na volta 43, e logo negociou o cuarto posto varias veces con Pironi, antes de tomar finalmente a posici\u00f3n na volta 54. O Ferrari de Pironi sufriu un problema de alimentaci\u00f3n de combustible e Cheever tam\u00e9n foi capaz de ir polo quinto posto. Ao facer o adiantamento, danou e perdeu a s\u00faa segunda marcha, a m\u00e1is utilizada no estreito circu\u00edto urbano.\nAs posici\u00f3ns mantiv\u00e9ronse igual na \u00faltima parte da carreira con Jones e Reutemann logrando o terceiro dobrete consecutivo para Williams. Piquet, logo de perder a s\u00faa oportunidade de ir polos l\u00edderes embotellado detr\u00e1s de Pironi, finalizou terceiro, a 35 segundos. Mario Andretti quedou cuarto diante dos seus seareiros, xusto por diante do seu compatriota de Tyrrell, Eddie Cheever, que foi quinto. Era a primeira vez que dous estadounidenses terminaban nos puntos desde Andretti e Mark Donohue no Gran Premio de Suecia de 1975."}
{"id": "299849", "revid": "98629", "url": "https://gl.wikipedia.org/wiki?curid=299849", "title": "Ces\u00e1reo Rivera Abraldes", "text": "Ces\u00e1reo Rivera Abraldes, nado en Ribadavia e finado en Pontevedra a finais de abril de 1910, foi un pol\u00edtico republicano galego.\nTraxectoria.\nMilitante do Partido Republicano Federal. Foi alcalde de Ribadavia no Sexenio Democr\u00e1tico, e despois foi elixido deputado a Cortes Constitu\u00edntes nas elecci\u00f3ns de 1873. Formou parte da comitiva ourens\u00e1 do Partido Republicano Federal que asinou o pacto republicano federal galaico-\u00e1stur na Coru\u00f1a o 18 de xullo de 1869. Pertenceu \u00e1 masoner\u00eda. O concello de Ribadavia dedicoulle unha r\u00faa. No cemiterio civil de Ribadavia cons\u00e9rvase un cenotafio na s\u00faa honra levantado en 1933."}
{"id": "299850", "revid": "23204", "url": "https://gl.wikipedia.org/wiki?curid=299850", "title": "Nucky Johnson", "text": "Enoch Lewis \"Nucky\" Johnson, nado en Galloway Township (Nova Jersey) o 20 de xaneiro de 1883 e finado en Northfield o 9 de decembro de 1968, foi un pol\u00edtico e mafioso estadounidense de Atlantic City.\nTraxectoria.\nDende a d\u00e9cada de 1910 at\u00e9 o seu encarceramento en 1941 tras ser declarado culpable por evasi\u00f3n de impostos, foi o principal promotor do clientelismo pol\u00edtico relacionado co Partido Republicano que controlaba a cidade e mais o goberno do condado. Utilizou a s\u00faa posici\u00f3n pol\u00edtica, primeiro como sh\u00e9riff e logo como tesoureiro do condado en beneficio propio; o seu ascenso ao poder cadrou coa m\u00e1xima popularidade para Atlantic City ao ser erixir nun oasis \u00e1 marxe da prohibici\u00f3n de alcohol a partir da aprobaci\u00f3n da chamada lei seca; a s\u00faa organizaci\u00f3n tam\u00e9n estivo involucrada no contrabando, os casinos e a prostituci\u00f3n.\nEn 2010 Martin Scorsese e Terence Winter levaron \u00e1 televisi\u00f3n unha versi\u00f3n ficticia deste home, Nucky Thompson, como protagonista da serie \"Broadwalk empire\", baseada no libro hom\u00f3nimo do xu\u00edz Nelson Johnson. A serie produciuna HBO. O actor que desenvolve o papel de Nucky Thompson/Johnson \u00e9 Steve Buscemi."}
{"id": "299851", "revid": "6939", "url": "https://gl.wikipedia.org/wiki?curid=299851", "title": "Enoch L. Johnson", "text": ""}
{"id": "299855", "revid": "98629", "url": "https://gl.wikipedia.org/wiki?curid=299855", "title": "Naruhito", "text": "Naruhito (en xapon\u00e9s \u7687\u592a\u5b50\u5fb3\u4ec1\u89aa\u738b, pronunciado: /na'\u027a\u0320\u026f\u00e7ito/), nado en Toquio o 23 de febreiro de 1960, cuxo nome completo \u00e9 Hiro-non-miya Naruhito Shinno, \u00e9 o emperador do Xap\u00f3n desde o 1 de maio de 2019.\nTraxectoria.\nNaruhito naceu no Palacio de Tsugo. Segundo o hor\u00f3scopo chin\u00e9s \u00e9 A rata. Desde o seu nacemento ensin\u00f3uselle cal \u00eda ser o seu papel nun futuro. foi o \u00fanico herdeiro ao trono nip\u00f3n que recibiu unha educaci\u00f3n tan esmerada e tan global. Foi educado no Palacio Tsugo baixo estritos preceptores. Coa s\u00faa maior\u00eda de idade, os emperadores envi\u00e1rono a estudar a Gran Breta\u00f1a na Universidade de Oxford onde defendeu a s\u00faa tese sobre o Transporte mar\u00edtimo no r\u00edo T\u00e1mese no s\u00e9culo XVIII. Ao volver ao Xap\u00f3n matriculouse na Universidade de Gakushuin, obtendo a titulaci\u00f3n de Historia e especializ\u00e1ndose en Historia Medieval do Xap\u00f3n. Ademais tam\u00e9n co\u00f1ece \u00e1 perfecci\u00f3n, separadamente do xapon\u00e9s, o ingl\u00e9s, o chin\u00e9s, o alem\u00e1n e algo de espa\u00f1ol.\nNaruhito, desde ceda idade, representou ao seu pai en numerosas ocasi\u00f3ns. Na \u00e9poca de estudante, viaxou polo mundo enteiro e sempre quixo co\u00f1ecer costumes e modos de vida que se afastaban das pautas seguidas no Xap\u00f3n milenario. Con todo, \u00e1 hora de vivir na s\u00faa terra e cos seus, asumiu \u00e1 perfecci\u00f3n os diversos ritos entre os que viven os seus concidad\u00e1ns.\nEn 2013, no marco dunha visita institucional a Espa\u00f1a, visitou Santiago de Compostela e percorreu un anaco do Cami\u00f1o de Santiago.\nMatrimonio e descendencia.\nCando chegou o momento de elixir esposa, Naruhito elixiu a dedo a Masako Owada, con quen se casar\u00eda o 9 de xu\u00f1o de 1993 mediante o rito xinto\u00edsta; as celebraci\u00f3ns polo enlace duraron tres d\u00edas. A\u00ednda que elixiu \u00e1 s\u00faa esposa entre unha serie de mulleres nunha lista, el declarou que est\u00e1 completamente namorado dela. O 31 de decembro de 1999, a princesa Masako Owada sufriu un aborto.\nO feito de que sexa unha nena, levantou un forte debate nacional sobre o cambio da Lei de Sucesi\u00f3n ao Trono, xa que no Xap\u00f3n as mulleres non poden reinar. Este feito, polo que parece, sumiu a Masako Owada nunha profunda depresi\u00f3n, engadindo tam\u00e9n o estrito protocolo da Casa Imperial."}
{"id": "299857", "revid": "23204", "url": "https://gl.wikipedia.org/wiki?curid=299857", "title": "Daniel Granada", "text": "Daniel Granada Conti, nado en Vigo o 3 de setembro de 1847 e finado en Madrid o 10 de setembro de 1929, foi un fil\u00f3logo e escritor galego.\nTraxectoria.\nEmigrou a Uruguai. Estudou Dereito na Universidade de Montevideo e doutorouse na mesma Universidade. Foi xu\u00edz de primeira instancia, secretario da Universidade de Montevideo e catedr\u00e1tico de literatura do Ateneo Uruguay. En 1904 regresou a Espa\u00f1a e fixou a s\u00faa residencia en Madrid. Foi nomeado correspondente da Real Academia Espa\u00f1ola e comendador da Orde de Afonso XII. Colaborou en \"Almanaque Gallego\" e deixou in\u00e9ditas \"Lexicograf\u00eda y apuntamiento con especial aplicaci\u00f3n del R\u00edo de la Plata\" e \"Rese\u00f1a hist\u00f3rico-descriptiva del caballo y del perro baguales en el R\u00edo de la Plata\"."}
{"id": "299858", "revid": "85894", "url": "https://gl.wikipedia.org/wiki?curid=299858", "title": "Ram\u00f3n Mart\u00ednez Espar\u00eds", "text": "Ram\u00f3n Mart\u00ednez Espar\u00eds, finado en Oza en agosto de 1905, foi un avogado e escritor galego.\nTraxectoria.\nParticipou nos c\u00e9lebres faladoiros da Cova C\u00e9ltica. Foi poeta premiado en certames e cultivou o x\u00e9nero costumista. Escribiu o romance \"O xuramento\".\nMorreu por mor da tuberculose no sanatorio de Oza."}
{"id": "299859", "revid": "23204", "url": "https://gl.wikipedia.org/wiki?curid=299859", "title": "Sohag", "text": "Sohag (, tam\u00e9n co\u00f1ecida como \"Sawh\u0101j\", \"Suhag\" e \"Suhaj\", \u00e9 unha cidade de Exipto localizada na beira oeste do r\u00edo Nilo. \u00c9 a capital da Gobernaci\u00f3n de Sohag dende 1960. Antes diso, a capital foi a cidade de Girga e o nome da gobernaci\u00f3n era Gobernaci\u00f3n de Girga. Tam\u00e9n inclu\u00eda a Gobernaci\u00f3n de Esna (na actualidade Gobernaci\u00f3n de Qena)."}
{"id": "299860", "revid": "98629", "url": "https://gl.wikipedia.org/wiki?curid=299860", "title": "Made of Honor", "text": "Made of Honor \u00e9 un filme dirixido por Paul Weiland que se estreou no 2008. A historia foi escrita por Adam Sztykiel (con gui\u00f3n de Sztykiel, Deborah Kaplan e Harry Elfont). Foi producido por Neal H. Moritz e distribu\u00eddo por Columbia Pictures en Norte Am\u00e9rica o 2 de maio de 2008."}
{"id": "299861", "revid": "89787", "url": "https://gl.wikipedia.org/wiki?curid=299861", "title": "Tristura", "text": "A tristura ou tristeza \u00e9 unha das seis emoci\u00f3ns b\u00e1sicas descritas por Paul Ekman, xunto coa felicidade, a ira, a sorpresa, o medo e o noxo. Tr\u00e1tase dunha dor emocional asociada a sentimentos de desvantaxe, perda ou impotencia que a mi\u00fado se manifesta a trav\u00e9s do pranto. O choro \u00e9 a mi\u00fado unha indicaci\u00f3n de tristura.\nNa infancia.\nA tristura \u00e9 unha experiencia com\u00fan na infancia. Reco\u00f1ecer estas emoci\u00f3ns pode axudar a detectar problemas emocionais graves, a\u00ednda que algunhas familias poden ter unha regra (consciente ou inconsciente) que non considere apropiado a exteriorizaci\u00f3n deste sentimento, o cal pode favorecer un comportamento man\u00edaco no neno.\nA tristura \u00e9 parte do proceso de evoluci\u00f3n do neno que se manifesta, por exemplo, cando este se vai distanciando da nai para ser m\u00e1is independente. Cada vez que o neno se separa un pouco m\u00e1is, el ou a nai ter\u00e1n que facer fronte a unha pequena perda e este feito axuda \u00e1 madurez do individuo, pois aprende a lidar coa tristura por si mesmo.\nA pediatra Selma Friberg suxire que \u00e9 importante respectar o dereito do neno a experimentar unha perda, total e profundamente.\nNeuroanatom\u00eda.\nA tristura pode est\u00e1r orixinada por diversos motivos, por\u00e9n, con independencia da s\u00faa orixe, parece que pode seguir un patr\u00f3n semellante en t\u00f3dolos casos.\nOs est\u00edmulos desagradables poden exercer un efecto sobreexcitador nunha zona do cerebro chamada hipot\u00e1lamo, de xeito que as neuronas desa zona producen unha substancia denominada FLC. Esta mol\u00e9cula \u00e9 capaz de facer que o cerebro segrege a hormona do crecemento \u00f3 torrente sangu\u00edneo e que esta chegue \u00e1s gl\u00e1ndulas suprarrenais. Na parte m\u00e1is externa destas gl\u00e1ndulas, a hormona de do crecemento estimula a s\u00edntese dunha mol\u00e9cula chamada cortisol e esta predisp\u00f3n \u00f3 corpo, tanto f\u00edsica como ps\u00edquicamente para o estr\u00e9s. Dentro dos cambios inducidos polo cortisol estar\u00edan o insomnio, a inquietude nerviosa, a ansiedade e toda unha serie de s\u00edntomas depresivos.\nA nivel nervioso, unha diminuci\u00f3n dos neurotransmisores noradrenalina e serotonina no cerebro, ser\u00eda responsable da aparici\u00f3n da sensaci\u00f3n de tristura.\nNon se sabe con precisi\u00f3n a relaci\u00f3n causa-efecto, \u00e9 dicir, non se sabe por que un baix\u00f3n de serotonina conduce \u00e1 sensaci\u00f3n de tristura, pero est\u00e1 claro que, nos procesos depresivos, o emprego de f\u00e1rmacos que aumenten o nivel de serotonina no cerebro contrib\u00faen \u00e1 recuperaci\u00f3n das depresi\u00f3ns.\nMecanismos de adaptaci\u00f3n.\nAs persoas enfr\u00f3ntanse \u00e1 tristura de distintas maneiras e esta \u00e9 unha emoci\u00f3n importante porque axuda a motivar \u00f3s individuos para facerlle fronte \u00e1 s\u00faa situaci\u00f3n. Alg\u00fans mecanismos de adaptaci\u00f3n incl\u00faen: buscar apoio nos demais, pasar o tempo cunha mascota ou participar nalgunha actividade que lle axude a expresar ese sentimento. Outras persoas poden exclu\u00edrse temporalmente do contorno social mentres non se recuperan do decaemento."}
{"id": "299862", "revid": "98629", "url": "https://gl.wikipedia.org/wiki?curid=299862", "title": "Torque, rodando \u00f3 l\u00edmite", "text": "Torque, rodando \u00f3 l\u00edmite (en ) \u00e9 un filme estadounidense dirixido por Joseph Kahn que se estreou no 2004. Est\u00e1 protagonizado por Martin Henderson, Ice Cube, Monet Mazur, Jaime Pressly, Will Yun Lee, Jay Hernandez, Max Beesley, Fredro Starr e Christina Milian. Foi escrito por Matt Johnson e producido por Neal H. Moritz.\nEstreouse en galego na TVG o 24 de xu\u00f1o de 2008."}
{"id": "299863", "revid": "23204", "url": "https://gl.wikipedia.org/wiki?curid=299863", "title": "Torque (filme)", "text": ""}
{"id": "299865", "revid": "5863", "url": "https://gl.wikipedia.org/wiki?curid=299865", "title": "Ricardo Conde Salgado", "text": "Ricardo Conde Salgado, nado na Coru\u00f1a o 3 de abril de 1853 e finado en Villa Urquiza (Provincia de Entre R\u00edos) o 11 de setembro de 1938, foi un profesor e escritor galego.\nTraxectoria.\nFixo o ensino secundario na Coru\u00f1a e Santiago de Compostela. En 1871 trasladouse a Madrid para cursar a carreira de Medicina e logo de dous anos de estudos decidiu emigrar \u00e1 Arxentina. Comezou traballando no comercio e despois pasou \u00e1 docencia e ao xornalismo. Colaborou en \"El Correo Espa\u00f1ol\", \"El Gallego\", \" El Eco de Galicia\" e \"Almanaque Gallego\", participou na fundaci\u00f3n de \"La Prensa Espa\u00f1ola\" e dirixiu un tempo \"La Opini\u00f3n\". Foi profesor en varios centros privados e no Instituto Mercantil e catedr\u00e1tico de Xeograf\u00eda Mar\u00edtima, Historia e Lingua Castel\u00e1 na Escola Naval Militar.\nFoi correspondente da Real Academia Galega."}
{"id": "299866", "revid": "6506167", "url": "https://gl.wikipedia.org/wiki?curid=299866", "title": "B.B. King", "text": "Riley B. King, nado en Itta Bena, Mississippi, o 16 de setembro de 1925, e finado en Las Vegas o 14 de maio de 2015, foi un cantante e guitarrista de blues. King introduciu un sofisticado estilo de solos baseado nun flu\u00eddo \"string bending\" e nun brillante vibrato que influenciou moitos guitarristas de blues posteriores.\nKing foi inducido no Rock and Roll Hall of Fame en 1987, tr\u00e1tase dun dos m\u00fasicos de blues m\u00e1is influ\u00edntes da historia, ga\u00f1ando o alcume de \"O Rei do Blues\", e \u00e9 considerado un dos \"Tres Reis da guitarra de blues\" (xunto con Albert King e Freddie King, cos cales non ten ningunha relaci\u00f3n de parentesco). King actuou incansablemente ao longo de toda a s\u00faa carreira musical, realizando de media m\u00e1is de 200 concertos por ano nos anos 70. S\u00f3 en 1956 apareceu en 342 actuaci\u00f3ns.\nKing naceu nunha prantaci\u00f3n de algod\u00f3n en Itta Bena, Mississippi, e posteriormente traballou nunha desmotadora en Indianola, Mississippi. Foi atra\u00eddo cara a m\u00fasica e a guitarra na igrexa, e comezou a s\u00faa carreira en \"juke joints\" e na radio local. Posteriormente viviu en Memphis, Tennessee, e Chicago, onde medrou a s\u00faa fama, xirando extensamente por todo o mundo. King morreu ao 89 anos en Las Vegas, Nevada, o d\u00eda 14 de maio de 2015.\nTraxectoria.\nInicios.\nNado nunha cachoupa nunha plantaci\u00f3n de cot\u00f3n de Berclair, preto de Itta Bena, Mississippi. Aos 4 anos a s\u00faa nai deixou ao seu pai por outro home e King foioi criado pola s\u00faa avoa materna, Elnora Farr, en Kilmichael Mississippi. \nAdquiriu unha cultura musical b\u00e1sica cantando no coro de gospel da igrexa baptista desa localidade. King sentiuse atra\u00eddo pola Igrexa Pentecostal de Deus en Cristo pola s\u00faa m\u00fasica. O ministro local utilizaba unha guitarra Sears Roebuck Silvertone durante os seus servizos, e o ministro ensinoulle a King os seus tres primeiros acordes. Semella que ao 12 anos mercou a s\u00faa primeira guitarra por 15 d\u00f3lares, a\u00ednda que outra fonte indica que Bukka White, curm\u00e1 da s\u00faa nai, regaloulle a s\u00faa primeira guitarra.\nEn 1943 King deixou Kilmichael para traballar como condutor de tractores e tocar no Famous St. John's Quartet en Inverness, tocando en igrexas e en radios comarcais.\nPopularidade.\nEn 1947, B. B. King gravou con RPM Records nos \u00c1nxeles. Un dos seus descubridores e produtores foi Sam Phillips, quen m\u00e1is adiante fundou a fundamental Sun Records.\nEn febreiro de 1952, acadou o seu primeiro n\u00famero un no Billboard Rhythm and Blues co tema \"3 O'Clock Blues\"; a partir de a\u00ed encadeou unha serie de sucesos de vendas, todos eles ligados ao blues e caracterizados polo xeito singular de tocar a s\u00faa guitarra \"Lucille\". Asemade, emprendeu xiras con numerosas actuaci\u00f3ns por todo o pa\u00eds. Chegou a crear o seu propio selo discogr\u00e1fico: \"Blues Boys Kingdom\". M\u00e1is adiante gravou para ABC, MCA, Reprise/Warner Bros. e Virgin/EMI.\nMoi reco\u00f1ecido polas novas figuras brancas do Rock e do Blues, dende Elvis Presley a U2, pasando polos The Rolling Stones e Eric Clapton, acadou un premio Grammy polo tema \"The Thrill is Gone\", ga\u00f1ou sona internacionais con espect\u00e1culos por todo o mundo, inclu\u00edda Galicia e pertence ao \"Blues Hall of Fame\" e ao \"Rock and Roll Hall of Fame\"."}
{"id": "299867", "revid": "98629", "url": "https://gl.wikipedia.org/wiki?curid=299867", "title": "Cnidoblasto", "text": "Un cnidoblasto, tam\u00e9n chamado cnidocito ou nematocito \u00e9 unha c\u00e9lula urticante caracter\u00edstica da epiderme dos animais cnidarios (medusas, anemones, corais, hidras), que cando se toca explota liberando veleno contido nun org\u00e1nulo secretor xigante chamado cnidociste, cnida ou nematociste. Debe terse presente a diferenza terminol\u00f3xica indicada entre a c\u00e9lula completa e o org\u00e1nulo que se dispara e segrega e inxecta o veleno. Os cnidocistes que pos\u00faen os cnidocitos util\u00edzanse para a captura das presas e a defensa dos depredadores. Malia que estes animais son morfoloxicamente simples, carecen de esqueleto e te\u00f1en unha fase s\u00e9sil, os cnidarios poden depredar peixes e crust\u00e1ceos. Estas c\u00e9lulas son as responsables das picaduras que producen as medusas.\nEstrutura e funci\u00f3n.\nOs cnidoblastos conte\u00f1en un org\u00e1nulo chamado cnidociste (que os hai de varios tipos), que xeralmente est\u00e1 constitu\u00eddo por unha c\u00e1psula con forma de bulbo que cont\u00e9n unha estrutura tubular oca enroscada. Os filamentos poden ter extremo aberto ou pechado acabado en dardo, en maza, ser uniforme, estar enrolados en espiral compacta, ter espi\u00f1as, conter substancias pega\u00f1osas, e ter paredes m\u00e1is ou menos finas. Os cnidocitos inmaturos denom\u00ednanse \u00e1s veces cnidoblastos, pero nalgunhas obras non se fai esa distinci\u00f3n. O lado orientado ao exterior da c\u00e9lula ten unha especie de pelo chamado cnidocilio, que serve de gatillo para disparar o cnidociste. Cando se activa este gatillo, a estrutura tubular do cinidocisto sae exectada a gran velocidade e no caso dos nematocistes penetrantes, o t\u00fabulo penetra no organismo que fixo disparar o mecanismo. Esta descarga non leva m\u00e1is duns poucos microsegundos, e pode acadar aceleraci\u00f3ns dunhas 40.000 \"g\". Investigaci\u00f3ns recentes indican que o proceso ocorre en s\u00f3 700 nanosegundos, e a aceleraci\u00f3n chega a 5\u00a0410\u00a0000 \"g\". Despois da penetraci\u00f3n, o contido t\u00f3xico do nematociste inx\u00e9ctase no organismo obxectivo, o que o paralizar\u00e1 ou matar\u00e1 e isto permitir\u00e1 que os cnidarios o devoren. O l\u00edquido que est\u00e1 dentro do cnidociste cont\u00e9n amino\u00e1cidos e outros \u00e1cidos, algunhas prote\u00ednas, a mi\u00fado con efectos t\u00f3xicos, e concentraci\u00f3ns altas de p\u00e9ptidos como o \u00e1cido poli-gamma-glut\u00e1mico.\nMecanismo de descarga.\nA c\u00e1psula do cnidociste almacena unha gran concentraci\u00f3n de i\u00f3ns clacio, que se liberan desde a c\u00e1psula ao citoplasma do cnidoblasto cando se activa o gatillo. Isto causa un gran gradiente de concentraci\u00f3n de calcio entre o cnidoblasto e a membrana plasm\u00e1tica. A presi\u00f3n osm\u00f3tica resultante causa un influxo r\u00e1pido de auga cara ao interior da c\u00e9lula. Isto incrementa o volume de auga no citoplasma, o cal forza que o t\u00fabulo enrolado do cnidociste saia exectado rapidamente. Antes da descarga os t\u00fabulos enrolados do cnidociste est\u00e1n dentro da c\u00e9lula nun estado invertido (coa parte interna por f\u00f3ra). A presi\u00f3n por detr\u00e1s resultante da entrada de auga na c\u00e9lula xunto coa abertura do extremo da c\u00e1psula ou op\u00e9rculo, desencadea a eversi\u00f3n forzada do t\u00fabulo do cnidociste, causando que se po\u00f1a recto \u00e1 vez que emerxe a toda velocidade con forza dabondo como para cravarse na s\u00faa presa.\nOutras hip\u00f3teses consideran que o \u00e1cido gamma-poliglut\u00e1mico e un gradiente prot\u00f3nico a trav\u00e9s da membrana do cisto te\u00f1en un importante papel no mecanismo de disparo.\nDetecci\u00f3n de presas.\nComo os cnidoblastos son c\u00e9lulas dun s\u00f3 uso, e isto sup\u00f3n un custo de enerx\u00eda grande, para regular a s\u00faa descarga, os cnidoblastos est\u00e1n conectados como \"bater\u00edas\", que constan de varios tipos de cnidoblastos conectados a c\u00e9lulas de soporte e neuronas. As c\u00e9lulas de soporte conte\u00f1en quimiosensores, os cales, xunto co mecanorreceptor do cnidoblasto (o cnidocilio), s\u00f3 permiten que unha correcta combinaci\u00f3n de est\u00edmulos cause a descarga, como unha presa nadando, e os compostos qu\u00edmicos da cut\u00edcula das presas ou tecidos cut\u00e1neos. Isto impide que os cnidarios se piquen a si mesmos a\u00ednda que os cnidocistes desprendidos poden ser inducidos a dispararse independentemente.\nTipos de cnidocistes.\nExisten uns 30 tipos que se poden subdividir en 50 ou 60 subtipos morfol\u00f3xicos de cnidocistes nos cnidarios, que son importantes na sistem\u00e1tica destes animais. Por\u00e9n, non hai un sistema uniforme de clasificaci\u00f3n dos cnidocistes universalmente admitida. Alg\u00fans grupos de cnidarios te\u00f1en \u00e1 vez varios tipos de cnidocistes; por exemplo, as \"Hydra\" de auga doce te\u00f1en catro tipos de cnidocistes. O conxunto de c\u00e9lulas urticantes dunha especie e a s\u00faa distribuci\u00f3n no corpo denom\u00ednase cnidoma.\nUnha forma de clasificar os cnidocistes \u00e9 polo seu modo de funcionamento. Uns cr\u00e1vanse na presa, outros p\u00e9ganse a ela e outros env\u00f3lvense arredor da presa. Hai, pois, tres grupos:\nO nematociste \u00e9 o tipo m\u00e1is estudado e co\u00f1ecido, polo que nun sentido amplo o termo se usa moitas veces como sin\u00f3nimo de cnidociste. Nun sentido m\u00e1is restrinxido, os nematocistes son un dos tres tipos de cnidocistes, xunto cos pticocistos e espirocistos.\nToxicidade dos nematocistes.\nOs cnidocistes son armas moi eficientes. Demostrouse en experimentos que un s\u00f3 cnidociste \u00e9 suficiente para paralizar un artr\u00f3podo pequeno (larva de \"Drosophila\"). Os cnidoblastos m\u00e1is perigosos (para os humanos, polo menos) t\u00e9\u00f1enos as cubomedusas. Un membro deste grupo, a avespa de mar \"Chironex fleckeri\" consid\u00e9rase \"o animal mari\u00f1o m\u00e1is velenoso co\u00f1ecido\", segundo o Instituto Australiano de Ciencias Mari\u00f1as. Pode causar unha gran dor nos humanos, e pode provocar en ocasi\u00f3ns a morte. Outros cnidarios, como a medusa \"Cyanea capillata\" ou o hidrozoo \"Physalia physalis\" (carabela portuguesa) poden tam\u00e9n causar unha gran dor e \u00e1s veces son mortais. Por outra parte, as anemones de mar gregarias son uns dos cnidarios que te\u00f1en unha picadura m\u00e1is leve, quizais debido \u00e1 incapacidade dos seus cnidocistes de penetrar na pel, creando unha sensaci\u00f3n similar \u00e1 de tocar candeas pega\u00f1osas. Ademais de para alimentarse e defenderse, as anemones de mar e as colonias de coral usan os cnidocistes dos seus cnidoblastos para picarse unhas a outras e defender o seu territorio ou ga\u00f1ar espazo.\nO veleno de animais como os cnidarios, escorpi\u00f3ns e ara\u00f1as \u00e9 espec\u00edfico de especie. Ademais, substancias que son debilmente t\u00f3xicas para os humanos poden ser moi t\u00f3xicas para as pequenas presas naturais dalg\u00fans cnidarios ou para os depredadores que os queren comer a eles. Esta especificidade foi utilizada para crear novas medicinas e bioinsecticidas.\nCertos tipos de nudibranquios (moluscos) como os ae\u00f3lidos, conservan os cnidocistes das presas que dixiren (hidrozoos). Estes cnidocistes denom\u00ednanse cleptocnidas, e despois de pasaren polo seu apareto dixestivo, almac\u00e9nanos no extremo dos seus cerata dorsais."}
{"id": "299868", "revid": "27155", "url": "https://gl.wikipedia.org/wiki?curid=299868", "title": "Cnidocito", "text": ""}
{"id": "299869", "revid": "27155", "url": "https://gl.wikipedia.org/wiki?curid=299869", "title": "Nematocito", "text": ""}
{"id": "299870", "revid": "27155", "url": "https://gl.wikipedia.org/wiki?curid=299870", "title": "Cnidocisto", "text": ""}
{"id": "299871", "revid": "27155", "url": "https://gl.wikipedia.org/wiki?curid=299871", "title": "Nematocisto", "text": ""}
{"id": "299872", "revid": "27155", "url": "https://gl.wikipedia.org/wiki?curid=299872", "title": "Cnida", "text": ""}
{"id": "299873", "revid": "5863", "url": "https://gl.wikipedia.org/wiki?curid=299873", "title": "Eduardo \u00c1lvarez Pertierra", "text": "Eduardo \u00c1lvarez Pertierra, nado en Santiago de Compostela en 1850 e finado na mesma cidade o 31 de xullo de 1878, foi un m\u00e9dico e poeta galego.\nTraxectoria.\nMorreu prematuramente logo de finalizar os seus estudos de Medicina na Universidade de Santiago de Compostela. Foi redactor da \"Revista Compostelana de Instrucci\u00f3n y Recreo\". O seu poema \"A romer\u00eda\" foi premiado nos Xogos Florais de Santiago de 1875. Escribiu a oda \"Al trabajo\"."}
{"id": "299874", "revid": "48501", "url": "https://gl.wikipedia.org/wiki?curid=299874", "title": "Clara Corral", "text": "Clara Corral Aller, nada en Ourense o 8 de xu\u00f1o de 1847 e finada na Coru\u00f1a o 9 de febreiro de 1908, foi unha poeta galega.\nTraxectoria.\nFilla de Dimas Corral Rebell\u00f3n. En 1852 trasladouse coa familia a Lugo. Orfa de pai e nai mudouse coas s\u00faa irm\u00e1s Consuelo e Rita a Santiago de Compostela en 1868 e dedicouse ao seu labor literario. Cons\u00e9rvanse os seus poemas aparecidos na prensa da \u00e9poca, \"El Diario de Santiago\", \"Revista Compostelana de Instrucci\u00f3n y Recreo\" e \"La Ilustraci\u00f3n Gallega y Asturiana\". En 1884 trasladouse a vivir \u00e1 Coru\u00f1a co seu irm\u00e1n e a s\u00faa cu\u00f1ada. En 1891 publicou \"A Herminia\", dedicado \u00e1 s\u00faa sobri\u00f1a orfa, filla da s\u00faa irm\u00e1 Rita, que foi, igual ca ela, membro correspondente da Real Academia Galega, creada en 1906.\nEn 1980 public\u00e1ronse \"Poes\u00edas en gallego y castellano. 1847-1908\", en edici\u00f3n de Dimas Romero V\u00e1zquez.\nObra.\nClara Corral escribiu empregando o galego e o castel\u00e1n:"}
{"id": "299875", "revid": "98629", "url": "https://gl.wikipedia.org/wiki?curid=299875", "title": "National Treasure", "text": "National Treasure \u00e9 un filme estadounidense dirixido por Jon Turteltaub que se estreou no 2004. Foi escrito por Jim Kouf, Ted Elliott, Terry Rossio, Cormac Wibberley e Marianne Wibberley, e foi producido por Jerry Bruckheimer. \u00c9 o primeiro filme da serie \"National Treasure\", e est\u00e1 protagonizado por Nicolas Cage, Harvey Keitel, Jon Voight, Diane Kruger, Sean Bean, Justin Bartha e Christopher Plummer."}
{"id": "299877", "revid": "26501", "url": "https://gl.wikipedia.org/wiki?curid=299877", "title": "Silabario cherokee", "text": "O silabario cherokee \u00e9 un silabario inventado por Sequoyah para escribir a lingua cherokee a finais da d\u00e9cada de 1810 e comezos de 1820. A s\u00faa creaci\u00f3n deste sistema de escrita \u00e9 particularmente notoria xa que non era quen de ler nin escribir. Nun primeiro momento experimentou con logogramas, pero o seu sistema evolucionou no silabario.\nDescrici\u00f3n.\nCada s\u00edmbolo representa unha s\u00edlaba e non un fonema. Os 85 caracteres do silabario cherokee ofrecen un m\u00e9todo axeitado de escritura para a s\u00faa lingua. A\u00ednda que alg\u00fans s\u00edmbolos asem\u00e9llanse \u00e1s letras do alfabeto latino, os sons son completamente diferentes (a forma da letra cherokee que corresponde \u00f3 son da nosa \"a\" par\u00e9cese \u00e1 letra \"D\" mai\u00fascula latina, por exemplo). Sequoyah ti\u00f1a visto a lingua inglesa escrita, pero non sab\u00eda como escribila."}
{"id": "299878", "revid": "89787", "url": "https://gl.wikipedia.org/wiki?curid=299878", "title": "Castor Elices", "text": "Castor Elices Rodr\u00edguez, nado en Celanova o 21 de xaneiro de 1847 e finado na mesma vila o 15 de marzo de 1886, foi un m\u00e9dico militar e escritor galego.\nTraxectoria.\nLicenciado en Medicina pola Universidade de Santiago de Compostela. Ingresou no Corpo de Sanidade da Armada, onde chegou ao grao de capit\u00e1n. Coa morte da s\u00faa amada reclu\u00eduse en Celanova. Co\u00f1ecido polos poema \"As follas secas\", da escola sentimental e \"A\u00ednda te quero\".\nO \"tenro Elices\" aparece n\"'O divino sainete\" de Manuel Curros Enr\u00edquez."}
{"id": "299879", "revid": "1888", "url": "https://gl.wikipedia.org/wiki?curid=299879", "title": "Castor Elices Rodr\u00edguez", "text": ""}
{"id": "299880", "revid": "89787", "url": "https://gl.wikipedia.org/wiki?curid=299880", "title": "Sequoyah", "text": "Sequoyah (\u13cd\u13cf\u13c9\u13ef \"Ssiquoya\", como asinaba o seu nome, ou \u13ce\u13c9\u13ef \"Se-quo-ya\", como \u00e9 escrito na lingua cherokee na actualidade) (c. 1770\u20131840), foi un ourive, ferreiro, mestre e soldado nativo americano co\u00f1ecido co nome ingl\u00e9s de George Gist ou George Guess. En 1821, creou o silabario cherokee, facendo posible ler e escribir en lingua cherokee. \u00c9 particularmente c\u00e9lebre por ser a \u00fanica persoa pre-literaria da historia co\u00f1ecida en crear de forma independente un sistema de escrita efectiva. Despois de co\u00f1ecer a s\u00faa obra, o pobo da naci\u00f3n cherokee adoptou axi\u00f1a o seu uso e f\u00edxoo oficialmente en 1825."}
{"id": "299881", "revid": "23204", "url": "https://gl.wikipedia.org/wiki?curid=299881", "title": "George Gist", "text": ""}
{"id": "299883", "revid": "23204", "url": "https://gl.wikipedia.org/wiki?curid=299883", "title": "George Guess", "text": ""}
{"id": "299884", "revid": "5863", "url": "https://gl.wikipedia.org/wiki?curid=299884", "title": "Colis\u00e9e de Qu\u00e9bec", "text": ""}
{"id": "299886", "revid": "98629", "url": "https://gl.wikipedia.org/wiki?curid=299886", "title": "Odd Thomas (filme)", "text": "Odd Thomas \u00e9 un filme estadounidense dirixido, escrito e co-producido por Stephen Sommers que se estreou no 2013. Bas\u00e9ase na novela de Dean Koontz do mesmo nome. Est\u00e1 protagonizado por Anton Yelchin, Willem Dafoe e Addison Timlin."}
{"id": "299887", "revid": "23204", "url": "https://gl.wikipedia.org/wiki?curid=299887", "title": "Manuel Rodr\u00edguez Rodr\u00edguez (mestre)", "text": "Manuel Rodr\u00edguez Rodr\u00edguez, nado en Viana do Bolo e finado en Santiago de Compostela o 3 de maio de 1908, foi un fil\u00f3logo e escritor galego.\nTraxectoria.\nEstudou co latinista e lexic\u00f3grafo Manuel Jar\u00e9s, cura p\u00e1rroco de Quintela de Hedroso. Pasou ao Seminario de Astorga onde fixo o bacharelato en Filosof\u00eda e Teolox\u00eda. Do seminario envi\u00e1rono a Roma, pero renunciou a carreira sacerdotal e f\u00edxose mestre. Exerceu a ensinanza particular, foi oficial do Goberno Civil de Oviedo e xefe de Facenda de Zaragoza e Lugo. Por amaurose quedou cego. Dedicouse \u00e1 ensinanza en Santiago de Compostela, onde organizou c\u00e1tedras de Gram\u00e1tica, Filosof\u00eda e de Xordomudos e Cegos, dirixindo o colexio El Amparo. Inventou un aparato para a escritura dos cegos. Colaborou en \"El Carbay\u00f3n\" de Oviedo, \"El Eco de Orense\", \"La Uni\u00f3n Mercantil\" de Sevilla, \"El Regional\", \"Revista Gallega\", \"El Eco de Santiago\", \"Faro de Vigo\" e \"Galicia\". \u00c9 autor das narraci\u00f3ns en galego \"Os bizcoitos do crego\", publicado en \"La Voz de Mondo\u00f1edo\" en 1906, e \"A boda do grilo\" e \"O pantasma\", que apareceron en \"El Eco de Galicia\" en 1907."}
{"id": "299888", "revid": "5863", "url": "https://gl.wikipedia.org/wiki?curid=299888", "title": "B. B. King", "text": ""}
{"id": "299889", "revid": "1888", "url": "https://gl.wikipedia.org/wiki?curid=299889", "title": "Manuel Rodr\u00edguez y Rodr\u00edguez", "text": ""}
{"id": "299890", "revid": "839", "url": "https://gl.wikipedia.org/wiki?curid=299890", "title": "Berhaneyesus Demerew Souraphiel", "text": "Berhaneyesus Demerew Souraphiel, nado o 14 de xullo de 1948 en Tchela Claka (Etiop\u00eda) \u00e9 un eclesi\u00e1stico cat\u00f3lico et\u00edope, metropolita de Ad\u00eds Abeba dende 1999.\nTraxectoria.\nBerhaneyesus Demerew Souraphiel naceu o 14 de xullo de 1948 en Tchela Claka, preto de H\u0101rer, en Etiop\u00eda. Estudou no seminario maior de Makanissa e ingresou na Congregaci\u00f3n da Misi\u00f3n. Foi ordenado sacerdote o 4 de xullo de 1976, e posteriormente estudou Sociolox\u00eda na Pontificia Universidade Gregoriana.\nEn 1990 foi nomeado superior provincial dos lazaristas en Ad\u00eds Abeba. En 1994 foi nomeado prefecto de Jimma-Bonga. O 7 de novembro de 1997 foi nomeado bispo auxiliar de Ad\u00eds Abeba e bispo titular de Bita. Recibiu a ordenaci\u00f3n episcopal o 25 de xaneiro de 1998 de mans do cardeal Paulos Tzadua.\nO 7 de xullo de 1999 foi nomeado arcebispo metropolita de Ad\u00eds Abeba.\nO 7 de marzo de 2009 Bieito XVI nomeouno membro da Congregaci\u00f3n para as Igrexas Orientais.\nO 19 de febreiro de 2014 o papa Francisco confirmouno como membro da Congregaci\u00f3n para as Igrexas Orientais.\nO 14 de febreiro de 2015 o papa Francisco creouno cardeal."}
{"id": "299896", "revid": "7523", "url": "https://gl.wikipedia.org/wiki?curid=299896", "title": "Nihad \u0110edovi\u0107", "text": "Nihad \u0110edovi\u0107, nado en Vi\u0161egrad o 12 de xaneiro de 1990, \u00e9 un xogador de baloncesto profesional bosn\u00edaco, que xoga actualmente no Unicaja M\u00e1laga da Liga ACB. Pode xogar de escolta ou de ala, mide 1,98 metros e pesa 90 quilos.\nTraxectoria.\n\u0110edovi\u0107 comezou a s\u00faa carreira no KK Bosna bosn\u00edaco, pero fichou polo FC Barcelona con tan s\u00f3 16 anos. Apenas tivo minutos co Barcelona, e pasou case todo o tempo cedido no CB Cornell\u00e0, no Obradoiro CAB e no Virtus Roma. Tras deixar o Barcelona, xogou para o Galatasaray e o Alba Berlin.\nEn xullo de 2013, asinou co FC Bayern M\u00fcnchen. En xullo de 2014, asinou un novo contrato de dous anos de duraci\u00f3n co Bayern M\u00fcnchen."}
{"id": "299901", "revid": "7523", "url": "https://gl.wikipedia.org/wiki?curid=299901", "title": "Nihad Djedovi\u0107", "text": ""}
{"id": "299904", "revid": "1576", "url": "https://gl.wikipedia.org/wiki?curid=299904", "title": "Pneumatociste", "text": "En ficolox\u00eda, un pneumatociste ou aerociste \u00e9 unha estrutura vesicular flotadora que cont\u00e9n gas, que se encontra en algas pardas. O talo dunha alga pode ter m\u00e1is dun pneumatociste. Proporcionan flotabilidade para manter as l\u00e1minas da alga flotando estendidas na superficie ou en vertical, facilitando que reciban m\u00e1is luz solar para realizar a s\u00faa fotos\u00edntese, e permitindo (nas algas fixadas ao substrato) que se abaneen coas ondas do mar sen desgastarse contra o fondo.\nA proporci\u00f3n de gases dos pneumatocistes var\u00eda dependendo da situaci\u00f3n fisiol\u00f3xica da alga e a presi\u00f3n parcial de gases na auga que a rodea. Os pneumatocistes poden conter O2, CO2, e N2.\nSon exemplos de algas con ves\u00edculas flotadoras (aerocistes) as \"Fucus vesiculosus\", \"Ascophyllum nodosum\" ou \"Sargassum\"."}
{"id": "299905", "revid": "25871", "url": "https://gl.wikipedia.org/wiki?curid=299905", "title": "Helvecios", "text": "Os helvecios (\"Helvetii\" en lat\u00edn) foron unha tribo celta, ou probablemente unha confederaci\u00f3n de tribos celtas, que viv\u00edan na zona comprendida entre o alto Rin, o Xura su\u00edzo, o lago de Xenebra e os Alpes. A finais do s\u00e9culo II a.C. dominaban o territorio que se estend\u00eda desde o alto Rin e a Selva Negra at\u00e9 o r\u00edo Main. Xulio C\u00e9sar describiu a s\u00faa confrontaci\u00f3n cos helvecios no seu \"De Bello Gallico\".\nAo estar baixo presi\u00f3n das tribos xerm\u00e1nicas na s\u00faa terra natal, os helvecios cruzaron a Galia e procuraron unha nova terra ao norte do r\u00edo Garona, coa tribo enteira baixo o mando de Orxet\u00f3rix. Xulio C\u00e9sar foi chamado polos galos da provincia da Galia Narbonense, que foran conquistados e organizados, para defenderse dos helvecios.\nXulio C\u00e9sar ent\u00f3n mandou seis lexi\u00f3ns que comprend\u00edan case 29\u00a0000 homes. Os helvecios, segundo Xulio C\u00e9sar, ti\u00f1an preto de 370\u00a0000 persoas (inclu\u00edndo mulleres e nenos), pero s\u00f3 110\u00a0000 homes capaces de loitar. Xulio C\u00e9sar rapidamente recrutou d\u00faas lexi\u00f3ns m\u00e1is descansadas.\nCando a tribo iniciou a s\u00faa marcha, Orxet\u00f3rix morrera. Antes da partida, os helvecios queimaron os seus pobos e destru\u00edron as plantaci\u00f3ns e outros x\u00e9neros que non pod\u00edan levar, para forzarse a non retroceder.\nAtra\u00eddos por unha posici\u00f3n desvantaxosa cos romanos ocupando o terreo elevado pr\u00f3ximo a Bibracte, os helvecios foron atacados polas forzas superiores romanas, que conseguiron matar aproximadamente un 60\u00a0% da tribo e capturar o outro 20\u00a0% como escravos. O que quedou dos helvecios foi empurrado de volta \u00e1s s\u00faas antigas terras de Helvecia.\nNo 52 a. C., 10\u00a0000 helvecios un\u00edronse \u00e1s forzas de Vercinxet\u00f3rix na s\u00faa tentativa de liberar a Galia dos romanos."}
{"id": "299906", "revid": "23204", "url": "https://gl.wikipedia.org/wiki?curid=299906", "title": "Eparqu\u00eda cat\u00f3lica ucra\u00edna de Volodymyr-Brest", "text": "A eparqu\u00eda de Volodymyr-Brest foi unha s\u00e9 da Igrexa Cat\u00f3lica de K\u00ediv sufrag\u00e1nea da arquieparqu\u00eda de Polack. Foi suprimida en 1839.\nTerritorio.\nA eparqu\u00eda abrangu\u00eda parte da rexi\u00f3n de Volinia e a parte setentrional de Podlaquia. O territorio da eparqu\u00eda atop\u00e1base dividido en d\u00faas partes, unha no Gran Ducado de Lituania, onde estaba a s\u00e9 de Brest (hoxe Belar\u00fas) e outra na Coroa do Reino de Polonia, onde estaba a s\u00e9 de Volodymyr (hoxe Ucra\u00edna). As d\u00faas partes estaban separadas pola eparqu\u00eda de Che\u0142m.\nHistoria.\nA eparqu\u00eda ten a s\u00faa orixe na Uni\u00f3n de Brest de 1596, cando a eparqu\u00eda ortodoxa entrou en comu\u00f1\u00f3n coa Igrexa Cat\u00f3lica.\nFoi suprimida por orde do tsar en 1795, mais o 18 de novembro de 1798 foi restaurada co nome de eparqu\u00eda de Brest.\nO 25 de marzo de 1839 a eparqu\u00eda foi novamente suprimida por orde do tsar.\nEpiscopoloxio.\nCoa Uni\u00f3n de Brest de 1596 a s\u00e9 ortodoxa entrou en comu\u00f1\u00f3n coa Igrexa Cat\u00f3lica. Os bispos de Volodymyr-Brest dende ent\u00f3n foron os seguintes:"}
{"id": "299907", "revid": "1131", "url": "https://gl.wikipedia.org/wiki?curid=299907", "title": "Pontificia Universidade Cat\u00f3lica Arxentina", "text": "A Pontificia Universidade Cat\u00f3lica Arxentina (UCA), cuxo nome completo en castel\u00e1n \u00e9 Pontificia Universidad Cat\u00f3lica Argentina Santa Mar\u00eda de los Buenos Aires, \u00e9 unha universidade cat\u00f3lica pontificia e privada da Arxentina que ten a s\u00faa s\u00e9 central no barrio de Puerto Madero da cidade capital de Buenos Aires. Actualmente ten cinco locais: Buenos Aires, Pergamino, Paran\u00e1, Rosario e Mendoza. Tam\u00e9n conta cuns 7 campus, 17 facultades, 40 carreiras universitarias e 70 posgraos."}
{"id": "299908", "revid": "98629", "url": "https://gl.wikipedia.org/wiki?curid=299908", "title": "Jos\u00e9 Tresguerras Melo", "text": "Jos\u00e9 Tresguerras Melo, nado en Ver\u00edn o 15 de agosto de 1846 e finado en Santa Cruz de Tenerife o 8 de abril de 1893, foi un escritor galego.\nTraxectoria.\nFoi axente do Banco de Espa\u00f1a nas Canarias, onde casou e instalouse en Santa Mar\u00eda de Gu\u00eda de Gran Canaria. Publicou varios poemas en galego en \"El Heraldo Gallego\" e colaborou en \"El Domingo\" e \"Galicia Literaria\". \u00c9 autor de \"Sue\u00f1os y realidades. Esbozos po\u00e9ticos\", un libro biling\u00fce aparecido en Madrid en 1880."}
{"id": "299909", "revid": "1888", "url": "https://gl.wikipedia.org/wiki?curid=299909", "title": "Jos\u00e9 Tresguerras y Melo", "text": ""}
{"id": "299917", "revid": "23204", "url": "https://gl.wikipedia.org/wiki?curid=299917", "title": "Thomas Piketty", "text": "Thomas Piketty, nado en Clichy o 7 de maio de 1971, \u00e9 un economista franc\u00e9s especialista en desigualdade econ\u00f3mica e distribuci\u00f3n da renda. Dende o ano 2000 \u00e9 director de estudos na \u00c9cole des Hautes \u00c9tudes en Sciences Sociales (EHESS). En 2015 era profesor asociado da Escola de Econom\u00eda de Par\u00eds. En outubro de 2021, Thomas Piketty declarou sobre a moeda usada en \u00c1frica Occidental franc\u00f3fona e en \u00c1frica Central franc\u00f3fona \"Seguir falando en 2021 do Franco CFA, \u00e9 unha forma de anomal\u00eda\". o Franco CFA \u00e9 unha moeda moi calumniada."}
{"id": "299918", "revid": "27155", "url": "https://gl.wikipedia.org/wiki?curid=299918", "title": "Pneumatocisto", "text": ""}
{"id": "299919", "revid": "27155", "url": "https://gl.wikipedia.org/wiki?curid=299919", "title": "Aerociste", "text": ""}
{"id": "299920", "revid": "47401", "url": "https://gl.wikipedia.org/wiki?curid=299920", "title": "The Mean Season", "text": ""}
{"id": "299921", "revid": "27155", "url": "https://gl.wikipedia.org/wiki?curid=299921", "title": "Nematociste", "text": ""}
{"id": "299922", "revid": "27155", "url": "https://gl.wikipedia.org/wiki?curid=299922", "title": "Cnidociste", "text": ""}
{"id": "299923", "revid": "23204", "url": "https://gl.wikipedia.org/wiki?curid=299923", "title": "Antonio V\u00e1zquez Queipo", "text": "Antonio V\u00e1zquez-Queipo Coste, nado en Cuba o 8 de outubro de 1840 e finado en Madrid o 13 de marzo de 1900, foi un avogado e pol\u00edtico galego.\nTraxectoria.\nFillo de Vicente V\u00e1zquez Queipo. Cursou a carreira de Dereito en Madrid ata o doutoramento. En 1864 regresou a Cuba, onde desempe\u00f1ou os cargos de Tenente Fiscal da Audiencia da Habana, Asesor Letrado do Tribunal de Comercio de Cuba e S\u00edndico Primeiro do Concello da Habana. Tam\u00e9n foi conselleiro do Banco de Espa\u00f1a da Habana. Foi elixido deputado a Cortes polo distrito de Quiroga nas elecci\u00f3ns de 1879, volveu ser elixido deputado a Cortes polo distrito da Habana nas elecci\u00f3ns de 1886. Foi senador pola provincia de Porto Rico de 1881 a 1884, senador pola provincia de Puerto Pr\u00edncipe de 1884 a 1886 e senador vitalicio dende 1889. Foi condecorado coa Gran Cruz de Isabel A Cat\u00f3lica."}
{"id": "299924", "revid": "1888", "url": "https://gl.wikipedia.org/wiki?curid=299924", "title": "Antonio V\u00e1zquez Queipo Coste", "text": ""}
{"id": "299925", "revid": "85894", "url": "https://gl.wikipedia.org/wiki?curid=299925", "title": "Antonio Garc\u00eda V\u00e1zquez-Queipo", "text": "Antonio Garc\u00eda V\u00e1zquez-Queipo, nado en Vilela (A R\u00faa) e finado en Santiago de Compostela o 30 de novembro de 1912, foi un avogado e escritor galego.\nTraxectoria.\nSobri\u00f1o de Vicente V\u00e1zquez Queipo. Estudou Leis na Universidade de Santiago de Compostela e doutorouse en Dereito en Madrid. Colaborou en \"El Eco Escolar\" e de forma espor\u00e1dica en \"La Joven Galicia\". Traduciu a poetas alem\u00e1ns e italianos e puxo en galego \"A Cruz\", poema de Pietro Paolo Parnzanese. O seu poema \"Al enamorado Mac\u00edas\" foi premiado co Pensamento de Ouro nos Xogos Florais da Coru\u00f1a (1861).\nVida persoal.\nCasou con Carmen Moreno Garc\u00eda-Pan."}
{"id": "299926", "revid": "12452", "url": "https://gl.wikipedia.org/wiki?curid=299926", "title": "Museo Uni\u00f3n Fenosa", "text": ""}
{"id": "299929", "revid": "85894", "url": "https://gl.wikipedia.org/wiki?curid=299929", "title": "Manuel \u00c1ngel Corzo", "text": "Manuel \u00c1ngel Corzo Sueiro, nado en Santiago de Compostela o 1 de maio de 1842 e finado na mesma cidade o 25 de abril de 1871, foi un escritor galego.\nTraxectoria.\nFillo de Fernando Corzo Gago. Comezou a carreira eclesi\u00e1stica, que abandonou para emprender os estudos de Dereito que non chegou a rematar pola s\u00faa morte. Publicou os seus primeiros versos en \"El Mi\u00f1o\". Foi secretario de redacci\u00f3n nos dous primeiros n\u00fameros de \"La Joven Galicia\" e logo colaborador habitual. Foi poeta e cultivou o ensaio literario. No \"Album de la Caridad\" publicou o poema \"A media noche\". Asinaba moitas veces como M. A. Corzo.\nVida persoal.\nCasou con Rosa Puig Vilomara en 1864, que morreu en 1867."}
{"id": "299930", "revid": "1888", "url": "https://gl.wikipedia.org/wiki?curid=299930", "title": "Manuel \u00c1ngel Corzo Sueiro", "text": ""}
{"id": "299931", "revid": "56817", "url": "https://gl.wikipedia.org/wiki?curid=299931", "title": "Ultravox! (\u00e1lbum)", "text": "Ultravox! \u00e9 o \u00e1lbum de estrea da banda inglesa de New Wave Ultravox!, publicado o 25 de febreiro de 1977 a trav\u00e9s do selo Island Records. Gravouse nos Island Studios en Hammersmith no outono de 1976 baixo a produci\u00f3n do grupo e Steve Lillywhite, con axuda no estudio de Brian Eno.\nCanci\u00f3ns como \"Sat'day Night in the City of the Dead\" e \"Dangerous Rhythm\" foron escritas mentres a banda se chamaba Tiger Lily en 1976, antes da s\u00faa edici\u00f3n.\nListaxe de canci\u00f3ns.\nCanci\u00f3ns extra na reedici\u00f3n en CD de 2006"}
{"id": "299932", "revid": "1888", "url": "https://gl.wikipedia.org/wiki?curid=299932", "title": "El Ferro-Carril", "text": "El Ferro-Carril foi un peri\u00f3dico editado en Pontevedra entre 1853 e 1854.\nHistoria e caracter\u00edsticas.\nSubtitulado \"Peri\u00f3dico de intereses materiales\", apareceu o 9 de outubro de 1853. Dirixido por Manuel \u00c1ngel Couto. Cesou a s\u00faa publicaci\u00f3n en 1854."}
{"id": "299933", "revid": "1888", "url": "https://gl.wikipedia.org/wiki?curid=299933", "title": "Clara Corral Aller", "text": ""}
{"id": "299934", "revid": "1131", "url": "https://gl.wikipedia.org/wiki?curid=299934", "title": "Bimenes", "text": "Bimenes \u00e9 un concello do Principado de Asturias, en Espa\u00f1a. Limita ao noroeste con Siero, ao nord\u00e9s con Nava, ao sur con Laviana e ao suroeste con Samart\u00edn del Rei Aurelio.\nEst\u00e1 situado na zona centro oriental de Asturias. A s\u00faa capital \u00e9 Martimporra, a unha distancia de 32 quil\u00f3metros de Oviedo, e a s\u00faa principal v\u00eda de comunicaci\u00f3n \u00e9 a AS-25, que segue paralela ao curso fluvial do r\u00edo Pra.\nConta cunha poboaci\u00f3n de 1777 habitantes (INE, 2014). Os n\u00facleos m\u00e1is poboados deste concello son Martimporra, Santuyano, Rozaes, Suares, Melendreros e Taballes."}
{"id": "299935", "revid": "29443", "url": "https://gl.wikipedia.org/wiki?curid=299935", "title": "Pilar de la Horadada", "text": "Pilar de la Horadada \u00e9 un concello espa\u00f1ol da provincia de Alacant, na Comunidade Valenciana. Situado no extremo sur da provincia, na comarca da Vega Baja del Segura, lindeiro coa Rexi\u00f3n de Murcia, tr\u00e1tase do municipio valenciano m\u00e1is meridional e conta con 23.403 habitantes (INE 2012). Ata 1986, pertenceu ao municipio de Orihuela.\nEconomicamente, o seu desenvolvemento d\u00e9bese a dous piares fundamentais: a agricultura e ao turismo residencial, sen esquecer o sector comercial e servizos."}
{"id": "299936", "revid": "89787", "url": "https://gl.wikipedia.org/wiki?curid=299936", "title": "Torrelodones", "text": "Torrelodones \u00e9 un concello espa\u00f1ol do noroeste da Comunidade de Madrid. Est\u00e1 situado a 29\u00a0km de Madrid, entre a Serra de Guadarrama e a \u00e1rea metropolitana da capital.\nEnc\u00f3ntrase a unha altitude media de 845 metros sobre o nivel do mar. Limita ao norte con Hoyo de Manzanares, ao leste con Madrid a trav\u00e9s do monte El Pardo, ao sur con Las Rozas de Madrid e ao oeste con Galapagar. Segundo datos oficiais de poboaci\u00f3n de 2014, habitan en Torrelodones 22.838 persoas, distribu\u00eddas en sete n\u00facleos de poboaci\u00f3n.\nA localidade pos\u00fae un interesante patrimonio art\u00edstico e natural e forma parte de d\u00faas rutas tur\u00edsticas da Comunidade de Madrid. Unha delas \u00e9 a Ruta Imperial, que segue parcialmente o cami\u00f1o hist\u00f3rico empregado no s\u00e9culo XVI polo rei Filipe II nos seus desprazamentos dende a cidade de Madrid ata o Real Sitio do Escorial. A outra \u00e9 a Ruta polos Castelos, Fortalezas e Atalaias, \u00e1 que queda vinculada pola atalaia de Torrelodones, unha torre-vix\u00eda de orixe andalus\u00ed."}
{"id": "299937", "revid": "85894", "url": "https://gl.wikipedia.org/wiki?curid=299937", "title": "Jos\u00e9 L\u00f3pez de la Vega", "text": "Jos\u00e9 L\u00f3pez de la Vega, nado no barrio de Esteiro de Ferrol en 1830 e finado en Madrid o 8 de febreiro de 1888, foi un m\u00e9dico e escritor galego.\nTraxectoria.\nEmigrou sendo mozo a Am\u00e9rica do Sur. Al\u00ed fixo estudos de Medicina, que logo revalidou en Madrid, onde tam\u00e9n se doutorou en Filosof\u00eda e Letras. Foi redactor de \"El Ferro-Carril\" e \"El Progreso\" de Pontevedra, e colaborou en publicaci\u00f3n brasileiras e portuguesas e nos peri\u00f3dicos m\u00e9dicos \"El Genio M\u00e9dico Quir\u00fargico\" (que chegou a dirixir) e \"El Anfiteatro Anat\u00f3mico\". \u00c9 autor dunha ampla obra po\u00e9tica, recollida en seis volumes e de moitos libros de tem\u00e1tica m\u00e9dica e filos\u00f3fica."}
{"id": "299938", "revid": "1131", "url": "https://gl.wikipedia.org/wiki?curid=299938", "title": "L'Alf\u00e0s del Pi", "text": "L'Alf\u00e0s del Pi \u00e9 un concello da Comunidade Valenciana, pertencente \u00e1 provincia de Alacant. Est\u00e1 situado na costa mediterr\u00e1nea, na comarca da Marina Baixa, e limita con Altea, Benidorm e La Nucia.\nO n\u00facleo urbano at\u00f3pase no interior, a uns 3\u00a0km da costa e moi preto da Serra Gelada. Con todo, o concello ten 4\u00a0km de costa, nos que destaca a praia de l'Albir.\nConta cunha poboaci\u00f3n de 21.969 habitantes (INE 2013), dos que aproximadamente o 56% son de nacionalidade estranxeira."}
{"id": "299941", "revid": "89787", "url": "https://gl.wikipedia.org/wiki?curid=299941", "title": "San Juan de Aznalfarache", "text": "San Juan de Aznalfarache \u00e9 un concello espa\u00f1ol da provincia de Sevilla, en Andaluc\u00eda. Est\u00e1 situado na ribeira do r\u00edo Guadalquivir xunto \u00e1 cidade de Sevilla, coa que limita polo leste. Ademais, limita con Tomares polo norte, Mairena del Aljarafe polo oeste e Gelves polo sur. Conta cunha poboaci\u00f3n de 21.576 habitantes (INE 2014).\nTres pontes, d\u00faas correpondentes a estradas e outra peonil, unen San Juan coa illa da Cartuja, no barrio de Triana da capital sevillana.\nEntre os seus lugares de interese cabe destacar a Casa das Minas de Cala, o conxunto monumental do Sagrado Coraz\u00f3n, a muralla almohade e a igrexa de San Xo\u00e1n Bautista."}
{"id": "299944", "revid": "54334", "url": "https://gl.wikipedia.org/wiki?curid=299944", "title": "Sia", "text": "Sia Kate Isobelle Furler, nada o 18 de decembro de 1975 en Adelaida, m\u00e1is co\u00f1ecida como Sia, \u00e9 unha cantante e produtora musical australiana.\nTraxectoria.\nNo ano 2000, o seu sinxelo \"Taken for Granted\" estivo no top 10 do Reino Unido. O seu \u00e1lbum musical \"Some People Have Real Problems\" estivo entre os 50 m\u00e1is vendidos nos Estados Unidos segundo a listaxe de Billboard 200. No ano 2005, a s\u00faa canci\u00f3n \"Breathe Me\" apareceu na escena final da serie \"Six Feet Under\". Nos Premios musicais ARIA de 2009, Sia ga\u00f1ou o premio para o mellor DVD musical. Na edici\u00f3n de 2010 acadou seis nomeamentos e ga\u00f1ou o premio ao mellor lanzamento musical por \"We Are Born\" e ao mellor v\u00eddeo musical para a canci\u00f3n \"Clap Your Hands\". Colaborou con David Guetta na canci\u00f3n \"Titanium\" e na produci\u00f3n do sinxelo \"She Wolf (Falling to Pieces)\" e \"Wild Ones\" co rapeiro Flo Rida. As tres canci\u00f3ns acadaron grande \u00e9xito internacional.\nNo 2014, o seu sinxelo \"Chandelier\" chegou a posicionarse na oitava posici\u00f3n no \"Billboard Hot 100\" e recibiu catro nomeamentos aos Premios Grammy."}
{"id": "299946", "revid": "25871", "url": "https://gl.wikipedia.org/wiki?curid=299946", "title": "Sia Kate Isobelle Furler", "text": ""}
{"id": "299952", "revid": "25871", "url": "https://gl.wikipedia.org/wiki?curid=299952", "title": "Sia Furler", "text": ""}
{"id": "299953", "revid": "23204", "url": "https://gl.wikipedia.org/wiki?curid=299953", "title": "Takeshi Kaneshiro", "text": "Takeshi Kaneshiro (en xapon\u00e9s e taiwan\u00e9s: , Pinyin: \"J\u012bnch\u00e9ng W\u01d4\"), nado en Taipei o 11 de outubro de 1973, \u00e9 un actor e cantante xapon\u00e9s. O seu pai \u00e9 ryukyu xapon\u00e9s, e a s\u00faa nai \u00e9 de Taiw\u00e1n."}
{"id": "299954", "revid": "7802", "url": "https://gl.wikipedia.org/wiki?curid=299954", "title": "Riba-roja de T\u00faria", "text": "Riba-roja de T\u00faria \u00e9 un concello da provincia de Valencia, situado na Comunidade Valenciana. Pertence \u00e1 comarca do Camp de T\u00faria e ten unha poboaci\u00f3n de 21.520 habitantes (INE 2013).\nLimita cos concellos de Benaguasil, l'Eliana, Loriguilla, la Pobla de Vallbona e Vilamarxant (na mesma comarca do Camp de T\u00faria), ademais de Quart de Poblet, Manises e Paterna (na Horta Oest) e Cheste e Chiva (na comarca da Foia de Bunyol).\nEntre os lugares de interese de Riba-roja destacan os restos romanos, como un campamento militar e un acueduto, e visigodos atopados na zona. Ademais, p\u00f3dese visitar o castelo da localidade, a igrexa parroquial ou a Capela da Virxe dos Desamparados."}
{"id": "299963", "revid": "27249", "url": "https://gl.wikipedia.org/wiki?curid=299963", "title": "Helvecio", "text": ""}
{"id": "299965", "revid": "56817", "url": "https://gl.wikipedia.org/wiki?curid=299965", "title": "Olvera", "text": "Olvera \u00e9 un municipio espa\u00f1ol da provincia de C\u00e1diz, na comunidade aut\u00f3noma de Andaluc\u00eda. Est\u00e1 inclu\u00eddo na comarca da Sierra de C\u00e1diz. Obtivo o t\u00edtulo de cidade no ano 1877 concedido por Afonso XII.\nA localidade est\u00e1 situada ao nord\u00e9s da serra gaditana, sendo fronteiriza coas provincias de Sevilla e M\u00e1laga. No ano 2012 contaba con 8.494 habitantes. A s\u00faa extensi\u00f3n superficial \u00e9 de 194\u00a0km\u00b2 e ten unha densidade de poboaci\u00f3n de 44,1 hab/km\u00b2. Enc\u00f3ntrase a unha altitude de 643 msnm, e a 130\u00a0km da capital da provincia, C\u00e1diz.\nA maior\u00eda das s\u00faas terras consisten en \u00e1reas de agricultura dedicadas principalmente ao cultivo da oliveira, encontr\u00e1ndose integrada na Asociaci\u00f3n Espa\u00f1ola de Municipios da Oliveira, organizaci\u00f3n fundada en Olvera no ano 1996. A s\u00faa excelente produci\u00f3n de aceite de oliva permitiu que a s\u00faa industria aceiteira fose inclu\u00edda na denominaci\u00f3n de orixe Sierra de C\u00e1diz, xunto a outros pobos da comarca e da provincia de Sevilla. Outra importante actividade ec\u00f3nomica \u00e9 a industria, tendo no seu haber dende o ano 1990 o Premio Arcoiris do Cooperativismo concedido pola Xunta de Andaluc\u00eda."}
{"id": "299966", "revid": "85894", "url": "https://gl.wikipedia.org/wiki?curid=299966", "title": "Rogelio Civeira", "text": "Rogelio Civeira Pereira, nado no Carballi\u00f1o e finado na mesma vila en xu\u00f1o de 1922, foi un poeta e dramaturgo galego.\nTraxectoria.\nXefe de negociado de Facenda. Estivo destinado na Coru\u00f1a. En 1875 estreou en Ourense a peza c\u00f3mica \"Un novio para Rosita\". Foi autor da peza teatral \"A orfa de San Lorenzo\", que foi premiada no certame literario de \"O Galiciano\" (1886). Ga\u00f1ou o premio dos Xogos Florais de Betanzos de 1886 ao mellor traballo humor\u00edstico sobre o tema \"\u00bfEs conveniente el baile?\" coa obra \"\u00bfConv\u00e9n o baile?\". Tam\u00e9n escribiu poemas en galego que apareceron en \"El Heraldo Gallego\"."}
{"id": "299967", "revid": "1888", "url": "https://gl.wikipedia.org/wiki?curid=299967", "title": "Rogelio Civeira Pereira", "text": ""}
{"id": "299968", "revid": "23204", "url": "https://gl.wikipedia.org/wiki?curid=299968", "title": "Gran Premio do Brasil de 1981", "text": "O Gran Premio do Brasil de 1981 foi unha carreira de automobilismo de F\u00f3rmula 1, celebrada o 29 de marzo de 1981 no circu\u00edto de Jacarepagu\u00e1 de R\u00edo de Xaneiro. Foi a segunda carreira da tempada de e tam\u00e9n foi o d\u00e9cimo Gran Premio do Brasil. A F\u00f3rmula Un trasladouse ao circu\u00edto de Jacarepagu\u00e1 de R\u00edo de Xaneiro desde o circu\u00edto de Interlagos en S\u00e3o Paulo, logo dos problemas de seguridade no longo circu\u00edto de Interlagos e os crecentes suburbios de S\u00e3o Paulo estaban en contradici\u00f3n coa imaxe glamorosa da F\u00f3rmula Un.\nO piloto arxentino Carlos Reutemann ga\u00f1ou a carreira en circunstancias pol\u00e9micas, non fixo caso dos sinais dos boxes para que deixase adiantar ao seu compa\u00f1eiro e l\u00edder do equipo Alan Jones. Jones, que terminou segundo, non se presentou despois no podio.\nClasificaci\u00f3n.\nAo piloto colombiano Ricardo Londo\u00f1o neg\u00f3uselle a super licenza, non se lle permitiu participar na pr\u00e1ctica oficial, e non puido competir."}
{"id": "299969", "revid": "29398", "url": "https://gl.wikipedia.org/wiki?curid=299969", "title": "Th\u00e9o Bongonda", "text": "Th\u00e9o Bongonda, nado o 20 de novembro de 1995 en Charleroi, \u00e9 un futbol\u00edsta belga que actualmente xoga no Celta de Vigo na demarcaci\u00f3n de extremo.\nTraxectoria.\nFormado no JMG Academy en xaneiro de 2013 fichou polo SV Zulte Waregem da primeira divisi\u00f3n de B\u00e9lxica, por\u00e9n nun principio tivo ficha do equipo filial. O 25 de setembro debutou co primeiro equipo, chegando a xogar 33 encontros no ano e medio que estivo no mesmo.\nEn xaneiro de 2015 fichou polo Celta de Vigo da Primeira Divisi\u00f3n de Espa\u00f1a."}
{"id": "299971", "revid": "5863", "url": "https://gl.wikipedia.org/wiki?curid=299971", "title": "Chandelier (canci\u00f3n)", "text": "\"Chandelier\" \u00e9 unha canci\u00f3n da cantante australiana Sia, procedente do seu \u00e1lbum de 2014 \"1000 Forms of Fear\". Escrita por Sia e Jesse Shatkin e producida por Shatkin e Greg Kurstin, a canci\u00f3n foi lanzada o 17 de marzo de 2014 como sinxelo do \u00e1lbum. O seu estilo \u00e9 unha mestura de electropop con m\u00fasica electr\u00f3nica, R&amp;B e influencias do reggae.\nV\u00eddeo musical.\nO v\u00eddeo musical da canci\u00f3n foi dirixido por Sia e por Daniel Askill, mentres que a coreograf\u00eda \u00e9 de Ryan Heffington. Foi lanzado o 6 de maio de 2014 e nel aparece a nova bailarina Maddie Ziegler levando unha perruca loura de Sia e interpretando a coreograf\u00eda nun piso baleiro. \"Chandelier\" recibiu dous nomeamentos aos MTV Video Music Awards nas categor\u00edas do Mellor V\u00eddeo do Ano e Mellor Coreograf\u00eda, ga\u00f1ando o segundo.\nO 5 de decembro de 2014 acadou o nomeamento aos Premios Grammy ao Mellor V\u00eddeo Musical. O v\u00eddeo axi\u00f1a se fixo viral en YouTube, convert\u00e9ndose no s\u00e9timo v\u00eddeo musical m\u00e1is visto de 2014 con m\u00e1is de 400 mill\u00f3ns de visualizaci\u00f3ns."}
{"id": "299972", "revid": "5863", "url": "https://gl.wikipedia.org/wiki?curid=299972", "title": "Alberto Carpo", "text": "Alberto \u00c1lvarez Mart\u00edn, chamado artisticamente Alberto Carpo, nado en Le\u00f3n o 21 de decembro de 1936 e finado na Coru\u00f1a o 11 de xaneiro de 2015, foi un pintor galego.\nTraxectoria.\nMudouse coa s\u00faa familia \u00e1 Coru\u00f1a cando a\u00ednda era un neno, e na cidade herculina botou a maior parte da s\u00faa vida. En 1960 abandonou os seus estudos universitarios para formouse en Par\u00eds, primeiro no dese\u00f1o de moda e logo nas artes gr\u00e1ficas e dese\u00f1o publicitario. Despois de cinco anos na capital francesa proseguiu a s\u00faa carreira en Barcelona, Madrid e finalmente na Coru\u00f1a.\nAlberto Carpo foi encadrado no grupo A car\u00f3n coru\u00f1\u00e9s, a canda Mon Vasco, Xoti de Luis, Manuela Folgado, Jaime Cabanas, Xos\u00e9 Tom\u00e9, Elvira Blanco, Jos\u00e9 Eduardo Mart\u00ednez, Chel\u00edn, Rafael Correa Corredoira, Enrique Ferrer e Alberto Permuy.\nA s\u00faa arte \u00e9 fundamentalmente figurativa, onde predominan a representaci\u00f3n de mulleres. Tam\u00e9n destacou como retratista de personalidades do seu tempo, entre os que estiveron Camilo Jos\u00e9 Cela ou Manuel Fraga, e como autor de autorretratos.\nObra.\nParte da s\u00faa obra foi adquirida por algunhas das colecci\u00f3ns de arte m\u00e1is importantes de Galicia, como a de ABANCA, a da Deputaci\u00f3n da Coru\u00f1a ou a do Concello da Coru\u00f1a.\nEn 2011 expuxo na Coru\u00f1a, comisariada polo concello, unha antol\u00f3xica da s\u00faa obra titulada \"Testemu\u00f1o\"."}
{"id": "299979", "revid": "98629", "url": "https://gl.wikipedia.org/wiki?curid=299979", "title": "Aircraft Transport and Travel", "text": "Aircraft Transport and Travel foi unha aeroli\u00f1a brit\u00e1nica fundada durante a primeira guerra mundial. Era unha subsidiaria de Airco e foi a primeira aeroli\u00f1a en operar un servizo internacional regular (entre Londres e Par\u00eds).\nHistoria.\nO 5 de outubro de 1916 George Holt Thomas fundou Aircraft Transport and Travel (AT&amp;T). Usando unha frota de antigos biplanos militares Airco DH.4A, operou voos de socorro entre Folkestone e Gante. O 15 de xullo de 1919 a compa\u00f1\u00eda realizou un voo de proba a trav\u00e9s da canle da Mancha, a pesar da falta de apoio do goberno brit\u00e1nico. Voado polo tenente H Shaw nun Airco DH.9 entre a base da RAF de Hendon e o aeroporto de Par\u00eds-Le Bourget, a viaxe durou 2 horas e 30 minutos a un prezo de 21 libras por pasaxeiro.\nO 25 de agosto de 1919 a compa\u00f1\u00eda usou Airco DH.16 para iniciar un servizo regular do aer\u00f3dromo londiniense de Hounslow Heath ata Le Bourget, o primeiro servizo regular do mundo. A aeroli\u00f1a en pouco tempo ga\u00f1ou reputaci\u00f3n pola s\u00faa fiabilidade, a pesar dos problemas coa mala meteorolox\u00eda. En novembro de 1919 ga\u00f1ou o primeiro contrato civil de correo a\u00e9reo brit\u00e1nico. Prest\u00e1ronlle seis Airco DH.9A da RAF para operar estes voos entre Hawkinge e Colonia. En 1920 os avi\u00f3ns regresar\u00edan \u00e1 Royal Air Force.\nEn febreiro de 1920, coa s\u00faa compa\u00f1\u00eda nai Aircraft Manufacturing Company Limited (Airco), AT&amp;T, tam\u00e9n co\u00f1ecida como Airco Air Express, pasou a formar parte do grupo BSA. A aeroli\u00f1a continuou operando baixo o control de Frank Searle, de Daimler Hire Limited.\nAdemais do servizo entre Londres e Par\u00eds, AT&amp;T tam\u00e9n operou un voo entre o aeroporto de Croydon e \u00c1msterdam no nome de KLM. O 17 de maio de 1920 un DH.16 (G-EALU) de AT&amp;T operou o primeiro servizo de KLM entre Londres e Amsterdam.\nAT&amp;T continuou operando, pero Daimler-BSA retirou o seu apoio e superada polas d\u00e9bedas foi posta en liquidaci\u00f3n en novembro de 1920, realizando o seu derradeiro voo o 17 de decembro. A principios de 1921 os seus activos foron mercados por Daimler e un\u00edronse a Daimler Air Hire Limited nunha nova compa\u00f1\u00eda chamada Daimler Airway Limited que continuou os servizos.\nCara 1921 seis compa\u00f1\u00edas operaban o servizo de Londres a Par\u00eds, tres francesas e tres brit\u00e1nicas. As aeroli\u00f1as francesas estaban recibindo axudas do goberno do seu pa\u00eds, e como protesta as tres brit\u00e1nicas pararon os seus servizos o 28 de febreiro de 1921."}
{"id": "299983", "revid": "56817", "url": "https://gl.wikipedia.org/wiki?curid=299983", "title": "&quot;Weird Al&quot; Yankovic", "text": "Alfred Matthew Yankovic, nado en Downey (California) o 23 de outubro de 1959, \u00e9 un actor estadounidense de cinema e televisi\u00f3n."}
{"id": "299984", "revid": "89787", "url": "https://gl.wikipedia.org/wiki?curid=299984", "title": "Maddie Ziegler", "text": "Madison Nicole \"Maddie\" Ziegler, nada o 30 de setembro de 2002 en Pittsburgh, Pensilvania, orixinalmente chamada Taylor Nicole Ziegler, pero dous d\u00edas despois de nacer cambi\u00f3uselle o nome por Madison, \u00e9 unha bailarina, modelo e actriz infantil estadounidense. \u00c9 principalmente co\u00f1ecida pola s\u00faa participaci\u00f3n no programa de televisi\u00f3n \"Dance Moms\" e polas s\u00faas aparici\u00f3ns nos v\u00eddeos musicais \"Chandelier\" e \"Elastic Heart\", da cantante australiana Sia."}
{"id": "299985", "revid": "1888", "url": "https://gl.wikipedia.org/wiki?curid=299985", "title": "Prudencio Rovira Pita", "text": ""}
{"id": "299992", "revid": "5863", "url": "https://gl.wikipedia.org/wiki?curid=299992", "title": "Peterhansel", "text": ""}
{"id": "299993", "revid": "98629", "url": "https://gl.wikipedia.org/wiki?curid=299993", "title": "Marc Surer", "text": "Marc Surer, nado en Arisdorf o 18 de setembro de 1951 \u00e9 un ex piloto de carreiras su\u00edzo. Participou en 88 Grandes Premios do Campionato Mundial de F\u00f3rmula Un, debutou o 9 de setembro de 1979. Anotou un total de 17 puntos no campionato.\nM\u00e1rc Surer gozou do apoio de BMW \u00e1 maior parte da s\u00faa carreira, logrou o segundo lugar no campionato de F2 de 1978 e ga\u00f1ouno en 1979 cun March-BMW oficial. Os primeiros anos na F1 de Marc foron algo problem\u00e1ticos, rompeu as pernas probando un ATS en Kyalami en 1980, e de novo correu al\u00ed en 1981 cun Ensign. Marc Surer fichou por Arrows, pero os seus contactos en BMW lev\u00e1rono a Brabham en 1985, para regresar a Arrows cando adquiriron motores BMW.\nMarc Surer tam\u00e9n correu en rallies, pero un grave accidente no ADAC Hesse-Rallye de 1986 no seu Ford RS200 deixouno gravemente ferido e matou o seu compa\u00f1eiro de equipo e amigo Michel Wyder. BMW ret\u00edvoo como adestrador de pilotos e m\u00e1is tarde como director das actividades dos deportes de motor, segue estando profundamente involucrado co deporte, a trav\u00e9s dun grande interese na F2 hist\u00f3rica. Desde 1996 traballa como comentarista de televisi\u00f3n de todas as carreiras de F\u00f3rmula 1 para Sky Sport (Alema\u00f1a), xunto co comentarista principal Jacques Schulz\nTraxectoria.\nMarc Surer casou d\u00faas veces con antigas modelos de \"Playboy\", primeiro coa Playmate Jolanda Egger e logo con Christina Surer entre 1997 e 2000. O 3 de decembro de 2011 casou coa s\u00faa parella de moito tempo Silvia Ren\u00e9e Arias.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "299994", "revid": "5863", "url": "https://gl.wikipedia.org/wiki?curid=299994", "title": "Jos\u00e9 Ribas Montenegro", "text": "Jos\u00e9 Ribas Montenegro, nado en Vigo e finado en Donostia en 1948, foi un xornalista e poeta galego.\nTraxectoria.\nIrm\u00e1n de Federico Ribas Montenegro. Colaborou na \"Revista Gallega\" e \"Galicia en Madrid\". Marchou a Buenos Aires e foi redactor de \"Mundo Argentino\" e \"Correo de Galicia\" de Buenos Aires. Retornou a Galicia en 1922, colaborou en \"Galicia\" e foi redactor xefe de \"El Pueblo Gallego\" at\u00e9 1925. Despois pasou a ser redactor de \"La Naci\u00f3n\" de Madrid e colaborou co seu director Delgado Barreto en \"Gracia y Justicia\"; tam\u00e9n colaborou en \"La Esfera\". En 1936 estivo \u00e1 fronte do Comit\u00e9 auton\u00f3mico de Madrid para apoiar o Estatuto. O golpe de Estado do 18 de xullo de 1936 pillouno en Madrid, de onde logrou sa\u00edr para pasar \u00e1 zona franquista. Formou parte da redacci\u00f3n de \"El Pensamineto Navarro\". Despois foi redactor de \"La Voz de Espa\u00f1a\" de Donostia, encargado da secci\u00f3n satirico-humor\u00edstica \"Tic-tac\" que asinaba co pseud\u00f3nimo Aldakor."}
{"id": "299997", "revid": "1131", "url": "https://gl.wikipedia.org/wiki?curid=299997", "title": "Igrexa de Santa Mar\u00eda de Dodro", "text": "A igrexa de Santa Mar\u00eda de Dodro \u00e9 un templo barroco do s\u00e9culo XVIII dedicado \u00e1 Virxe Mar\u00eda, sede da parroquia hom\u00f3nima, no concello de Dodro. \u00c9 unha das primeiras obras de Sim\u00f3n Rodr\u00edguez e presenta algunhas peculiaridades caracter\u00edsticas do seu estilo.\nDescrici\u00f3n.\nEn 1719 encarg\u00e1ronselle \u00f3 mestre compostel\u00e1n Sim\u00f3n Rodr\u00edguez as trazas do templo, quen proxectou a s\u00faa reedificaci\u00f3n. Malia estar o trazado da planta feito, o inicio da obra atrasouse, sendo adxudicada a execuci\u00f3n a Pedro Blanco. A construci\u00f3n debeu dar comezo a mediados de 1720 pero en 1738 a\u00ednda non se rematara o corpo da igrexa. A capela maior conclu\u00eduse no 1739.\nO edificio presenta planta de cruz latina cunha soa nave de dous tramos, cruceiro dun tramo e capela maior rectangular, rematando nos laterais en senllos nichos con b\u00f3veda en forma de vieira.\nA nave da igrexa e o presbiterio c\u00f3brense cunha b\u00f3veda de can\u00f3n o mesmo que os brazos do cruceiro, empreg\u00e1ndose na intersecci\u00f3n unha b\u00f3veda de aresta. O interior do templo apenas presenta decoraci\u00f3n e como separaci\u00f3n dos distintos tramos empr\u00e9ganse arcos fax\u00f3ns.\nA igrexa de Dodro \u00e9 unha obra que \u00f3 non contar coa direcci\u00f3n de Sim\u00f3n Rodr\u00edguez var\u00eda sensiblemente respecto do plan inicial do mestre compostel\u00e1n. Ademais, o proxecto inicial do arquitecto non se conserva.\nFoi reconstru\u00edda en parte en 1918. Recentmente, a igrexa foi restaurada, no ano 1992, co arranxo da b\u00f3veda e do tellado e coa colocaci\u00f3n dun novo piso de pedra.\nFachada.\nNo exterior s\u00e9guese co mesmo criterio de sinxeleza que no interior, a fachada de li\u00f1as elementais non se at\u00e9n \u00e1s trazas orixinais de Sim\u00f3n Rodr\u00edguez. No centro da fachada \u00e1brese a porta que presenta un marco de orelleiras de riqueza na modelaxe. As pilastras caixeadas flanquean a porta, coroada por un front\u00f3n triangular partido con fornela que resgarda a Virxe da Asunci\u00f3n. A torre do campanario \u00e9 de tres corpos, coroada por unha cupuli\u00f1a de planta octogonal con pin\u00e1culo, configurando un todo harm\u00f3nico e equilibrado.\nAltar maior.\nNo interior destaca sobre todo o retablo maior. A intensa decoraci\u00f3n contrasta coa sinxeleza do propio recinto, a profusi\u00f3n de dourados imponse nun espazo reducido, o uso de diferentes planos provoca a sensaci\u00f3n de movemento e de inestabilidade, xogos de luces e de sombras. Est\u00e1 considerado como o primeiro retablo dese\u00f1ado por Sim\u00f3n Rodr\u00edguez, arredor de 1740, data do inicio das obras, sendo quizais o entallador Manuel de Leis.\nConsta de baseamento e dous corpos. O inferior est\u00e1 formado por cinco r\u00faas separadas por columnas con fuste moi decorado e capiteis corintios, presentando no alto os t\u00edpicos cilindros do autor. O segundo corpo est\u00e1 dividido en tres r\u00faas separadas por pilastras con pequenas columnas na base. No centro, a imaxe da Virxe e nos laterais, enormes volutas con anxos portadores de palmas. Remata o retablo a figura do Pai Eterno, tam\u00e9n caracter\u00edstica nas trazas do artista.\nAltares laterais.\nContrat\u00e1ronselle os catro altares colaterais a Francisco de Lens e Juan Dom\u00ednguez de Estivada. Nos brazos do cruceiro figurar\u00edan un dedicado \u00e1 Virxe das Neves, con Santa Luc\u00eda e Santa B\u00e1rbara \u00f3s lados, que se conserva completo, e outro a San Antonio de Padua, acompa\u00f1ado de Santiago peregrino e San Roque. Os outros dous estar\u00edan baixo a advocaci\u00f3n da Dolorosa e do Nazareno. Son imaxes de vestir, a primeira de Antonio Fern\u00e1ndez, a \u00faltima semicompleta, con torso, o que non \u00e9 usual, adornada cos atributos da Paix\u00f3n e da Santa Face, obra da etapa final do grande escultor Xos\u00e9 Gambino."}
{"id": "300003", "revid": "89787", "url": "https://gl.wikipedia.org/wiki?curid=300003", "title": "Calder Memorial Trophy", "text": "\"Para o premio ao campi\u00f3n da American Hockey League vexa Calder Cup\"\nO Calder Memorial Trophy \u00e9 un trofeo anual outorgado \"ao xogador seleccionado como o m\u00e1is competente no seu primeiro ano de competici\u00f3n na National Hockey League\". Servindo como premio ao Novato do Ano na NHL, esta versi\u00f3n do trofeo entr\u00e9gase dende a s\u00faa creaci\u00f3n na tempada 1936-1937 da NHL. A votaci\u00f3n l\u00e9vase a cabo por membros da Professional Hockey Writers' Association ao final da liga regular para determinar o ga\u00f1ador.\nHistor\u00eda.\nO trofeo recibe o seu nome en honor a Frank Calder, o antigo Presidente da National Hockey League (NHL) dende a s\u00faa creaci\u00f3n en 1917 ata a s\u00faa morte en 1943. A\u00ednda que o premio de \"Rookie of the Year\" (Novato do Ano) \u00e9 entregado dende a tempada 1932-33, o Calder Trophy foi presentado por primeira vez ao final da tempada 1936-37. Despois da morte de Calder en 1943, o trofeo foi renomeado como Calder Memorial Trophy.\nEn 1990, Sergei Makarov, dos Calgary Flames, converteuse no xogador m\u00e1is vello, con 31 anos, en ga\u00f1ar o Calder, malia ter xogado para o equipo \"non oficialmente\" profesional do HC CSKA Moscova (o equipo do \"Ex\u00e9rcito Vermello\") na Uni\u00f3n Sovi\u00e9tica. Logo desta tempada, as condici\u00f3ns para conceder o Calder foron modificadas para que s\u00f3 puideran ser elixidos xogadores menores de 26 anos o 15 de setembro na s\u00faa tempada como \"rookies\".\nPara ser elixible para o premio, un xogador non pode ter xogado m\u00e1is de 25 partidos con anterioridade nunha soa tempada, nin ter xogado en m\u00e1is de seis partidos en cada unha das d\u00faas tempadas anteriores en \"algunha\" liga profesional maior. \"O \u00faltimo feito foi quizais m\u00e1is importante cando, na tempada 1979-80, o fen\u00f3meno de primeiro ano Wayne Gretzky non foi elixible para ga\u00f1ar o Calder Trophy a pesar de ter conseguido 137 puntos (o r\u00e9cord para un novato ata aquela era de 95 puntos), porque xa xogara unha tempada completa na World Hockey Association. En 1991, o porteiro Ed Belfour ga\u00f1ou o Calder tendo aparecido en 32 partidos cos Chicago Blackhawks entre as tempadas 1988\u201389 e 1989\u201390. Belfour foi elixible para o premio porque 9 deses partidos tiveron lugar durante os \"play-offs\" da Stanley Cup en 1990, e os outros 23 partidos tiveron lugar durante a tempada 1988-89. Os nove partidos dos \"play-offs\" e 33 partidos xogados coa selecci\u00f3n masculina de h\u00f3ckey sobre xeo do Canad\u00e1 non contaron para os requisitos de elixibilidade da liga regular. Na tempada 2010-11, Logan Couture foi elixible para o Calder Trophy a pesar de ter xogado en 40 partidos previos (25 na liga regular e 15 nos \"play-offs\", todos na tempada 2009-10), mentres que Alex Pietrangelo non foi elixible a pesar de ter xogado s\u00f3 17 partidos previos (8 na tempada 2008-09 e 9 na 2009\u201310, ambas veces enviado de novo a j\u00faniors).\nO premio ten sido ga\u00f1ado a maior\u00eda das veces por \"rookies\" dos Toronto Maple Leafs, que o ga\u00f1aron en nove ocasi\u00f3ns.\nA votaci\u00f3n \u00e9 realizada ao final da liga regular por membros da Professional Hockey Writers Association, e cada votante individual clasifica aos seus cinco mellores xogadores segundo un sistema que outorga 10\u20137\u20135\u20133\u20131 puntos. Finalmente nom\u00ednanse tres finalistas e o trofeo \u00e9 entregado durante a cerimonia dos NHL Awards logo da finalizaci\u00f3n dos \"play-offs\".\nGa\u00f1adores.\n&lt;onlyinclude&gt;"}
{"id": "300009", "revid": "785", "url": "https://gl.wikipedia.org/wiki?curid=300009", "title": "San Donato", "text": "O nome de San Donato pode referirse a varios santos cristi\u00e1ns:\nAmais, como top\u00f3nimo pode referirse a:"}
{"id": "300012", "revid": "839", "url": "https://gl.wikipedia.org/wiki?curid=300012", "title": "Berhaneyesus Souraphiel", "text": ""}
{"id": "300014", "revid": "98629", "url": "https://gl.wikipedia.org/wiki?curid=300014", "title": "Arik Air", "text": "Arik Air \u00e9 unha aeroli\u00f1a nixeriana que opera unha rede de voos dom\u00e9sticos, rexionais e internacionais. Na actualidade \u00e9 a aeroli\u00f1a m\u00e1is grande de Nixeria e tam\u00e9n a aeroli\u00f1a nacional de Serra Leoa. Opera principalmente dende dous centros de conexi\u00f3n no Aeroporto Internacional Murtala Muhammed, en Lagos, e o Aeroporto Internacional Nnamdi Azikiwe, en Abuja. A s\u00faa sede \u00e9 o Arik Air Aviation Center, situada no soto do aeroporto Murtala Muhammed."}
{"id": "300017", "revid": "56817", "url": "https://gl.wikipedia.org/wiki?curid=300017", "title": "Soci\u00e9t\u00e9 G\u00e9n\u00e9rale des Transports A\u00e9riens", "text": "A Soci\u00e9t\u00e9 G\u00e9n\u00e9rale des Transports A\u00e9riens (SGTA) foi unha aeroli\u00f1a francesa fundada en 1919. Operou ata o ano 1933 cando os seus activos foron incorporados \u00e1 aeroli\u00f1a de recente creaci\u00f3n Air France.\nHistoria.\nInicialmente co\u00f1ecida como Lignes A\u00e9riennes Farman, a SGTA foi creada o 8 de febreiro de 1919, cando un Farman F.60 Goliath voou dende Toussus-le-Noble ata Kenley, preto de Croydon. A aeroli\u00f1a foi fundada polos irm\u00e1ns Farman, que tam\u00e9n eran donos de Farman Aviation Works.\nEn 1933 todos os activos de SGTA foron incorporados \u00e1 recentemente creada Air France, e a compa\u00f1\u00eda deixou de existir."}
{"id": "300018", "revid": "1888", "url": "https://gl.wikipedia.org/wiki?curid=300018", "title": "Lu\u00eds Gerpe Gonz\u00e1lez", "text": "Lu\u00eds Samuel Gerpe Gonz\u00e1lez, nado en Lal\u00edn en 1878 e finado en 1955, foi un sacerdote e escritor galego.\nTraxectoria.\nEstudou a carreira sacerdotal no Seminario de Lugo. Utilizou os pseud\u00f3nimos Alberto D'Estebo e Fuco de Outeiro. Publicou en \"El Norte de Galicia\" o follet\u00edn \"Gallegadas de unha festa\" (1904). Foi coadxutor de Tomi\u00f1o e p\u00e1rroco de Est\u00e1s, Parada das Achas e novamente Est\u00e1s."}
{"id": "300019", "revid": "1888", "url": "https://gl.wikipedia.org/wiki?curid=300019", "title": "Lu\u00eds Samuel Gerpe Gonz\u00e1lez", "text": ""}
{"id": "300020", "revid": "10599", "url": "https://gl.wikipedia.org/wiki?curid=300020", "title": "Illa da Cartuja", "text": "A illa da Cartuja \u00e9 o nome co que se co\u00f1ece ao territorio da cidade de Sevilla situado entre dous brazos do r\u00edo Guadalquivir, un r\u00edo vivo e o outro unha d\u00e1rsena. A illa pertence ao distrito de Triana.\nNome.\nTecnicamente non \u00e9 unha illa, xa que non est\u00e1 completamente rodeada de auga. Ent\u00e9ndese que a illa comeza na Ponte do Cristo da Expiraci\u00f3n, lugar onde se estreita o terreo entre os dous brazos do r\u00edo, e termina na Ronda Supernorte, onde finaliza a d\u00e1rsena do Guadalquivir.\nO nome de \"la Cartuja\" ven do mosteiro da Cartuja de Sevilla, que se atopa na zona sur da illa.\nUrbanismo.\nO desenvolvemento urban\u00edstico desa zona era nulo, exceptuando o Mosteiro da Cartuja, ata os anos 80 cando empezou a constru\u00edrse o macro-complexo da Exposici\u00f3n de 1992. Na Sevilla post-expo unha parte dese complexo converteuse no Parque Cient\u00edfico Tecnol\u00f3xico Cartuja, xestionado pola sociedade an\u00f3nima Cartuja 93 e outra parte no parque de atracci\u00f3ns tem\u00e1tico Isla M\u00e1gica. Pr\u00f3ximo ao parque tecnol\u00f3xico enc\u00f3ntranse tam\u00e9n algunhas facultades da Universidade de Sevilla. En 1993 finalizouse o edificio Torre Triana, que concentra moitas das oficinas da Xunta de Andaluc\u00eda. Anos m\u00e1is tarde foi constru\u00eddo o Estadio Ol\u00edmpico de La Cartuja.\nComo zonas verdes, dende 1993 conta co Parque do Alamillo, que comunica co parque de San Jer\u00f3nimo por unha pasarela sobre a d\u00e1rsena do Guadalquivir constru\u00edda en 2011 e polo cami\u00f1o ao Norte sobre a d\u00e1rsena que xa citado.\nA zona conta, pois, con d\u00faas estaci\u00f3ns de ferrocarril, unha \u00e1 altura do Estadio Ol\u00edmpico e outra \u00e1 altura do Parque Tecnol\u00f3xico. Ademais, \u00e1 zona danlle servizo varias li\u00f1as de autob\u00fas de TUSSAM. Des\u00e9xase ampliar o ferrocarril cara ao sur para que chegue \u00e1 estaci\u00f3n de metro de Blas Infante, pasando polas inmediaci\u00f3ns de Torre Triana e da Torre Pelli."}
{"id": "300021", "revid": "56817", "url": "https://gl.wikipedia.org/wiki?curid=300021", "title": "Triana, Sevilla", "text": "Triana \u00e9 un barrio da cidade de Sevilla, en Espa\u00f1a, e un dos once distritos en que est\u00e1 dividida para efectos administrativos a cidade.\nEst\u00e1 situado no oeste do municipio. Limita ao sur co distrito de Los Remedios; ao leste, cos distritos Casco Antiguo e Macarena; ao norte, co distrito Norte e o municipio de Santiponce; e ao oeste, cos municipios de Camas, Tomares e San Juan de Aznalfarache.\nTriana toma o seu nome do antigo barrio tradicional hom\u00f3nimo, situado xunto ao r\u00edo Guadalquivir, \u00e1 outra beira do n\u00facleo hist\u00f3rico. O distrito incl\u00fae a Illa da Cartuja, que est\u00e1 administrativamente dentro do barrio de Triana Oeste."}
{"id": "300024", "revid": "10599", "url": "https://gl.wikipedia.org/wiki?curid=300024", "title": "Arquivo de Indias de Sevilla", "text": ""}
{"id": "300026", "revid": "23204", "url": "https://gl.wikipedia.org/wiki?curid=300026", "title": "San Pablo-Santa Justa", "text": "San Pablo-Santa Justa \u00e9 un dos once distritos en que est\u00e1 dividida para efectos administrativos a cidade de Sevilla, capital da comunidade aut\u00f3noma de Andaluc\u00eda, en Espa\u00f1a.\nEst\u00e1 situado na \u00e1rea central do municipio. Limita ao sur cos distritos Nervi\u00f3n e Cerro-Amate, ao leste co distrito Este-Alcosa-Torreblanca, ao norte cos distritos Norte e Macarena, e ao oeste co distrito Casco Antiguo."}
{"id": "300028", "revid": "56817", "url": "https://gl.wikipedia.org/wiki?curid=300028", "title": "Bellavista-La Palmera", "text": "Bellavista-La Palmera \u00e9 un dos once distritos en que est\u00e1 dividida para efectos administrativos a cidade de Sevilla, capital da comunidade aut\u00f3noma de Andaluc\u00eda, en Espa\u00f1a.\nEst\u00e1 situado ao sur do municipio de Sevilla. Limita polo sur e polo leste co municipio de Dos Hermanas, polo norte limita co Distrito Sur e polo oeste co Distrito Los Remedios."}
{"id": "300029", "revid": "56817", "url": "https://gl.wikipedia.org/wiki?curid=300029", "title": "Este-Alcosa-Torreblanca", "text": "Este-Alcosa-Torreblanca \u00e9 un dos once distritos en que est\u00e1 dividida para efectos administrativos a cidade de Sevilla, capital da comunidade aut\u00f3noma de Andaluc\u00eda, en Espa\u00f1a.\nEst\u00e1 situado na zona oriental do municipio. Limita polo sur co municipio de Alcal\u00e1 de Guada\u00edra e o distrito Cerro-Amate, polo leste co municipio de Carmona, polo norte co municipio de La Rinconada e o distrito Norte e polo oeste co distrito San Pablo-Santa Justa."}
{"id": "300030", "revid": "56817", "url": "https://gl.wikipedia.org/wiki?curid=300030", "title": "Cerro-Amate", "text": "Cerro-Amate \u00e9 un dos once distritos en que est\u00e1 dividida para efectos administrativos a cidade de Sevilla, capital da comunidade aut\u00f3noma de Andaluc\u00eda, en Espa\u00f1a.\nEst\u00e1 situado no leste do municipio. Limita ao sur co municipio de Alcal\u00e1 de Guada\u00edra e o distrito Sur; ao norte cos distritos de San Pablo-Santa Justa e Este-Alcosa-Torreblanca, distrito este \u00faltimo co que tam\u00e9n limita polo leste; e ao oeste co distrito Nervi\u00f3n."}
{"id": "300031", "revid": "55821", "url": "https://gl.wikipedia.org/wiki?curid=300031", "title": "Casco Antiguo, Sevilla", "text": "Casco Antiguo \u00e9 un dos once distritos en que est\u00e1 dividida para efectos administrativos a cidade de Sevilla, capital da comunidade aut\u00f3noma de Andaluc\u00eda, en Espa\u00f1a.\nEst\u00e1 situado na \u00e1rea central do municipio. Limita ao sur cos distritos Sur e Los Remedios; ao leste cos distritos Nervi\u00f3n e San Pablo-Santa Justa; ao norte co distrito Macarena; e ao oeste co distrito Triana."}
{"id": "300032", "revid": "56817", "url": "https://gl.wikipedia.org/wiki?curid=300032", "title": "Macarena, Sevilla", "text": "Macarena \u00e9 un dos once distritos en que est\u00e1 dividida para efectos administrativos a cidade de Sevilla, capital da comunidade aut\u00f3noma de Andaluc\u00eda, en Espa\u00f1a.\nEst\u00e1 situado no centro-norte do municipio. Limita ao sur cos distritos Casco Antiguo e San Pablo-Santa Justa; ao leste e norte co distrito Norte; e ao oeste co distrito Triana. Abarca de leste a oeste dende o r\u00edo Guadalquivir ata a Estrada de Carmona e de norte a sur dende a Rolda de Circunvalaci\u00f3n da SE-30 ata a Rolda do Casco Antiguo."}
{"id": "300033", "revid": "19415", "url": "https://gl.wikipedia.org/wiki?curid=300033", "title": "Calder Trophy", "text": ""}
{"id": "300034", "revid": "19415", "url": "https://gl.wikipedia.org/wiki?curid=300034", "title": "Trofeo Calder", "text": ""}
{"id": "300035", "revid": "19415", "url": "https://gl.wikipedia.org/wiki?curid=300035", "title": "Trofeo Memorial Calder", "text": ""}
{"id": "300036", "revid": "19415", "url": "https://gl.wikipedia.org/wiki?curid=300036", "title": "Frank Calder Trophy", "text": ""}
{"id": "300037", "revid": "56817", "url": "https://gl.wikipedia.org/wiki?curid=300037", "title": "Distrito Norte, Sevilla", "text": "Norte \u00e9 un dos once distritos en que est\u00e1 dividida para efectos administrativos a cidade de Sevilla, capital da comunidade aut\u00f3noma de Andaluc\u00eda, en Espa\u00f1a.\nEst\u00e1 situado no norte do municipio. Limita ao sur cos distritos de Triana, Macarena e San Pablo-Santa Justa; ao leste co distrito Este-Alcosa-Torreblanca; ao norte, cos municipios de La Rinconada e La Algaba; e ao oeste, cos municipios de Salteras e Santiponce."}
{"id": "300038", "revid": "10599", "url": "https://gl.wikipedia.org/wiki?curid=300038", "title": "Norte, Sevilla", "text": ""}
{"id": "300039", "revid": "56817", "url": "https://gl.wikipedia.org/wiki?curid=300039", "title": "Distrito Sur, Sevilla", "text": "Sur \u00e9 un dos once distritos en que est\u00e1 dividida para efectos administrativos a cidade de Sevilla, capital da comunidade aut\u00f3noma de Andaluc\u00eda, en Espa\u00f1a.\nEst\u00e1 situado no centro-sur do municipio. Limita ao leste cos municipios de Dos Hermanas e Alcal\u00e1 de Guada\u00edra; ao norte limita cos distritos Cerro-Amate e Nervi\u00f3n; ao noroeste co distrito Casco Antiguo; e ao oeste co distrito de Los Remedios."}
{"id": "300040", "revid": "10599", "url": "https://gl.wikipedia.org/wiki?curid=300040", "title": "Sur, Sevilla", "text": ""}
{"id": "300041", "revid": "56817", "url": "https://gl.wikipedia.org/wiki?curid=300041", "title": "Distrito Los Remedios", "text": "Los Remedios \u00e9 un dos once distritos en que est\u00e1 dividida para efectos administrativos a cidade de Sevilla, capital da comunidade aut\u00f3noma de Andaluc\u00eda, en Espa\u00f1a.\nEst\u00e1 situado no sueste do municipio. Limita ao leste cos distritos Sur e Bellavista-La Palmera; ao norte cos distritos Casco Antiguo e Triana; ao oeste, cos municipios de San Juan de Aznalfarache e Gelves; e ao sur, co municipio de Dos Hermanas."}
{"id": "300042", "revid": "56817", "url": "https://gl.wikipedia.org/wiki?curid=300042", "title": "Distrito Nervi\u00f3n", "text": "Nervi\u00f3n \u00e9 un dos once distritos en que est\u00e1 dividida para efectos administrativos a cidade de Sevilla, capital da comunidade aut\u00f3noma de Andaluc\u00eda, en Espa\u00f1a.\nEst\u00e1 situado na \u00e1rea central do municipio. Limita o sur co distrito Sur, ao leste co distrito Cerro-Amate, ao norte co distrito de San Pablo-Santa Justa e ao oeste co distrito Casco Antiguo."}
{"id": "300043", "revid": "56817", "url": "https://gl.wikipedia.org/wiki?curid=300043", "title": "Nervi\u00f3n", "text": "O top\u00f3nimo Nervi\u00f3n pode referirse a:"}
{"id": "300044", "revid": "23204", "url": "https://gl.wikipedia.org/wiki?curid=300044", "title": "Isla M\u00e1gica", "text": "Isla M\u00e1gica \u00e9 un parque tem\u00e1tico situado en Sevilla, ambientado no descubrimento de Am\u00e9rica e inaugurado en 1997. Formouse aproveitando algunhas instalaci\u00f3ns da Exposici\u00f3n Universal de 1992. O parque ten 8 zonas tem\u00e1ticas para o uso e desfrute do cliente.\nEn 2014 inaugurouse dentro do parque unha zona chamada Agua M\u00e1gica, que cont\u00e9n unha praia artificial e piscina de ondas, escorregadoiros, piscinas de ba\u00f1o familiar e infantil, escorregadoiros infant\u00eds e r\u00edo lento."}
{"id": "300046", "revid": "1131", "url": "https://gl.wikipedia.org/wiki?curid=300046", "title": "Torre Triana", "text": "Torre Triana \u00e9 un edificio administrativo da Xunta de Andaluc\u00eda na cidade de Sevilla. Foi constru\u00eddo en 1993, proxectado polo arquitecto navarro Francisco Javier S\u00e1enz de Oiza, inspir\u00e1ndose no Castelo de Sant'Angelo da cidade de Roma. A\u00ednda que se encontraba en p\u00e9 durante a Exposici\u00f3n Universal de 1992, que se celebrou preto do seu \u00e1mbito, non foi finalizado e posto en uso ata 1993.\nEnc\u00f3ntrase situado na Illa da Cartuja en Sevilla, constit\u00fae o maior edificio administrativo da Xunta de Andaluc\u00eda, nel est\u00e1n centralizadas varias consellar\u00edas, na que traballan miles de funcionarios.\nDe estilo posmoderno e cor amarela, a s\u00faa forma circular faino moi particular."}
{"id": "300047", "revid": "10599", "url": "https://gl.wikipedia.org/wiki?curid=300047", "title": "Torre-Triana", "text": ""}
{"id": "300049", "revid": "5863", "url": "https://gl.wikipedia.org/wiki?curid=300049", "title": "Museo Arqueol\u00f3xico de Ourense", "text": ""}
{"id": "300050", "revid": "5863", "url": "https://gl.wikipedia.org/wiki?curid=300050", "title": "Museo da Catedral de Lugo", "text": ""}
{"id": "300051", "revid": "7802", "url": "https://gl.wikipedia.org/wiki?curid=300051", "title": "Partido Social Revolucionario", "text": ""}
{"id": "300053", "revid": "50011", "url": "https://gl.wikipedia.org/wiki?curid=300053", "title": "Alcol et\u00edlico", "text": ""}
{"id": "300054", "revid": "50011", "url": "https://gl.wikipedia.org/wiki?curid=300054", "title": "Alcol met\u00edlico", "text": ""}
{"id": "300055", "revid": "50011", "url": "https://gl.wikipedia.org/wiki?curid=300055", "title": "Alcol isoprop\u00edlico", "text": ""}
{"id": "300057", "revid": "114718", "url": "https://gl.wikipedia.org/wiki?curid=300057", "title": "Casas Colgadas", "text": "As Casas Colgadas, tam\u00e9n co\u00f1ecidas como Casas Voladas ou Casas del Rey, \u00e9 un conxunto de edificios civ\u00eds situados en Cuenca, en Espa\u00f1a. No pasado eran frecuentes estas construci\u00f3ns na zona leste da cidade antiga, sobre a foz do r\u00edo Hu\u00e9car, a\u00ednda que hoxe s\u00f3 perduran unha pequena parte delas. De todas, as m\u00e1is co\u00f1ecidas son un conxunto de tres destas estruturas con balc\u00f3ns de madeira.\nEstas vivendas denom\u00ednanse as\u00ed por posu\u00edren os balc\u00f3ns en beiril; \u00e9 dicir, sen material s\u00f3lido baixo elas, a\u00ednda que est\u00e1n fixadas \u00e1 parede de abaixo cara a dentro por soportes diagonais para non se derrubar.\nDe orixe incerta, tense constancia da s\u00faa existencia xa no s\u00e9culo XV. Ao longo da s\u00faa historia pasaron por diversas remodelaci\u00f3ns, a \u00faltima realizada durante a d\u00e9cada dos anos 20 do s\u00e9culo XX.\nForon utilizadas como vivendas de uso particular e casa consistorial, a\u00ednda que actualmente aloxan un mes\u00f3n e o Museo de Arte Abstracta Espa\u00f1ola."}
{"id": "300058", "revid": "44210", "url": "https://gl.wikipedia.org/wiki?curid=300058", "title": "Jean-Pierre Kutwa", "text": "Jean-Pierre Kutwa, nado o 22 de decembro de 1945 en Blokosso (Abidjan) \u00e9 un cardeal e arcebispo cat\u00f3lico latino marfil\u00e9s.\nTraxectoria.\nNaceu en Blokosso o 22 de decembro de 1945. Foi ordenado sacerdote o 11 de xullo de 1971 polo arcebispo de Abidjan, Bernard Yago.\nO 15 de maio de 2001 foi nomeado arcebispo metropolitano de Gagnoa. Recibiu a consagraci\u00f3n episcopal o 16 de setembro de mans do metropolitano de Abidjan, Bernard Agr\u00e9, e tendo como co-consagrantes ao bispo de Yopougon, Laurent Akran Mandjo, e ao bispo de San P\u00e9dro Barth\u00e9l\u00e9my Djabla.\nO 2 de maio de 2006 o papa Bieito XVI nomeouno arcebispo de Abidjan. Tomou posesi\u00f3n da arquidiocese o 18 de xu\u00f1o.\nO 22 de febreiro de 2014 o papa Francisco creouno cardeal co t\u00edtulo de Cardeal-Presb\u00edtero de Santa Emerenziana a Tor Fiorenza."}
{"id": "300063", "revid": "5863", "url": "https://gl.wikipedia.org/wiki?curid=300063", "title": "Mario Aurelio Poli", "text": "Mario Aurelio Poli, nado o 29 de novembro de 1947 en Buenos Aires, \u00e9 un cardeal e arcebispo cat\u00f3lico latino arxentino.\nTraxectoria.\nNaceu en Buenos Aires o 29 de novembro de 1947. Foi ordenado sacerdote o 25 de novembro de 1978 polo arcebispo de Buenos Aires, Juan Carlos Aramburu.\nO 8 de febreiro de 2002 foi nomeado bispo auxiliar de Buenos Aires e bispo titular de Abidda. Recibiu a consagraci\u00f3n episcopal o 20 de abril de 2002 de mans do arcebispo de Buenos Aires Jorge Mario Bergoglio.\nO 24 de xu\u00f1o de 2008 o papa Bieito XVI nomeouno bispo de Santa Rosa.\nLogo do conclave de 2013, onde Bergoglio foi elixido papa, o 28 de marzo foi nomeado arcebispo de Buenos Aires, e o 4 de maio nomeado tam\u00e9n ordinario para os fieis de rito oriental na Arxentina.\nO 19 de febreiro de 2014 o papa Francisco nomeouno como membro da Congregaci\u00f3n para as Igrexas Orientais. O 22 de febreiro de 2014 o papa Francisco creouno cardeal co t\u00edtulo de cardeal-presb\u00edtero de San Roberto Bellarmino."}
{"id": "300065", "revid": "1093", "url": "https://gl.wikipedia.org/wiki?curid=300065", "title": "Justo Villanueva G\u00f3mez", "text": ""}
{"id": "300066", "revid": "6939", "url": "https://gl.wikipedia.org/wiki?curid=300066", "title": "Pegada dactilar", "text": ""}
{"id": "300069", "revid": "1131", "url": "https://gl.wikipedia.org/wiki?curid=300069", "title": "Identificaci\u00f3n biom\u00e9trica da pegada dactilar", "text": ""}
{"id": "300071", "revid": "98629", "url": "https://gl.wikipedia.org/wiki?curid=300071", "title": "Mosca da froita mediterr\u00e1nea", "text": "A mosca da froita mediterr\u00e1nea (Ceratitis capitata) \u00e9 unha especie de d\u00edptero da familia Tephritidae que pode ser unha praga para as colleitas de froitas. Abunda na costa mediterr\u00e1nea, onde produce os maiores danos, de a\u00ed o seu nome, pero est\u00e1 estendida por todo o mundo. Non se debe confundir coa mosca do vinagre \"Drosophila melanogaster\" e outras \"Drosophilidae\", que tam\u00e9n se chaman moscas da froita (igual que outras especies de Tephritidae).\nCiclo biol\u00f3xico.\nA duraci\u00f3n do ciclo depende da temperatura. A actividade red\u00facese durante o inverno, que normalmente pasa en estado de pupa. Se a temperatura pasa de 14\u00a0\u00b0C react\u00edvase. En zonas de clima suave, pode completar de 6 a 8 xeraci\u00f3ns anuais.\nO insecto, ao terminar o inverno, sae do pupario, que est\u00e1 enterrado no chan preto de \u00e1rbores, e procura un lugar solleiro; 15 minutos despois os tegumentos endur\u00e9cense e toman a coloraci\u00f3n t\u00edpica da especie. Despois comenza a voar, xa que te\u00f1en ent\u00f3n as s\u00faas \u00e1s desenvolvidas, a\u00ednda que non os seus \u00f3rganos sexuais.\nRealiza voos curtos e p\u00f3usase onde encontra substancias azucradas, con predilecci\u00f3n polas froitas, xa que lle son necesarias para alcanzar a s\u00faa madurez sexual.\nO encontro entre o macho e a femia prod\u00facese cando o macho segrega unha feromona, que \u00e9 reco\u00f1ecida pola femia, \u00e1 que atrae, e ten lugar o apareamento.\nA femia fecundada inicia a posta na polpa da froita, atra\u00edda polo olor e cor (prefiren o amarelo e o laranxa, polo que as froitas non maduras non as atraen, nin as podres).\nPara a fertilizaci\u00f3n de todos os ovos que vaia po\u00f1endo abonda cunha soa c\u00f3pula na vida da femia. Se as temperaturas son favorables os ovos eclosionan nuns dous d\u00edas.\nAs larvas alim\u00e9ntanse da polpa da froita na que producen galer\u00edas. Unha vez que completan o seu desenvolvemento larvario, saen do froito, e d\u00e9ixanse caer ao chan, onde se enterran e pasan a fase de pupa.\nAs moscas adultas te\u00f1en unha limitada capacidade de expansi\u00f3n, pero o comercio global de froitas distrib\u00fae accidentalmente froitas infectadas a miles de quil\u00f3metros de distancia en pouco tempo, axudando ao seu espallamento. Ver Mapa da distribuci\u00f3n xeogr\u00e1fica de \"Ceratitis capitata\" (Actualizado en decembro de 2013).\nDanos na agricultura.\nEn Espa\u00f1a esta especie est\u00e1 moi estendida, sobre todo no sur e zona mediterr\u00e1nea. Afecta a multitude de especies cultivadas como: laranxa, mandarina, melocot\u00f3n, figo, albaricoque, ameixas, kaki etc. O seu control \u00e9 dif\u00edcil, xa que est\u00e1 moi estendida. As \u00fanicas produci\u00f3ns que escapan aos seus ataques son as obtidas desde final de outono a principios de primavera, xa que o fr\u00edo desa \u00e9poca fai que o insecto non mostre actividade.\nO dano producido no froito \u00e9 causado pola larva, que se alimenta da polpa das froitas, deixando dentro da froita os seus excrementos, ademais de servir de v\u00eda de contaminaci\u00f3n para distintos tipos de fungos, que producen putrefacci\u00f3n, o cal fai que eses froitos caian ao chan antes de tempo ou non se poidan comercializar.\nControl fitosanitario.\nActualmente en Espa\u00f1a o control fitosanitario deste insecto bas\u00e9ase nun ou m\u00e1is dos seguintes m\u00e9todos:\nControl biol\u00f3xico.\nAta o momento, o control biol\u00f3xico deste insecto non se conseguiu, pero son numerosos os estudos que se est\u00e1n a realizar co obxectivo de conseguir que sexan os inimigos naturais deste insecto os que o controlen. Un dos inimigos naturais que se est\u00e1 estudando \u00e9 \"Diachasmimorpha tryoni\" unha avespa cuxas femias parasitan as larvas de \"C. capitata\", pero estes estudos a\u00ednda se encontran nas s\u00faas primeiras fases.\nInvasi\u00f3ns.\nAdemais de na zona mediterr\u00e1nea, esta mosca orixinou pragas en varios pa\u00edses. Nos Estados Unidos de Am\u00e9rica, \"C. capitata\" estendeuse por catro estados (Hawai, California, Texas e Florida), pero foi erradicada de todos menos Hawai. Tam\u00e9n foi erradicada de Nova Zelandia e Chile. En 1982 houbo unha gran praga en California na que se realizaron fumigaci\u00f3ns masivas co insecticida malation e liber\u00e1ronse mill\u00f3ns de machos est\u00e9riles, conseguindo a s\u00faa erradicaci\u00f3n."}
{"id": "300072", "revid": "27155", "url": "https://gl.wikipedia.org/wiki?curid=300072", "title": "Ceratitis capitata", "text": ""}
{"id": "300073", "revid": "89787", "url": "https://gl.wikipedia.org/wiki?curid=300073", "title": "Tobias Smollett", "text": "Tobias George Smollett, nado en Dalquhurn (West Dunbartonshire) o 19 de marzo de 1721 e finado en Livorno o 17 de novembro de 1771, foi un m\u00e9dico, escritor, tradutor, historiador e xornalista escoc\u00e9s. Entre as s\u00faas novelas destacan \"The Adventures of Roderick Random\" (1748) e \"The Adventures of Peregrine Pickle\" (1750)."}
{"id": "300075", "revid": "23204", "url": "https://gl.wikipedia.org/wiki?curid=300075", "title": "Kelly Macdonald", "text": "Kelly Macdonald, nada o 23 de febreiro de 1976 en Glasgow, \u00e9 unha actriz escocesa.\nTraxectoria.\nAcadou sona a nivel internacional polo seu traballo no filme independente \"Trainspotting\" as\u00ed como noutras pel\u00edculas asociadas ao cinema m\u00e1is comercial, como \"Nanny McPhee\", \"Gosford Park\", \"Intermission\", \"No Country for Old Men\", \"Harry Potter and the Deathly Hallows\" ou \"Brave\". Tam\u00e9n \u00e9 un rostro co\u00f1ecido da televisi\u00f3n, onde desempe\u00f1ou importante roles en series como \"Boardwalk Empire\", \"The Girl in the Caf\u00e9 ou \"State of Play\"."}
{"id": "300076", "revid": "98629", "url": "https://gl.wikipedia.org/wiki?curid=300076", "title": "Drosof\u00edlidos", "text": "Os drosof\u00edlidos (Drosophilidae) son unha familia de d\u00edpteros (moscas) diversa e cosmopolita, denominadas \"moscas da froita\" ou \"do vinagre\" (as moscas doutra familia, a Tephritidae, tam\u00e9n se denominan moscas da froita, e non se deben confundir con estas). A especie m\u00e1is co\u00f1ecida da familia Drosophilidae \u00e9 \"Drosophila melanogaster\", que se utiliza amplamente como organismo modelo en estudos de xen\u00e9tica, desenvolvemento, fisiolox\u00eda, ecolox\u00eda e comportamento. Estas moscas te\u00f1en unhas vidas moi curtas e presentan un envellecemento gradual. Identific\u00e1ronse varios xenes que poden manipularse para ampliar a vida destes insectos.\nImportancia econ\u00f3mica.\nEn xeral estas moscas consid\u00e9ranse unha molestia, pero raramente unha praga, xa que a maior\u00eda das especies cr\u00edan sobre vexetais podres. A especie \"Zaprionus indianus\" Gupta \u00e9 pouco usual entre as Drosophilidae porque \u00e9 unha praga importante para as colleitas comerciais de figos no Brasil. Outra especie, \"Drosophila suzukii\", infesta froitos de pel fina como framboesas e cereixas e pode ser unha praga agr\u00edcola importante. As larvas de \"Drosophila repleta\" habitan desaugadoiros e poden espallar bacterias. Estas moscas da froita consid\u00e9ranse en xeral un vector com\u00fan na propagaci\u00f3n de bacterias do \u00e1cido ac\u00e9tico na natureza, o cal a mi\u00fado estraga o proceso de fermentaci\u00f3n alcoh\u00f3lica e pode arruinar o vi\u00f1o e a cervexa ao avinagralos.\nIdentificaci\u00f3n.\nEntre os caracteres diagn\u00f3sticos das Drosophilidae est\u00e1n a presenza dunha vea subcostal incompleta, d\u00faas interrupci\u00f3ns na vea costal, e unha pequena cela anal na \u00e1; sedas postocelares converxentes; e xeralmente tres sedas frontais a cada lado da cabeza, unha dirixida cara a adiante e as outras d\u00faas dirixidas cara a atr\u00e1s. Unha lista m\u00e1is exhaustiva de caracter\u00edsticas para a identificaci\u00f3n poden atoparse en \"\"Drosophila\": A Guide to Species Identification and Use\" de Therese A. Markow e Patrick O'Grady, (Academic Press, 2005) ISBN 0-12-473052-3, ou en \"\"Drosophila\": A Laboratory Handbook\" de M. Ashburner, K. Golic, S. Hawley, (Cold Spring Harbor Laboratory Press, 2005).\nComportamento.\nCando estas moscas ven femias de avespas endoparasitoides, pasan a po\u00f1er os seus ovos en froitas podres que conte\u00f1en alcohol; o cal as protexe de converterse en h\u00f3spedes das larvas da avespa, xa que estas te\u00f1en unha baixa tolerancia ao alcohol.\nFiloxenia.\nA familia cont\u00e9n m\u00e1is de 4.000 especies clasificadas en 75 x\u00e9neros. Recentemente, publicouse unha clasificaci\u00f3n filoxen\u00e9tica comprensiva dos x\u00e9neros baseada tanto en caracteres morfol\u00f3xicos coma moleculares."}
{"id": "300077", "revid": "27155", "url": "https://gl.wikipedia.org/wiki?curid=300077", "title": "Drosof\u00edlido", "text": ""}
{"id": "300078", "revid": "27155", "url": "https://gl.wikipedia.org/wiki?curid=300078", "title": "Drosophilidae", "text": ""}
{"id": "300079", "revid": "27155", "url": "https://gl.wikipedia.org/wiki?curid=300079", "title": "Dipnoo", "text": ""}
{"id": "300080", "revid": "89787", "url": "https://gl.wikipedia.org/wiki?curid=300080", "title": "Gran premio da Arxentina de 1981", "text": "O Gran Premio da Arxentina de 1981 foi unha carreira de automobilismo de F\u00f3rmula 1, celebrada o 12 de abril de 1981 no Aut\u00f3dromo Oscar Alfredo G\u00e1lvez de Buenos Aires. Foi a terceira carreira da tempada de e o \u00faltimo Gran Premio da Arxentina ata 1995. Grazas \u00e1 soluci\u00f3n alternativa do dese\u00f1ador Gordon Murray dos faldr\u00f3ns laterais flexibles, os Brabham de Nelson Piquet e H\u00e9ctor Rebaque dominaron nesta carreira, Piquet (logrou a pole cunha velocidade media de 209\u00b4261\u00a0km/h) liderou a carreira e Rebaque subiu desde o quinto posto ao segundo en 23 voltas, antes de abandonar.\nClasificaci\u00f3n.\nResultados do Gran Premio da Arxentina de F\u00f3rmula 1 de 1981:"}
{"id": "300081", "revid": "12452", "url": "https://gl.wikipedia.org/wiki?curid=300081", "title": "Gran Premio de Arxentina de 1981", "text": ""}
{"id": "300084", "revid": "5863", "url": "https://gl.wikipedia.org/wiki?curid=300084", "title": "Alberto \u00c1lvarez Mart\u00edn", "text": ""}
{"id": "300086", "revid": "89787", "url": "https://gl.wikipedia.org/wiki?curid=300086", "title": "Gran Premio de San Marino de 1981", "text": "O Gran Premio de San Marino de 1981 foi unha carreira de F\u00f3rmula Un celebrada o 3 de maio de 1981 no Aut\u00f3dromo Enzo e Dino Ferrari en Imola, Italia. Foi a cuarta carreira do Campionato do Mundo de pilotos de .\nA carreira foi a primeira en levar o t\u00edtulo \"Gran Premio de San Marino\", a\u00ednda que varias carreiras de F\u00f3rmula Un fora do campionato e o Gran Premio de Italia de 1980 disputaranse previamente no circu\u00edto. A chicane Acque Minerali fora ampliada a o ano antes e era m\u00e1is r\u00e1pida, a chicane orixinal coa s\u00faa estreita configuraci\u00f3n, en 1980 era impopular entre os pilotos, xa que era moi lento.\nO equipo Lotus retiraron os seus coches porque a FIA confirmou a prohibici\u00f3n do Lotus 88 e o dono do equipo Colin Chapman viu que os 81s xa non eran competitivos.\nDidier Pironi mantivo o liderado ata o final da carreira, antes de perder posici\u00f3ns de novo debido a un problema mec\u00e1nico, foi adiantado por Nelson Piquet, que finalmente ga\u00f1ou a carreira. Ademais de ser o debut de Michele Alboreto nun Gran Premio, a carreira tam\u00e9n \u00e9 notable pola recuperaci\u00f3n de Gilles Villeneuve ao s\u00e9timo lugar, logo de errar na selecci\u00f3n de pneum\u00e1ticos para as condici\u00f3ns clim\u00e1ticas. Mentres que o equipo non se clasificou para a carreira, que era a primeira carreira entrou por Toleman, que agora \u00e9 Lotus F1.\nNotas.\n\"A menos que se indique o contrario, todos os resultados da carreira t\u00f3manse de "}
{"id": "300092", "revid": "98629", "url": "https://gl.wikipedia.org/wiki?curid=300092", "title": "Gran Premio de B\u00e9lxica de 1981", "text": "O Gran Premio de B\u00e9lxica de F\u00f3rmula 1 de disputouse en Zolder o 17 de maio de 1981. Foi a quinta carreira da tempada de F\u00f3rmula Un de , o 39\u00ba Gran Premio de B\u00e9lxica e o oitavo, que se celebrou no Aut\u00f3dromo de Zolder. A carreira foi suspendida pola chuvia cando se levaban 54 voltas disputadas, para unha distancia de carreira de 216 quil\u00f3metros.\nSeguridade mec\u00e1nica e primeira sa\u00edda ca\u00f3tica.\nO Gran Premio de B\u00e9lxica de 1981 viuse empanado por dous incidentes graves relacionados coa mec\u00e1nica, un deles mortal. Na pr\u00e1ctica do venres un mec\u00e1nico do equipo Osella, Giovanni Amadeo, tropezou f\u00f3ra do muro de boxes na traxectoria do Williams de Carlos Reutemann. Reutemann foi incapaz de evitar o mec\u00e1nico, que sufriu unha fractura de cranio. Morreu debido as s\u00faas feridas o luns logo da carreira. Antes do inicio da carreira os mec\u00e1nicos de todos os equipos protagonizaron unha protesta pola falta de medidas de seguridade para a s\u00faa protecci\u00f3n. Segundo o Campi\u00f3n do Mundo de James Hunt durante a retransmisi\u00f3n da carreira pola BBC, a protesta foi en gran parte polos estreitos boxes de Zolder e porque estaban abarrotados, especialmente por persoas que non eran m\u00e1is que 'figurantes' que estaban al\u00ed para ser vistos e non por ser necesarios.\nA protesta foi o d\u00eda da carreira no momento da sa\u00edda, aproveitando a presenza das c\u00e1maras de todo o mundo, e un\u00edronse varios pilotos pero os organizadores da carreira, meteron presi\u00f3n para realizar a volta de quecemento, deixando varios coches atrasados na grella, alg\u00fans parados e outros baleiros. O caos resultante cando se formou de novo a grella ao final desa volta se agudizou cando Nelson Piquet perdeu a s\u00faa posici\u00f3n de partida e mand\u00e1ronlle dar outra volta, os outros coches mantiveron a s\u00faa posici\u00f3n. Pero os coches comezaron a requentarse, varios pilotos apagaron os seus motores, entre eles o piloto de Arrows Riccardo Patrese, esperando outra volta de formaci\u00f3n debido ao erro de Piquet. Pero, os organizadores comezaron a secuencia de arranque como de costume unha vez que Piquet recuperou a s\u00faa posici\u00f3n. Patrese non puido acender o seu coche e axitou os brazos para indicar que non pod\u00eda tomar a sa\u00edda. O seu mec\u00e1nico, Dave Luckett, sa\u00edu \u00e1 pista ao instante para acender o coche desde atr\u00e1s. Pero cando chegou \u00e1 pista, a secuencia de iluminaci\u00f3n para empezar a carreira xa comezara, e a sa\u00edda seguiu adiante malia os avisos de Luckett e Patrese de. Na confusi\u00f3n e probablemente incapaz de ver coche parado de Patrese, o outro piloto de Arrows, Siegfried Stohr, estrelouse contra a parte traseira do coche do seu compa\u00f1eiro de equipo, golpeando a Luckett. Luckett sufriu laceraci\u00f3ns e unha perna rota, pero sobreviviu ao incidente. Pero a pesar deste incidente, a carreira continuou, cando os coches pasaron de novo pola li\u00f1a de sa\u00edda, os comisarios e os restos dos coches de Stohr a\u00ednda estaban na pista, os coches pasaban con moi pouco espazo na estreita v\u00eda, e os comisarios ondeaban freneticamente as bandeiras para deter aos pilotos e os pilotos confusos devolv\u00edanlles o sa\u00fado aos comisarios, que a\u00ednda estaban na pista. A carreira det\u00edvose, pero non ata logo de d\u00faas voltas, cando o piloto de diante do grupo, Didier Pironi,Achegou \u00e1 li\u00f1a de sa\u00edda, onde permanec\u00eda o Arrows de Stohr, e diminu\u00edu drasticamente, (mentres que na cabeza Piquet continuou en solitario) detendo a todo o grupo de pilotos, e obrigando \u00e1 direcci\u00f3n de carreira a sacar a bandeira vermella.\nComo resultado destes acontecementos, introduciuse unha nova norma prohibindo aos mec\u00e1nicos estar na grella quince segundos antes da volta de formaci\u00f3n, e maior precauci\u00f3n na sa\u00edda da carreira.\nInforme da carreira.\nA carreira comezou de novo sen incidentes, Didier Pironi adiantou a Reutemann entrando na primeira curva. Alan Jones tocouse con Nelson Piquet nas primeiras voltas da carreira e Piquet estrelouse contra as valas na chicane. Piquet furioso entrou ao garaxe de Williams formando un altercado co persoal de Williams logo de que fallara a caixa de cambios de Jones e estrelarase contra as barreiras sufrindo graves queimaduras na coxa esquerda despois de que o aceite da caixa de cambios filtrarase na cabina de Jones. Pironi caera cara a atr\u00e1s e despois do accidente de Jones, Reutemann tomou o liderado, e o mantivo ata que a carreira foi cancelada anticipadamente debido \u00e1 choiva que empezou a caer na pista. Un sombr\u00edo Reutemann logrou a s\u00faa segunda vitoria da tempada e a 12\u00ba vitoria persoal que \u00eda ser a \u00faltima vitoria da s\u00faa carreira na F1, logo dun fin de semana que estivo marcado pola frustraci\u00f3n, a pol\u00edtica e a traxedia.\nV\u00e9xase tam\u00e9n.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de "}
{"id": "300093", "revid": "1131", "url": "https://gl.wikipedia.org/wiki?curid=300093", "title": "Parque zool\u00f3xico de Madrid", "text": "O Parque zool\u00f3xico de Madrid (\"Zoo Aquarium de Madrid\"), \u00e9 un zoo que se acha en Madrid (Espa\u00f1a), exactamente no gran parque forestal urbano da Casa de Campo. O parque pertence a Parques Reunidos S.A..\nFoi inaugurado en 1972; ocupa unha \u00e1rea de 20 ha e conta con 500 especies cun total de 6000 individuos. Ademais das instalaci\u00f3ns dos animais dos cinco continentas, salientan as instalaci\u00f3ns dos golfi\u00f1os, dos le\u00f3ns mari\u00f1os, das rapinas, e das aves ex\u00f3ticas.\nHistoria.\nO primeiro zool\u00f3xico de Madrid data do ano 1770, a Casa de Fieras del Retiro, fundado por Carlos III.\nO promotor do actual Zoo de Madrid foi Antonio Lle\u00f3 de la Vi\u00f1a, que constru\u00edu as instalaci\u00f3ns na Casa de Campo. O proxecto inicial do Zoo de Madrid estivo a cargo do arquitecto catal\u00e1n Jordi Mir Valls, ga\u00f1ador do concurso convocado para tal efecto. O parque inagurouse en 1972.\nQuince anos despois, en 1987, contru\u00eduse o delfinario. Inaugurouse con sete exemplares de arroaz com\u00fan ou boto (\"Tursiops truncatus\"). Constru\u00eduse tam\u00e9n o pavill\u00f3n \"Naturaleza Misteriosa\" onde se exhibe unha escolma de r\u00e9ptiles, anfibios e invertebrados.\nEn 1995 constru\u00eduse na parte suroeste do recinto o \"Aquarium\", con forma de pir\u00e1mide de cristal, mide 3.000 m\u00b2.\nEn 1997, comezaron as exhibici\u00f3ns de voos de aves de rapina e ex\u00f3ticas nunha zona achegada ao delfinario.\nEn 2002, a ra\u00ed\u00f1a Sof\u00eda inaugura as aulas de educaci\u00f3n ambiental do Zoo Aquarium.\nEn 2003, constru\u00eduse a instalaci\u00f3n para le\u00f3ns mari\u00f1os (\"Zalophus californianus\") e ping\u00fc\u00edns (\"Spheniscus demersus\").\nEn 2006 constru\u00eduse o complexo de primates do sueste asi\u00e1tico (orangut\u00e1ns e xib\u00f3ns de mans brancas (\"Hylobates lar\").\nDende setembro de 2007 o zool\u00f3xico ten un novo complexo con pandas xigantes (\"Ailuropoda melanoleuca\"). Os dous primeiros exemplares foron doados polo goberno chin\u00e9s.\nCrianza de animais.\nNo zoo de Madrid cr\u00edanse un importante n\u00famero de especies como o panda xigante, a foca grisalla, a cobra de mon\u00f3culo (\"Naja kaouthia\") e o orangut\u00e1n de Borneo.\nEn 2007/2008 participou en 30 programas EEP e 21 programas ESB coordinados pola EAZA.\nInstalaci\u00f3ns e especies.\nO parque zool\u00f3xico de Madrid exhibe unha colecci\u00f3n de m\u00e1is de 6000 animais de m\u00e1is de 500 especies diferentes dos 5 continentes.\nEn 1987 constru\u00eduse o delfinario. Inaugurouse en agosto do mesmo ano, importando os animais dende Marineland Catalu\u00f1a.\nEn 1995 consrtru\u00eduse o acuario. Ten 35 acuarios de exposici\u00f3n. Hai m\u00e1is de 200 especies, principalmente peixes e invertebrados mari\u00f1os.\nServizos.\nO parque conta con varios restaurantes, quioscos de comida e tendas de recordos."}
{"id": "300094", "revid": "18868", "url": "https://gl.wikipedia.org/wiki?curid=300094", "title": "Zoo Aquarium de Madrid", "text": ""}
{"id": "300095", "revid": "18868", "url": "https://gl.wikipedia.org/wiki?curid=300095", "title": "Arroaz com\u00fan", "text": ""}
{"id": "300099", "revid": "98629", "url": "https://gl.wikipedia.org/wiki?curid=300099", "title": "Antonio de Remesal", "text": "Antonio de Remesal, nado en Allariz en 1570 e finado en Madrid en 1619, foi un eclesi\u00e1stico e historiador galego, cronista en Centroam\u00e9rica.\nTraxectoria.\nNo ano 1593 ingresa no convento de San Esteban de Salamanca, da orde dominica.\nTrasladouse a Am\u00e9rica en 1613 como acompa\u00f1ante de frei Alonso de Galdo, que fora nomeado bispo de Comayagua (Honduras). Anteriormente ao comezo desta viaxe, Remesal reunira informaci\u00f3n sobre os dominicos en Filipinas, e comezara a escribir un libro sobre frei Bartolom\u00e9 de las Casas. Chegou a Guatemala en 1614 e viviu no convento de Santo Domingo, onde desempe\u00f1ou o cargo de confesor do gobernador provincial e comezou a estudar Guatemala e Chiapas onde se documentou con variada informaci\u00f3n que m\u00e1is tarde utilizar\u00eda nos seus escritos.\nComezou en 1615 a s\u00faa obra como historiador, e esta publicouse en 1619 baixo o t\u00edtulo de \"Historia de la provincia de San Vicente de Chiapas y Guatemala\" ou \"Historia general de las Indias Occidentales y particular de la Gobernaci\u00f3n de Chiapa y Guatemala\"; ademais dos temas mencionados no t\u00edtulos os libros pos\u00faen informaci\u00f3n sobre as illas Filipinas, sobre Oaxaca e o Per\u00fa, a conquista de Pedro de Alvarado e sobre Bartolom\u00e9 de las Casas.\nA s\u00faa obra foi impresa en Espa\u00f1a, e Remesal mesmo levou a Am\u00e9rica cinco caixas de exemplares, mais foron confiscados polo de\u00e1n da catedral de Guatemala Felipe Ruiz del Corral, quen era comisario do Tribunal da Inquisici\u00f3n. Na s\u00faa obra Remesal realizaba duros ataques aos conquistadores da zona (seguindo a li\u00f1a de Bartolom\u00e9 de las Casas), polo que Ruiz del Corral acusouno de difamaci\u00f3n de personaxes e instituci\u00f3ns, imped\u00edndolle que se difundise o libro."}
{"id": "300102", "revid": "624", "url": "https://gl.wikipedia.org/wiki?curid=300102", "title": "Tribunal da Inquisici\u00f3n", "text": ""}
{"id": "300114", "revid": "1131", "url": "https://gl.wikipedia.org/wiki?curid=300114", "title": "Xindiriz", "text": ""}
{"id": "300115", "revid": "1131", "url": "https://gl.wikipedia.org/wiki?curid=300115", "title": "O Xuani\u00f1o", "text": ""}
{"id": "300127", "revid": "25871", "url": "https://gl.wikipedia.org/wiki?curid=300127", "title": "R\u00edo Hu\u00e9car", "text": "O Hu\u00e9car \u00e9 un pequeno r\u00edo do leste de Espa\u00f1a, afluente do r\u00edo X\u00facar. Ten unha lonxitude de 15\u00a0km polos concellos de Palomera, Buenache de la Sierra e Cuenca, todos eles na provincia de Cuenca, en Castela-A Mancha.\nPercorrido e caudal.\nAo seu paso pola cidade de Cuenca e practicamente ao longo de todo o seu curso formou a chamada Foz do Hu\u00e9car, garganta duns 100 metros de profundidade sobre a que se sit\u00faan as Casas Colgadas. A principios do s\u00e9culo XX provocou varios desbordamentos, polo que a mediados deste se procedeu a canalizar o seu \u00faltimo quil\u00f3metro, xa que \u00e9 o que discorre dentro da cidade de Cuenca.\nA s\u00faa \u00faltima enchente importante tivo lugar en 1972, inundando as hortas pr\u00f3ximas \u00e1 capital. Dende o inverno de 1994 a 1995, cando se tivo que activar a alerta por posible desbordamento das s\u00faas augas, non volveu ameazar con superar a devandita canle, chegando mesmo a producirse unha acusada estiaxe nos meses de ver\u00e1n. \u00c9 por isto que para manter con auga o seu percorrido urbano fose utilizado un t\u00fanel escavado en rocha calcaria e que cruza baixo o centro hist\u00f3rico da cidade para transvasar auga dende o r\u00edo X\u00facar, ao cal a devolve na s\u00faa desembocadura un quil\u00f3metro m\u00e1is adiante. O t\u00fanel verte as augas mediante unha fervenza aritificial situada baixo as Casas Colgadas. En 2009 permaneceu seco, exceptuando o tramo mantido artificialmente, dende finais de primavera ata os \u00faltimos d\u00edas do ano. En 2010 mant\u00edvose con auga durante todo o ver\u00e1n, algo que non suced\u00eda dende hab\u00eda m\u00e1is dun lustro."}
{"id": "300128", "revid": "10599", "url": "https://gl.wikipedia.org/wiki?curid=300128", "title": "Hu\u00e9car", "text": ""}
{"id": "300130", "revid": "56817", "url": "https://gl.wikipedia.org/wiki?curid=300130", "title": "Estatuto de Autonom\u00eda de Melilla", "text": "O Estatuto de Autonom\u00eda de Melilla \u00e9 a norma institucional b\u00e1sica da cidade aut\u00f3noma de Melilla, en Espa\u00f1a. Tr\u00e1tase dunha lei org\u00e1nica aprobada o 13 de marzo de 1995 e que se publicou no Bolet\u00edn Oficial del Estado o d\u00eda seguinte, xunto ao equivalente da cidade de Ceuta.\nEstableceu ao municipio como cidade aut\u00f3noma, pois antes era un municipio pertencente \u00e1 provincia de M\u00e1laga. Foi consecuencia dun proceso de 17 anos que se orixinou a partir Disposici\u00f3n Transitoria Quinta da Constituci\u00f3n de 1978 que permit\u00eda a posterior constituci\u00f3n de Ceuta e Melilla en comunidades aut\u00f3nomas."}
{"id": "300131", "revid": "98629", "url": "https://gl.wikipedia.org/wiki?curid=300131", "title": "Provincia mar\u00edtima de Melilla", "text": "A provincia mar\u00edtima de Melilla \u00e9 unha das trinta provincias mar\u00edtimas en que se divide o litoral espa\u00f1ol. A s\u00faa matr\u00edcula \u00e9 MLL e comprende o litoral da cidade aut\u00f3noma de Melilla e as augas circundantes das illas Chafarinas, o Pe\u00f1\u00f3n de V\u00e9lez de la Gomera e o Pe\u00f1\u00f3n de Alhucemas."}
{"id": "300132", "revid": "1131", "url": "https://gl.wikipedia.org/wiki?curid=300132", "title": "Estadio Municipal \u00c1lvarez Claro", "text": "O Estadio Municipal \u00c1lvarez Claro \u00e9 un estadio que se atopa na cidade aut\u00f3noma de Melilla, Espa\u00f1a. Nel xoga como local o equipo da cidade, a Uni\u00f3n Deportiva Melilla.\nTen unha capacidade para 12.000 espectadores e as s\u00faas dimensi\u00f3ns son de 106 m x 65 m. Foi inaugurado o 29 de setembro de 1945. O estadio leva o nome do presidente de honra da UD Melilla, Rafael \u00c1lvarez Claro que foi procurador nas Cortes Xerais, e presidente de Melilla e da UD Melilla co que o equipo ascendeu a Segunda Divisi\u00f3n na tempada 1949-50."}
{"id": "300134", "revid": "5863", "url": "https://gl.wikipedia.org/wiki?curid=300134", "title": "Torre Cajasol", "text": "A Torre Cajasol, tam\u00e9n co\u00f1ecida como Torre Pelli por ser o seu arquitecto C\u00e9sar Pelli, \u00e9 un ra\u00f1aceos de oficinas en construci\u00f3n na cidade de Sevilla. As obras comezaron en marzo de 2008 e esp\u00e9rase que finalicen en 2015.\nA torre ten 180,5 metros de altura e 40 plantas, 3 delas baixo a rasante. A torre ser\u00e1 utilizada para oficinas, tendo a s\u00faa entrada pola r\u00faa Odiel. A torre, constru\u00edda para ser a sede de Cajasol, ser\u00e1 o edificio m\u00e1is alto da cidade e tam\u00e9n de Andaluc\u00eda.\nHistoria e caracter\u00edsticas.\nA torre estase a constru\u00edr na Illa da Cartuja, na zona onde se celebrou a Exposici\u00f3n Universal de Sevilla de 1992. Est\u00e1 situada xunto ao r\u00edo Guadalquivir nunha \u00e1rea reurbanizada na d\u00e9cada de 2000. A torre estar\u00e1 flanqueada por dous edificios de catro plantas tam\u00e9n dese\u00f1ados por C\u00e9sar Pelli. Os bordos curvados dos edificios definir\u00e1n unha praza que se abre no norte e o sur e estreita no centro, creando unha r\u00faa comercial peonil escalada.\nInformouse que a UNESCO estaba a considerar po\u00f1er monumentos da cidade de Sevilla que se clasifican como Patrimonio da Humanidade (a Catedral, os Reais Alc\u00e1zares e o Arquivo Xeral de Indias) na lista de patrimonio en perigo a causa do \"impacto visual negativo\" da torre no vello horizonte da cidade de Sevilla. A proposta foi rexeitada na reuni\u00f3n do Comit\u00e9 do Patrimonio Mundial da UNESCO en San Petersburgo en 2012, pero na reuni\u00f3n lamentouse que o traballo na torre non fora suspendido."}
{"id": "300135", "revid": "10599", "url": "https://gl.wikipedia.org/wiki?curid=300135", "title": "Torre Pelli", "text": ""}
{"id": "300136", "revid": "15490", "url": "https://gl.wikipedia.org/wiki?curid=300136", "title": "C\u00e9sar Pelli", "text": "C\u00e9sar Pelli, nado en San Miguel de Tucum\u00e1n o 12 de outubro de 1926 e finado en Nova York o 19 de xullo de 2019, foi un arquitecto arxentino, Estudou arquitectura e graduouse na Universidade Nacional de Tucum\u00e1n. Posteriormente comezou a traballar no seu pa\u00eds, ata que en 1952 se trasladou aos Estados Unidos, onde obtivo a nacionalidade estadounidense. Viviu en New Haven, Connecticut, e dirixiu o estudo Pelli-Clarke-Pelli.\nA s\u00faa obra m\u00e1is famosa constit\u00faena as Torres Xemelgas Petronas de Kuala Lumpur, que dende 1998 e ata mediados de 2003 foron os edificios m\u00e1is altos do mundo. Dest\u00e1case unha busca de elegancia e sobriedade nas li\u00f1as, e o intento de crear unha imaxe ao mesmo tempo moderna e arcaica.\nEn Espa\u00f1a son obras s\u00faas a Torre de Cristal, un dos catro ra\u00f1aceos do Cuatro Torres Business Area de Madrid; a Torre Iberdrola de Bilbao e a Torre Cajasol de Sevilla."}
{"id": "300137", "revid": "23204", "url": "https://gl.wikipedia.org/wiki?curid=300137", "title": "CaixaBank", "text": "CaixaBank \u00e9 un banco espa\u00f1ol con sede operativa en Barcelona e sede social en Valencia. Foi fundado en Barcelona en 2011, pola \"Caixa d'Estalvis i Pensions de Barcelona\", m\u00e1is co\u00f1ecida como la Caixa, que aportou os activos e pasivos do negocio bancario da mesma.\nA 31 de decembro de 2018, os activos de CaixaBank eran de 386.622 mill\u00f3ns de euros, sendo a terceira entidade financeira espa\u00f1ola por volume de activos. Nesa data contaba cunha rede de 5.110 oficinas, 37.440 empregados e 15,7 mill\u00f3ns de clientes.\nCotiza na Bolsa de Madrid (CABK) e forma parte do \u00edndice IBEX 35.\nHistoria e caracter\u00edsticas.\nCaixaBank agrupa o negocio bancario, asegurador e alg\u00fans dos investimentos do Grupo \"la Caixa\". Anteriormente a empresa denomin\u00e1base \"Criteria CaixaCorp S.A.\" e ti\u00f1a un papel de entidade de investimento de capital dentro do grupo, non obstante, o 1 de xullo de 2011, no marco da reestruturaci\u00f3n do sistema financeiro en Espa\u00f1a, decidiu cambiar a s\u00faa denominaci\u00f3n por \"CaixaBank S.A.\" as\u00ed como a s\u00faa funci\u00f3n dentro da estrutura financeira do grupo, pasando a englobar a actividade bancaria do conxunto empresarial.\nCaixaBank \u00e9 herdeiro da actividade financeira e bancaria que ata o momento da s\u00faa creaci\u00f3n vi\u00f1a exercendo a \"Caixa d'Estalvis i Pensions de Barcelona\" (\"la Caixa\") sendo agora o responsable de xestionar as oficinas, carteira de clientes, capital e activos que ata ese momento eran propiedade da caixa. Esta entidade tam\u00e9n agrupa o negocio de seguros e reaseguros como propietaria \u00fanica do VidaCaixa Grupo, ademais dos investimentos en banca internacional e en Telef\u00f3nica e Repsol.\nA pesar de que, tras a segregaci\u00f3n do negocio da caixa de aforros, a actividade en banca retallista e comercial non a desempe\u00f1a xa a extinta caixa, CaixaBank contin\u00faa utilizando nas s\u00faas sucursais e nas s\u00faas comunicaci\u00f3ns publicitarias o pseud\u00f3nimo comercial \"la Caixa\", deixando a marca \"CaixaBank\" s\u00f3 para fins institucionais."}
{"id": "300138", "revid": "89787", "url": "https://gl.wikipedia.org/wiki?curid=300138", "title": "Premios Fervenzas Literarias", "text": "Os premios Fervenzas Literarias son uns premios sen dotaci\u00f3n econ\u00f3mica que reco\u00f1ecen diversos aspectos do mundo da edici\u00f3n. Son uns galard\u00f3ns organizados pola p\u00e1xina web \"Fervenzas Literarias\". Te\u00f1en car\u00e1cter anual e cel\u00e9branse dende o ano 2007. O sistema de votaci\u00f3n \u00e9 p\u00fablico e funciona a partir dunha enquisa aberta aos lectores entre os meses de decembro e xaneiro. A participaci\u00f3n entre 2011 e 2014 superou as 400 votaci\u00f3ns."}
{"id": "300139", "revid": "6939", "url": "https://gl.wikipedia.org/wiki?curid=300139", "title": "Premio Fervenzas Literarias", "text": ""}
{"id": "300140", "revid": "5863", "url": "https://gl.wikipedia.org/wiki?curid=300140", "title": "Galicia en Madrid", "text": "Galicia en Madrid foi o nome de varias publicaci\u00f3ns:"}
{"id": "300141", "revid": "56817", "url": "https://gl.wikipedia.org/wiki?curid=300141", "title": "Galicia en Madrid (1905)", "text": "Galicia en Madrid foi unha revista editada en Madrid entre 1905 e 1906.\nHistoria e caracter\u00edsticas.\nRevista literaria de car\u00e1cter semanal defensora dos intereses galegos, apareceu o 3 de decembro de 1905. Editada polo Centro Galego de Madrid, estaba dirixida por Jos\u00e9 Eleicegui L\u00f3pez. Entre os seus colaboradores figuraron Juan Barcia Caballero, Enrique Labarta Pose, Francisco Portela P\u00e9rez, Jos\u00e9 Rivas Montenegro e Alfredo Garc\u00eda Ramos."}
{"id": "300143", "revid": "6403519", "url": "https://gl.wikipedia.org/wiki?curid=300143", "title": "Gia Carangi", "text": "Gia Carangi, nada en Filadelfia o 29 de xaneiro de 1960 e finada na mesma cidade o 18 de novembro de 1986, foi unha supermodelo estadounidense, considerada como o m\u00e1ximo expo\u00f1ente da moda mundial da d\u00e9cada de 1980. Gia foi unha das primeiras persoas famosas por falecer debido a problemas co VIH.\nTraxectoria.\nTi\u00f1a ascendencia italiana, irlandesa e galesa. A s\u00faa nai fora modelo de cat\u00e1logos durante a s\u00faa mocidade, e era a filla m\u00e1is nova do matrimonio, que viv\u00eda nun suburbio de Filadelfia. O ambiente familiar nunca foi moi \u00f3ptimo, na s\u00faa casa as pelexas eran continuas, feito polo cal seus pais se divorciaron, quedando ela baixo a custodia do seu pai. Debido \u00f3 ambiente creado polo pai na casa, Gia comeza a experimentar durante a s\u00faa adolescencia con drogas brandas como a marihuana.\nA s\u00faa nai animouna a comezar unha carreira no mundo da modelaxe, debido \u00e1 s\u00faa gran beleza e extravertida personalidade, consegu\u00edndolle unha cita cun fot\u00f3grafo que toma as s\u00faas primeiras instant\u00e1neas. Estas fotograf\u00edas foron enviadas a Wilhelmina Cooper, a maior axencia de modelos do mundo, e con 17 anos Gia comezou a ser co\u00f1ecida no mundo da moda, traslad\u00e1ndose a vivir a Nova York.\nGia mudou por completo o estereotipo de modelo da \u00e9poca, que era unha idealizaci\u00f3n dunha muller loira, alta e delgada, mentres que ela era morena e cun car\u00e1cter moi forte. Foi a modelo m\u00e1is transgresora da d\u00e9cada, e axi\u00f1a protagonizou portadas de revistas como \"Harpers Bazaar\", \"Vogue\", \"Elle\" ou \"Cosmopolitan\", da man de fot\u00f3grafos como Scavullo ou Richard Avedon. Os seus xestos e poses foron revolucionarios e marcaron tendencia.\nA s\u00faa orientaci\u00f3n sexual \u00e9 desco\u00f1ecida; afirmouse que era lesbiana ou bisexual. Tivo m\u00faltiples \"affaires\" con homes e mulleres, feito moi escandaloso na \u00e9poca.\nAcostumaba a frecuentar o famoso Studio 54 e o Mudd Club, lugares onde a coca\u00edna, a marihuana e outro tipo de drogas andaban con total normalidade. Posiblemente o contaxio co VIH foi debido a compartir unha agulla para inxectarse hero\u00edna. Durante unha sesi\u00f3n fotogr\u00e1fica a modelo escapou cara a un suburbio de Nova York preguntando por algu\u00e9n que lle puidese dar uns gramos de coca\u00edna, e \u00f3 non atopar a ningu\u00e9n decidiu probar hero\u00edna cun adicto que estaba al\u00ed.\nNesta \u00e9poca a s\u00faa carreira como modelo comeza a decaer, o seu comportamento \u00e9 cada vez menos desexable. Debido \u00e1s marcas de agulla nos seus brazos os fot\u00f3grafos non a quer\u00edan contratar. Comeza neste tempo un tratamento de desintoxicaci\u00f3n a base de metadona.\nO 18 de novembro de 1986 faleceu por mor dunha pneumon\u00eda que se complicou co VIH. Ningu\u00e9n do mundo da moda acudiu \u00f3 funeral da mesma, tan s\u00f3 Francesco Scavullo mandou unha tarxeta con condolencias para a s\u00faa familia.\nEn 1998, filmouse unha pel\u00edcula biogr\u00e1fica sobre a mesma, protagonizada por Angelina Jolie."}
{"id": "300146", "revid": "387", "url": "https://gl.wikipedia.org/wiki?curid=300146", "title": "Kappa Andromedae", "text": "Kappa Andromedae (\u03ba Y, \u03ba Andromedae) \u00e9 a denominaci\u00f3n de Bayer dunha estrela brillante da constelaci\u00f3n de Andr\u00f3meda. A s\u00faa magnitude visual \u00e9 de 4,1. De acordo \u00e1 Escala de Bortle, pode ser visible desde os arrabaldes e da franxa urbana, pero non das rexi\u00f3ns iluminadas do centro da cidade. Medidas de paralaxe da misi\u00f3n Hipparcos a sit\u00faan a unha distancia de aproximadamente 168 anos luz (52 parsecs) da Terra. Kappa Andromedae ten un tipo espectral B9-IV, o que indica unha estrela subxigante, que acaba de sa\u00edr da secuencia principal. Ten 2,3 veces o raio do Sol e roda rapidamente sobre o seu eixe, cunha velocidade de rotaci\u00f3n proxectada de 176\u00a0km/s. A s\u00faa temperatura de superficie \u00e9 de 11.361 K. Cunha masa de aproximadamente 2,5 veces a do Sol, a s\u00faa idade estimada \u00e9 de 30 mill\u00f3ns de anos."}
{"id": "300148", "revid": "89787", "url": "https://gl.wikipedia.org/wiki?curid=300148", "title": "Calnexina", "text": "A calnexina (CNX) \u00e9 unha prote\u00edna integral de membrana de 67kDa (aparece nas bandas de 90kDa, 80kDa ou 75kDa na t\u00e9cnica do western blot dependendo da fonte do anticorpo) presente no ret\u00edculo endoplasm\u00e1tico (RE). Consta dun gran (50 kDa) dominio luminal N-terminal que se une ao calcio, unha soa h\u00e9lice transmembrana e unha curta cola citoplasm\u00e1tica \u00e1cida de 90 residuos.\nFunci\u00f3n.\nA calnexina \u00e9 unha prote\u00edna chaperona, caracterizada por axudar ao pregamento de prote\u00ednas e o control de calidade do mesmo, asegurando que s\u00f3 as prote\u00ednas debidamente pregadas e ensambladas seguir\u00e1n avanzando pola v\u00eda secretora.\nA calnexina act\u00faa retendo no ret\u00edculo endoplasm\u00e1tico as glicoprote\u00ednas ligadas a N non ensambladas ou non pregadas.\nA calnexina \u00fanese s\u00f3 a aquelas N-glicoprote\u00ednas que leven o oligosac\u00e1rido GlcNAc2Man9Glc1. Estes oligosac\u00e1ridos monoglicosilados orix\u00ednanse do recorte de dous residuos de glicosa pola acci\u00f3n secuencial de d\u00faas glicosidases, a I e a II. A glicosidase II pode tam\u00e9n eliminar o terceiro e \u00faltimo residuo de glicosa que queda.\nSe a glicoprote\u00edna non est\u00e1 correctamente pregada, un encima chamado UGGT (UDP-glicosa:glicoprote\u00edna glicosiltransferase) volve a engadir un residuo de glicosa no oligosac\u00e1rido, o que rexenera a capacidade da glicoprote\u00edna de unirse \u00e1 calnexina.\nA cadea glicoproteica mal pregada permanece no RE, arrisc\u00e1ndose a atoparse coa MNS1 (alfa-manosidase), que a destina \u00e1 degradaci\u00f3n ao eliminarlle o residuo de manosa.\nSe a prote\u00edna foi correctamente traducida, a posibilidade de que se pregue correctamente antes de que se encontre coa MNS1 \u00e9 alta, polo que non ser\u00eda degradada.\nA calnexina tam\u00e9n funciona como unha chaperona para o pregamento da cadea alfa do MHC de clase I na membrana do RE. Unha vez que se completou o pregamento a calnexina \u00e9 substitu\u00edda pola calreticulina, que axuda en ulteriores ensamblaxes do MHC de clase I.\nUsos en biolox\u00eda molecular.\nPoden usarse anticorpos contra a calnexina como marcadores para o ret\u00edculo endoplasm\u00e1tico nos experimentos de inmunofluorescencia.\nCofactores.\nA ATP e os i\u00f3ns Ca2+ son cofactores implicados na uni\u00f3n da calnexina ao substrato."}
{"id": "300150", "revid": "27155", "url": "https://gl.wikipedia.org/wiki?curid=300150", "title": "Calreticulina", "text": "A calreticulina, tam\u00e9n chamada calregulina, CRP55, CaBP3, prote\u00edna similar \u00e1 calsecuestrina, e prote\u00edna 60 residente no ret\u00edculo endoplasm\u00e1tico (ERp60), \u00e9 unha prote\u00edna que nos humanos est\u00e1 codificada polo xene \"CALR\" do cromosoma 19.\nA calreticulina \u00e9 unha prote\u00edna multifuncional que se une ao Ca2+ (un segundo mensaxeiro na transduci\u00f3n de sinais), fac\u00e9ndoo inactivo. O Ca2+ \u00fanese con baixa afinidade, pero con alta capacidade, e pode ser liberado cando se recibe un sinal (ver inositol trisfosfato). A calreticulina est\u00e1 localizada en compartimentos de almacenamento asociados ao ret\u00edculo endoplasm\u00e1tico.\nO termo \"mobilferrina\" tam\u00e9n se considera que \u00e9 equivalente a calreticulina por algunhas fontes.\nFunci\u00f3n.\nA calreticulina \u00fanese a prote\u00ednas incorrectamente pregadas e impide que sexan exportadas desde o ret\u00edculo endoplasm\u00e1tico ao aparato de Golgi.\nOutra chaperona similar para o control de calidade das prote\u00ednas chamada calnexina realiza o mesmo servizo para as prote\u00ednas solubles. Ambas as prote\u00ednas, calnexina e calreticulina, te\u00f1en a funci\u00f3n de unirse a oligosac\u00e1ridos das glicoprote\u00ednas que te\u00f1en residuos de glicosa terminais, o que destina esas prote\u00ednas \u00e1 degradaci\u00f3n. No funcionamento celular normal, a eliminaci\u00f3n de residuos do n\u00facleo oligosacar\u00eddico das glicoprote\u00ednas que foran engadidos por glicosilaci\u00f3n ligada ao N forma parte do procesamento de prote\u00ednas. Se uns encimas \"supervisores\" detectan que esas prote\u00ednas est\u00e1n incorrectamente pregadas, volven a engad\u00edrselles encimaticamente no ret\u00edculo endoplasm\u00e1tico rugoso residuos de glicosa para que outras mol\u00e9culas de calreticulina e calnexina se poidan unir a esas prote\u00ednas e impidan que sexan enviadas ao aparato de Golgi. Isto leva a estas prote\u00ednas pregadas anormalmente a unha v\u00eda na que son marcadas para a degradaci\u00f3n.\nEstudos feitos con ratos transx\u00e9nicos indican que a calreticulina \u00e9 ademais un xene embrionario card\u00edaco que \u00e9 esencial durante o desenvolvemento.\nRegulaci\u00f3n da transcrici\u00f3n.\nA calreticulina tam\u00e9n se encontra no n\u00facleo, o que suxire que pode ter un papel na regulaci\u00f3n da transcrici\u00f3n. A calreticulina \u00fanese ao p\u00e9ptido sint\u00e9tico KLGFFKR, que \u00e9 case id\u00e9ntico a unha secuencia de amino\u00e1cidos do dominio de uni\u00f3n ao ADN da superfamilia dos receptores nucleares. O N-terminal da calreticulina interacciona co dominio de uni\u00f3n ao ADN do receptor de glicocorticoides e impide que este receptor se una ao seu elemento de resposta aos glicocorticoides espec\u00edfico. A calreticulina pode inhibir a uni\u00f3n do receptor de andr\u00f3xenos ao seu elemento de resposta \u00e1 hormona do ADN e pode inhibir as actividades transcricionais do receptor de andr\u00f3xenos e o receptor do \u00e1cido retinoico in vivo, e tam\u00e9n a diferenciaci\u00f3n neuronal inducida polo \u00e1cido retinoico. As\u00ed, a calreticulina pode actuar como un importante modulador da regulaci\u00f3n da transcrici\u00f3n xen\u00e9tica por receptores nucleares de hormonas.\nImportancia cl\u00ednica.\nA calreticulina \u00fanese a anticorpos en certos soros sangu\u00edneos de pacientes de lupus eritematoso sist\u00e9mico e s\u00edndrome de Sj\u00f6gren que conte\u00f1en autoanticorpos anti-SSA/Ro. O lupus eritematoso sist\u00e9mico est\u00e1 asociado cun incremento dos t\u00edtulos de autoanticorpos contra a calreticulina, pero a calreticulina non \u00e9 un ant\u00edxeno Ro/SS-A. As primeiras publicaci\u00f3ns sobre este asunto consideraban \u00e1 calreticulina como un ant\u00edxeno Ro/SS-A, mais isto foi m\u00e1is tarde desbotado. O aumento dos t\u00edtulos de autoanticorpos contra a calreticulina humana d\u00e1se en nenos cun bloqueo card\u00edaco conx\u00e9nito completo de anticorpos das clases IgG e IgM.\nEn 2013, dous grupos de investigaci\u00f3n detectaron mutaci\u00f3ns da calreticulina na maior\u00eda dos pacientes JAK2-negativos/MPL-negativos con trombocitose esencial e mielofibrose primaria, o que fai que as mutaci\u00f3ns \"CALR\" sexan as segundas m\u00e1is com\u00fans en neoplasmas mieloproliferativos. Todas as mutaci\u00f3ns (inserci\u00f3ns ou deleci\u00f3ns) afectan ao \u00faltino ex\u00f3n, o que xera un corremento da pauta de lectura na prote\u00edna resultante, que crea un novo p\u00e9ptido terminal e causa unha perda do sinal de retenci\u00f3n KDEL do ret\u00edculo endoplasm\u00e1tico.\nPapel no cancro.\nA calreticulina expr\u00e9sase en moitas c\u00e9lulas cancerosas e desempe\u00f1a un papel na promoci\u00f3n da fagocitose por parte dos macr\u00f3fagos de c\u00e9lulas cancerosas perigosas. A raz\u00f3n pola cal a maior\u00eda das c\u00e9lulas cancerosas non son destru\u00eddas \u00e9 a presenza doutra mol\u00e9cula, o CD47, que bloquea a calreticulina. Por tanto, os anticorpos que bloquean o CD47 poder\u00edan ser \u00fatiles para o tratameno do cancro. En modelos de rato de leucemnia mieloide e linfoma non de Hodgkin, os anti-CD47 foron efectivos para eliminar c\u00e9lulas cancerosas \u00e1 vez que as c\u00e9lulas normais non foron afectadas.\nInteracci\u00f3ns.\nA calreticulina interacciona coa perforina. e co NK2 homeobox 1."}
{"id": "300154", "revid": "27155", "url": "https://gl.wikipedia.org/wiki?curid=300154", "title": "Calregulina", "text": ""}
{"id": "300160", "revid": "5863", "url": "https://gl.wikipedia.org/wiki?curid=300160", "title": "Copa Mundial de Rugby", "text": ""}
{"id": "300161", "revid": "5863", "url": "https://gl.wikipedia.org/wiki?curid=300161", "title": "Copa Mundial de Rugby de 2011", "text": ""}
{"id": "300168", "revid": "1093", "url": "https://gl.wikipedia.org/wiki?curid=300168", "title": "Celso V\u00e1zquez-Gul\u00edas \u00c1lvarez", "text": ""}
{"id": "300172", "revid": "1888", "url": "https://gl.wikipedia.org/wiki?curid=300172", "title": "\u00c1lvaro Rengifo", "text": "\u00c1lvaro Rengifo Calder\u00f3n, nado en Madrid o 5 de xullo de 1932, \u00e9 un pol\u00edtico espa\u00f1ol.\nTraxectoria.\nEstudou dereito pola Universidade de Madrid. T\u00e9cnico comercial do Estado. Agregado comercial nas embaixadas espa\u00f1olas en Colombia e Ecuador (1961). Director xeral do Instituto Espa\u00f1ol de Emigraci\u00f3n do Ministerio de Traballo. Director xeral de Promoci\u00f3n Social (1966-69). Director xeral de Comercio Exterior (1969-74). Subsecretario do Ministerio de comercio (1974-75).\nO 7 de xullo de 1976 foi nomeado Ministro de Traballo no primeiro goberno de Adolfo Su\u00e1rez, cargo que desempe\u00f1ou ata o 4 de xullo de 1977.\nVida persoal.\nCasou con Mar\u00eda Victoria Abbad Bordi\u00fa, \u00e9 pai do empresario Alvaro Rengifo Abbad."}
{"id": "300174", "revid": "98629", "url": "https://gl.wikipedia.org/wiki?curid=300174", "title": "Manuel Jim\u00e9nez de Parga", "text": "Manuel Jim\u00e9nez de Parga y Cabrera, nado en Granada o 9 de abril de 1929 e finado en Madrid o 6 de maio de 2014, foi un xurista, pol\u00edtico e diplom\u00e1tico espa\u00f1ol.\nTraxectoria.\nFoi profesor encargado da c\u00e1tedra de Dereito pol\u00edtico na Universidade de Madrid (1956) e catedr\u00e1tico por oposici\u00f3n da Facultade de Dereito da Universidade de Barcelona (1957-1977). Decano da Facultade de Dereito (1976) e Reitor, en funci\u00f3ns, da Universidade de Barcelona (1976-1977). Deputado nas cortes constitu\u00edntes (1977). Ministro de Traballo (1977-78) e Embaixador-Representante permanente de Espa\u00f1a ante a OIT (Xenebra, 1978-1981) e presidente da Conferencia Interamericana de Traballo (1980).\nLicenciado en Dereito con Premio Extraordinario pola Universidade de Granada (1951) e Doutor en Dereito pola Universidade de Madrid (1953), ampliou os seus estudos nas Universidades de Heidelberg, M\u00fanic e Par\u00eds.\nCatedr\u00e1tico de dereito constitucional na Universidade de Madrid (1981-1995). Conselleiro de Estado (1986-1995). Maxistrado do Tribunal Constitucional (1995), Presidente do Tribunal Constitucional (2001-2004).\nFundou o bufete Jim\u00e9nez de Parga Avogados.\nReco\u00f1ecementos e distinci\u00f3ns.\nFoi Doutor honoris causa da Universidade de Bordeos (1962), e da Universidade Rei Xo\u00e1n Carlos de Madrid (2004). Profesor em\u00e9rito da Universidade de Bauru, S\u00e3o Paulo (Brasil, 1969). Membro da Orde do M\u00e9rito Constitucional (8-12-1988). Membro da Academia Nacional de Dereito e Ciencias Sociais (C\u00f3rdoba, Arxentina, 1994). Gran Cruz de Carlos III, m\u00e1xima condecoraci\u00f3n do Reino de Espa\u00f1a (24-2-1978). Medalla de Ouro de \"Ram\u00f3n Carande\" (10-10-97). Gran Cruz de Afonso X o Sabio, ao xubilarse como Catedr\u00e1tico logo de m\u00e1is de 45 anos de docente (25-6-99). Medalla de Servizos Prestados \u00e1 Universidade (28-1-2000). Acad\u00e9mico de Honor da Real de Xurisprudencia e Lexislaci\u00f3n de Granada (14-5-2000). Premio Pelayo na s\u00faa VIII Edici\u00f3n para Xuristas de reco\u00f1ecido prestixio (2002). Gran Cruz da Orde de San Raimundo de Pe\u00f1afort (5-12-2013)."}
{"id": "300179", "revid": "56817", "url": "https://gl.wikipedia.org/wiki?curid=300179", "title": "Arquidiocese cat\u00f3lica latina de Buenos Aires", "text": "A arquidiocese de Buenos Aires (en ) \u00e9 unha s\u00e9 metropolitana da Igrexa Cat\u00f3lica Latina. En 2012 ti\u00f1a 2\u00a0671\u00a0000 bautizados sobre unha poboaci\u00f3n total de 2\u00a0917\u00a0000 habitantes. O seu ordinario, dende 2013, \u00e9 Mario Aurelio Poli.\nTerritorio.\nA arquidiocese abrangue a illa Mart\u00edn Garc\u00eda e a cidade de Buenos Aires, onde est\u00e1 a catedral da Sant\u00edsima Trindade.\nO territorio ten unha extensi\u00f3n de 203\u00a0km\u00b2 e est\u00e1 subdividido en 186 parroquias, agrupadas en 20 vigair\u00edas.\nHistoria.\nA diocese de Buenos Aires foi erixida o 6 de abril de 1620, en territorios da diocese de Paraguai. Orixinariamente era sufrag\u00e1nea da arquidiocese de La Plata.\nEn 1830 cedeu parte do seu territorio para erixir a vigair\u00eda apost\u00f3lica de Montevideo. Cedeu territorio novamente o 13 de xu\u00f1o de 1859 para erixir a diocese de Paran\u00e1.\nO 5 de marzo de 1865 foi elevada ao rango de arquidiocese metropolitana coa bula \"Immutabili\" do papa P\u00edo IX.\nO 15 de febreiro de 1897 cedeu parte do seu territorio para erixir a diocese de La Plata. Cedeu territorio novamente o 20 de abril de 1934 para erixir a diocese de Viedma.\nO 29 de xaneiro de 1936 P\u00edo XI reco\u00f1eceu \u00e1 arquidiocese de Buenos Aires como s\u00e9 primada da Arxentina.\nO 13 de marzo de 2013 o cardeal Jorge Mario Bergoglio foi elixido papa, co nome de \"Francisco\"."}
{"id": "300181", "revid": "92767", "url": "https://gl.wikipedia.org/wiki?curid=300181", "title": "Copa Airlines", "text": "Compa\u00f1\u00eda Paname\u00f1a de Aviaci\u00f3n, S.A., operando como Copa Airlines, \u00e9 unha aeroli\u00f1a baseada na Cidade de Panam\u00e1, Panam\u00e1, e que serve como aeroli\u00f1a nacional do pa\u00eds. O seu principal centro de operaci\u00f3ns est\u00e1 no Aeroporto Internacional de Tocumen, e no ano 2013 a aeroli\u00f1a transportou 11,34 mill\u00f3ns de pasaxeiros nuns 325 voos regulares diarios a 69 destinos de 30 pa\u00edses de todo o continente americano. Copa \u00e9 subsidiaria de Copa Holdings, S.A., ademais de membro da alianza Star Alliance. A compa\u00f1\u00eda \u00e9 tam\u00e9n a principal operadora e dona da aeroli\u00f1a colombiana AeroRepublica, actualmente co\u00f1ecida como Copa Airlines Colombia.\nCopa Airlines fundouse en 1947 como a aeroli\u00f1a nacional de Panam\u00e1. Iniciou as s\u00faas operaci\u00f3ns con voos dom\u00e9sticos a tres cidades do pa\u00eds usando Douglas DC-3. Copa Airlines ent\u00f3n abandonou os seus voos dom\u00e9sticos a favor dos internacionais. En 1998 Copa formou unha alianza estrat\u00e9xica con Continental Airlines, substitu\u00edndo a s\u00faa librea e adoptando o programa de viaxeiro frecuente OnePass (substitu\u00eddo despois por MileagePlus). A aeroli\u00f1a opera unha frota de 97 avi\u00f3ns, a meirande parte deles Boeing 737 NG usados en case todos os voos internacionais e unha frota m\u00e1is pequena de Embraer E-190 para voos rexionais."}
{"id": "300183", "revid": "1131", "url": "https://gl.wikipedia.org/wiki?curid=300183", "title": "Sebasti\u00e1n Malvar y Pinto", "text": ""}
{"id": "300184", "revid": "10599", "url": "https://gl.wikipedia.org/wiki?curid=300184", "title": "CD Burela FS", "text": ""}
{"id": "300186", "revid": "56817", "url": "https://gl.wikipedia.org/wiki?curid=300186", "title": "Prepireneo", "text": "O Prepireneo, ou Prepireneos, son un conxunto de serras situadas ao sur do Pireneo axial. As monta\u00f1as e vales desta zona caracter\u00edzanse por ter unhas alturas menores que as do sector central dos Pireneos. Son poucos os picos do Prepireneo que superan os 2.000 metros de altitude.\nEste sector dos Pireneos est\u00e9ndese de oeste a leste ao longo duns 425\u00a0km polo nord\u00e9s de Espa\u00f1a, atravesando as comunidades aut\u00f3nomas do Pa\u00eds Vasco, Navarra, Arag\u00f3n e Catalu\u00f1a. A anchura dos Prepireneos alcanza na s\u00faa zona central os 40\u00a0km e no norte da provincia de Barcelona \u00fanese \u00e1s cordilleiras Costeiras Catal\u00e1s, que te\u00f1en unhas alturas similares. O l\u00edmite entre os Prepireneos e o sector central dos Pireneos non \u00e9 preciso debido a que as monta\u00f1as ga\u00f1an altura progresivamente segundo se interna na cordilleira. Esta zona de tr\u00e1nsito entre a zona central dos Pireneos e as zonas chairas non existe na vertente francesa exceptuando unha zona de montes baixos na rexi\u00f3n do Rosell\u00f3n. Os vales do Prepireneo adoitan ser estreitos, formando en moitos casos can\u00f3ns e desfiladeiros. Os r\u00edos ao seu paso por esta zona dos Pireneos son menos numerosos pero non obstante m\u00e1is caudalosos, polo que se practican moitos deportes de monta\u00f1a relacionados coa auga."}
{"id": "300187", "revid": "10599", "url": "https://gl.wikipedia.org/wiki?curid=300187", "title": "Prepireneos", "text": ""}
{"id": "300188", "revid": "27155", "url": "https://gl.wikipedia.org/wiki?curid=300188", "title": "Depresi\u00f3n Central Catal\u00e1", "text": "A Depresi\u00f3n Central (en catal\u00e1n: \"Depressi\u00f3 Central\") \u00e9 unha chaira situada no centro de Catalu\u00f1a, que ocupa o sur da provincia de Lleida e o centro da de Barcelona. Est\u00e9ndese entre o Prepireneo e as Cordilleiras Costeiras, abr\u00edndose cara a po\u00f1ente, onde enlaza coa Depresi\u00f3n do Ebro como a s\u00faa prolongaci\u00f3n oriental.\nCaracter\u00edsticas.\nDende o punto de vista f\u00edsico tr\u00e1tase dunha sucesi\u00f3n de altiplanos de entre 800 e 1000 metros de altitude que van perdendo altura (ata os 100 metros) cara o oeste ata chegar ao Val do Ebro. Limitando estas alturas, est\u00e9ndense concas de erosi\u00f3n que foron escavando os r\u00edos ao atopar materiales brandos como arxilas ou margas, como \u00e9 o caso da chaira do Bages e da Conca de Barber\u00e0-\nOs l\u00edmites da Depresi\u00f3n Central var\u00edan segundo se os consideramos dende o punto de vista do relevo ou da s\u00faa formaci\u00f3n, xa que alg\u00fans macizos como o de Montserrat ou Sant Lloren\u00e7 del Munt, xeograficamente situados na Cordilleira Prelitoral, est\u00e1n formados por materiales formados na mesma \u00e9poca que os da Depresi\u00f3n Central coa que est\u00e1n en contacto, depositados enriba das rochas m\u00e1is antigas do Sistema Mediterr\u00e1neo."}
{"id": "300189", "revid": "1131", "url": "https://gl.wikipedia.org/wiki?curid=300189", "title": "Cabo de Salou", "text": "O cabo de Salou \u00e9 un cabo da Costa Daurada, en Catalu\u00f1a. \u00c9 un conxunto rocoso que entra no mar Mediterr\u00e1neo \u00e1 altura do municipio de Salou, na provincia de Tarragona.\nAs caracter\u00edsticas rochosas do cabo facilitaron a creaci\u00f3n de pequenas calas no seu arredor: \nNo cabo atopamos o Faro de Salou, inaugurado en 1858. O cabo de Salou forma un pequeno macizo que ten unha pequena extensi\u00f3n boscosa principalmente formada por pi\u00f1eirais. Est\u00e1 suxeito \u00e1 acci\u00f3n das ondas, provocado sobre todo polos ventos de levante."}
{"id": "300190", "revid": "1131", "url": "https://gl.wikipedia.org/wiki?curid=300190", "title": "Macizo do Garraf", "text": "O Macizo do Garraf (en catal\u00e1n: \"Mass\u00eds del Garraf\") \u00e9 un macizo monta\u00f1oso situado na Cordilleira Litoral de Catalu\u00f1a.\nOcupa unha \u00e1rea triangular entre o val do Llobregat, a depresi\u00f3n do Pened\u00e8s e o mar Mediterr\u00e1neo, constitu\u00edndo un conxunto de monta\u00f1as baixas, con alturas m\u00e1ximas arredor dos 600 metros.\nO Macizo do Garraf perde altura cara a po\u00f1ente e desaparece preto de El Vendrell, onde a depresi\u00f3n litoral se ve limitada polo mar. O macizo presenta unha superficie de preto de 9.967 ha, que orogr\u00e1ficamente vai dende o nivel do mar ata os 593 metros do cume de La Morella.\nAs monta\u00f1as do Garraf son de tipo calcario con moitas simas e covas. A palmeira anana \u00e9 unha especie end\u00e9mica no macizo do Garraf.\nParte do macizo est\u00e1 protexida formando parte do Parque Natural do Garraf e do Parque de Ol\u00e8rdola."}
{"id": "300191", "revid": "5863", "url": "https://gl.wikipedia.org/wiki?curid=300191", "title": "Avelino Barbeito", "text": "Andr\u00e9s Avelino Barbeito Hermosilla, nado na Coru\u00f1a o 14 de xu\u00f1o de 1849 finado na mesma cidade o 9 de febreiro de 1914, foi un tip\u00f3grafo e poeta galego.\nTraxectoria.\nFoi secretario dos concellos de Pontedeume e Betanzos. Militou no Partido Republicano e foi un dos asinantes do Manifesto solidario de setembro de 1907, que promoveu o inicio de Solidaridad Gallega. Foi presidente da Asociaci\u00f3n de Auxilios dos Dependentes de Comercio da Coru\u00f1a. Publicou poemas en \"El Eco de Santiago\", \"Santiago\" e outras revistas e xornais da \u00e9poca usando moitas veces o pseud\u00f3nimo No\u00e9 Vila, anagrama do seu nome. \u00c9 autor do libro de versos bil\u00edng\u00fce \"Nada\" (1906). Recibiu o premio da Academia de Montreal pola s\u00faa traduci\u00f3n da obra \"Magali\" de Fr\u00e9d\u00e9ric Mistral e o do Ateneo de Trobadores de Tolosa pola vinculaci\u00f3n \u00e1 obra dos felibres.\nVida persoal.\nCasou con Mar\u00eda Cervi\u00f1o V\u00e1zquez e foi pai de Mar\u00eda Barbeito Cervi\u00f1o."}
{"id": "300193", "revid": "1888", "url": "https://gl.wikipedia.org/wiki?curid=300193", "title": "Mar\u00eda Barbeito y Cervino", "text": ""}
{"id": "300194", "revid": "1888", "url": "https://gl.wikipedia.org/wiki?curid=300194", "title": "Andr\u00e9s Avelino Barbeito y Hermosilla", "text": ""}
{"id": "300196", "revid": "7523", "url": "https://gl.wikipedia.org/wiki?curid=300196", "title": "Fabien Causeur", "text": "Fabien Causeur, nado o 16 de xu\u00f1o de 1987 en Brest, \u00e9 un xogador profesional de baloncesto franc\u00e9s que xoga para o Real Madrid da Liga ACB. Cunha altura de 1,96 metros, xoga na posici\u00f3n de base.\nTraxectoria profesional.\nClub.\nCauseur xogou na liga francesa dende o ano 2005. Pasou os seus primeiros catro anos coma profesional no STB Le Havre. Na tempada 2009-10, fichou polo Cholet Basket.\nEn 2012, fichou polo Saski Baskonia da Liga ACB.\nO 25 de xullo de 2017, anunciouse a s\u00faa fichaxe polo Real Madrid da Liga ACB. O 3 de xullo de 2019, o Real Madrid e Causeur renovaron o contrato do xogador por tres anos m\u00e1is.\nSelecci\u00f3n.\nCauseur foi chamado por primeira vez coa selecci\u00f3n francesa no Campionato do Mundo de baloncesto sub-21 de 2007. Debutou coa selecci\u00f3n absoluta no Campionato do Mundo da FIBA de 2010."}
{"id": "300198", "revid": "4482", "url": "https://gl.wikipedia.org/wiki?curid=300198", "title": "Pla d'Espais d'Inter\u00e8s Natural", "text": "O Pla d'Espais d'Inter\u00e8s Natural (\"Plan de Espazos de Interese Natural\") ou PEIN \u00e9 unha configuraci\u00f3n legal aprobada polo Goberno da Generalitat de Catalu\u00f1a, que ten por obxecto a delimitaci\u00f3n e establecemento das medidas necesarias para a protecci\u00f3n b\u00e1sica dos espazos naturais, co fin de asegurar a s\u00faa conservaci\u00f3n, de acordo con valores cient\u00edficos, ecol\u00f3xicos, paisax\u00edsticos, culturais e sociais.\nHistoria.\nO PEIN foi aprobado polo Decreto 328/1992, do 14 de decembro, e reeditado en 1996. Ten as s\u00faas orixes na determinaci\u00f3n legal que fai a Lei 12/1985, do 13 de xu\u00f1o, de espazos naturais, modificada posteriormente pola Lei 12/2006, do 27 de xullo, de medidas en materia do medio.\nA situaci\u00f3n final do PEIN en Catalu\u00f1a ata o ano 2005 inclu\u00eda 144 espazos de interese natural que alcanzaban 648.065 ha; a\u00ednda as\u00ed, coa aprobaci\u00f3n en setembro do 2006 da proposta catal\u00e1 da Rede Natura 2000, o PEIN experimentou un crecemento destacado da s\u00faa superficie total e o seu n\u00famero de espazos, posto que, de acordo coa Lei 12/2006, de medidas en materia de medio, a declaraci\u00f3n dunha zona especial de conservaci\u00f3n (ZEC) ou dunha zona de especial protecci\u00f3n para as aves (ZEPA) implica a s\u00faa inclusi\u00f3n autom\u00e1tica no PEIN. Isto fai que, en febreiro de 2013, 977.107,87 ha (un 30,44% do territorio catal\u00e1n) formen parte do PEIN, ademais de inclu\u00edr 77.819,21 ha de espazos mari\u00f1os.\nObxectivos.\nOs obxectivos establecidos na lei 12/85 son os seguintes:"}
{"id": "300199", "revid": "10599", "url": "https://gl.wikipedia.org/wiki?curid=300199", "title": "PEIN", "text": ""}
{"id": "300200", "revid": "10599", "url": "https://gl.wikipedia.org/wiki?curid=300200", "title": "Plan de Espazos de Interese Natural", "text": ""}
{"id": "300201", "revid": "1888", "url": "https://gl.wikipedia.org/wiki?curid=300201", "title": "Lar Galici\u00e1n", "text": "Lar Galici\u00e1n foi un peri\u00f3dico editado en Corrientes entre 1926 e 1927.\nHistoria e caracter\u00edsticas.\nSubtitulado \"Folla Galeguista\", apareceu o 1 de decembro de 1926. Era o \u00f3rgano de expresi\u00f3n da sociedade hom\u00f3nima, estaba dirixido por Valvanera Iglesias e ti\u00f1a unha periodicidade quincenal. Escrita maioritariamente en galego, ti\u00f1a como finalidade informar aos galegos de Corrientes e do norte da Arxentina sobre as actividades de Lar Galici\u00e1n e animalos a facerse socios. Tam\u00e9n inclu\u00edu artigos sobre Galicia e achegas literarias de colaboradores como Castelao, Wenceslao Fern\u00e1ndez Fl\u00f3rez e Ricardo Barros Pintos xunto con poemas de Rosal\u00eda de Castro. O \u00faltimo n\u00famero co\u00f1ecido \u00e9 o 4, que apareceu na primeira quincena de febreiro de 1927."}
{"id": "300203", "revid": "10599", "url": "https://gl.wikipedia.org/wiki?curid=300203", "title": "Torre Sacyr Vallehermoso", "text": ""}
{"id": "300204", "revid": "98629", "url": "https://gl.wikipedia.org/wiki?curid=300204", "title": "Adhesi\u00f3n celular", "text": "A adhesi\u00f3n celular ou adherencia celular \u00e9 a uni\u00f3n dunha c\u00e9lula a unha superficie ou substrato, como a matriz extracelular ou outra c\u00e9lula. A adhesi\u00f3n ocorre pola acci\u00f3n de prote\u00ednas chamadas mol\u00e9culas de adhesi\u00f3n celular ou \u00e1s veces adhesinas. Exemplos destas prote\u00ednas son as selectinas, integrinas e cadherinas. A adhesi\u00f3n celular \u00e9 esencial para o mantemento da estrutura multicelular. A adhesi\u00f3n celular pode establecer unha ligaz\u00f3n co citoplasma das c\u00e9lulas e pode estar implicado na transduci\u00f3n de sinais. A adhesi\u00f3n celular \u00e9 tam\u00e9n esencial para a patox\u00e9nese dos organismos infecciosos.\nProceso.\nA adhesi\u00f3n prod\u00facese polas reacci\u00f3ns reversibles que ocorren nas prote\u00ednas da superficie delular, que son desencadeadas por est\u00edmulos do ambiente celular. As forzas e interacci\u00f3ns poden inclu\u00edr hidr\u00f3lises/reacci\u00f3ns hidrof\u00f3bicas, reacci\u00f3ns electrost\u00e1ticas, movementos brownianos, e a facilitaci\u00f3n por polisac\u00e1ridos ou pol\u00edmeros de biofilmes.\nEucariotas.\nOs protozoos expresan moitas mol\u00e9culas de adhesi\u00f3n. Un exemplo de protozoo pat\u00f3xeno \u00e9 o parasito da malaria \"Plasmodium falciparum\", que utiliza unha mol\u00e9cula de adhesi\u00f3n celular chamada prote\u00edna circumsporozo\u00edto para unirse \u00e1s c\u00e9lulas do f\u00edgado, e outra mol\u00e9cula de adhesi\u00f3n chamada prote\u00edna da superficie do merozo\u00edto para unirse aos gl\u00f3bulos vermellos.\nAs c\u00e9lulas humanas expresan moitos tipos de mol\u00e9culas de adhesi\u00f3n. Os tipos principais son: integrinas, superfamilia das inmunoglobulinas, cadherinas, e selectinas. Cada unha destas mol\u00e9culas de adhesi\u00f3n ten unha funci\u00f3n diferente e reco\u00f1ece distintos ligandos. Os defectos na adhesi\u00f3n celular son xeralmente atribu\u00edbles a defectos na expresi\u00f3n das mol\u00e9culas de adhesi\u00f3n.\nOs eucariotas multicelulares utilizan unhas estruturas para a adhesi\u00f3n celular nos tecidos chamadas uni\u00f3ns celulares, que unen unhas c\u00e9lulas con outras. Hai catro tipos de uni\u00f3ns celulares:\nAs adhesi\u00f3ns c\u00e9lula-c\u00e9lula nas uni\u00f3ns de ancoraxe est\u00e1n mediadas por cadherinas. A subunidade de cadherina, \u03b2-catenina xoga un papel na adhesi\u00f3n c\u00e9lula-c\u00e9lula ao controlar a adhesi\u00f3n mediada polas cadherinas \u00e1 membrana plasm\u00e1tica.\nPor\u00e9n, as adhesi\u00f3ns c\u00e9lula-matriz, son xeralmente mediadas polas integrinas.\nA adhesi\u00f3n c\u00e9lula-c\u00e9lula selectiva permite que as c\u00e9lulas de vertebrados se ensamblen formando tecidos organizados. A uni\u00f3n homof\u00edlica permite un reco\u00f1ecemento selectivo. As c\u00e9lulas dun tipo similar poden adherirse mentres que as de tipo diferente son segregadas.\nA adhesi\u00f3n f\u00fanxica permite que os fungos se adhiran aos tecidos dos h\u00f3spedes.\nDoenzas xen\u00e9ticas humanas.\nHai enfermidades xen\u00e9ticas causadas por unha incapacidade de expresar unha mol\u00e9cula de adhesi\u00f3n espec\u00edfica. Un exemplo \u00e9 a deficiencia de adhesi\u00f3n de leucocitos-I, onde os pacientes non expresan o precursor da subunidade de integrina \u03b22. Esta integrina \u00e9 necesaria para que os leucocitos se adhiran \u00e1 parede dos vasos sangu\u00edneos durante a inflamaci\u00f3n para loitar contra as infecci\u00f3ns. Os leucocitos de pacientes de deficiencia de adhesi\u00f3n de leucocitos-I non se poden adherir e os pacientes presentan graves episodios de infecci\u00f3ns que poden ser mortais.\nAdhesi\u00f3n de tumores.\nOs tumores con met\u00e1stases cancerosos que se espallan polo sistema circulatorio utilizan mecanismos de adhesi\u00f3n celular para establecer novos tumores no corpo. A liberaci\u00f3n de \u00e1cido epoxieicosatrienoico crese que incrementa esta propensi\u00f3n.\nProcariotas.\nOs procariotas te\u00f1en mol\u00e9culas de adhesi\u00f3n xeralmente denominadas \"adhesinas\". As adhesinas poden encontrarse en pili (fimbrias), flaxelos, ou na superficie celular. A adhesi\u00f3n da bacteria \u00e9 o primeiro paso na colonizaci\u00f3n e regula o tropismo (interacci\u00f3ns espec\u00edficas de c\u00e9lula ou de tecido).\nVirus.\nOs virus tam\u00e9n te\u00f1en mol\u00e9culas de adhesi\u00f3n celular que lles son necesarias para unirse \u00e1s s\u00faas c\u00e9lulas h\u00f3spede. Por exemplo, o virus da influenza ten unha hemaglutinina na s\u00faa superficie que \u00e9 necesaria para o reco\u00f1ecemento do azucre \u00e1cido si\u00e1lico na superficie da c\u00e9lula. O VIH ten unha mol\u00e9cula de adhesi\u00f3n denominada gp120 que se une ao seu ligando CD4, expresado nos linfocitos.\nHip\u00f3tese da adhesi\u00f3n diferencial.\nA hip\u00f3tese da adhesi\u00f3n diferencial (\u00e1s veces chamada hip\u00f3tese termodin\u00e1mica) \u00e9 unha teor\u00eda sobre a adhesi\u00f3n celular proposta por Malcolm Steinberg en 1964 para explicar o mecanismo polo cal c\u00e9lulas heterot\u00edpicas (\u00e9 dicir, de tipos distintos) en agregados mixtos se distrib\u00faen en territorios isot\u00edpicos (dun s\u00f3 tipo celular). Esta teor\u00eda postula que os tecidos se comportan como l\u00edquidos viscoel\u00e1sticos, e que pos\u00faen tensi\u00f3ns de superficie medibles. Estas tensi\u00f3ns de superficie foron determinadas en varios tecidos, entre eles os tecidos embrionarios e li\u00f1as celulares. As tensi\u00f3ns de superficie concordan co comportamento de distribuci\u00f3n mutuo: o tipo de tecido coas tensi\u00f3ns superficiais m\u00e1is altas ocupar\u00e1 unha posici\u00f3n interna en relaci\u00f3n cos tecidos con tensi\u00f3ns superficiais m\u00e1is baixas (se estes tecidos poden interaccionar uns con outros por medio das s\u00faas maquinarias de adhesi\u00f3n).\nAs diferenzas cuantitativas na adhesi\u00f3n homo e heterot\u00edpica suponse que son suficientes para explicar o fen\u00f3meno sen a necesidade de postular sistemas de adhesi\u00f3n espec\u00edficos de c\u00e9lula, o cal en xeral foi aceptado, a\u00ednda que agora se sabe que existen algunhas mol\u00e9culas de adhesi\u00f3n espec\u00edficas de tecidos.\nImplicaci\u00f3ns cl\u00ednicas.\nA disfunci\u00f3n da adhesi\u00f3n celular e da migraci\u00f3n celular ocorre durante a met\u00e1stase do cancro. A adhesi\u00f3n celular e a tracci\u00f3n poden permitir que as c\u00e9lulas migren. As c\u00e9lulas poden formar sitios de adhesi\u00f3n mediados por integrinas chamados adhesi\u00f3ns focais. As adhesi\u00f3ns focais no bordo da c\u00e9lula que avanza proporcionan a tracci\u00f3n suficiente para permitir que a c\u00e9lula se arrastre cara a adiante.\nO p\u00e9nfigo \u00e9 o resultado da interacci\u00f3n de autoanticorpos con cadherinas desmos\u00f3micas, e orixina tam\u00e9n unha perda de adhesi\u00f2n celular.\nMedida e aplicaci\u00f3ns.\nAs forzas de adhesi\u00f3n celular das c\u00e9lulas de mam\u00edferos poden medirse especificamente a nivel de receptor-ligando. Investigadores da Universidade de Nagoya no Xap\u00f3n desenvolveron unha proba para medir a adhesi\u00f3n de c\u00e9lulas individuais e determinar potencialmente a viabilidade celular."}
{"id": "300205", "revid": "22570", "url": "https://gl.wikipedia.org/wiki?curid=300205", "title": "A-3", "text": "A autov\u00eda do Leste ou A-3, tam\u00e9n co\u00f1ecida como autov\u00eda de Valencia, \u00e9 unha das seis autov\u00edas radiais de Espa\u00f1a e comunica Madrid con Valencia pasando pola provincia de Cuenca. \u00c9 parte da E-901 da Rede de Estradas Europeas.\nA A-3 \u00e9 a antiga estrada N-III que foi desdobrada entre 1990 e 1998."}
{"id": "300206", "revid": "10599", "url": "https://gl.wikipedia.org/wiki?curid=300206", "title": "Autov\u00eda do Leste", "text": ""}
{"id": "300207", "revid": "22570", "url": "https://gl.wikipedia.org/wiki?curid=300207", "title": "A-4", "text": "A Autov\u00eda do Sur ou A-4, antigamente co\u00f1ecida como Autov\u00eda de Andaluc\u00eda, \u00e9 unha das seis autov\u00edas radiais de Espa\u00f1a e comunica Madrid con Andaluc\u00eda. \u00c9 parte da E-5 da Rede de Estradas Europeas.\nConstru\u00eduse seguindo o trazado da estrada nacional N-IV, que une as cidades de Madrid, C\u00f3rdoba, Sevilla e C\u00e1diz entre outras. Atravesa o Parque Natural de Despe\u00f1aperros na provincia de Xa\u00e9n, que separa as comunidades de Andaluc\u00eda e Castela-A Mancha, mediante grandes obras de enxe\u00f1ar\u00eda.\nAta o ano 1991, a autov\u00eda part\u00eda de Madrid e remataba no quil\u00f3metro 37. O proxecto orixinal consist\u00eda en constru\u00edr a autov\u00eda dende Madrid ata Sevilla con motivo da Expo'92, co cal en 1992 quedou rematada ata Sevilla.\nEntre Sevilla e C\u00e1diz non existe autov\u00eda, sen\u00f3n que hai unha autoestrada de peaxe, a AP-4. Entre ambas as d\u00faas cidades a\u00ednda queda o tramo orixinal sen desdobrar da N-IV como alternativa gratu\u00edta \u00e1 AP-4 dende Dos Hermanas ata o Aeroporto de Xerez."}
{"id": "300208", "revid": "10599", "url": "https://gl.wikipedia.org/wiki?curid=300208", "title": "Autov\u00eda do Sur", "text": ""}
{"id": "300209", "revid": "22570", "url": "https://gl.wikipedia.org/wiki?curid=300209", "title": "A-5", "text": "A Autov\u00eda do Suroeste ou A-5, antigamente co\u00f1ecida como Autov\u00eda de Estremadura, \u00e9 unha das seis autov\u00edas radiais de Espa\u00f1a e comunica Madrid con Estremadura pasando por Castela-A Mancha. \u00c9 parte da E-90 da Rede de Estradas Europeas.\nA v\u00eda comeza \u00e1 altura da M-30 en Madrid e toma direcci\u00f3n suroeste ata chegar a Navalmoral de la Mata, na provincia de C\u00e1ceres. A partir de a\u00ed dir\u00edxese cara ao sur ata M\u00e9rida. Dende M\u00e9rida ata a fronteira portuguesa nas proximidades de Badaxoz toma unha direcci\u00f3n oeste.\nTen enlaces ou pasa preto das seguintes poboaci\u00f3ns: Alcorc\u00f3n, M\u00f3stoles, Navalcarnero, Valmojado, Santa Cruz del Retamar, Talavera de la Reina, Navalmoral de la Mata, Trujillo, Miajadas, M\u00e9rida e Badaxoz, enlazando na fronteira coa portuguesa A-6 a Lisboa."}
{"id": "300210", "revid": "10599", "url": "https://gl.wikipedia.org/wiki?curid=300210", "title": "Autov\u00eda do Suroeste", "text": ""}
{"id": "300211", "revid": "89787", "url": "https://gl.wikipedia.org/wiki?curid=300211", "title": "La Revue Blanche", "text": "La Revue blanche foi unha revista literaria e art\u00edstica en lingua francesa que se publicou entre os anos 1889 e 1903.\nHistoria e caracter\u00edsticas.\nFoi fundada e dirixida polos irm\u00e1ns Alexandre Thad\u00e9e e Alfred Athis Natanson. Rivalizou co \"Mercure de France\", de a\u00ed o nome (blanche: branca), para marcar o contraste coa cuberta lila do \"Mercure\". Os secretarios de redacci\u00f3n foron o cr\u00edtico Lucien Muhlfeld e F\u00e9lix F\u00e9n\u00e9on, este segundo entre 1896 e 1903. Serviu como voceiro da intelectualidade francesa da \u00e9poca e entre os seus posicionamentos cabe destacar que tomou partido polo acusado do caso Dreyfus.\nEn 1900 \"La Revue blanche\" publicou como serial \"Le Journal d'une femme de chambre\", de Octave Mirbeau."}
{"id": "300213", "revid": "56817", "url": "https://gl.wikipedia.org/wiki?curid=300213", "title": "Revista literaria", "text": "Unha revista literaria \u00e9 unha publicaci\u00f3n peri\u00f3dica e espec\u00edfica do \u00e1mbito literario (narrativa, poes\u00eda, cr\u00edtica literaria e outros). Serve como plataforma para a publicaci\u00f3n de textos que talvez nun segundo termo poidas ser publicados nun volume de seu. Estas revistas son as\u00ed mesmo unha das principais v\u00edas de difusi\u00f3n para cr\u00edtica literaria. Nos s\u00e9culos XIX e XX representaron un modo de busca e experimentaci\u00f3n para modalidades art\u00edsticas como o debuxo ou, m\u00e1is claramente, a literatura. As diversas revistas de corte surrealista desempe\u00f1aron, por exemplo, un papel fundamental nas artes europeas e americanas na d\u00e9cada de 1920. A\u00ednda hoxe, \u00e9 habitual que estas revistas garden un espazo importante \u00e1 experimentaci\u00f3n."}
{"id": "300215", "revid": "839", "url": "https://gl.wikipedia.org/wiki?curid=300215", "title": "Stanley G. Weinbaum", "text": "Stanley Grauman Weinbaum, nado en Louisville (Kentucky) o 4 de abril de 1902 e finado na mesma cidade o 14 de decembro de 1935, foi un escritor de ciencia ficci\u00f3n norteamericano. A s\u00faa carreira no x\u00e9nero foi curta pero influente. A s\u00faa primeira novela, \"A Martian Odyssey\" foi publicada con grande \u00e9xito en xullo de 1934, un ano e medio antes de que o autor morrese a consecuencia dun cancro de pulm\u00f3n."}
{"id": "300216", "revid": "98629", "url": "https://gl.wikipedia.org/wiki?curid=300216", "title": "De\u00edsmo", "text": "O de\u00edsmo \u00e9 unha doutrina relixiosa que rexeita toda revelaci\u00f3n e s\u00f3 cre na existencia de Deus e na relixi\u00f3n natural.\nNoci\u00f3n e historia.\nO termo de\u00edsmo parece ter un significado obvio, con todo tr\u00e1tase dun termo plurivalente, d\u00e1ndose descontinuidade entre a acepci\u00f3n usual e o seu sentido etimol\u00f3xico. De creaci\u00f3n moderna, e derivado do lat\u00edn (Deus), naceu no s\u00e9culo XVI, e estendeuse como sin\u00f3nimo de te\u00edsmo, o seu sin\u00f3nimo grego (Theos), que semellan gardar afinidade, pero historicamente indican ideolox\u00edas diversas que coinciden na s\u00faa oposici\u00f3n ao ate\u00edsmo, o que motivou o uso indiscriminado dos dous conceptos sen atender as implicaci\u00f3ns dogm\u00e1ticas e peculiares de cada un.\nDesenvolveuse en Gran Breta\u00f1a no s\u00e9culo XVIII, para estenderse de al\u00ed ao continente.\nMentres o te\u00edsmo conserva a acepci\u00f3n da relixiosidade xen\u00e9rica ou de fe nun Deus transcendente e creador, providencial e determinado por atributos concretos, o de\u00edsmo indica o conxunto daquelas concepci\u00f3ns filos\u00f3ficas que, a\u00ednda admitindo a idea dunha divindade, efect\u00faan, por\u00e9n, unha cr\u00edtica m\u00e1is ou menos radical das relixi\u00f3ns positivas, e limitan ou negan o valor da revelaci\u00f3n, dos dogmas, dos milagres e do principio de autoridade do que a Igrexa \u00e9 depositaria. En xeral, o de\u00edsmo, tal como naceu nos pa\u00edses protestantes despois da Reforma protestante e desenvolvido dentro do pensamento da Ilustraci\u00f3n, oponse \u00e1 multiplicidade das relixi\u00f3ns positivas, que se fundan na revelaci\u00f3n exterior e nos dogmas, unha relixi\u00f3n natural, como revelaci\u00f3n interior da existencia de Deus, da espiritualidade da alma e da obrigatoriedade da lei moral.\nConsid\u00e9rase como tal o movemento racionalista ingl\u00e9s dos s\u00e9culos XVII e XVIII, que, a\u00ednda que supuxo unha reacci\u00f3n contra a longa controversia relixiosa entre a igrexa establecida e os disidentes, era ademais un resultado do progreso cient\u00edfico moderno. Os de\u00edstas intentaron aplicar os principios da Ilustraci\u00f3n \u00e1 Teolox\u00eda. Na crenza de que a obra divina se revela no universo creado, e que Deus act\u00faa a trav\u00e9s das leis naturais, trataron de fundar unha relixi\u00f3n natural oposta a todas as relixi\u00f3ns positivas e a todos os misterios sobrenaturais. A\u00ednda que exist\u00edan certas discrepancias entre eles, coincidiron xeralmente en admitir que Deus foi creador de todas as cousas e ser\u00e1 xu\u00edz universal, pero rexeitaron a s\u00faa providencia e a s\u00faa presenza na vida do mundo.\nExpo\u00f1entes do de\u00edsmo.\nO pai do de\u00edsmo foi Eduard Herbert, lord Cherbury (1648). O conde de Shaftesbury (1713) acentuou a hostilidade contra o cristianismo e Matthew Tindal, apelidado o grande ap\u00f3stolo do de\u00edsmo, di: \"A verdadeira relixi\u00f3n \u00e9 o exercicio da moralidade considerada como obediencia de Deus\". Xunto co Vizconde de Boling-broke, foron expo\u00f1entes en Inglaterra. Mentres en Francia estendeuse a trav\u00e9s de Voltaire, Montesquieu e Rousseau, que eran os seus principais sustentadores e propagandistas, ata converterse, como culto ao Ser Supremo, en relixi\u00f3n oficial da Revoluci\u00f3n Francesa.\nEn Alema\u00f1a, propagouse arredor de 1740 coa traduci\u00f3n de escritos de Toland e tivo os seus m\u00e1is ilustres int\u00e9rpretes en Baumgarten, Hermann Samuel Reimarus, Lessing, Moses Mendelssohn e no mesmo Kant (\"A relixi\u00f3n nos l\u00edmites da soa raz\u00f3n\"), atopando o maior n\u00famero de adeptos na escola wolfiana.\nThomas Payne expuxo nos Estados Unidos un xeito elemental de de\u00edsmo.\n\u00c9 preciso citar nomes como Anthony Collins, Wollaston, Woolston Hume ou Bolingbroke.\nP. Viret (1511-71) na s\u00faa Instruction Chr\u00e9tienne, onde por primeira vez se atopa o cualificativo \"de\u00edsta\", \u00fasao para indicar o nome con que se designaban en Francia e Italia a Socino e aos socinianos, ou novos arianos, caracterizados nos seguintes termos: \"Reco\u00f1ecen a Deus, pero non admiten a Cristo, considerando as ensinanzas dos ap\u00f3stolos e dos Evanxeos, pura f\u00e1bula\". As\u00ed \u00e9 como desde as orixes colle o matiz dun car\u00e1cter anticristi\u00e1n, que a evoluci\u00f3n hist\u00f3rica confirma, ata chegar \u00e1 negaci\u00f3n da estrutura cristi\u00e1 da salvaci\u00f3n. Expl\u00edcase que Blondel, mentres acepta con simpat\u00eda o te\u00edsmo -ata propugnar unha restauraci\u00f3n do mesmo concibido como te\u00edsmo cristi\u00e1n- fale dunha absoluta proscrici\u00f3n do de\u00edsmo que, polas s\u00faas orixes e historia, implica a negaci\u00f3n de todo destino sobrenatural e da revelaci\u00f3n hist\u00f3rica, eliminando a pr\u00e1ctica relixiosa e moral fundada sobre os preceptos divinos e a sacramentalidade.\nEnsaio de clasificaci\u00f3n.\nO te\u00f3logo anglicano Samuel Clarke (1675-1729) fai unha an\u00e1lise que resulta historicamente consoante co de\u00edsmo ingl\u00e9s. Distingue baixo o nome de de\u00edsmo catro ideas: idea dun Deus creador sen goberno providencial, idea dun Deus sen atributos morais, idea dun Deus e dunha providencia sen inmortalidade da alma humana e idea dun Deus creador, providencial na vida presente e xusticeiro na futura pero sen revelaci\u00f3n sobrenatural. Por unha parte, o de\u00edsmo que non reco\u00f1ece a un Deus providente; para el, Deus deixou as cousas ao azar, sen un sentido definido. Bastante af\u00edn \u00e9 aquel que, afirmando unha providencia cosmol\u00f3xica, subtrae ao goberno divino a vida moral, orientada segundo as categor\u00edas de valor que o home crea. O terceiro tipo, admitindo unha providencia incluso moral, nega a inmortalidade da alma e toda perspectiva de vida futura. En \u00faltimo lugar, enumera ao que non dubida en cualificar como aut\u00e9ntico de\u00edsmo, caracterizado por unha concepci\u00f3n exacta de Deus, atributos e providencia, pero que se resiste ante o principio de autoridade e revelaci\u00f3n que caracterizan ao cristianismo (\"A demonstration of the being an at tributes of God\", Londres 1704-06).\nSen d\u00fabida o esquema \u00e9 convencional e escolar, sendo dif\u00edcil establecer ata que punto a clasificaci\u00f3n corresponde a unha aut\u00e9ntica ponderaci\u00f3n do de\u00edsmo ou se, polo contrario, engloba baixo un mesmo concepto o conxunto de principios heterodoxos que po\u00f1\u00edan en cuesti\u00f3n a relixi\u00f3n positiva en cuxo plano se sit\u00faa Clarke. Poder\u00eda intentarse unha clasificaci\u00f3n m\u00e1is hist\u00f3rica, atendendo \u00e1 x\u00e9nese e ao conxunto de principios filos\u00f3fico-teol\u00f3xicos que o determinan. P\u00f3dese falar dun de\u00edsmo teol\u00f3xico inmediatamente derivado da concepci\u00f3n naturalista da relixi\u00f3n; a este moi axi\u00f1a se une un de\u00edsmo filos\u00f3fico, repartido en d\u00faas correntes de signo contrario, o racionalismo idealista e o empirismo cient\u00edfico, que configuran o de\u00edsmo franc\u00e9s e ingl\u00e9s respectivamente, mentres que o alem\u00e1n pretende a s\u00edntese da tendencia teol\u00f3xica e do racionalismo cient\u00edfico.\nX\u00e9nese do de\u00edsmo.\nComo actitude relixiosa e cultural o de\u00edsmo acada a s\u00faa maduraci\u00f3n entre mediados do s\u00e9culo XVII e fins do s\u00e9culo XVIII, pero en canto aos presupostos ideol\u00f3xicos pres\u00e9ntase como prolongaci\u00f3n da crise do humanismo renacentista. A actitude cultural do Renacemento poder\u00eda definirse como unha actitude intimista e individual que sobrevalora os feitos de conciencia sobre o dato obxectivo. Tomando conciencia de si mesmo, o home pon de relevo o condicionamento subxectivo a que est\u00e1 sometida a percepci\u00f3n da realidade, cedendo a metaf\u00edsica paso \u00e1 sensibilidade est\u00e9tica, \u00e1 percepci\u00f3n psicol\u00f3xica e ao moralismo. O sentido do concreto imponse \u00e1 abstracci\u00f3n, reclamando unha interpretaci\u00f3n nova do mundo a partir da experiencia que se aglutina en torno ao home como epicentro. Se o mundo medieval mostraba preferencias polas causas extr\u00ednsecas do ser, o pensamento c\u00e9rrase agora sobre a intimidade da natureza, preocup\u00e1ndose pola an\u00e1lise dos elementos intr\u00ednsecos das cousas, con predominio do seu constitutivo material a partir da crise da vella f\u00edsica e do descubrimento da mentalidade cient\u00edfica pura. Na medida en que este novo estilo cient\u00edfico vai absorbendo toda forma de pensamento, asistimos a unha interpretaci\u00f3n abertamente naturalista das diversas manifestaci\u00f3ns do esp\u00edrito, pol\u00edtica, \u00e9tica, relixiosa, caracterizada por un oculto resentimento fronte ao transcendente e sobrenatural. Asistimos \u00e1 crise da s\u00edntese medieval entre dous mundos concibidos agora como irredutibles ou como m\u00e1ximo tanxenciais.\nCon Lutero, desde un plano teol\u00f3xico, acentuouse a escisi\u00f3n ao negar toda posible conciliaci\u00f3n entre o que o home \u00e9, natureza, e a salvaci\u00f3n; pola s\u00faa parte Melanchton divide ao home en interior e exterior, formulando unha dobre lei de comportamento. Para a vida pr\u00e1ctica basta o \"lemen naturae\", a\u00ednda que reforzado pola revelaci\u00f3n positiva, ao ter quedado minguado polo primeiro pecado. O home interior e o deu dinamismo espiritual de salvaci\u00f3n han de estar pendentes da palabra de Deus e da s\u00faa lei, mentres no seu quefacer libre sobre o mundo e sobre a cidade terrestre debe aterse \u00e1s leis espont\u00e1neas da natureza e \u00e1s normas civ\u00eds. No home cristi\u00e1n pres\u00e9ntense os s\u00edntomas dunha distensi\u00f3n entre actitude relixiosa e actitude mundana, entre ciencia e fe, consecuencia de non ter comprendido de todo rectamente nin unha nin a outra, como se constata en Galileo e no fervente Newton. A posibilidade de conectar a actitude do crente coa ciencia debil\u00edtase de d\u00eda en d\u00eda, quedando a fe a\u00e1 marxe do proceso cient\u00edfico. J. Locke alude ao problema, afirmando erroneamente que o co\u00f1ecemento dunha revelaci\u00f3n proveniente de Deus non pode ser tan seguro como o que fundamos sobre a concordia ou non concordia das nosas ideas.\nO idealismo cartesiano primeiro e o empirismo despois, acrecentan a crise. O racionalismo idealista abre un abismo entre Deus e o home, conciencia e mundo, materia e esp\u00edrito, que o positivismo aproveitou para eliminar toda categor\u00eda e orde ontol\u00f3xico, reduc\u00edndoo todo ao plano do puro fen\u00f3meno e substitu\u00edndo o criterio cartesiano das ideas claras e distintas polo de experimentaci\u00f3n como forma definitiva de co\u00f1ecemento. Nun e noutro caso, a interpretaci\u00f3n do mundo entr\u00e9gase a\u00e1s formas da subxectividade, cerrando paso a toda concepci\u00f3n que non puidera reducirse a pura racionalidade e a \u00abexperiencia cient\u00edfica\u00bb, preg\u00e1ndose sobre a natureza e os seus propios l\u00edmites.\nA relixi\u00f3n racional.\nNormalmente vense identificando de\u00edsmo e fundamentaci\u00f3n da relixi\u00f3n a toda forma positiva da mesma, o cal \u00e9 algo impreciso. Existen intentos de fundamentar a relixi\u00f3n natural fronte a toda forma positiva da mesma, o cal \u00e9 algo impreciso. Existen intentos de fundamentar a relixi\u00f3n natural a partir doutros criterios non estritamente de\u00edstas como o sentimento e o instinto. O de\u00edsmo pretende a fundamentaci\u00f3n plenamente racional da relixi\u00f3n, non exclu\u00edndo, en principio, a revelaci\u00f3n sobrenatural, entendida como confirmaci\u00f3n e complemento da crenza natural, en continuidade cos postulados dunha vida humanamente consciente e densa e sen abrir perspectivas transcendentes novas \u00e1 propia existencia. Identificaci\u00f3n entre relixi\u00f3n e \u00e9tica que constatamos no humanismo cristi\u00e1n do Renacemento, prolongada no pensamento ingl\u00e9s con R. Hooker (1554-1600) e sobre todo con B. Whichcote (1609-83), fundador da Escola de Cambridge, se ben habemos de reco\u00f1ecer en E. Herbert de Cherbury (1583-1648) o creador do de\u00edsmo.\nO instinto natural tende \u00e1 felicidade, \"summum bonum\", identificado con Deus. Se a este dato primordial se engade unha revelaci\u00f3n, que puidera considerarse incluso como necesaria para manter o home en estrita sinceridade consigo mesmo, o instinto natural ha de verificar a recta interpretaci\u00f3n de tal revelaci\u00f3n, a cal, por outra parte, segundo Herbert non constit\u00fae un fen\u00f3meno universal que pos\u00faa as condici\u00f3ns de catolicidade caracter\u00edsticas da relixiosidade humana. Reducida ao encontro do vidente coa divindade non se trata xa dunha verdade universal, sendo irredutible ao control da raz\u00f3n, ao estar en total dependencia da iluminaci\u00f3n divina, polo que ha de someterse aos criterios e noci\u00f3ns com\u00fans, obxecto dunha revelaci\u00f3n m\u00e1is permanente e universal, patrimonio da creaci\u00f3n e da natureza. A existencia dun Deus supremo, con dereito ao noso culto constitu\u00eddo pola relixi\u00f3n e piedade interior; a penitencia como expiaci\u00f3n dos pecados e a espera dun premio ou dun castigo despois desta vida, son os criterios que aseguran a revelaci\u00f3n a s\u00faa catolicidade, liber\u00e1ndoa das deformaci\u00f3ns subxectivas e hist\u00f3ricas dos profetas e das instituci\u00f3ns.\nOrixin\u00e1ndose a relixi\u00f3n positiva pola autoridade, en toda relixi\u00f3n se d\u00e1 un escurecemento da primitiva percepci\u00f3n de Deus que constit\u00fae a verdadeira catolicidade, superior a calquera configuraci\u00f3n hist\u00f3rica e cultural da mesma. Aterse a este n\u00facleo constante e com\u00fan a toda relixi\u00f3n, por encima das s\u00faas interpretaci\u00f3ns positivas, e aceptar o seu car\u00e1cter interior e altamente moral, ser\u00eda o sentido definitivo da relixi\u00f3n verdadeira, racional e humana.\nPrescindindo dos antecedentes ideol\u00f3xicos, hai que advertir como as circunstancias hist\u00f3ricas, a situaci\u00f3n relixioso-pol\u00edtica das comunidades europeas motivaron este pensamento. Mentres nas diversas confesi\u00f3ns buscaban un estatuto com\u00fan de fe e unidade, o Estado, preocupado polas guerras de relixi\u00f3n, buscaba un estatuto tam\u00e9n o m\u00e1is amplo posible, que asegurase unha convivencia pac\u00edfica e estable. O de\u00edsmo, salvando o fondo com\u00fan de toda relixi\u00f3n e desacreditando as diversas formas positivas da mesma, ofrec\u00eda o programa pluralista m\u00e1is latitudinario.\nA expansi\u00f3n do de\u00edsmo.\nInterpretando o de\u00edsmo como un proceso de desmitificaci\u00f3n, Ch. Blount emprendeu a difusi\u00f3n do de\u00edsmo, a prop\u00f3sito dos seus comentarios aos dous primeiros libros da \"Vida de Apolonio de Tiana\", onde arremete contra os milagres, desacreditando os portentos de Cristo e o cristianismo coet\u00e1neo. Menos vehemente, Schaftesbury quixo subtraer os dogmas da Encarnaci\u00f3n e da Trindade ao proceso racional, salvando a transcendencia do cristianismo. J. Toland (1670-1722) en \"Christianity not Misteriou\"s (Londres, 1696) nega a pervivencia de todo dogma, que considera contrario, o mesmo que a revelaci\u00f3n de misterios, a suprema racionalidade de Deus. O de\u00edsmo foi perseguido pola Igrexa anglicana oficial, ata o punto de que Locke, antes simpatizante con este pensamento, negou a afinidade das s\u00faas ideas coas de Toland: capitulaci\u00f3n p\u00fablica que puidese considerarse como un aloxamento do de\u00edsmo, pero a s\u00faa cr\u00edtica \u00e1 relixi\u00f3n (\"Reasonableness of Christianity\", 1695), as\u00ed coma a s\u00faa actitude intelectual, non fixeron m\u00e1is que confirmar o movemento ideol\u00f3xico.\nA. Collins (1676-1729) e M. Tindal (1656-1733) prolongaron o pensamento de Toland eliminando o principio de autoridade, base da relixi\u00f3n positiva, como contrario ao \"esp\u00edrito cient\u00edfico\" que s\u00f3 pode aceptar os resultados dun libre exame, amplo e ilustrado, como corresponde a un esp\u00edrito libre. A figura de Deus vaise desdebuxando cada vez m\u00e1is a medida que se acent\u00faa o racionalismo. A vida humana vai perdendo relixiosidade e a relixi\u00f3n de transcendencia, como aparece en H. Bolingbroke (1678-1751) para quen a relixi\u00f3n, desprovista de valor obxectivo, \u00e9 un mero expediente pol\u00edtico para gobernar as masas. Falto de vigor intelectual, o de\u00edsmo comeza a extenuarse, non sendo nin o sobradamente audaz para proclamarse ateo, nin o sobradamente l\u00facido como para seguir mantendo polo menos a existencia de Deus, xa que non a s\u00faa natureza. Desprovisto de base filos\u00f3fica, o seu \u00faltimo reduto \u00e9 a idea de casualidade e finalidade que D. Hume se encarga de minar, comezando as\u00ed a relixi\u00f3n, en moitos autores, a emigrar da raz\u00f3n cara outras esferas da intimidade humana. A relixiosidade puramente cient\u00edfica e racional d\u00e1 paso a\u00e1 relixi\u00f3n como dato \u00edntimo de conciencia, sen m\u00e1is xustificaci\u00f3n que o sentimento moral, tal e como o enunciar\u00e1 I. Kant nun supremo esforzo por salvala dentro das tendencias de\u00edstas.\nO de\u00edsmo franc\u00e9s e alem\u00e1n.\nSe o de\u00edsmo tivo orixe inglesa, o seu efecto propagand\u00edstico e espectacular ata lograr a categor\u00eda de programa cultural e pol\u00edtico alcanzouno no continente traballado polo racionalismo. Tivo un arraigamento m\u00e1is rigoroso en consonancia coa s\u00faa base cartesiana, cuxa certeza do ser absoluto chega \u00e1 exaltaci\u00f3n, mentres, por outra parte, queda lonxe como algo esencialmente ret\u00f3rico, indefinido e confuso. Voltaire foi factor decisivo do de\u00edsmo continental, non tanto polo seu vigor filos\u00f3fico como pola s\u00faa efervescencia literaria. No 1715 tomara contacto con H. Bolingbroke, exiliado no continente. Viviu logo en Inglaterra onde roldou por todos os cen\u00e1culos de\u00edstas. De volta, ded\u00edcase a pregoar e a proclamar a liberdade do esp\u00edrito ingl\u00e9s, traducindo e divulgando os escritos de Toland, Collins, Woolston, Chubb e Bolingbroke. A s\u00faa achega ideol\u00f3xica \u00e9 nula, non logrando desembarazarse das constantes contradici\u00f3ns que ve xurdir ao redor, signo do seu nulo temperamento filos\u00f3fico. Pero a s\u00faa pobreza ideol\u00f3xica non atenuou a s\u00faa virulencia fronte \u00e1 revelaci\u00f3n, o cristianismo e a igrexa, contra a que arremete sen pudor e sen escr\u00fapulo ning\u00fan. Foi o creador do clima duro, c\u00e1ustico e anticlerical que callou no estilo dos libre-pensadores, cuxo esforzo unificado culmina na \"Encyclop\u00e9die\" (1715-77), destacando sobre todos.\nM\u00e1is sereno e comedido, a\u00ednda que non por iso menos radical, \u00e9 o de\u00edsmo de Jean-Jacques Rousseau, reducindo a relixi\u00f3n \u00e1s tres verdades fundamentais: a existencia de Deus, ser supremo, cuxa vontade anima o mundo e move a natureza e do que non temos certeza de ser creador; a existencia da materia rexida por leis f\u00edsicas constantes; a existencia da alma humana libre e inmaterial, a\u00ednda que non podemos pronunciarnos sobre a s\u00faa inmortalidade. M\u00e1is tarde Robespierre, na Convenci\u00f3n Nacional fixo decretar a existencia do Ente Supremo e Universal, celebrando o 8 de xu\u00f1o de 1794 a s\u00faa festa, na que o de\u00edsmo roussoniano tivo a s\u00faa afirmaci\u00f3n oficial.\nEn Alema\u00f1a tivo o de\u00edsmo un profundo arraigamrento e uns resultados ideol\u00f3xicos interesantes. Veu completar, no plano relixioso, o esp\u00edrito racionalista instaurado por Christian Wolff que levou o idealismo cartesiano a todas as s\u00faas consecuencias. O de\u00edsmo alem\u00e1n, \u00e1 parte da s\u00faa rigorosidade case acad\u00e9mica, ofrece unha continuidade ideol\u00f3xica constante desde J. S. Semler a Gotthold Ephraim Lessing pasando por Moses Mendelssohn, J. A. Ernesti, S. Baumgarten. Identificando evoluci\u00f3n moral e relixiosa, Semler (1725-579) considera como grande erro xudeocristi\u00e1n separar do proceso evolutivo un momento concreto da historia, polo que a s\u00faa descrici\u00f3n de Deus, \u00e1 parte do antropomorfismo, \u00e9 solidaria duns conceptos contrarios a un pensamento m\u00e1is adulto, mentres que ao falar de revelaci\u00f3n sobrenatural reflicte un pensamento imaxinario a\u00ednda, no que se plasma a esixencia \u00e9tica, escuramente percibida, da natureza, xa que a Biblia non \u00e9 m\u00e1is que unha repetici\u00f3n da lei natural. H. S. Reimarus complementou esta interpretaci\u00f3n con tal audacia que non se atreveu \u00e1 publicaci\u00f3n das s\u00faas ideas, dadas a luz por Lessing baixo o t\u00edtulo \"Fragmente eines Wolfenb\u00fcttelschen Ungenanntem\" (Berl\u00edn 1774-78). Fundamentada a relixi\u00f3n sobre a existencia de Deus e a inmortalidade, hai que entender, se tales verdades nos chegaron por revelaci\u00f3n, que esta non engade nada \u00e1 revelaci\u00f3n eterna de Deus que se comunica a trav\u00e9s da racionalidade do universo. Do contrario, segundo Reimarus, tropezar\u00edamos cun Deus que corrixe o seu propio programa, dando unha orientaci\u00f3n nova ao mundo, algo contrario \u00e1 s\u00faa perfecci\u00f3n e providencia. Por outra parte, \u00e9 contraditorio tam\u00e9n querer reducir os designios de Deus ao eido cultural e hist\u00f3rico dun pobo, cando dita revelaci\u00f3n incumbe a todos os homes, sendo va a pretensi\u00f3n da Igrexa ao querer constitu\u00edrse en depositaria de dita revelaci\u00f3n tendo xurdido a partir, segundo el, da fraude da resurrecci\u00f3n de Xes\u00fas, presentado polos seus disc\u00edpulos como Mes\u00edas divino, mentres a s\u00faa mensaxe non transcend\u00eda un mesianismo pol\u00edtico e local, exclusivo do Israel hist\u00f3rico.\nLessing, sen aceptar todas as ideas de Reimarus, converteuse no portaestandarte desta ideolox\u00eda co seu ensaio \"Die Erziehung des Menschengeschlechts\". O proceso da revelaci\u00f3n \u00e9 unha pedagox\u00eda divina. Proceso educativo que non crea nada, puro estimulante que acelera o proceso de todo o que a natureza pos\u00fae en si mesma. A intervenci\u00f3n de Deus conserva ao home no monote\u00edsmo primeiro e contin\u00faa realizando este coidado a partir dunha comunidade, Israel, correndo o risco de converterse en algo nacional, patrimonio dunha raza. Estreitura que supera ao cristianismo, co que o monote\u00edsmo volve a recuperar a s\u00faa universalidade.\nNa medida en que o home chega \u00e1 s\u00faa madurez imp\u00f3nselle o paso da imaxe e figura cara \u00e1 verdade racional que Deus pretendera, superando o Evanxeo escrito polo Evanxeo Eterno, no que predomina a moral do deber fronte \u00e1 moral imaxinaria das penas futuras. Neste proceso, segundo Lessing, a fe representa un intermedio ata o advento da relixiosidade pura da raz\u00f3n, \u00e1 que ten que ceder paso, na medida na que vai medrando a conciencia interior. O resto de crenzas e de culto exterior queda eliminado como supervivencia dun momento xa superado da evoluci\u00f3n natural. As s\u00faas ideas tiveron unha grande pervivencia enlazando coa teor\u00eda liberal protestante."}
{"id": "300220", "revid": "5863", "url": "https://gl.wikipedia.org/wiki?curid=300220", "title": "Cortes constitu\u00edntes", "text": ""}
{"id": "300221", "revid": "5863", "url": "https://gl.wikipedia.org/wiki?curid=300221", "title": "Constelaci\u00f3n de Andr\u00f3meda", "text": ""}
{"id": "300222", "revid": "40827", "url": "https://gl.wikipedia.org/wiki?curid=300222", "title": "Picafollas de Bonelli", "text": "O picafollas de Bonelli (Phylloscopus bonelli) \u00e9 un pequeno paxaro que vive en Europa e \u00c1frica, pertencente \u00e1 familia Phylloscopide (antes estaba clasificado dentro de Sylviidae).\nMorfolox\u00eda e h\u00e1bitos.\nO picafollas de Bonelli ten unha lonxitude duns 11,5\u00a0cm e pesa uns 8 gramos. \u00c9 lixeiramente m\u00e1is pequeno c\u00f3 picafollas musical. O corpo enteiro \u00e9 de cor pardo con tonalidades amarelas. A parte inferior \u00e9 m\u00e1is clara, chegando nalg\u00fans individuos a un ton branco. As patas son de cor carne p\u00e1lida. Os machos e femias non presentan diferenzas morfol\u00f3xicas.\nHabita en bosques de con\u00edferas e mixtos, chegando ata \u00f3 l\u00edmite de altitude das especies arb\u00f3reas. Alim\u00e9ntase de insectos e de ara\u00f1as.\nReproduci\u00f3n.\nA \u00e9poca de cr\u00eda corresponde \u00f3s meses de maio e xu\u00f1o, sendo a posta duns 5-6 ovos. Neces\u00edtanse 13 d\u00edas para chocar os ovos. Os polos permanecer\u00e1n 12 d\u00edas no ni\u00f1o antes de abandonalo.\nDistribuci\u00f3n.\nPresente en Europa Occidental dende a Pen\u00ednsula Ib\u00e9rica ata o sur de Alema\u00f1a e os Balc\u00e1ns Occidentais, durante os meses de abril a setembro. Inverna no oeste de Africa Tropical."}
{"id": "300224", "revid": "12452", "url": "https://gl.wikipedia.org/wiki?curid=300224", "title": "Ministerio de Traballo de Espa\u00f1a", "text": ""}
{"id": "300225", "revid": "5863", "url": "https://gl.wikipedia.org/wiki?curid=300225", "title": "\u00c1lvaro Rengifo Calder\u00f3n", "text": ""}
{"id": "300228", "revid": "27155", "url": "https://gl.wikipedia.org/wiki?curid=300228", "title": "Phylloscopus bonelli", "text": ""}
{"id": "300231", "revid": "92340", "url": "https://gl.wikipedia.org/wiki?curid=300231", "title": "Frances Bean Cobain", "text": "Frances Bean Cobain, nada nos \u00c1nxeles (California) o 18 de agosto de 1992, \u00e9 unha artista visual estadounidense. \u00c9 a \u00fanica filla do l\u00edder de Nirvana, Kurt Cobain, e da l\u00edder de Hole, Courtney Love.\nTraxectoria.\nO nome de Frances foi elixido en honor de Frances McKee, a guitarrista do d\u00fao indie rock The Vaselines. O segundo nome, Bean, foi elixido porque Kurt pensou que parec\u00eda un feix\u00f3n na ecograf\u00eda. O seu padri\u00f1o \u00e9 o cantante de REM, Michael Stipe e Drew Barrymore \u00e9 a s\u00faa madri\u00f1a.\nEn agosto do 2006 foi fotografada pola revista Elle vestindo o famoso su\u00e9ter e os pantal\u00f3ns de pixama do seu pai como parte dun artigo no cal os fillos de famosas estrelas de rock vest\u00edan pezas dos seus pais. Ela explicou \"Vest\u00edn os seus pixamas porque en 1992 el casou coa mi\u00f1a nai en Hawai vest\u00edndoos, polo que crin que ser\u00eda ador\u00e1bel se os vest\u00eda hoxe. El era demasiado preguizoso como para usar un esmoquin e casou en pixama!\nEn xullo de 2010, Cobain presentou unha colecci\u00f3n das s\u00faas obras de arte titulada \"Scumfuck\" baixo o pseud\u00f3nimo de \"Fiddle Tim\" na Galer\u00eda A Luz de Xes\u00fas nos Anxeles\nO 4 de agosto do 2012 Cobain participou nunha exposici\u00f3n grupal titulada \"A MiXTAPE\" utilizando o seu propio nome. Os artistas deb\u00edan elixir unha canci\u00f3n pola cal deb\u00edan ser inspirados a crear. Frances elixiu a canci\u00f3n \"Black\" da banda escocesa de rock alternativo The Jesus and Mary Chain. A mestura el\u00e9ctrica de canci\u00f3ns estivo dispo\u00f1\u00edbel en formato dixital en iTunes.\nO 30 de outubro do 2012 Cobain anunciou que a s\u00faa primeira exposici\u00f3n solista ter\u00eda lugar en febreiro e ser\u00eda posibilitada pola artista e cantante Jessicka.\nOutros traballos.\nSegundo a revista Rolling Stone, o t\u00edtulo e a portada do box set de 2005, Sliver: The Best of the Box, foron elixidos por Cobain.\nCobain traballou como pasante de Rolling Stone de xu\u00f1o a agosto de 2008.\nCobain apareceu como vocalista invitada na canci\u00f3n My Space do \u00e1lbum \"Evelyn Evelyn\" de Evelyn Evelyn, que foi lanzado o 30 de marzo de 2010. Amanda Palmer de Evelyn Evelyn aclarou que Cobain foi unha das 20 artistas que cantaron a mesma li\u00f1a e cuxas voces foron mesturadas na gravaci\u00f3n."}
{"id": "300232", "revid": "12452", "url": "https://gl.wikipedia.org/wiki?curid=300232", "title": "Ministerio de Traballo e Inmigraci\u00f3n de Espa\u00f1a", "text": ""}
{"id": "300234", "revid": "89787", "url": "https://gl.wikipedia.org/wiki?curid=300234", "title": "Remu\u00ed\u00f1o de sombras", "text": "Remu\u00ed\u00f1o de sombras \u00e9 unha novela de Xos\u00e9 Neira Vilas, publicada en 1973 na Colecci\u00f3n Pombal de Edici\u00f3ns Castrelos, cun pr\u00f3logo de Basilio Losada (\"Presentaci\u00f3n innecesaria de Neira Vilas\"). En 1991 foi reeditado pola Editorial Galaxia.\nTrama.\nA acci\u00f3n discorre en Buenos Aires en 1960, no 150 aniversario da independencia da Arxentina. O libro ten unha estrutura fragmentaria, con m\u00faltiples personaxes, pero hai unha serie de f\u00edos recorrentes: un rapaz que lle escribe cartas \u00e1 familia cont\u00e1ndolle a s\u00faa experiencia, un amigo que lle fala a outro da vida na r\u00faa, pois est\u00e1 eivado e non pode sa\u00edr, Dorinda, que traballa como criada cunha familia galega con cartos.\nFaise referencia ao Centro Gallego de Buenos Aires \u00e9 \u00e1 Federaci\u00f3n de Centros Galegos.\nNarraci\u00f3n.\nO t\u00edtulo fai referencia \u00e1 vida ca\u00f3tica das persoas na capital Arxentina. O remu\u00ed\u00f1o (imaxe constante na obra do autor) \u00e9 a aglomeraci\u00f3n humana, que aparece como un enxame. \u00c9 unha novela polif\u00f3nica, que alterna a primeira persoa a segunda persoa e o narrador omnisciente. Incl\u00fae tam\u00e9n o x\u00e9nero epistolar. Esta multiplicidade forma parte dun proceso de aprendizaxe como autor, buscando en cada caso a f\u00f3rmula narrativa m\u00e1is axeitada para cada caso.\nO autor emigrou a Buenos Aires en 1949 para evitar o servizo militar. Al\u00ed entrou en contacto cos movementos sociais e culturais e coa comunidade galega. A relaci\u00f3n entre Galicia e Buenos Aires \u00e9 un dos eixos tem\u00e1ticos na literatura de Neira Vilas, xunto coa relaci\u00f3n entre a infancia e o mundo dos adultos. Outras obras sobre o mundo da emigraci\u00f3n desde o punto de vista adulto son \"Cami\u00f1o bretemoso\" (1967) e \"Historias de emigrantes\" (1968)."}
{"id": "300238", "revid": "85894", "url": "https://gl.wikipedia.org/wiki?curid=300238", "title": "Lu\u00eds de la Riega", "text": "Lu\u00eds de la Riega Fern\u00e1ndez, nado en Pontevedra en 1827 e finado na mesma cidade o 18 de febreiro de 1909, foi un xornalista e escritor galego.\nTraxectoria.\nFoi contador da Deputaci\u00f3n de Pontevedra. Colaborou en \"La Revista\", foi propietario e director de 'El Eco de Pontevedra' e colaborou en \"La Revista Popular\". Utilizou o pseud\u00f3nimo Doctor Mendigo-R\u00eda. Foi correspondente da Real Academia da Historia.\nEra t\u00edo de Celso Garc\u00eda de la Riega."}
{"id": "300239", "revid": "1888", "url": "https://gl.wikipedia.org/wiki?curid=300239", "title": "Lu\u00eds de la Riega Fern\u00e1ndez", "text": ""}
{"id": "300240", "revid": "98629", "url": "https://gl.wikipedia.org/wiki?curid=300240", "title": "Algo que celebrar", "text": "Algo que celebrar foi unha serie de televisi\u00f3n espa\u00f1ola de comedia de Antena 3, producida por Grupo Secuoya e emitida entre o 7 de xaneiro e o 25 de febreiro de 2015. Est\u00e1 protagonizada por Luis Varela, Elena Irureta, Alejo Sauras e Norma Ruiz.\nSinopse.\nA serie xira en torno aos acontecementos da familia Navarro. A serie arranca cunha formulaci\u00f3n moi orixinal: observar a evoluci\u00f3n e revoluci\u00f3n dunha familia como a de calquera de n\u00f3s a trav\u00e9s dos grandes acontecementos que os unen en datas concretas. Vodas, bautizos, comu\u00f1\u00f3ns, funerais, aniversario e as inevitables celebraci\u00f3ns do Nadal: todos os acontecementos que re\u00fanen ao n\u00facleo familiar en algo m\u00e1is dun ano supo\u00f1en o veh\u00edculo a trav\u00e9s do cal, sen perder o sorriso, nas relaci\u00f3ns humanas, os rancores e as retes\u00edas, o amor incondicional dos av\u00f3s, os celos e as ausencias."}
{"id": "300248", "revid": "98629", "url": "https://gl.wikipedia.org/wiki?curid=300248", "title": "Pacto Ib\u00e9rico", "text": "O Tratado de Amizade e Non Agresi\u00f3n Luso-Espa\u00f1ol, m\u00e1is co\u00f1ecido como Pacto Ib\u00e9rico, foi un acordo firmado en febreiro de 1942 por Espa\u00f1a e Portugal. O tratado, que permaneceu en vigor at\u00e9 1978, foi rubricado por Francisco Franco e Ant\u00f3nio de Oliveira Salazar. Acordaba a non agresi\u00f3n entre ambos os dous estados, e deu orixe ao Bloque Ib\u00e9rico.\nPrecedentes.\nA orixe inmediata do acordo \u00e9 un tratado de amizade e non agresi\u00f3n asinado en Lisboa o 18 de marzo de 1939 (cando a\u00ednda non rematara a guerra civil espa\u00f1ola) por Salazar e Nicol\u00e1s Franco, por ent\u00f3n embaixador en Portugal do goberno franquista. Nese momento hab\u00eda un contexto de clara inestabilidade nacional e internacional para ambos pa\u00edses, coa inminencia da segunda guerra mundial e a situaci\u00f3n de crise en Portugal. A Segunda Rep\u00fablica Espa\u00f1ola rexeitou o r\u00e9xime do Estado Novo de Salazar, polo que este prestou apoio \u00e1s tropas sublevadas no Alzamento Nacional como medio para eliminar un inimigo directo..\nO acordo.\nO Pacto Ib\u00e9rico ti\u00f1a un car\u00e1cter fundamentalmente militar e territorial. Nel proclam\u00e1base a aceptaci\u00f3n por parte de lusos e espa\u00f1ois das fronteras existentes co prop\u00f3sito de pacificar a pen\u00ednsula, non s\u00f3 evitando un conflito directo entre Espa\u00f1a e Portugal, sen\u00f3n asegurando a negaci\u00f3n de apoio a unha terceira potencia en caso de agresi\u00f3n a un destes pa\u00edses. Procur\u00e1base tam\u00e9n a neutralidade na segunda guerra mundial, pois a situaci\u00f3n de ambos os dous pa\u00edses era nefasta de por si e non poder\u00edan soportar entrar no conflito. b\u00e9lico\nAmais destes intereses xerais cada potencia buscaba acordos concretos. As\u00ed, dunha banda Portugal desexaba manter as s\u00faas colonias en \u00c1frica, e por tanto disipar calquera tipo de futura pretensi\u00f3n imperialista espa\u00f1ola. Por outra banda, Espa\u00f1a quer\u00eda asegurarse que non houbese ning\u00fan apoio aos republicanos, e tratar de substitu\u00edr Gran Breta\u00f1a no papel de influencia que esta exerc\u00eda sobre Portugal.\nConsecuencias.\nO acordo mant\u00edvose durante todo o franquismo e o salazarismo, pois era favorable estratexicamente para ambos r\u00e9ximes Por\u00e9n, en 1978, trala instauraci\u00f3n de r\u00e9ximes democr\u00e1ticos en ambos os dous pa\u00edses, substitu\u00eduse por outro tratado de cooperaci\u00f3n e amizade, pero xa carente do enfoque militar que ti\u00f1a o acordo orixinal."}
{"id": "300251", "revid": "25871", "url": "https://gl.wikipedia.org/wiki?curid=300251", "title": "Sistema Interestatal de Autoestradas", "text": "O \"Sistema Nacional de Autoestradas Interestatais e de Defensa Dwight D. Eisenhower\", comunmente chamado \"Interstate Highway System\" (Rede de Autoestradas Interestatais dos Estados Unidos), \u00e9 unha rede de autoestradas nos Estados Unidos. \u00c9 parte doutro sistema m\u00e1is grande, pero pouco co\u00f1ecido, denominado \"Sistema Viario Nacional\" (National Highway System). A totalidade do Sistema de Autoestradas Interestatais ti\u00f1a, en 2004, unha lonxitude total de 75.376\u00a0km. Non todo o quilometraxe proposto constru\u00edr e alg\u00fans tramos urbanos est\u00e1n abandonados. Algunhas autoestradas xa existentes, sobre todo no nordeste do pa\u00eds, foron incorporadas ao sistema.\nA\u00ednda que as autoestradas interestatais constr\u00faense cun 90% de financiamento federal, e son realizadas segundo os seus par\u00e1metros, a propiedade, construci\u00f3n e explotaci\u00f3n real\u00edzase polos estados nos que se localizan. A \u00fanica excepci\u00f3n \u00e9 a ponte federal Woodrow Wilson no cinto perif\u00e9rico de Washington (Capital Beltway) (Interestatal 95/I-495).\nO Sistema da servizo a todas as grandes cidades dos Estados Unidos. A diferenza de infraestruturas hom\u00f3logas na maior\u00eda doutros pa\u00edses industrializados, moitas delas pasan polo interior das \u00e1reas metropolitanas. Isto axudou a facilitar, na \u00e9poca de posguerra, un modelo de desenvolvemento con preeminencia do transporte suburbano por estrada, un fen\u00f3meno tam\u00e9n chamado \"urban sprawl\" ou expansi\u00f3n descontrolada da cidade.\nO Sistema ten un papel destacado na vida diaria dos Estados Unidos. Virtualmente, a distribuci\u00f3n de todos os bens e servizos real\u00edzase polas autoestradas interestatais. Os residentes nas cidades \u00fasanas para ir aos seus lugares de traballo. A gran maior\u00eda das viaxes de longa distancia, xa sexa de vacaci\u00f3ns ou negocios, utiliza a rede de estradas nacionais; desas viaxes, aproximadamente un terzo (do n\u00famero total de millas percorridas no pa\u00eds en 2003) utilizan o Sistema de Autoestradas Interestatais.\nHistoria.\nA construci\u00f3n da Rede de Autoestradas Interestatais foi autorizada por Lei de Axuda Federal de Autoestradas de 1956, popularmente co\u00f1ecida como Lei de Autoestradas Interestatais e de Defensa de 1956.\nFoi unha petici\u00f3n dos maiores construtores de autom\u00f3biles dos Estados Unidos e promovida polo presidente Dwight D. Eisenhower - influ\u00eddo polas s\u00faas experiencias como novo soldado ao cruzar Estados Unidos en 1919 seguindo a ruta da Lincoln Highway e o co\u00f1ecemento da rede de autoestradas alem\u00e1s (Autobahnen) durante a segunda guerra mundial - como un necesario compo\u00f1ente dun sistema de defensa nacional. Isto far\u00eda posible un mellor desprazamento por terra de tropas e subministraci\u00f3ns militares.\nO dese\u00f1o dun sistema de novas superautoestradas empezou a finais dos anos trinta, ata antes de que un comit\u00e9 federal constitu\u00edsese para constru\u00edr o Sistema de Autoestradas Interestatais nos cincuenta. Nos anos vinte, algunhas estradas como as da zona de Nova York foron constru\u00eddas como parte dos sistemas locais ou estatais. Como o tr\u00e1fico de autom\u00f3biles increment\u00e1base, viuse a necesidade dun sistema nacional interconectado que complementara ao existente, a Rede de Estradas Federais dos Estados Unidos. A publicaci\u00f3n dos mapas da \"Localizaci\u00f3n do Sistema de Autoestradas Interestatais\" co\u00f1\u00e9cese informalmente como o \"Libro Amarelo\" \"Yellow Book\".\nA\u00ednda que a construci\u00f3n da rede contin\u00faa, foi oficialmente declarada acabada en 1991 (con todo 1,5 millas orixinalmente planificadas a\u00ednda non estaban constru\u00eddas en 2005. O custo inicial estimado para a Rede foi de 25 millardos de d\u00f3lares en 12 anos; o custo final foi de 114 e levou 35 anos completalo.\nA colocaci\u00f3n do \u00faltimo sinal de tr\u00e1fico na I-90 en Wallace, Idaho, o 15 de setembro de 1991, consid\u00e9rase a finalizaci\u00f3n do sistema planeado. Con todo, debido \u00e1 cancelaci\u00f3n da Somerset Freeway, a I-95 non foi completada en Pensilvania e Nova Jersey. O \u00faltimo tramo da Rede inicialmente programada de 1947 ten prevista a s\u00faa realizaci\u00f3n (a\u00ednda que unhas poucas rutas, como a Interestatal 80 no norte de Ohio, foron cambiadas de lugar). Outras rutas te\u00f1en tramos que non son de calzadas separadas, pero consid\u00e9ranse que est\u00e1n completadas.\nMissouri e Kansas proclamaron que a I-70 neses estados foi a primeira autoestrada interestatal (Missouri tam\u00e9n indica que a I-44 \u00e9 unha das primeiras). Os tres primeiros contratos de construci\u00f3n do programa de autoestradas interestatais foron asinados en Missouri o 2 de agosto de 1956. Kansas reclama que foi a primeira en comezar as obras de pavimentaci\u00f3n logo da firma da Lei e que un tramo do I-70 nese estado foi o primeiro en acabarse completamente. Con todo, a planificaci\u00f3n e construci\u00f3n desas autoestradas xa estaban en curso antes da promulgaci\u00f3n da Lei. A Pennsylvania Turnpike, que foi posta en servizo o 1 de outubro de 1940, \u00e9 a primeira autoestrada con limitaci\u00f3n total de accesos e calzadas separadas dos Estados Unidos.\nFinanciamento.\nArredor do 56% dos gastos de construci\u00f3n e mantemento son financiados a trav\u00e9s de gravames ao usuario, principalmente impostos sobre a gasolina, recadados polos Estados e o Goberno Federal, e as peaxes en autoestradas e pontes. O resto dos gastos corren a cargo do Orzamento Federal. Na zona oriental dos Estados Unidos, grandes tramos das Autoestradas Interestatais proxectadas ou constru\u00eddas antes de 1956 funcionan como autoestrada de peaxe. Os impostos dedicados \u00e1 construci\u00f3n e mantemento das Interestatais son a mi\u00fado criticado como un subsidio directo do goberno para promover e manter o desenvolvemento tal como co\u00f1ec\u00e9molo hoxe.\nComo os suburbios das cidades se expanden cara ao exterior, os gastos de mantemento de infraestrutura comezaron xestionarse con econom\u00eda, deixando pouco financiamento para a construci\u00f3n de novas Autoestradas Interestatais. Isto levou \u00e1 proliferaci\u00f3n das autoestradas de peaxe (turnpike) como o novo m\u00e9todo de construci\u00f3n de autoestradas de acceso limitado nas zonas suburbanas. Ademais, algunhas Autoestradas Interestatais mant\u00e9\u00f1ense e xestionan de xeito privado na actualidade (VMS en Texas, I-35) co fin de reducir o aumento dos costos de mantemento e permitir que os Departamentos Estatais de Transporte c\u00e9ntrense en servir \u00e1s rexi\u00f3ns de m\u00e1is r\u00e1pido crecemento nos seus respectivos Estados. O futuro da Rede de Autoestradas Interestatais tal e como a co\u00f1ecemos est\u00e1 en revisi\u00f3n. \u00c9 moi posible que parte da Rede te\u00f1a que ser de peaxe no futuro para atender o mantemento e a expansi\u00f3n da demanda, como se fai nalgunhas cidades como San Diego, Minneapolis, Houston, Dallas, Atlanta e Washington, D.C."}
{"id": "300252", "revid": "7802", "url": "https://gl.wikipedia.org/wiki?curid=300252", "title": "Rede de Autoestradas Interestatais de Estados Unidos", "text": ""}
{"id": "300258", "revid": "23204", "url": "https://gl.wikipedia.org/wiki?curid=300258", "title": "Do\u00f1ana", "text": "Do\u00f1ana \u00e9 un espazo natural protexido espa\u00f1ol situado en Andaluc\u00eda, entre as provincias de C\u00e1diz, Huelva e Sevilla, que conta con 108.086 ha (54.251 ha no Parque Nacional, e 53.835 ten no Parque Natural). Comprende tanto o Parque Nacional de Do\u00f1ana (creado en 1969) como o Parque Natural de Do\u00f1ana (creado en 1989 e ampliado en 1997), e a s\u00faa grande extensi\u00f3n de marismas acolle durante o inverno a numerosas especies de aves acu\u00e1ticas, que adoitan alcanzar cada ano os 200.000 individuos. \nDebido a s\u00faa proximidade ao lugar de encontro do Atl\u00e1ntico e do Mediterr\u00e1neo, o Estreito de Xibraltar, en Do\u00f1ana p\u00f3dense observar m\u00e1is de 300 especies diferentes de aves ao ano, ao ser lugar de paso, cr\u00eda e invernada para miles delas (acu\u00e1ticas e terrestres) europeas e africanas. Aqu\u00ed repousan aves acu\u00e1ticas de toda Europa Occidental, localiz\u00e1ndose infinidade de especies nas marismas e arredores procedentes de \u00c1frica e Europa. \nCon diferentes instituci\u00f3ns cient\u00edficas no seu interior que velan por un desenvolvemento axeitado das bisbarras lim\u00edtrofes e a conservaci\u00f3n dalgunhas especies moi delicadas que habitan nel, consid\u00e9rase a maior reserva ecol\u00f3xica de Europa. Foi declarado Patrimonio da Humanidade pola UNESCO en 1994. No ano 2006 o parque recibiu 376.287 visitas. \nO seu nome prov\u00e9n segundo alg\u00fans do de Dona Ana de Silva e Mendoza, esposa do VII Duque de Medina-Sidonia. Segundo outros de Ana Mallarte, casada con Sancho de Herrera, arrendatario dos pastos da parte de El Palacio en 1545."}
{"id": "300259", "revid": "10599", "url": "https://gl.wikipedia.org/wiki?curid=300259", "title": "Parque Nacional de Do\u00f1ana", "text": ""}
{"id": "300260", "revid": "10599", "url": "https://gl.wikipedia.org/wiki?curid=300260", "title": "Parque Natural de Do\u00f1ana", "text": ""}
{"id": "300261", "revid": "10599", "url": "https://gl.wikipedia.org/wiki?curid=300261", "title": "Parque nacional de Do\u00f1ana", "text": ""}
{"id": "300262", "revid": "10599", "url": "https://gl.wikipedia.org/wiki?curid=300262", "title": "Parque natural de Do\u00f1ana", "text": ""}
{"id": "300263", "revid": "10599", "url": "https://gl.wikipedia.org/wiki?curid=300263", "title": "Parque Nacional e Natural de Do\u00f1ana", "text": ""}
{"id": "300264", "revid": "10599", "url": "https://gl.wikipedia.org/wiki?curid=300264", "title": "Parque nacional e natural de Do\u00f1ana", "text": ""}
{"id": "300265", "revid": "23204", "url": "https://gl.wikipedia.org/wiki?curid=300265", "title": "Kebap", "text": ""}
{"id": "300266", "revid": "23204", "url": "https://gl.wikipedia.org/wiki?curid=300266", "title": "Kabab", "text": ""}
{"id": "300270", "revid": "10599", "url": "https://gl.wikipedia.org/wiki?curid=300270", "title": "Presidente da Xeneralidade Valenciana", "text": ""}
{"id": "300271", "revid": "10599", "url": "https://gl.wikipedia.org/wiki?curid=300271", "title": "Pazo da Xeneralidade Valenciana", "text": ""}
{"id": "300272", "revid": "10599", "url": "https://gl.wikipedia.org/wiki?curid=300272", "title": "Consello da Xeneralidade Valenciana", "text": ""}
{"id": "300280", "revid": "89787", "url": "https://gl.wikipedia.org/wiki?curid=300280", "title": "Camillo Ruini", "text": "Camillo Ruini, nado o 19 de febreiro de 1931 en Sassuolo (Italia), \u00e9 un eclesi\u00e1stico cat\u00f3lico latino, cardeal e vigairo xeral de Roma entre 1991 e 2008.\nTraxectoria.\nEstudou Filosof\u00eda e Teolox\u00eda na Pontificia Universidade Gregoriana de Roma. O 8 de decembro de 1954 foi ordenado sacerdote por Luigi Traglia, vicerrexente da diocese de Roma.\nO 16 de maio de 1983 foi nomeado bispo auxiliar de Reggio Emilia e bispo titular de Nepte. Recibiu a consagraci\u00f3n episcopal o 29 de xu\u00f1o, de mans do bispo de Reggio Emilia Gilberto Baroni.\nO 17 de xaneiro de 1991 o papa Xo\u00e1n Paulo II nomeouno vigairo xeral da diocese de Roma e pro-arcipreste da bas\u00edlica de San Xo\u00e1n de Latr\u00e1n. O mesmo ano, no consistorio do 28 de xu\u00f1o, Xo\u00e1n Paulo II creouno cardeal, co t\u00edtulo de Cardeal-Presb\u00edtero de Sant\u2019Agnese fuori le mura.\nRetirouse o 27 de xu\u00f1o de 2008."}
{"id": "300281", "revid": "23204", "url": "https://gl.wikipedia.org/wiki?curid=300281", "title": "The Wall Street Journal", "text": "The Wall Street Journal \u00e9 un xornal estadounidense internacional en lingua inglesa, con \u00e9nfase especial en noticias de negocios e econom\u00eda. Publ\u00edcase seis d\u00edas \u00e1 semana na cidade de Nova York por Dow Jones &amp; Company, unha divisi\u00f3n de News Corp, xunto coas edici\u00f3ns asi\u00e1ticas e europeas.\n\"Journal\" \u00e9 o xornal en circulaci\u00f3n m\u00e1is grande dos Estados Unidos. De acordo con Alliance for Audited Media, ten unha circulaci\u00f3n de preto de 2,4 mill\u00f3ns de copias (inclu\u00edndo preto de 900\u00a0000 subscrici\u00f3ns dixitais), ata marzo de 2013, comparado coas 1,7 mill\u00f3ns de copias de \"USA Today\". O seu rival principal no sector dos negocios \u00e9 o xornal \"Financial Times\", con sede en Londres, o cal tam\u00e9n publica varias edici\u00f3ns internacionais.\n\"Journal\" cobre principalmente temas da econom\u00eda americana e noticias internacionais, e noticias sobre problemas financeiros. O seu nome deriva de Wall Street, situado na cidade de Nova York, o cal \u00e9 o coraz\u00f3n do Distrito Financeiro; foi imprimido continuamente dende o seu comezo o 8 de xullo de 1889, por Charles Dow, Edward Jones, e Charles Bergstresser. A versi\u00f3n xornal ga\u00f1ou o Premio Pulitzer trinta e catro veces, inclu\u00edndo o premio do ano 2007 pola s\u00faa reportaxe en opci\u00f3ns sobre acci\u00f3ns retroactivas e os efectos negativos do auxe da econom\u00eda chinesa.\nEn 2001, \"The Wall Street Journal\" foi situado como N\u00ba 1 en BtoB's Media Power 50 por d\u00e9cimo segundo ano consecutivo.\nHistoria.\nComezos.\nOs primeiros produtos de Dow Jones &amp; Company, editor do \"Journal\", foron bolet\u00edns de noticias breves que se entregaban a man durante todo o d\u00eda aos corretores da bolsa de valores. Posteriormente foron agregados resumos diarios imprimidos chamados Customers' Afternoon Letter. Os reporteiros Charles Dow, Edward Jones e Charles Bergstresser convert\u00e9rono no \"Wall Street Journal\", que foi publicado por primeira vez o 8 de xullo de 1889, e empezaron a entrega do servizo de noticias do Dow Jones v\u00eda tel\u00e9grafo. En 1896, a \"Media Industrial Dow Jones\" foi lanzada oficialmente. Foi o primeiro de moitos \u00edndices de prezos de acci\u00f3ns e bonos na Bolsa de Nova York. En 1899, a columna Review &amp; Outlook de Journal, que segue funcionando ata o d\u00eda de hoxe, apareceu por primeira vez e inicialmente foi escrita por Charles Dow.\nO xornalista Clarence Barron comprou o control da compa\u00f1\u00eda por 130\u00a0000 d\u00f3lares en 1902; a circulaci\u00f3n estaba ao redor de 7\u00a0000 copias pero para o final da d\u00e9cada de 1920 ascendeu a 50 000. A Barron e o seu antecesor atrib\u00faeselles a creaci\u00f3n dunha atmosfera de valent\u00eda e independencia en noticias financeiras, unha novidade nos comezos do negocio xornal\u00edstico. En 1921 fundouse \"Barron's\", o principal peri\u00f3dico financeiro semanal de Am\u00e9rica.\nBarron morreu en 1928, un ano antes do Xoves Negro cando a ca\u00edda da bolsa foi amplamente afectada pola Gran Depresi\u00f3n nos Estados Unidos. A descendencia de Barron, a familia Bancroft, puido continuar o control da compa\u00f1\u00eda ata 2007.\nO diario \"Journal\" logrou a prominencia e a s\u00faa forma moderna na d\u00e9cada de 1940, un tempo de expansi\u00f3n industrial para os Estados Unidos e as s\u00faas instituci\u00f3ns financeiras en Nova York. Bernard Kilgore foi nomeado director de edici\u00f3n do xornal en 1941, e director xeral en 1945, finalmente compilando unha carreira de 25 anos como xefe de \"Journal\". Kilgore foi o arquitecto do dese\u00f1o ic\u00f3nico da p\u00e1xina frontal do xornal, co seu \"What's News\", e a s\u00faa estratexia de distribuci\u00f3n nacional, a cal trouxo unha circulaci\u00f3n do xornal de 33 000 en 1941 a 1,1 mill\u00f3ns de copias ao momento da morte de Kilgore en 1967. Baixo o mando de Kilgore, en 1947, o xornal ga\u00f1ou o seu primeiro Premio Pulitzer, polo editorial de William Henry Grimes.\nEn 1967 Dow Jones Newswires comezou unha maior expansi\u00f3n f\u00f3ra dos Estados Unidos, colocando os xornalistas en cada centro financeiro importante de Europa, Asia, Am\u00e9rica Latina, Australia e \u00c1frica. En 1970 o Dow Jones comprou a cadea de xornais Ottaway, a cal nese momento comprend\u00eda nove diarios e tres xornais dominicais. M\u00e1is tarde, o nome foi cambiado a \"Dow Jones Local Media Group\".\nA \u00e9poca de 1971 a 1997 trouxo unha serie de lanzamentos, adquisici\u00f3ns, e empresas conxuntas, inclu\u00edndo \"Factiva\", o \"Asian Wall Street Journal\", o \"The Wall Street Journal Europe\", o sitio web WSJ.com, \u00cdndices Dow Jones, \"MarketWatch\", e \"WSJ Weekend Edition\". En 2007 News Corp. adquiriu \"WSJ.\", unha revista de estilo de vida de luxo, que se lanzou en 2008.\nExpansi\u00f3n en internet.\nUn complemento ao xornal imprimido, \"The Wall Street Journal Online\", foi lanzado en 1996. En 2003, Dow Jones empezou a integrar subscritores en li\u00f1a e da versi\u00f3n impresa do \"Journal\" e xuntos na declaraci\u00f3n de \"Audit Bureau of Circulation\". En 2007, consider\u00e1base que era o sitio web de subscrici\u00f3ns de noticias de pagamento m\u00e1is grande, con 980\u00a0000 subscritores de pago. Dende ent\u00f3n, os subscritores en li\u00f1a te\u00f1en diminu\u00eddo, debido en parte ao aumento no custo de subscrici\u00f3n, e calculouse en 400\u00a0000 en marzo de 2010. En maio de 2008, unha subscrici\u00f3n anual da edici\u00f3n en li\u00f1a de \"The Wall Street Journal\" custaba 119 d\u00f3lares para aqueles que non ti\u00f1an subscrici\u00f3ns da edici\u00f3n imprimida. Para xu\u00f1o de 2013, o custo mensual da subscrici\u00f3n da edici\u00f3n en li\u00f1a foi de 22,99 d\u00f3lares, ou 275,88 d\u00f3lares anuais, exclu\u00edndo as ofertas de lanzamento.\nO 30 de novembro de 2004, Oasys Mobile e \"The Wall Street Journal\" lanzaron unha aplicaci\u00f3n que permite aos usuarios acceso ao contido de \"Wall Street Journal Online\" a trav\u00e9s dos seus tel\u00e9fonos m\u00f3biles. Isto \"prover\u00e1 noticias de negocios e financeiras de \u00faltimo minuto do \"Journal\" en li\u00f1a, xunto con amplos datos de mercado, acci\u00f3ns e produtos, ademais dun portafolios de informaci\u00f3n personalizado directamente no tel\u00e9fono celular.\nO contido do xornal de pagamento est\u00e1 dispo\u00f1ible en forma limitada para os subscritores de America Online, e a trav\u00e9s de Congoo Netpass gratu\u00edto. Moitas das historias de noticias de \"The Wall Street Journal\" est\u00e1n dispo\u00f1ibles a trav\u00e9s de xornais en li\u00f1a gratu\u00edtos que se subscriben ao sindicato de Dow Jones. As historias ga\u00f1adoras do premio Pulitzer dende 1995 est\u00e1n dispo\u00f1ibles gratuitamente no sitio web Pulitzer.\nEn setembro de 2005, o \"Journal\" lanzou unha edici\u00f3n de fin de semana entregada a todos os subscritores, a cal marcou o regreso das publicaci\u00f3ns en s\u00e1bado despois dun lapso de 50 anos. A decisi\u00f3n foi dese\u00f1ada en parte para expo\u00f1er m\u00e1is publicidade ante o consumidor.\nEn 2005, Journal informou que o seu perfil de lectores era un 60% de altos directivos, cunha media de ingresos de 191\u00a0000 d\u00f3lares, unha media de patrimonio neto de 2,1 mill\u00f3ns de d\u00f3lares, e unha media de idade de 55 anos.\nEn 2007, o Journal lanzou unha expansi\u00f3n mundial do seu sitio web para inclu\u00edr as principais edici\u00f3ns en idiomas estranxeiros. O xornal mesmo mostrara interese en comprar o seu rival: o \"Financial Times\".\nCambios de dese\u00f1o.\nA cabeceira \u00e9 a \u00fanica que ten un punto ao final.\nEn 2006, \"Journal\" empezou a inclu\u00edr publicidade na s\u00faa p\u00e1xina frontal por primeira vez, base\u00e1ndose na introduci\u00f3n da publicidade da p\u00e1xina principal das edici\u00f3ns europeas e asi\u00e1ticas do \"Journal\" a finais de 2005.\nDespois de presentar unha p\u00e1xina principal case id\u00e9ntica durante medio s\u00e9culo, sempre seis columnas, coas principais noticias do d\u00eda na primeira e sexta columna, \"What's News\" na segunda e terceira, o artigo principal \"A-hed\" na cuarta e reportaxes semanais na quinta columna, o xornal diminu\u00edu o ancho do seu formato saba de 15 a 12 polgadas mantendo a lonxitude de 223/4 polgadas, para aforrar custos de impresi\u00f3n. O novidoso consultor de dese\u00f1o Mario Garc\u00eda colaborou nos cambios. Dow Jones dixo que isto lles aforrar\u00eda 18 mill\u00f3ns de d\u00f3lares ao ano en custos de impresi\u00f3n en todos os xornais de \"The Wall Street Journal\". Esta decisi\u00f3n eliminou unha columna de impresi\u00f3n, quitando \"A-hed\" da s\u00faa situaci\u00f3n tradicional (a\u00ednda que o xornal agora polo xeral incl\u00fae unha historia peculiar no lado dereito da p\u00e1xina principal, inserida entre as historias principais).\nO xornal segue utilizando debuxos de punto de tinta chamados \"hedcuts\", que foron introducidos en 1979 e creados orixinalmente por Kevin Sprouls, un m\u00e9todo de ilustraci\u00f3n considerado como marca visual consistente do xornal. O \"Journal\" segue empregando fortemente o uso de caricaturas, en particular as de Ken Fallin, como cando Peggy Noonan conmemorou o recente falecemento do xornalista Tim Russert. O uso de fotograf\u00edas e gr\u00e1ficos a cor f\u00edxose cada vez m\u00e1is com\u00fan nos \u00faltimos anos coa incorporaci\u00f3n de m\u00e1is secci\u00f3ns de \"estilo de vida\".\nO diario foi galardoado pola Sociedade Mundial de Dese\u00f1o de Noticias co premio ao xornal co mellor dese\u00f1o en 1994 e 1997.\nNews Corporation e News Corp.\nO 2 de maio de 2007, News Corporation fixo unha oferta non solicitada de compra para Dow Jones, ofrecendo 60 d\u00f3lares por acci\u00f3n, as mesmas que se estiveran a vender por 33 d\u00f3lares cada unha. A familia Bancroft, que controla m\u00e1is do 60% das acci\u00f3ns com\u00fans, rexeitou a oferta nun comezo, pero despois reconsiderou a s\u00faa posici\u00f3n.\nTres meses despois, o 1 de agosto de 2007, News Corporation e Dow Jones chegaron a un acordo de fusi\u00f3n definitivo. A venda por 5 mil mill\u00f3ns de d\u00f3lares inclu\u00edu \"The Wall Street Journal\" ao imperio de noticias de Rupert Murdoch, o cal xa inclu\u00eda: Fox News Channel, Fox Business Networks e \"The Times\" de Londres, as\u00ed como o \"New York Post\", a estaci\u00f3n principal de Fox WNYW (Channel 5) e MyNetworkTV WWOR (Canle 9).\nO 13 de decembro de 2007, os accionistas, que representan m\u00e1is do 60% das acci\u00f3ns com\u00fans, aprobaron a adquisici\u00f3n da compa\u00f1\u00eda por News Corporation.\nNunha columna da p\u00e1xina editorial, o editor L. Gordon Crovitz dixo que os Bancrofts e News Corporation acordaran que as noticias e as secci\u00f3ns de opini\u00f3n do \"Journal\" pod\u00edan conservar a s\u00faa independencia editorial da nova compa\u00f1\u00eda matriz:\nUn comit\u00e9 especial foi establecido para supervisar a integridade editorial do \"Journal\". Cando o xefe de redacci\u00f3n Marcus Brauchli renunciou o 22 de abril de 2008, o comit\u00e9 dixo que News Corporation violara o seu acordo ao non notificarllo ao comit\u00e9 con anticipaci\u00f3n. Non obstante, Brauchli dixo que cr\u00eda que os novos propietarios deb\u00edan nomear o seu propio editor.\nUn artigo do \"Journal\" en 2007 citou acusaci\u00f3ns dicindo que Murdoch fixera e incumprira promesas similares no pasado. Un dos principais accionistas comentou que Murdoch durante moito tempo \"expresara os seus prexu\u00edzos persoais, pol\u00edticos e de negocios a trav\u00e9s dos seus xornais e emisoras de televisi\u00f3n\". O ex-editor asistente do \"Times\", Fred Emery, recorda un incidente cando: \"Mr. Murdoch chamouno \u00e1 s\u00faa oficina en marzo de 1982 e dixo que estaba a considerar despedir o editor do \"Times\", Harold Evans. Mr. Emery di que recorda a promesa de Mr. Murdoch de que os editores non pod\u00edan ser despedidos sen a aprobaci\u00f3n dos conselleiros independentes. 'Deus, non tomas iso en serio, non si?', contestou Murdoch\". Segundo Emery: \"Murdoch eventualmente forzou a Evans a sa\u00edr\".\nNo 2011, \"The Guardian\" encontrou evidencias de que o \"Journal\" inflara artificialmente os seus n\u00fameros de vendas en Europa, mediante o pagamento \u00e1 Asociaci\u00f3n da Aprendizaxe Executiva para que comprase o 16% das s\u00faas vendas europeas. Estas cifras de vendas infladas logo permitiron ao \"Journal\" cobrar tarifas similares infladas en publicidade, xa que os anunciantes pod\u00edan pensar que chegar\u00edan a m\u00e1is lectores dos que realmente alcanzaron. Ademais, o \"Journal\" acordou executar \"artigos\" que ofrec\u00edan \u00e1 Asociaci\u00f3n da Aprendizaxe Executiva como noticias, pero que na pr\u00e1ctica eran publicidade. O caso sa\u00edu \u00e1 luz despois de que un empregado belga do \"Wall Street Journal\", Gert Van Mol, informou ao director xeral de Dow Jones, Les Hinton, acerca da pr\u00e1ctica cuestionable. Como resultado o ent\u00f3n director xeral de \"Wall Street Journal Europe\" e editor Andrew Langhoff foi despedido despois de decatarse de que meteu presi\u00f3n persoalmente os xornalistas para cubrir un dos socios do negocio do xornal involucrado no tema. Dende setembro de 2011 todos os artigos en li\u00f1a que resultaron da mala conduta \u00e9tica levan unha advertencia que informa os lectores de Wall Street Journal acerca das circunstancias nas que foron creados.\nO \"Journal\", xunto coa s\u00faa matriz Dow Jones &amp; Company, foi unha das empresas de News Corporation que se escindiu en 2013 como o novo News Corp."}
{"id": "300282", "revid": "98629", "url": "https://gl.wikipedia.org/wiki?curid=300282", "title": "Ivan Peri\u0161i\u0107", "text": "Ivan Peri\u0161i\u0107, nado en Split o 2 de febreiro de 1989, \u00e9 un futbolista profesional croata que xoga de extremo e o seu club actual \u00e9 o\u00a0Tottenham Hotspur FC da Premier League inglesa. Ademais, \u00e9 internacional na selecci\u00f3n de Croacia.\nTraxectoria profesional.\nCon tan s\u00f3 17 anos, Peri\u0161i\u0107, que xogaba nas categor\u00edas inferiores do Hajduk Split, recibiu o interese dun gran n\u00famero de clubs, coma Anderlecht, PSV, Ajax, Trabzonspor, Hertha BSC e Hamburgo, antes de fichar polo FC Sochaux. En 2009, foi cedido a metade de tempada \u00f3 KSV Roeselare da liga belga.\nO 26 de agosto de 2009, o Club Brugge fichou por tres anos a Peri\u0161i\u0107 por 250.000\u20ac.\nO 23 de maio de 2011, Peri\u0161i\u0107 asinou un contrato de cinco anos co Borussia Dortmund da Bundesliga. O Borussia pagou cinco mill\u00f3ns de euros a cambio da s\u00faa fichaxe.\nO 6 de xaneiro de 2013, o VfL Wolfsburg pagou 8 mill\u00f3ns de euros pola fichaxe de Peri\u0161i\u0107."}
{"id": "300285", "revid": "27155", "url": "https://gl.wikipedia.org/wiki?curid=300285", "title": "Adherencia celular", "text": ""}
{"id": "300286", "revid": "98629", "url": "https://gl.wikipedia.org/wiki?curid=300286", "title": "Migraci\u00f3n celular", "text": "A migraci\u00f3n celular \u00e9 un proceso central no desenvolvemento e mantemento dos organismos pluricelulares consistente en que as c\u00e9lulas se moven dun lugar a outro. Durante a formaci\u00f3n dos tecidos no desenvolvemento embrionario, a curaci\u00f3n de feridas e a resposta inmune son necesarios movementos orquestrados das c\u00e9lulas en determinadas direcci\u00f3ns para chegaren a lugares espec\u00edficos. Os erros neste proceso te\u00f1en graves consecuencias, como a incapacidade intelectual, enfermidades cardiovasculares, formaci\u00f3n de tumores e met\u00e1stases. A comprensi\u00f3n do mecanismo por medio do cal as c\u00e9lulas migran pode dar lugar a novas estratexias terap\u00e9uticas para, por exemplo, controlar as c\u00e9lulas tumorais invasivas. As c\u00e9lulas adoitan migran en resposta a sinais externos espec\u00edficos, como sinais quimiot\u00e1cticos e sinais mecanot\u00e1cticos.\nDebido ao ambiente altamente viscoso onde se encontran (con baixo n\u00famero de Reynolds), as c\u00e9lulas necesitan producir permanentemente forzas para poder moverse. As c\u00e9lulas conseguen realizar este movemento activo de diversos xeitos. Os moito menos complexos organismos procari\u00f3ticos (e gametos como os espermatozoides e protistas) utilizan flaxelos ou cilios para propulsarse, ou, nalg\u00fans casos, poden esvarar dun xeito especial. A migraci\u00f3n das c\u00e9lulas eucari\u00f3ticas \u00e9 moito m\u00e1is complexo e pode consistir en combinaci\u00f3ns de diferentes mecanismos de migraci\u00f3n. Xeralmente implica cambios dr\u00e1sticos na forma da c\u00e9lula dirixidos polo citoesqueleto.\nEstudos de migraci\u00f3n celular.\nA migraci\u00f3n de c\u00e9lulas en cultivo unidas a unha superficie est\u00fadase comunmente utilizando microscopia. Como os movementos celulares son moi lentos, para visualizalos obt\u00e9\u00f1ense v\u00eddeos dunhas poucas \u00b5m/minuto de microscopia a intervalos de tempo (\"time-lapse\") para acelerar o movemento das c\u00e9lulas migrantes. Tales v\u00eddeos (como o da figura 1) mostran que a fronte de avance da c\u00e9lula \u00e9 moi activa cun comportamento caracter\u00edstico de contracci\u00f3ns e expansi\u00f3ns. Ac\u00e9ptase xeralmente que a fronte de avance \u00e9 o principal motor que arrastra as c\u00e9lulas cara a adiante.\nCaracter\u00edsticas com\u00fans.\nO proceso que subxace na migraci\u00f3n celular en mam\u00edferos crese que concorda coa locomoci\u00f3n ameboide. Aspectos que te\u00f1en en com\u00fan son:\nEsta \u00faltima caracter\u00edstica obs\u00e9rvase m\u00e1is facilmente cando se unen agregados dunha mol\u00e9cula de superficie con enlaces cruzados cun anticorpo fluorescente ou cando se unen artificialmente pequenas boli\u00f1as na parte frontal da c\u00e9lula.\nOutras c\u00e9lulas eucari\u00f3ticas migran de xeito similar. A ameba \"Dictyostelium discoideum\" \u00e9 \u00fatil nas investigaci\u00f3ns porque mostra quimiotaxe en resposta ao AMP c\u00edclico; m\u00f3vese m\u00e1is rapidamente ca as c\u00e9lulas cultivadas de mam\u00edferos; e ten un xenoma haploide que simplifica o proceso de relacionar un produto x\u00e9nico particular co seu efecto sobre o comportamento celular.\nProcesos moleculares da migraci\u00f3n.\nHai d\u00faas teor\u00edas principais para explicar como avanza a c\u00e9lula no seu bordo frontal: o modelo do citoesquel\u00e9tico e o modelo de fluxo de membrana. \u00c9 posible que ambos contrib\u00faan a extensi\u00f3n da c\u00e9lula.\nModelo citoesquel\u00e9tico.\nDiversos experimentos demostraron que hai unha polimerizaci\u00f3n r\u00e1pida da prote\u00edna actina na fronte de avance da c\u00e9lula. Isto levou a formular a hip\u00f3tese de que a formaci\u00f3n de filamentos de actina \"empuxa\" o bordo de avance cara a adiante e \u00e9 a principal forza motil para que a c\u00e9lula avance. Ademais, os elementos citoesquel\u00e9ticos poden interaccionar extensa e fortemente coa membrana plasm\u00e1tica da c\u00e9lula.\nOutros compo\u00f1entes citoesquel\u00e9ticos (como os microt\u00fabulos) te\u00f1en importantes funci\u00f3ns na migraci\u00f3n celular. Os microt\u00fabulos act\u00faan como \u201cpuntais\u201d que contrarrestan as forzas contr\u00e1ctiles que se necesitan para a retracci\u00f3n do bordo posterior da c\u00e9lula durante o movemento celular. Cando os microt\u00fabulos no bordo posterior da c\u00e9lula son din\u00e1micos, poden remodelarse (por polimerizaci\u00f3n e despolarizaci\u00f3n da tubulina) para permitir a retracci\u00f3n. Cando a s\u00faa din\u00e1mica se suprime, os microt\u00fabulos non poden remodelarse e, por tanto, op\u00f3\u00f1ense \u00e1s forzas contr\u00e1ctiles. A morfolox\u00eda das c\u00e9lulas coa din\u00e1mica dos microt\u00fabulos suprimida indica que as c\u00e9lulas poden estender a s\u00faa fronte de avance (polarizada na direcci\u00f3n do movemento), pero te\u00f1en dificultade \u00e1 hora de retraer o seu bordo posterior. Por outra parte, concentraci\u00f3ns altas de certas drogas, ou mutaci\u00f3ns dos microt\u00fabulos que provocan a despolarizaci\u00f3n dos mesmos, poden restablecer a capacidade de migraci\u00f3n celular, a\u00ednda que hai unha perda de direccionalidade. Pode conclu\u00edrse que os microt\u00fabulos act\u00faan tanto restrinxindo o movemento coma establecendo a direccionalidade.\nModelo de fluxo de membrana.\nOutros estudos mostraron que na superficie celular do bordo frontal se forma nova membrana a partir de conxuntos internos de ves\u00edculas membranosas ao final do ciclo endoc\u00edtico. Estas observaci\u00f3ns deron lugar \u00e1 hip\u00f3tese de que a extensi\u00f3n do bordo de avance da c\u00e9lula se produce principalmente por adici\u00f3n de porci\u00f3ns de membrana na superficie frontal da c\u00e9lula. Nese caso, os filamentos de actina que se forman na parte frontal poder\u00edan estabilizar a membrana engadida para que se forme unha extensi\u00f3n estruturada ou lamela en vez dunha estrutura de tipo bulboso na parte frontal. Para que unha c\u00e9lula se mova, \u00e9 necesario levar \u00e1 zona frontal novas cantidades de prote\u00ednas que fagan de \"p\u00e9s\" (chamadas integrinas, as cales se unen a c\u00e9lula \u00e1 superficie sobre a cal est\u00e1 reptando). \u00c9 probable que estes \"p\u00e9s\" sexan endocitados cara \u00e1 parte posterior da c\u00e9lula e tra\u00eddos \u00e1 parte frontal da c\u00e9lula por exocitose, para ser reutilizados para formar novas uni\u00f3ns co substrato.\nPolaridade nas c\u00e9lulas migrantes.\nAs c\u00e9lulas migrantes presentan unha polaridade nos seus movementos, xa que nelas se distingue unha parte frontal, por onde avanza, e unha parte posterior, que se retrae. Non se co\u00f1ece como est\u00e1 determinada esta frecha direccional a nivel molecular. Nunha c\u00e9lula que est\u00e1 deambulando de maneira aleatoria, a parte frontal que avanza pode facilmente converterse en pasiva, \u00e1 vez que outra rexi\u00f3n ou rexi\u00f3ns da c\u00e9lula forma(n) unha nova fronte de avance. En c\u00e9lulas quimiot\u00e1cticas, a estabilidade da fronte parece aumentar a medida que a c\u00e9lula avanza cara a unha zona con maior concentraci\u00f3n da substancia qu\u00edmica estimulante. Esta polaridade refl\u00edctese a nivel molecular por unha restrici\u00f3n de certas mol\u00e9culas a determinadas rexi\u00f3ns da parte interna da membrana plasm\u00e1tica. As\u00ed, o fosfol\u00edpido PIP3, o Rac activado e o CDC42 enc\u00f3ntranse na rexi\u00f3n frontal da c\u00e9lula, mentres que a GTPase Rho e PTEN enc\u00f3ntranse na parte posterior.\nP\u00e9nsase que as actinas filamentosas e os microt\u00fabulos son importantes para establecer e manter a polaridade da c\u00e9lula. As drogas que destr\u00faen os filamentos de actina te\u00f1en m\u00faltiples e complexos efectos, que reflicten as moi diversas funci\u00f3ns que te\u00f1en estes filamentos en moitos procesos celulares. Pode ser que, como parte do proceso locomotor, se transporten ves\u00edculas membranosas ao longo destes filamentos ata a fronte da c\u00e9lula. En c\u00e9lulas quimiot\u00e1cticas, o incremento da persistencia da migraci\u00f3n cara a un obxectivo pode ser o resultado dun incremento na estabilidade na disposici\u00f3n das estruturas filamentosas dentro da c\u00e9lula e determina a s\u00faa polaridade. \u00c1 s\u00faa vez, estas estruturas filamentosas poden estar arranxadas dentro da c\u00e9lula segundo o modo en que est\u00e1n arranxadas mol\u00e9culas como PIP3 e PTEN na parte interna da membrana plasm\u00e1tica. E, \u00e1 s\u00faa vez, o sitio onde estas est\u00e1n localizadas parece que est\u00e1 determinado polos sinais quimioatractores a medida que estes impactan en receptores espec\u00edficos da superficie celular.\nA\u00ednda que se sabe desde hai tempo que os microt\u00fabulos infl\u00faen na migraci\u00f3n, o mecanismo polo cal o fan segue sendo moi discutido. Nunha superficie plana, os microt\u00fabulos non se necesitan para o movemento, pero requ\u00edrense para proporcionar direccionalidade ao movemento celular e unha protrusi\u00f3n eficiente do bordo que avanza. Cando est\u00e1n presentes, os microt\u00fabulos atrasan o movemento celular se se suprime a s\u00faa din\u00e1mica por un tratamento con certas drogas ou por mutaci\u00f3ns na tubulina. Por\u00e9n, na matriz extracelular, os microt\u00fabulos son necesarios tanto para o movemento direccional coma para o aleatorio."}
{"id": "300288", "revid": "23204", "url": "https://gl.wikipedia.org/wiki?curid=300288", "title": "Esfinxe colibr\u00ed", "text": "A esfinxe colibr\u00ed (\"Macroglossum stellatarum\") \u00e9 unha especie de lepid\u00f3ptero ditrisio da familia Sphingidae. Vive no sur de Europa, inclu\u00edndo a Pen\u00ednsula Ib\u00e9rica, e no norte de \u00c1frica e centro de Asia, India e Indochina. Recibe o seu nome polo seu voo e forma de alimentaci\u00f3n, que se asemellan ao do colibr\u00ed.\nDescrici\u00f3n.\nA envergadura das \u00e1s \u00e9 de 40-45 mm. As \u00e1s dianteiras son pardas con li\u00f1as e pintas negras, e as traseiras alaranxadas. O abdome \u00e9 negro e branco no lateral, con sedas con forma de cola de ave. O seu ovo \u00e9 de forma ovoide, de cor amarela a verdosa e adoita eclosionar en 8 d\u00edas. Larva cil\u00edndrica de cor amarela e m\u00e1is tarde verde clara. Pupa de 30\u201335\u00a0mm.\nHistoria natural.\n\u00c9 unha especie migratoria, mais en xeral non sobrevive o inverno nas rexi\u00f3ns fr\u00edas. Ten h\u00e1bitos di\u00farnos, raro en bolboretas esf\u00ednxidas. Alim\u00e9ntase de n\u00e9ctar de plantas de x\u00e9neros como \"Viola\", \"Verbena\" ou \"Primula\". A s\u00faa trompa, para libar o n\u00e9ctar, \u00e9 case da mesma lonxitude ca o seu corpo e est\u00e9ndese desenvolv\u00e9ndose desde a s\u00faa boca.\nTrala c\u00f3pula a femia busca especies de plantas do x\u00e9nero \"Galium\" ou outros membros da familia Rubiaceae como \"Rubia\" e tam\u00e9n \"Carduus, Phlox, Petunia, Aster\" e \"Centaurea\", onde pon uns 200 ovos. Pasa o inverno hibernando como adulto, en diversos lugares como gretas das que sae en d\u00edas temperados de pleno inverno para procurar alimento suplementario.\nNome.\nA esfinxe colibr\u00ed describiuse por primeira vez en 1758 na 10\u00aa edici\u00f3n da obra \"Systema Naturae\" de Carl Linnaeus co nome \"Sphinx stellatarum\". O nome da especie deriva de Stellatae, que \u00e9 un sin\u00f3nimo da familia das plantas Rubiaceae, que son unhas das plantas das que se alimenta a eiruga. Posteriormente, Giovanni Antonio Scopoli, en 1.777, describe a especie co nome \"Macroglossum\"."}
{"id": "300290", "revid": "89787", "url": "https://gl.wikipedia.org/wiki?curid=300290", "title": "Oecophylla longinoda", "text": "Oecophylla longinoda \u00e9 unha especie de formiga arb\u00f3rea que vive nas rexi\u00f3ns forestais de \u00c1frica tropical. \u00c9 unha das d\u00faas especies actuais do seu x\u00e9nero; a outra \u00e9 \"O. smaragdina\". Constr\u00fae ni\u00f1os nas \u00e1rbores cosendo follas coa seda que producen as s\u00faas larvas, o que lle valeu \u00e1s formigas deste x\u00e9nero o nome de formigas tecedoras.\nActualmente dist\u00ednguense as seguintes subespecies: \"Oecophylla longinoda annectens, Oecophylla longinoda claridens, Oecophylla longinoda fusca, Oecophylla longinoda rubriceps, Oecophylla longinoda rufescens, Oecophylla longinoda taeniata, Oecophylla longinoda textor\"."}
{"id": "300291", "revid": "98629", "url": "https://gl.wikipedia.org/wiki?curid=300291", "title": "Giovanni Verga", "text": "Giovanni Carmelo Verga, nado en Catania o 2 de setembro de 1840 e finado na mesma cidade o 27 de xaneiro de 1922, foi un escritor italiano, considerado o maior expo\u00f1ente do verismo.\nTraxectoria.\nO seu pai, Giovanni Battista Catalano, era de Vizzini, onde a s\u00faa familia ti\u00f1a propiedades, e descend\u00eda dunha rama menor dunha familia \u00e1 que pertenc\u00edan os bar\u00f3ns de Fontanabianca. A nai, Caterina Di Mauro, pertnec\u00eda a unha familia burguesa de Catania. O av\u00f3 de Giovanni fora carbonario, e en 1812 fora elixido deputado por Vizzini ao primeiro Parlamento Siciliano..\nExiste debate arredor do lugar e a data de nacemento do escritor. Malia que na acta de nacemento aparece que tivo lugar en Catania, diversos estudosos defenden que foi preto de Vizzini, como o profesor Emilio Interlandi e o avogado e autor teatral Alfredo Mazzone. Defenden que a familia marchar\u00eda a unha zona agr\u00edcola no ver\u00e1n de 1840 por mor da epidemia de c\u00f3lera que sufr\u00eda Catania, e o escritor nacer\u00eda en Calatino, quizais o 29 de agosto, d\u00eda en que se celebra San Giovanni en Vizzini.\nFixo os estudos primarios na escola de Francesco Carrara e os secundarios con Antonio Abate, escritor, fervente patriota e republicano, do que absorbeu o gusto literario rom\u00e1ntico e o Patriotismo. Abate fac\u00eda ler aos seus alumnos as obras de Dante Alighieri, Francesco Petrarca, Ludovico Ariosto, Torcuato Tasso, Vincenzo Monti, Alessandro Manzoni e p\u00e1xinas da \"Est\u00e9tica\" de Hegel. Amais propu\u00f1a tam\u00e9n a novela hist\u00f3rica-patri\u00f3tica \"I tre dell'assedio di Torino\", publicada en 1847 por Domenico Castorina, parente afastado de Verga e que nesa \u00e9poca era considerado polos contempor\u00e1neos o mellor poeta e escritor catanio da primeira metade do s\u00e9culo XIX\".\nEn 1854, por mor dunha epidemia de c\u00f3lera, a familia refuxiouse no campo de T\u00e8bidi, onde regresou en 1855 polo mesmo motivo. Os recordos deste per\u00edodo, ligados \u00e1s primeiras experiencias de adolescente e ao campo, inspiraron moitas das s\u00faas novelas curtas como \"Cavalleria rusticana\" ou \"Jeli il pastore\", amais da novela \"Mastro-don Gesualdo\".\nEntre 1856 e 1857 escribiu a s\u00faa primeira novela na defensa da Unificaci\u00f3n de Italia \"Amore e patria\", que quedou in\u00e9dita. A novela obtivo unha cr\u00edtica positiva por parte de Abate, pero foi considerada inmatura polo profesor de lat\u00edn, Mario Torrisi, que o convenceu para non publicala.\nEn 1858 comezou a estudar Dereito na Universidade de Catania, pero abandonou en 1861, adic\u00e1ndose \u00e1 actividade literaria e o periodismo pol\u00edtico. Cos cartos que lle dera o pai para conclu\u00edr os estudos publicou a s\u00faa novela \"I carbonari della montagna\" (1861-1862), unha novela hist\u00f3rica que se inspira nas empresas da carboner\u00eda calabresa contra o despotismo napole\u00f3nico de Murat.\nFundou canda a Nicol\u00f2 Niceforo o semanario \"Roma degli Italiani\" e colaborou coa revista \"L'Italia contemporanea\". En 1862 fundou o xornal \"Indipendente\", que logo de dez n\u00fameros pasou a dirixir Abate.\nEn 1865 marchou a Florencia, daquela a capital do reino. Al\u00ed estivo catro meses e escribiu a comedia \"I nuovi tartufi\", publicada en 1980, e a novela \"Una peccatrice\". Al\u00ed co\u00f1eceu ao cr\u00edtico de arte Luigi Capuana, os pintores Michele Rapisardi e Antonio Gandolfo, o mestre Giuseppe Perrotta e o poeta Mario Rapisardi.\nLogo de refuxiarse doutra epidemia de c\u00f3lera en 1867 en Sant'Agata li Battiati e Trecastagni, estivo en Florencia entre abril de 1869 e 1871. Entre 1872 e 1893 estivo en Mil\u00e1n, onde experimentou coa s\u00faa po\u00e9tica. Na primavera de 1882 co\u00f1eceu en Par\u00eds ao escritor su\u00edzo Louis Edouard Rod. Debido os problemas econ\u00f3micos regresou a Catania."}
{"id": "300293", "revid": "45576", "url": "https://gl.wikipedia.org/wiki?curid=300293", "title": "Hart F1", "text": ""}
{"id": "300296", "revid": "98629", "url": "https://gl.wikipedia.org/wiki?curid=300296", "title": "Gran Premio de Espa\u00f1a de 1981", "text": "O Gran Premio de Espa\u00f1a de 1981 foi unha carreira de F\u00f3rmula 1 celebrada no Circu\u00edto do Jarama en Madrid, Espa\u00f1a o 21 de xu\u00f1o de 1981. A carreira foi a s\u00e9tima rolda da tempada de F\u00f3rmula Un.\nResumo.\nO Gran Premio de Espa\u00f1a de 1981 contou coa segunda final m\u00e1is pechada dunha carreira de F\u00f3rmula Un, logo do Gran Premio de Italia de 1971, tras o Ferrari de Gilles Villeneuve os catro seguintes coches terminaron en tan s\u00f3 1,24 segundos. Esta foi a \u00faltima vitoria de Villeneuve, a mi\u00fado considerada como a s\u00faa obra mestra t\u00e1ctica.\nHoubo alg\u00fans cambios para esta carreira, Eliseo Salazar deixara March para unirse a Ensign, en substituci\u00f3n de Marc Surer. Ademais, John Player Special regresou para patrocinar ao Team Lotus logo dun par\u00e9nteses de 2 anos.\nA pole foi para Jacques Laffite no seu Ligier - Matra, os dous Williams - Cosworth de Alan Jones e Carlos Reutemann foron segundo e terceiro por diante de John Watson do equipo McLaren, de Alain Prost de Renault e do Alfa Romeo de Bruno Giacomelli. Gilles Villeneuve foi s\u00e9timo.\nO d\u00eda da carreira foi infrecuentemente c\u00e1lido. Ao principio da carreira de Jones e Reutemann tomaron vantaxe logo de que Laffite fixera unha mala sa\u00edda. Villeneuve tomou o terceiro lugar na primeira curva, danando o aler\u00f3n dianteiro de Prost cando tomou a posici\u00f3n. Ao final da primeira volta Villeneuve sa\u00eduse do rebufo de Reutemann e obtivo o segundo lugar. Jones comezou a tomar distancia, pero na volta 14 sa\u00eduse da pista, cando ti\u00f1a 10 segundos de vantaxe sobre o canadense.\nIsto deixou a Villeneuve con Reutemann na s\u00faa cola. Detr\u00e1s deles estaban Watson, Laffite e Elio de Angelis que comezaron a pechar o duelo polo liderado. Reutemann ti\u00f1a alg\u00fans problemas coa s\u00faa caixa de cambios e cando Laffite p\u00faxose detr\u00e1s o arxentino pouco puido facer para impedir o adiantamento. M\u00e1is tarde Reutemann caeu detr\u00e1s de Watson. Os cinco principais candidatos convert\u00e9ronse nun tren de coches, xuntos nas voltas do final da carreira.\nVilleneuve utilizou a potencia do seu motor Ferrari nas rectas para ga\u00f1ar un pouco de marxe e non ser superado polos seus rivais, pero nas curvas estaban sobre el. Laffite alcanzou ao canadense varias veces, cando sa\u00eda das curvas, pero o Ferrari aguantou diante grazas a potencia do seu motor. Os cinco permaneceron xuntos ata a bandeira, cruzando a meta separados por tan s\u00f3 1,24 segundos para lograr a segunda carreira m\u00e1is pechada na historia da F\u00f3rmula Un.\nEste ser\u00eda o \u00faltimo Gran Premio de Espa\u00f1a no Jarama, debido ao feito de ter unha pista demasiado estreita para a F\u00f3rmula Un moderna, o dif\u00edcil trazado e a escasa capacidade de p\u00fablico (a pequena lonxitude do circu\u00edto foi probablemente a causa de que a carreira do ano anterior non contara como unha carreira para o Campionato do Mundo, o anuncio fix\u00e9rase no mesmo fin de semana), foi o \u00faltimo Gran Premio de Espa\u00f1a ata a tempada de , cando se celebrou no recentemente constru\u00eddo Circu\u00edto de Jerez no sur do pa\u00eds.\nV\u00e9xase tam\u00e9n.\n\"A menos que se indique o contrario, todos os resultados da carreira t\u00f3manse de "}
{"id": "300297", "revid": "47363", "url": "https://gl.wikipedia.org/wiki?curid=300297", "title": "Canal 7 (Arxentina)", "text": " #REDIRECCI\u00d3N Televisi\u00f3n P\u00fablica Arxentina"}
{"id": "300298", "revid": "25871", "url": "https://gl.wikipedia.org/wiki?curid=300298", "title": "Jennifer Saunders", "text": "Jennifer Jane Saunders, nada o 6 de xullo de 1958 en Lincolnshire, \u00e9 unha actriz inglesa."}
{"id": "300299", "revid": "89787", "url": "https://gl.wikipedia.org/wiki?curid=300299", "title": "Sei Shonagon", "text": "Sei Shonagon, nada en Quioto cara ao ano 966 e finada na mesma cidade en 1017 ou 1025, foi unha escritora e poeta xaponesa. A s\u00faa obra m\u00e1is importante foi o libro \"Makura no soshi\" (\"Libro de Almofada\")."}
{"id": "300300", "revid": "72012", "url": "https://gl.wikipedia.org/wiki?curid=300300", "title": "Xos\u00e9 Lu\u00eds Alvite", "text": "Jos\u00e9 Luis Rey-Alvite Mart\u00ednez, co\u00f1ecido como Jos\u00e9 Luis ou Xos\u00e9 Lu\u00eds Alvite, nado en Santiago de Compostela en 1949 e finado o 15 de xaneiro de 2015 foi un xornalista e escritor galego.\nTraxectoria.\nNaceu nunha familia con importantes v\u00ednculos co xornalismo, ao seren seu pai, Jos\u00e9 Rey-Alvite Fe\u00e1s, seu av\u00f3 Jes\u00fas Rey Alvite e seu t\u00edo Jes\u00fas Rey-Alvite Fe\u00e1s xornalistas. De profesi\u00f3n empregado de banca, escribiu como columnista e xornalista de opini\u00f3n en distintos medios, de \u00e1mbito galego e espa\u00f1ol, como \"Diario 16\", \"La Raz\u00f3n\", \"Faro de Vigo\", \"La Opini\u00f3n de A Coru\u00f1a\" ou \"La Nueva Espa\u00f1a\".\nTam\u00e9n colaborou no programa de radio \"Herrera en la Onda\" de Onda Cero, dirixido e presentado por Carlos Herrera, con quen xa traballara antes tam\u00e9n en Radio Nacional de Espa\u00f1a.\nVida persoal.\nCasou d\u00faas veces. Padeceu un dobre cancro de pulm\u00f3n e de colon, dos que faleceu.\nObra.\nA s\u00faa obra consiste en recompilaci\u00f3ns dos seus artigos."}
{"id": "300301", "revid": "43749", "url": "https://gl.wikipedia.org/wiki?curid=300301", "title": "Jos\u00e9 Luis Alvite", "text": ""}
{"id": "300302", "revid": "43749", "url": "https://gl.wikipedia.org/wiki?curid=300302", "title": "Jos\u00e9 Luis Rey-Alvite", "text": ""}
{"id": "300305", "revid": "5863", "url": "https://gl.wikipedia.org/wiki?curid=300305", "title": "Jes\u00fas Rey Alvite", "text": "Jes\u00fas Segundo Rey Alvite, tam\u00e9n co\u00f1ecido polo pseud\u00f3nimo Jersaef, nado en Santa Mar\u00eda de Portor (Negreira) o 26 de agosto de 1878 e finado en Portas o 5 de outubro de 1941, foi un mestre, xornalista e escritor galego.\nTraxectoria.\nFillo do m\u00e9dico Jes\u00fas Vicente Rey e de Mar\u00eda Alvite (falecida en San Lourenzo de Agr\u00f3n, Ames, o 24 de agosto de 1917). Estudou no Seminario de Santiago de Compostela, que despois abandonou para seguir a carreira de Maxisterio na Escola Normal de Santiago de Compostela. En agosto de 1909 foi nomeado redactor-correspondente da revista \"Mondo\u00f1edo\", \u00e9poca na que xa traballaba como correspondente do xornal bonaerense \"El Eco de Galicia\". O 18 de xu\u00f1o de 1910 participou na entrega dun \u00e1lbum de homenaxe a Eugenio Montero R\u00edos e en agosto de 1912 recibiu un premio nos Xogos Florais de Pontevedra por unha biograf\u00eda de Manuel Curros Enr\u00edquez. Foi mestre en Amio e na escola municipal do barrio compostel\u00e1n das Barreiras (1918-1941). Tam\u00e9n foi secretario da Comisi\u00f3n organizadora do monumento a Rosal\u00eda de Castro da Alameda de Compostela. O 3 de febreiro de 1927 foi elixido secretario da primeira xunta directiva da \"Asociaci\u00f3n de Prensa de Santiago\", baixo a presidencia de Celestino S\u00e1nchez Rivas, as\u00ed como foi socio correspondente da Real Academia Galega. Faleceu na estaci\u00f3n de ferrocarril de Portas, ao tentar saltar do tren \u00e1 plataforma, a\u00ednda estando en marcha.\nColaborou en moitos medios de comunicaci\u00f3n, foi redactor de \"Gaceta de Galicia\" (baixo o alcume de Jereal), \"El Eco de Santiago\", \"El Compostelano\" e \"El Correo Gallego\" e foi correspondente en Compostela de peri\u00f3dicos galegos e estatais, como \"Faro de Vigo\" ou \"La Prensa\" de Buenos Aires.\nVida persoal.\nCasou en xaneiro de 1904 con Concepci\u00f3n Fe\u00e1s Mourelle (nada en 1879 e falecida en Santiago de Compostela o 27 de xu\u00f1o de 1954) e foi pai dos tam\u00e9n xornalistas Jos\u00e9 e Jes\u00fas Rey-Alvite Fe\u00e1s, as\u00ed como doutros 6 fillos: Rosa, Mar\u00eda Presentaci\u00f3n (nada o 24 de novembro de 1910, foi mestra e casou con Benito Miser L\u00f3pez), Sol Josefa, Joaqu\u00edn Manuel (practicante de medicina e cirurx\u00eda en Leiro e, posteriormente, en Pozo Estrecho, Cartagena, e casou con Marujita Parente Montero), Antonio (nado en 1916 e finado en xaneiro de 2003, que foi axente da Polic\u00eda Armada destinado en Barcelona e casou con Carmen Gonz\u00e1lez Seoane) e Juan Jos\u00e9 (nado en 1921 e finado en Santiago o 18 de novembro de 1927, de pneumon\u00eda)."}
{"id": "300310", "revid": "6020847", "url": "https://gl.wikipedia.org/wiki?curid=300310", "title": "BBC Radio", "text": "BBC Radio \u00e9 un grupo radiof\u00f3nico, pertencente \u00e1 British Broadcasting Corporation que opera no Reino Unido baixo os termos dunha Carta Real\u00a0desde 1927. O servizo ofrece emisoras de radio nacionais que cobren a maior\u00eda dos x\u00e9neros musicais, as\u00ed como emisoras de radio locais que emiten noticias locais.\nAs emisoras nacionais, BBC Radio 1, 2, 3, 4 e 5 Live est\u00e1n todas dispo\u00f1ibles a trav\u00e9s do servizo anal\u00f3xico as\u00ed como dixital e por internet en sitios como RealMedia, WMA e BBC iPlayer. O resto das estaci\u00f3ns radiof\u00f3nicas BBC Radio 1Xtra, 4 Extra, 5 Live Sports Extra e 6 Music, s\u00f3 emiten a trav\u00e9s de plataformas dixitais."}
{"id": "300316", "revid": "89787", "url": "https://gl.wikipedia.org/wiki?curid=300316", "title": "Banda de M\u00fasica Municipal de Valga", "text": "A Banda de M\u00fasica Municipal de Valga \u00e9 unha banda de m\u00fasica do concello de Valga, Pontevedra.\nFixo a s\u00faa presentaci\u00f3n oficial no 1999 no I Festival Letras Galegas de dito municipio. Dende os comezos da agrupaci\u00f3n o seu director \u00e9 Manuel Villar Touceda\nTr\u00e1tase dunha das bandas de m\u00fasica m\u00e1is novas e con maior \u00e9xito de cr\u00edtica, feito que lle valeu para posteriormente participar en numerosos festivais nacionais e internacionais, as\u00ed como para conseguir numerosos premios en diferentes certames de bandas de m\u00fasica populares.\nHistoria.\nA Banda de M\u00fasica Municipal de Valga parte dunha base: forte, din\u00e1mica e en continua expansi\u00f3n como \u00e9 a \"Escola de M\u00fasica Municipal de Valga\". Dita Escola foi inaugurada no 1996 como \u00fanico centro deste tipo na zona, que contou xa dende o principio con m\u00e1is de 50 alumnos que grazas ao traballo de 2 profesores form\u00e1ronse nos primeiros rudimentos da pr\u00e1ctica musical.\nEsta experiencia moi pronto deu os seus primeiros froitos e en 1999 o n\u00famero de alumnos que acud\u00edan as s\u00faas clases, ascendera a 130 ao igual que o dos profesores, 15 para as m\u00e1is variadas especialidades musicais. De forma paralela a este desenvolvemento, f\u00f3ronse po\u00f1endo en marcha outras actividades: agrupaci\u00f3n coral, grupo de vento-madeira, grupo de vento-metal, grupo de percusi\u00f3n, grupo Orff, Big Band e Big Band infantil], e como maior actividade, a Banda de M\u00fasica, a cal, co paso do tempo promoveu a creaci\u00f3n da Banda de M\u00fasica Xuvenil e da Banda de M\u00fasica Infantil de Valga onde se forman os futuros m\u00fasicos desta agrupaci\u00f3n. Na actualidade, a Escola contin\u00faa a s\u00faa expansi\u00f3n, en especial entre os m\u00e1is pequenos, desenvolvendo clases para alumnos a partir dos 2 anos.\nO concerto de presentaci\u00f3n da Banda de M\u00fasica Municipal de Valga, tivo lugar no \"I Festival Letras Galegas\" do ano 1999 celebrado en Valga cun grande \u00e9xito de cr\u00edtica que posteriormente a levou a participar en numerosos festivais e concertos por toda a xeograf\u00eda nacional e internacional: Luarca, Le\u00f3n, Zamora, Palencia, Segovia, Tarragona, Madridejos (Toledo), Getxo (Pa\u00eds Vasco), Troviscal, Estarreja, Viana do Castelo e Vila Nova de Cerveira, en Portugal, e Madrid o cal foi un dos concertos m\u00e1is importantes xa que actuaron no Quiosco da M\u00fasica do Parque do Retiro dentro do ciclo de concertos da Banda Sinf\u00f3nica Municipal de Madrid, \"Bandas al fresco\".\nActividades.\nA banda de m\u00fasica organiza anual e mensualmente diferentes actividades culturais como concertos de todo tipo, ademais das s\u00faas actuaci\u00f3ns en intercambios culturais e festas populares.\nCampamento musical.\nEntre as s\u00faas actividades anuais, destaca o Campamento Musical celebrado todos os ver\u00e1ns desde o ano 1999 nos m\u00e1is diversos lugares da xeograf\u00eda nacional e internacional: Allariz, Portomar\u00edn, Luarca, Le\u00f3n, Zamora, Palencia, Segovia, Tortosa, Badaxoz, Alcal\u00e1 de Henares, Bilbao, Viana do Castelo (Portugal), Vila Nova de Cerveira (Portugal), Madrid, Ourense e Oviedo.\n\"M\u00fasica coas nosas bandas\".\nOutra actividade mensual \u00e9 a organizaci\u00f3n do ciclo \"M\u00fasica coas nosas bandas\" que xa conta coa s\u00faa IV edici\u00f3n, e que mes tras mes programa un concerto dalgunha das mellores bandas de m\u00fasica galegas no Auditorio Municipal de Valga.\n\"M\u00fasica nas igrexas\".\nUnha das s\u00faas actividades mensuais que realiza xunto coa colaboraci\u00f3n do Concello de Valga \u00e9 o ciclo de m\u00fasica de c\u00e1mara, \"M\u00fasica nas igrexas\" que tam\u00e9n xa conta coa s\u00faa IV edici\u00f3n e programa pequenos concertos nas igrexas e capelas do concello t\u00f3dolos meses.\nDirectores invitados.\nDende o ano 2009 desenv\u00f3lvese anualmente un programa de concertos baixo a batuta de directores invitados. A banda foi dirixida polos directores: \nAsociaci\u00f3n Cultural \"Musival\".\nO 27 de marzo de 2002 naceu no concello de Valga a \"Asociaci\u00f3n Cultural Musival\", como elemento dinamizador e organizador de todas as actividades culturais. Grazas \u00e1s contribuci\u00f3ns dos seus asociados numerarios e colaboradores (m\u00e1is de 300), promove a m\u00fasica e outras actividades af\u00edns dentro do Concello de Valga e na s\u00faa contorna m\u00e1is pr\u00f3xima.\nDiscograf\u00eda.\nA Banda de M\u00fasica Municipal de Valga tam\u00e9n conta con produci\u00f3n musical, xa que gravou dous discos ata o 2011.\nPremios e reco\u00f1ecementos.\nTam\u00e9n c\u00f3mpre mencionar a participaci\u00f3n no \"IX Certame Internacional de Bandas de M\u00fasica de Aranda de Duero\" no ano 2007 e no \"VII Certame de Bandas de M\u00fasica Vila de Dosbarrios\" no ano 2014."}
{"id": "300319", "revid": "98629", "url": "https://gl.wikipedia.org/wiki?curid=300319", "title": "Societatea Rom\u00e2n\u0103 de Radiodifuziune", "text": "Societatea Rom\u00e2n\u0103 de Radiodifuziune (en galego: \u00abSociedade Romanesa de Radiodifusi\u00f3n\u00bb), co\u00f1ecida informalmente como Radio Rom\u00e2nia, \u00e9 a emisora de radio p\u00fablica de Roman\u00eda. Opera en FM e AM, en canles de radio locais e nacionais en Internet. As estaci\u00f3ns locais ofr\u00e9cense mediante a filial Radio Rom\u00e2nia Rexional. Radio Rom\u00e2nia Interna\u0163ional \u00e9 a estaci\u00f3n de radio internacional da compa\u00f1\u00eda, que transmite en d\u00faas canles en roman\u00e9s, ingl\u00e9s, franc\u00e9s, arroman\u00e9s, castel\u00e1n, alem\u00e1n, italiano, serbio, ruso, ucra\u00edno, chin\u00e9s e \u00e1rabe.\nHistoria.\nAs primeiras emisi\u00f3ns de radio experimentais foron realizadas durante o ver\u00e1n de 1925, apenas uns meses despois da fundaci\u00f3n dunha asociaci\u00f3n en favor do desenvolvemento da radio (\"Asocia\u021bia prietenii radiofoniei\", \u00e9 dicir, a Asociaci\u00f3n de amigos da radiofon\u00eda) polo f\u00edsico Dragomir Hurmuzescu.\nA Sociedade de difusi\u00f3n radiotelef\u00f3nica de Roman\u00eda (\"Societatea de difuziune radiotelefonic\u0103 din Rom\u00e2nia\") foi creada por un decreto do consello de ministros publicado o 22 de decembro de 1927, pero non entrou en funcionamento at\u00e9 o mes de marzo de 1928. As emisi\u00f3ns regulares, que comezaron o 1 de novembro dese ano, ti\u00f1an lugar durante unhas horas \u00f3 d\u00eda e os seus contidos principalmente eran bolet\u00edns informativos e m\u00fasica. O lanzouse un programa dedicado aos rapaces (\"Ora copiilor\"); o 14 de abril, a estaci\u00f3n retransmitiu en directo unha representaci\u00f3n de Aida, unha \u00f3pera de Giuseppe Verdi.\nO 4 de abril de 1936, a Sociedade de difusi\u00f3n radiotelef\u00f3nica de Roman\u00eda toma o seu nome actual de \"Societatea Rom\u00e2n\u0103 de Radiodifuziune\" (\"Sociedade Romanesa de Radiodifusi\u00f3n\"). As primeiras emisoras rexionais fixeron a s\u00faa aparici\u00f3n a partir de 1939: a primeira delas foi \"Radio Besarabia\" (transmitindo desde Chi\u0219in\u0103u), seguida en 1941 de \"Radio Moldova\" (emitindo desde Ia\u0219i).\nNo mes de setembro de 1940, a chegada ao poder do xeneral Ion Antonescu mediante un Golpe de Estado foi o preludio do comezo dunha ditadura. A radio converteuse nun instrumento de propaganda ao servizo do \"conduc\u0103tor\" (en galego: \"gu\u00eda\"). O encarceramento de Antonescu o , motivado polo golpe de Estado orquestrado polo rei Miguel I levou ao pa\u00eds a entrar na segunda guerra mundial do lado dos Aliados. En represalia, os alem\u00e1ns bombardearon as principais estruturas de Bucarest e deste modo a sede e o principal transmisor de radio nacional quedou f\u00f3ra de servizo.\nAlgunhas semanas m\u00e1is tarde, os sovi\u00e9ticos entraron en Bucarest instaurando un goberno provisional dominado polo Partido Comunista. O 30 de setembro de 1947 a monarqu\u00eda foi abolida e proclamouse a rep\u00fablica. O 11 de xu\u00f1o de 1948, a \"Societatea Rom\u00e2n\u0103 de Radiodifuziune\" foi nacionalizada por decreto.\nDurante os anos 50, Roman\u00eda tivo un importante desenvolvemento da oferta radiof\u00f3nica, xurdindo novas emisoras. En 1954, a radio nacional abre unha nova emisora, mentres que xorden emisoras rexionais como \"Radio Cluj\", o 15 de marzo e \"Radio Craiova\", o 6 de xu\u00f1o. Estas son seguidas de \"Radio Timi\u0219oara\", o e \"Radio T\u00e2rgu Mure\u0219\", o .\nAs primeiras emisi\u00f3ns regulares da televisi\u00f3n romanesa (Televiziunea Rom\u00e2n\u0103) comezaron en 1956. O ano seguinte, a televisi\u00f3n e radio nacionais fusion\u00e1ronse para crear unha nova sociedade, a \"Radioteleviziunea Rom\u00e2n\u0103\" (Radiotelevisi\u00f3n Romanesa). O comezan as emisi\u00f3ns da terceira estaci\u00f3n de radio nacional, centrada esencialmente en contidos culturais e m\u00fasica cl\u00e1sica.\nEntre 1970 e 1980, as tres emisoras de radio sumaban un total de 56 horas de emisi\u00f3ns diarias, repartidas entre a primeira emisora (24h), a segunda (19h) e a tercerira (11h).\nEn 1985, co pretexto da necesidade de aforrar en enerx\u00eda, Nicolae Ceau\u0219escu promulgou un decreto polo que reduc\u00eda de forma dr\u00e1stica as emisi\u00f3ns de radio e televisi\u00f3n. A segunda emisora romanesa pechou, mentres que a primeira s\u00f3 pod\u00eda emitir de 19h a 22h, salvo en casos excepcionais (festas nacionais e discursos do 12 de xaneiro). O 12 de xaneiro, as estaci\u00f3ns de radio rexionais foron forzadas a cesar as s\u00faas emisi\u00f3ns, mentres que a nivel nacional, s\u00f3 pod\u00eda emitir a primeira cadea desde as 06:30 ata as 00:00h. Esta situaci\u00f3n durou ata o comezo da Revoluci\u00f3n romanesa en decembro de 1989.\nO , a \"Radioteleviziunea Rom\u00e2n\u0103\" foi disolta para crear d\u00faas novas sociedades: \"Televiziunea Rom\u00e2n\u0103\" (TVR) e \"Societatea Rom\u00e2n\u0103 de Radiodifuziune\" (nome que xa portara a empresa entre 1936 e 1956).\nAs principais estaci\u00f3ns de radio rexionais volveron a estar en servizo progresivamente durante os anos 90.\nNo ano 1993, Societatea Rom\u00e2n\u0103 de Radiodifuziune entrou a formar parte como membro activo da Uni\u00f3n Europea de Radiodifusi\u00f3n."}
{"id": "300320", "revid": "7802", "url": "https://gl.wikipedia.org/wiki?curid=300320", "title": "Radio Rom\u00e2nia", "text": ""}
{"id": "300325", "revid": "89787", "url": "https://gl.wikipedia.org/wiki?curid=300325", "title": "CDC42", "text": "O CDC42 ou prote\u00edna do ciclo de divisi\u00f3n celular 42 (do ingl\u00e9s \"cell division cycle 42\") ou hom\u00f3logo da prote\u00edna de control da divisi\u00f3n celular 42 (do ingl\u00e9s \"Cell division control protein 42 homolog\") \u00e9 unha prote\u00edna implicada na regulaci\u00f3n do ciclo celular. Nos humanos, o CDC42 est\u00e1 codificado polo xene \"CDC42\" do cromosoma 1.\nFunci\u00f3n.\nO CDC42 humano \u00e9 unha GTPase da familia Rho, que regula v\u00edas de sinalizaci\u00f3n que controlan diversas funci\u00f3ns celulares como a morfolox\u00eda celular, migraci\u00f3n, endocitose e progresi\u00f3n do ciclo celular. Esta prote\u00edna \u00e9 moi similar ao Cdc 42 de \"Saccharomyces cerevisiae\", e pode complementar o mutante cdc42-1 de dito l\u00e9vedo. O produto do oncoxene Dbl cataliza especificamente a disociaci\u00f3n do GDP desta prote\u00edna. Esta prote\u00edna poder\u00eda regular a polimerizaci\u00f3n da actina por medio da s\u00faa uni\u00f3n directa \u00e1 prote\u00edna da s\u00edndrome de Wiskott-Aldrich neural (N-WASP), que seguidamente activa o complexo Arp2/3. O splicing alternativo deste xene d\u00e1 lugar a m\u00faltiples variantes de transcrici\u00f3n.\nInteracci\u00f3ns.\nO CDC42 presenta interacci\u00f3ns con:"}
{"id": "300327", "revid": "23204", "url": "https://gl.wikipedia.org/wiki?curid=300327", "title": "Grzegorz Petrowicz", "text": "Grzegorz Petrowicz, tam\u00e9n co\u00f1ecido como Gregorio e Krikor, nado o 23 de decembro de 1916 en Stetseva (hoxe Ucra\u00edna) e finado o 17 de decembro de 2004 en Roma, foi un sacerdote cat\u00f3lico armenio, te\u00f3logo e profesor do Pontificio Colexio Armenio de Roma.\nTraxectoria.\nNaceu nunha familia armenia-galiciana. Quedou orfo da s\u00faa nai cando era moi novo, e coa axuda Dionizy Kajetanowicz comezou a estudar en 1928 en Lviv. En 1931 foi enviado polo arcebispo J\u00f3zef Teodorowicz a estudar no Pontificio Colexio Armenio de Roma. En 1941 foi ordenado sacerdote por Sarkis Der Abrahamian.\nPor mor do estoupido da segunda guerra mundial tivo que permanecer en Roma. Obtivo o doutoramento en Teolox\u00eda e por m\u00e1is de 50 anos impartiu clases no Colexio armenio. Foi tam\u00e9n secretario persoal do cardeal e patriarca de Cilicia Gregorio Pedro XV Aghachanean. \u00c9 autor da monumental obra \"La Chiesa Armena in Polonia\", describindo a historia dos armenios galicianos. Finou o 17 de decembro de 2004 en Roma, con 88 anos."}
{"id": "300331", "revid": "5863", "url": "https://gl.wikipedia.org/wiki?curid=300331", "title": "Jos\u00e9 Lu\u00eds Alvite", "text": ""}
{"id": "300333", "revid": "23204", "url": "https://gl.wikipedia.org/wiki?curid=300333", "title": "J. K. Simmons", "text": "Jonathan Kimble Simmons, nado en Detroit (M\u00edchigan) o 9 de xaneiro de 1955 \u00e9 un actor estadounidense.\nTraxectoria.\nA s\u00faa nai Patricia Kimble era administrativa e o seu pai, Donald William Simmons, profesor. Ten un irm\u00e1n, David, cantante e escritor, e unha irm\u00e1, Elizabeth. Asistiu \u00e1 Universidade de Montana e foi membro do teatro Seattle Repertory Theatre.\nAntes da s\u00faa carreira no cinema e na televisi\u00f3n, Simmons foi actor e cantante de Broadway, actuando nas obras \"Guys and Dolls\" e \"Carousel\". \u00c9 co\u00f1ecido polo seu papel do doutor Emil Skoda, un polic\u00eda especializado en psiquiatr\u00eda na serie \"Law &amp; Order\" e como o s\u00e1dico prisioneiro Vernon Schillinger no drama carcerario da HBO \"Oz\".\nFoi eloxiado pola s\u00faa interpretaci\u00f3n de Mac McGuff, pai de Juno, no filme dese t\u00edtulo. Interpretou tam\u00e9n o obsesivo e egoc\u00e9ntrico editor de xornal J. Jonah Jameson nos tres filmes da serie de \"Spider-Man\"."}
{"id": "300334", "revid": "47401", "url": "https://gl.wikipedia.org/wiki?curid=300334", "title": "J.K. Simmons", "text": ""}
{"id": "300336", "revid": "27155", "url": "https://gl.wikipedia.org/wiki?curid=300336", "title": "Zeaxantina", "text": "A zeaxantina \u00e9 un carotenoides do grupo das xantofilas com\u00fan na natureza. \u00c9 importante no ciclo das xantofilas. Sintet\u00edzano plantas e alg\u00fans microorganismos, e \u00e9 o composto que lle d\u00e1 (ou axuda a dar en combinaci\u00f3n con outros) a s\u00faa cor ao millo, paprika, azafr\u00e1n, goxi, e moitas outras plantas e microbios.\nO seu nome deriva de \"Zea mays\" (o nome cient\u00edfico da planta do millo, no cal a zeaxantina proporciona o pigmento amarelo principal), e do grego \"x\u00e1nthos\", \"amarelo\".\nAs xantofilas como a zeaxantina at\u00f3panse en maiores cantidades nas follas da maior\u00eda das plantas verdes, onde act\u00faan modulando a enerx\u00eda da luz e talvez serven como axente de desexcitaci\u00f3n non fotoqu\u00edmica (\"non-photochemical quenching\") que act\u00faa sobre a clorofila triplete (unha forma excitada da clorofila), que se produce en exceso cando hai niveis altos de luz durante a fotos\u00edntese.\nOs animais obte\u00f1en a zeaxantina das plantas da s\u00faa dieta. A zeaxantina \u00e9 un dos dous principais carotenoides xantofilas presentes na retina do ollo humano. Na m\u00e1cula central do ollo a zeaxantina \u00e9 o compo\u00f1ente dominante, mentres que na retina perif\u00e9rica, predomina a lute\u00edna.\nAlgunhas persoas adoitan tomar suplementos de zeaxantina na suposici\u00f3n de que favorecen a sa\u00fade do ollo, pero, a\u00ednda que non hai informes de que isto te\u00f1a efectos secundarios, os seus posibles beneficios non est\u00e1n claramente probados cientificamente, a pesar dos amplos estudos cient\u00edficos que se est\u00e1n a realizar para definir os efectos da zeaxantina e lute\u00edna na dieta.\nComo aditivo alimentario a zeaxantina util\u00edzase como colorante alimentario co n\u00famero E161h.\nIs\u00f3meros e captaci\u00f3n macular.\nA lute\u00edna e a zeaxantina son is\u00f3meros, pero non son estereois\u00f3meros. A \u00fanica diferenza entre elas \u00e9 a situaci\u00f3n do dobre enlace nun dos aneis do extremo. Esta diferenza fai que a lute\u00edna te\u00f1a tres centros quirais, mentres que a zeaxantina ten dous. Debido \u00e1 simetr\u00eda, os estereois\u00f3meros (3R,3'S) e (3S,3'R) da zeaxantina son id\u00e9nticos. Por tanto, a zeaxantina ten s\u00f3 tres formas estereoisom\u00e9ricas. O estereois\u00f3mero (3R,3'S) denom\u00ednase meso-zeaxantina.\nA principal forma natural da zeaxantina \u00e9 a (3R,3'R)-zeaxantina. Na m\u00e1cula da retina hai principalmente as formas (3R,3'R) e meso, pero tam\u00e9n cont\u00e9n cantidades moito m\u00e1is pequenas da terceira forma (3S,3'S). Hai probas de que unha prote\u00edna de uni\u00f3n \u00e1 zeaxantina espec\u00edfica recruta a zeaxantina e lute\u00edna circulantes para captalas na m\u00e1cula.\nDebido ao valor comercial dos carotenoides, a s\u00faa bios\u00edntese foi moi estudada tanto como produto natural coma en sistemas non naturais (heter\u00f3logos) como a bacteria \"Escherichia coli\" e o l\u00e9vedo \"Saccharomyces cerevisiae\". A bios\u00edntese da zeaxanthina comeza no beta-caroteno pola acci\u00f3n do encima beta-caroteno hidroxilase, que engade sucesivamente un grupo hidroxilo (OH) aos carbonos 3 e 3' da mol\u00e9cula do beta-caroteno, orixinando primeiro beta-criptoxantina (intermediario monohidroxilado) e despois zeaxantina (dihidroxilado). Co\u00f1\u00e9cense varias prote\u00ednas beta-caroteno hidroxilases distintas, funcionalmente iguais.\nDebido a que a zeaxantina e compostos relacionados como a astaxantina son carotenoides de valor comercial significativo, as prote\u00ednas beta-caroteno hidroxilases foron moi estudadas.\nRelaci\u00f3n coas enfermidades oculares.\nVarios estudos proporcionaron probas preliminares de que o consumo alto na dieta de alimentos que conte\u00f1en zeaxantina est\u00e1 relacionada cunha menor incidencia da dexeneraci\u00f3n macular relacionada coa idade (AMD), especialmente o Estudo de enfermidades oculares relacionadas coa idade.\nPor\u00e9n, actualmente hai evidencias insuficientes para avaliar a efectividade do consumo de zeaxantina e lute\u00edna como suplemento da dieta para o tratamento da prevenci\u00f3n primaria da AMD, ou a formaci\u00f3n e progresi\u00f3n de cataratas. Os efectos beneficiosos \u00e9 m\u00e1is probable que aparezan en subpoboaci\u00f3ns de individuos expostos a un alto estr\u00e9s oxidativo, como os grandes fumadores ou os que te\u00f1en unha mala nutrici\u00f3n.\nDistribuci\u00f3n natural.\nA zeaxantina \u00e9 un dos alcohois carotenoides m\u00e1is com\u00fans que se atopan na natureza. \u00c9 un pigmento que contrib\u00fae de forma principal a darlle a s\u00faa cor \u00e1 paprika, millo, azafr\u00e1n, goxi, e moitas outras plantas. A espirulina \u00e9 tam\u00e9n unha rica fonte de zeaxantina que pode servir como suplemento diet\u00e9tico. A zeaxantina degr\u00e1dase a picrocrocina e safranal, que son responsables do sabor e aroma do azafr\u00e1n.\nAlimentos que se considern boas fontes de zeaxantina ou lute\u00edna son: ovos, espinacas, bagas de goxi, col rizada, follas de nabo, verzas, leituga romana, br\u00f3coli, cabaci\u00f1a, kiwi, millo, ch\u00edcharos, acelga e coles de Bruxelas."}
{"id": "300339", "revid": "27155", "url": "https://gl.wikipedia.org/wiki?curid=300339", "title": "Meso-zeaxantina", "text": ""}
{"id": "300348", "revid": "98629", "url": "https://gl.wikipedia.org/wiki?curid=300348", "title": "Johann Samuel Drese", "text": "Johann Samuel Drese, nado en Weimar (actualmente en Turinxia, Alema\u00f1a, e daquena pertencente ao Sacro Imperio Romano Xerm\u00e1nico) ca. 1644 e finado na mesma cidade o 1 de decembro de 1716, foi un organista, mestre de capela (en alem\u00e1n \"Kapellmeister\") e compositor alem\u00e1n pertencente \u00e1 familia musical Drese.\nLogo de ter estudado composici\u00f3n, foi nomeado organista da corte de Jena, posto no que permaneceu ata 1683, sendo ese ano nomeado no cargo de mestre de capela na corte de Weimar, na que Johann Sebastian Bach foi organista e m\u00fasico de c\u00e1mara en 1703 e posteriormente entre 1708 e 1717. Logo da s\u00faa morte foi sucedido polo seu fillo Johann Wilhelm, quen xa era vicemestre de capela dende 1705.\nJohann Samuel Drese deixou manuscritos dalgunhas \u00f3peras, sonatas para clavic\u00e9mbalo, e varios motetes.\nSeu primo foi o tam\u00e9n compositor Adam Drese."}
{"id": "300353", "revid": "89787", "url": "https://gl.wikipedia.org/wiki?curid=300353", "title": "Gala Gonz\u00e1lez", "text": "Gala Gonz\u00e1lez, nada na Coru\u00f1a o 16 de marzo de 1986, \u00e9 unha dese\u00f1adora de moda, modelo e blogueira galega.\nTraxectoria.\nNaceu nunha familia relacionada co mundo da moda en Galicia. O seu t\u00edo \u00e9 o dese\u00f1ador Adolfo Dom\u00ednguez, e o seu pai tam\u00e9n traballou na empresa do t\u00edo en postos directivos.\nEn 2003 marchou a Londres a estudar moda na Universidade de Artes de Londres, no \"college\" Central Saint Martins. Comezou a traballar para Adolfo Dom\u00ednguez como directora creativa da s\u00faa li\u00f1a xuvenil (Li\u00f1a U) ao rematar os estudos, en 2007, pero a sona da s\u00faa traxectoria profesional veu da man da comunicaci\u00f3n. En 2005 abriu un fotolog de moda e en 2007 comezou co seu propio blog. En 2014 ti\u00f1a 340.000 seareiros na s\u00faa conta de Instagram.\nEn 2009 presentaba a s\u00faa primeira colecci\u00f3n de moda de seu, \"Music Collection\", para Adolfo Dom\u00ednguez. En xu\u00f1o de 2010 foi modelo para a colecci\u00f3n de Loewe, e despois diso vi\u00f1eron outras firmas como H&amp;M, Mango, Corello, Guerreiro ou AG, as\u00ed como a marca de produtos de depilaci\u00f3n Veet.\nGonz\u00e1lez apareceu en diversas publicaci\u00f3ns, como \"Vogue\", \"Elle\" ou \"Marie Claire\"."}
{"id": "300355", "revid": "98629", "url": "https://gl.wikipedia.org/wiki?curid=300355", "title": "Gamer (filme)", "text": "Gamer \u00e9 un filme estadounidense escrito e dirixido por Neveldine/Taylor que se estreou no 2009. Est\u00e1 protagonizado por Gerard Butler, que interpreta a un participante dun xogo en li\u00f1a no cal \u00e9 controlado por un xogador, e por Logan Lerman, que interpreta o xogador."}
{"id": "300357", "revid": "1410", "url": "https://gl.wikipedia.org/wiki?curid=300357", "title": "Johann Wilhelm Drese", "text": "Johann Wilhelm Drese, bautizado o 8 de xullo de 1677 posiblemente en Jena (onde seu pai era mestre de capela cando naceu) e finado o 25 de xu\u00f1o de 1745 en Erfurt, foi un compositor alem\u00e1n da familia musical Drese. Johann Wilhelm foi fillo do tam\u00e9n compositor Johann Samuel Drese, a quen sucedeu como mestre de capela (en alem\u00e1n \"Kapellmeister\") en Weimar cando Johann Sebastian Bach deixou o seu posto na corte da cidade alem\u00e1.\nEn 1702, pasou oito meses en Italia, co obxectivo de perfeccionar a s\u00faa t\u00e9cnica de composici\u00f3n. he spent eight months in Italy, with the aim of perfecting himself at composition. Pouco se co\u00f1ece da s\u00faa actividade despois de que Bach abandonase Weimar en 1717, pouco despois de que sucedera a seu pai. Drese morreu en Erfurt."}
{"id": "300358", "revid": "98629", "url": "https://gl.wikipedia.org/wiki?curid=300358", "title": "Les Visiteurs", "text": "Les Visiteurs \u00e9 un filme franc\u00e9s dirixido por Jean-Marie Poir\u00e9 que se estreou en 1993. Nesta comedia, un cabaleiro do s\u00e9culo XII e o seu servo viaxan no tempo ata o s\u00e9culo XX.\n\"Les Visiteurs\" foi o n\u00famero 1 en recadaci\u00f3n en Francia no ano 1993, con 13\u00a0782\u00a0846 entradas vendidas. Reno e Clavier volven a facer o mesmo papel na , e no remake estadounidense \"Just Visiting\"."}
{"id": "300360", "revid": "27155", "url": "https://gl.wikipedia.org/wiki?curid=300360", "title": "Ciclo das xantofilas", "text": ""}
{"id": "300361", "revid": "5863", "url": "https://gl.wikipedia.org/wiki?curid=300361", "title": "Adam Drese", "text": "Adam Drese, nado en Weimar (actualmente en Turinxia, Alema\u00f1a, e daquela pertencente ao Sacro Imperio Romano Xerm\u00e1nico) ca. 1620 e finado o 15 de febreiro de 1701 en Arnstadt, foi un compositor e gambista alem\u00e1n.\nTraxectoria.\nAdam Drese estudou composici\u00f3n en Varsovia con Marco Scacchi alentado polo duque Wilhelm IV von Weimar. Ao seu regreso a Weimar foi nomeado mestre de capela (en alem\u00e1n \"Kapellmeister\") polo duque Wilhelm von Sachsen-Weimar en 1652, mais en 1662, despois da morte do duque, a capela foi disolta e Drese buscou un posto similar co duque Bernhard de Jena, para quen traballou en calidade de secretario e mestre de capela. Cando este duque morreu en 1678, Drese renunciou \u00e1 m\u00fasica e non se soubo nada del ata que encontrou outro posto de mestre de capela ao servizo do conde de Schwarzburgo en Arnstadt, onde permaneceu ata a s\u00faa morte.\nObra.\nAdemais dun gran n\u00famero de composici\u00f3ns e \u00f3peras que non chegaron aos nosos d\u00edas, c\u00f3mpre citar entre a s\u00faa produci\u00f3n un tratado de m\u00fasica instrumental titulado \"Erster Theil atlicher Allemanden, Couranten, Sarabanden, Balletten, Intraden und Arien\" (Jena, 1672). Ga\u00f1ou notoriedade na s\u00faa \u00e9poca polas s\u00faas melod\u00edas corais de poemas relixiosos de Georg Neumark na s\u00faa obra \"Das Poetisch-musikalische Lustw\u00e4ldlein\".\nEra primo do tam\u00e9n compositor Johann Samuel Drese (1644-1716)."}
{"id": "300362", "revid": "23204", "url": "https://gl.wikipedia.org/wiki?curid=300362", "title": "Provincia de Jizzax", "text": "A provincia de Jizzax ou Jizzakh (en uzbeko \"Jizzakh viloyati\", en ruso \"\u0416\u0438\u0437\u0437\u0430\u0445 \u0432\u0438\u043b\u043e\u044f\u0442\u0438\") \u00e9 unha divisi\u00f3n administrativa (\"viloyati\") do Uzbekist\u00e1n, na parte central do territorio uzbeko, con capital na cidade de Jizzax. Limita polo norte con Casaquist\u00e1n, ao leste pola provincia de Sirdaryo, polo sur por Taxiquist\u00e1n e polo oeste pola provincia de Samarcanda."}
{"id": "300366", "revid": "56817", "url": "https://gl.wikipedia.org/wiki?curid=300366", "title": "Gran Premio de Francia de 1981", "text": "O Gran Premio de Francia de f\u00f3rmula 1 de celebrouse no Circu\u00edto de Dijon-Prenois en Francia o 5 de xullo de 1981. Foi a oitava proba da tempada de F\u00f3rmula Un de , o 59\u00ba Gran Premio de Francia, ou o 67\u00ba Gran Prix de l'ACF. A carreira disputouse sobre 80 voltas ao circu\u00edto de 3,801 quil\u00f3metros para unha distancia total de carreira de 304 quil\u00f3metros. Interrompeuse na volta 58 durante 40 minutos a causa da choiva. O resultado final foi a suma dos tempos das d\u00faas mangas. A carreira foi a primeira das 51 vitorias en Grandes Premios do piloto de Renault Alain Prost.\nReferencias.\n\"A menos que se indique o contrario, todos os resultados da carreira t\u00f3manse de "}
{"id": "300367", "revid": "5863", "url": "https://gl.wikipedia.org/wiki?curid=300367", "title": "Ovidio Murgu\u00eda Castro", "text": ""}
{"id": "300368", "revid": "27155", "url": "https://gl.wikipedia.org/wiki?curid=300368", "title": "Lute\u00edna", "text": "A lute\u00edna (do lat\u00edn \"luteus\", \"amarelo\") \u00e9 un carotenoide natural do grupo das xantofilas. A lute\u00edna sintet\u00edzana s\u00f3 as plantas e como outras xantofilas enc\u00f3ntrase en grandes cantidades en verduras e hortalizas como espinacas, col rizada e cenorias amarelas. Nas plantas verdes as xantofilas act\u00faan modulando a enerx\u00eda da luz e serven como desexcitadores non fotoqu\u00edmicos da clorofila triplete (unha forma excitada da clorofila), que se produce en exceso a altos niveis de luz durante a fotos\u00edntese (ver ciclo das xantofilas).\nA lute\u00edna obt\u00e9\u00f1ena os animais directa ou indirectamente das plantas,e pode ter funci\u00f3ns antioxidantes e absorbe luz azul. A lute\u00edna at\u00f3pase na xema dos ovos e nas graxas animais. Nos polos, ademais de dar cor \u00e1s xemas dos ovos, d\u00e1lle cor amarela \u00e1 pel e graxas, e util\u00edzase na alimentaci\u00f3n dos polos para ese prop\u00f3sito. A retina humana acumula lute\u00edna e zeaxantina. Esta \u00faltima predomina na m\u00e1cula l\u00fatea, mentres que a lute\u00edna predomina no resto da retina. Al\u00ed pode ter funci\u00f3ns fotoprotectoras para a retina evitando os danos producidos polos radicais libres producidos pola luz azul. Tam\u00e9n se encontra no corpo l\u00fateo dos ovarios dos mam\u00edferos.\nO principal estereois\u00f3mero natural da lute\u00edna \u00e9 o (3\"R\",3\u2032\"R\",6\u2032\"R\")-\"beta\",\"epsilon\"-caroteno-3,3\u2032-diol.\nA lute\u00edna \u00e9 unha mol\u00e9cula lip\u00f3fila e \u00e9 case insoluble en auga. A presenza na mol\u00e9cula dunha longa rexi\u00f3n crom\u00f3fora con dobres enlaces conxugados (cadea de polieno) d\u00e1lle a s\u00faa capacidade de absorber luz. A cadea de polieno \u00e9 susceptible de degradaci\u00f3n oxidativa pola luz ou calor e \u00e9 quimicamente inestable aos \u00e1cidos.\nA lute\u00edna est\u00e1 presente nas plantas en forma de \u00e9ster de \u00e1cidos graxos, xa que se une a un ou dous \u00e1cidos graxos polos seus grupos hidroxilo. Por esta raz\u00f3n, a saponificaci\u00f3n (des-esterficaci\u00f3n) dos \u00e9steres da lute\u00edna para liberar a lute\u00edna pode producir lute\u00edna nunha proporci\u00f3n molar de 1:1 a 1:2 con respecto aos \u00e1cidos graxos saponificados.\nA lute\u00edna \u00e9 un is\u00f3mero da zeaxantina, da que se diferencia s\u00f3 pola situaci\u00f3n dun dos dobres enlaces.\nComo pigmento.\nEsta xantofila, igual que a zeaxantina, foi utilizada principalmente como colorante natural debido \u00e1 s\u00faa cor vermella-alaranxada cando est\u00e1 concentrada. A lute\u00edna absorbe luz azul e, por tanto, ten cor amarela cando est\u00e1 en baixas concentraci\u00f3ns e vermella-alaranxada cando est\u00e1 a altas concentraci\u00f3ns. A lute\u00edna \u00e9 tam\u00e9n anxiox\u00e9nica e inhibe o VEGF.\nA lute\u00edna utilizouse tradicionalmente na alimentaci\u00f3n dos polos para darlle unha cor m\u00e1is amarela \u00e1 pel dos polos criados para a produci\u00f3n de carne, que era unha cor m\u00e1is apreciada polos consumidores. Ademais, a fortificaci\u00f3n con lute\u00edna tam\u00e9n orixina unha cor amarela m\u00e1is forte nas xemas dos ovos, e actualmente darlle esa cor aos ovos pasou a ser a principal raz\u00f3n para engadir lute\u00edna ao alimento dos polos. A lute\u00edna non se usa como colorante noutros alimentos debido \u00e1 s\u00faa limitada estabilidade, especialmente en presenza doutros colorantes.\nFunci\u00f3n no ollo humano.\nA lute\u00edna est\u00e1 concentrada na m\u00e1cula da retina, unha pequena \u00e1rea da retina responsable da visi\u00f3n central. A hip\u00f3tese que explica esta concentraci\u00f3n natural di que a lute\u00edna axuda a manter os ollos protexidos do estr\u00e9s oxidativo e dos fot\u00f3ns de alta enerx\u00eda da luz azul. Varios estudos indicaron que hai unha relaci\u00f3n directa entre o consumo de lute\u00edna e a pigmentaci\u00f3n macular do ollo.\nA lute\u00edna pode ter un papel no fen\u00f3meno ent\u00f3ptico chamado cepillo de Haidinger, que permite aos humanos detectar a luz polarizada.\nDexeneraci\u00f3n macular.\nVarios estudos indicaron que o incremento na pigmentaci\u00f3n na m\u00e1cula dimin\u00fae o risco de ter doenzas oculares como a dexeneraci\u00f3n macular relacionada coa idade (AMD). O \u00fanico ensaio cl\u00ednico aleatorizado que demostrou un beneficio da lute\u00edna na dexeneraci\u00f3n macular foi un pequeno estudo no cal os autores conclu\u00edron que a funci\u00f3n visual mellora coa lute\u00edna (soa ou xunto con outros nutrientes) e tam\u00e9n que eran necesarios maiores estudos.\nHai probas epidemiol\u00f3xicas de que existe unha relaci\u00f3n entre as concentraci\u00f3ns baixas no plasma sangu\u00edneo de lute\u00edna e zeaxantina, e un incremento do risco de desenvolver dexeneraci\u00f3n macular relacionada coa idade (AMD).\nEn 2013, informouse en JAMA dos resultados do Estudo 2 de enfermidades oculares relacionadas coa idade (AREDS2, do ingl\u00e9s \"Age-related Eye Disease Study 2\"). O estudo AREDS2 foi un estudo que duron cinco anos dese\u00f1ado para comprobar se a formulaci\u00f3n AREDS orixinal que se vira que reduc\u00eda a progresi\u00f3n de dexeneraci\u00f3n macular relacionada coa idade nun 25% poder\u00eda ser mellorada engadindo alg\u00fans dos seguintes compo\u00f1entes: \u00e1cidos graxos omega-3; lute\u00edna e zeaxantina; retirando o beta-caroteno; ou reducindo o cinc. No AREDS2, os participantes tomaron unha destas catro formulaci\u00f3ns AREDS: a formulaci\u00f3n AREDS orixinal, a formulaci\u00f3n sen beta-caroteno, o AREDS baixo en cinc, e o AREDS sen beta-caroteno e baixo en cinc. Ademais, tomaban unha de catro suplementaci\u00f3ns ou combinaci\u00f3ns adicionais, entre as que estaban a lute\u00edna e zeaxantina (10\u00a0mg e 2\u00a0mg), \u00e1cidos graxos omega-3, lute\u00edna/zeaxantina e \u00e1cidos graxos omega-3, ou placebo. O resultado foi que non se observaba un beneficio adicional global ao engadir \u00e1cidos graxos omega-3 ou lute\u00edna e zeaxantina \u00e1 formulaci\u00f3n. Por\u00e9n, o estudo atopou beneficios en dous subgrupos de participantes: os que non tomaron beta-caroteno, e os que ti\u00f1an pouca lute\u00edna e zeaxantina na s\u00faa dieta. A eliminaci\u00f3n do beta-caroteno non freaba os efectos protectores da formulaci\u00f3n contra o desenvolvemento de dexeneraci\u00f3n macular avanzada relacionada coa idade en estado avanzado, o cal era importante porque as altas doses de beta-caroteno foran ligadas cun alto risco de padecer cancro de pulm\u00f3n en fumadores. Recomendouse substitu\u00edr o beta-caroteno por lute\u00edna e zeaxantina en futuras formulaci\u00f3ns.\nCataratas.\nHai tam\u00e9n evidencias epidemiol\u00f3xicas de que o incremento do consumo de lute\u00edna e zeaxantina dimin\u00fae o risco de desenvolver cataratas. A\u00ednda que algunhas metaan\u00e1lises non obtiveron resultados tan claros sobre estes beneficios. O consumo de m\u00e1is de 2,4\u00a0mg de lute\u00edna/zeaxantina diariamente procedente dos alimentos ou de suplementos foi correlacionado significativamente cunha reduci\u00f3n da incidencia das opacidades do cristalino, como revelaron os datos recollidos durante un per\u00edodo de 13 a 15 anos no \"Nutrition and Vision Project\" (NVP).\nFotofobia.\nUn estudo de 2010 publicado na revista \"Journal of Food Science\", discutiu a mellora nas prestaci\u00f3ns visuais e a diminuci\u00f3n na sensibilidade \u00e1 luz en suxeitos que tomaban 10\u00a0mg de lute\u00edna e 2\u00a0mg de zeaxantina ao d\u00eda.\nEn nutrici\u00f3n.\nA lute\u00edna \u00e9 unha parte natural da dieta humana ao consum\u00edrense froitas e verduras. Para os individuos que te\u00f1en un consumo insuficiente de lute\u00edna hai alimentos fortificados con lute\u00edna e suplementos diet\u00e9ticos. Actualmente non hai un consumo diario recomendado para a lute\u00edna, pero observ\u00e1ronse efectos positivos con consumos de 6\u201310\u00a0mg/d\u00eda. O \u00fanico efecto secundario claramente observado do exceso de lute\u00edna \u00e9 o bronceamento da pel (carotenodermia).\nA diferenza funcional entre a lute\u00edna (forma libre) e os \u00e9steres da lute\u00edna non se co\u00f1ece ben. Sux\u00edrese que a biodispo\u00f1ibilidade \u00e9 m\u00e1is baixa para os \u00e9steres da lute\u00edna, pero o debate a\u00ednda contin\u00faa.\nComo aditivo alimentario, a lute\u00edna ten o n\u00famero E E161b e adoita extraerse dos p\u00e9talos da planta aster\u00e1cea \"Tagetes erecta\". O seu uso est\u00e1 aprobado na Uni\u00f3n Europea.\nAlg\u00fans alimentos consid\u00e9ranse boas fontes deste composto:\nValor comercial.\nO mercado da lute\u00edna \u00e9 un dos que m\u00e1is crece dentro do sector dos carotenoides e est\u00e1 segmentado nos sectores farmac\u00e9utico, nutrac\u00e9utico, alimenticio, de alimentos para mascotas, e de alimentos para animais e peixes. Estanselle a dar novas aplicaci\u00f3ns en cosm\u00e9tica e como antioxidante."}
{"id": "300369", "revid": "5863", "url": "https://gl.wikipedia.org/wiki?curid=300369", "title": "Academia do Rosario", "text": ""}
{"id": "300371", "revid": "5863", "url": "https://gl.wikipedia.org/wiki?curid=300371", "title": "B.O.E.", "text": ""}
{"id": "300377", "revid": "27155", "url": "https://gl.wikipedia.org/wiki?curid=300377", "title": "Pigmentaci\u00f3n", "text": ""}
{"id": "300378", "revid": "56817", "url": "https://gl.wikipedia.org/wiki?curid=300378", "title": "Galicia en Madrid (1932)", "text": "Galicia en Madrid foi unha revista editada en Madrid entre 1932 e 1936.\nHistoria e caracter\u00edsticas.\nSubtitulado \"\u00d3rgano de Lar Gallego. Revista mensual\", apareceu en xaneiro de 1932. Dirixida por Jos\u00e9 Manuel Poy\u00e1n, Manuel Castro Gil era o director art\u00edstico, Jos\u00e9 Vidal Lois o subdirector literario e Jos\u00e9 D\u00edaz Andi\u00f3n o redactor xefe. Entre os seus colaboradores figuraron Victoriano Garc\u00eda Mart\u00ed, Marisa Villardefrancos Legrande, Manuel Blanco Otero, Enrique Peinador Porr\u00faa, Gerardo Bugallo Barreiro, Manuel Font\u00e1n Medina e Juan Rof Codina; Miguel Bendamio Montero era o correspondente en Cuba.\nNunha primeira \u00e9poca estivo centrada na actualidade con miscel\u00e1neas e recensi\u00f3ns da vida social. A partir de 1933 incorporou textos po\u00e9ticos de Aurelio Ribalta, Lamas Carvajal, Avelino Rodr\u00edguez El\u00edas, Ram\u00f3n Cabanillas e Juan L\u00f3pez Medina; as secci\u00f3ns \"Adivi\u00f1anzas\" e \"Sabidur\u00eda popular\", feitas por Noriega Varela; biobibliograf\u00edas de persoeiros galegos; e a reproduci\u00f3n dun vocabulario tirado do \"Diccionario castellano-gallego\", de Vicente Ll\u00f3piz M\u00e9ndez. Cesou a s\u00faa publicaci\u00f3n en abril de 1936."}
{"id": "300379", "revid": "1131", "url": "https://gl.wikipedia.org/wiki?curid=300379", "title": "Estaci\u00f3n de Torre Bar\u00f3-Vallbona", "text": "Torre Bar\u00f3 | Vallbona ou Torre del Bar\u00f3 \u00e9 un intercambiador de metro e ferrocarril da cidade de Barcelona, situado nos barrios de Ciutat Meridiana e Torre Bar\u00f3, no distrito de Nou Barris, e que tam\u00e9n d\u00e1 servizo ao barrio de Vallbona. \"Torre Bar\u00f3 | Vallbona\" \u00e9 unha das cinco estaci\u00f3ns da li\u00f1a autom\u00e1tica L11 do metro de Barcelona e a estaci\u00f3n de \"Torre del Bar\u00f3\" \u00e9 propiedade de Adif e at\u00f3pase na li\u00f1a que une a capital con Manresa. Por ela circulan trens das li\u00f1as R3, R4 e R7 de Rodalies de Catalunya e a li\u00f1a R12 de Media Distancia.\nHistoria.\nA estaci\u00f3n da li\u00f1a de Manresa foi constru\u00edda durante a d\u00e9cada de 1970 a\u00ednda que a v\u00eda f\u00e9rrea na que se atopa abriuse en 1862 cando se inaugurou a li\u00f1a directa entre Montcada e a Estaci\u00f3n do Norte de Barcelona. Antes, dende 1855, os trens ti\u00f1an que enlazar coa li\u00f1a de Xirona para chegar \u00e1 Estaci\u00f3n de Fran\u00e7a de Barcelona.\nEn 2003 inaugurouse a estaci\u00f3n de metro coa chegada da L11, unha li\u00f1a de metro lixeiro que se automatizou a finais de 2009 despois de instalar tabiques e cobertura na estaci\u00f3n."}
{"id": "300380", "revid": "10599", "url": "https://gl.wikipedia.org/wiki?curid=300380", "title": "Estaci\u00f3n de Torre del Bar\u00f3", "text": ""}
{"id": "300383", "revid": "23204", "url": "https://gl.wikipedia.org/wiki?curid=300383", "title": "Bas\u00edlica de Nosa Se\u00f1ora do Pilar de Zaragoza", "text": "A Catedral-Bas\u00edlica de Nosa Se\u00f1ora do Pilar de Zaragoza \u00e9 un importante templo barroco situado na cidade de Zaragoza, en Arag\u00f3n, xunto ao r\u00edo Ebro.\nSegundo a tradici\u00f3n, tr\u00e1tase do primeiro templo mariano da cristiandade, posto que nel se conserva e venera o piar -en realidade, unha columna de xaspe- que foi posto pola Virxe Mar\u00eda quen, vivindo a\u00ednda en Xerusal\u00e9n, se ter\u00eda aparecido en carne mortal ao ap\u00f3stolo Santiago o 2 de xaneiro do ano 40. Documentalmente non hai probas do consignado na tradici\u00f3n, cuxos pormenores datan de 1297 (nunha bula do papa Bonifacio VIII) e 1299 (nunha declaraci\u00f3n dos Xurados de Zaragoza), onde por primeira vez se testemu\u00f1a a advocaci\u00f3n de \u00abSanta Mar\u00eda do Pilar\u00bb, tras emprender en 1293 o bispo Hugo de Mataplana unha rehabilitaci\u00f3n do edificio que ameazaba ru\u00edna, grazas \u00e1s doaz\u00f3ns propiciadas pola mencionada bula papal.\nA historia documentada do templo rem\u00f3ntase ao s\u00e9culo IX, cando segundo a \"Historia do traslado de San Vicente\" de Aimoino, se testemu\u00f1a a existencia dunha igrexa moz\u00e1rabe en Saraqusta dedicada a Santa Mar\u00eda no mesmo lugar no que actualmente se encontra a bas\u00edlica barroca. En torno a este templo articul\u00e1base unha das comunidades de cristi\u00e1ns da cidade.\nArquitectonicamente, o templo artic\u00falase en tres naves, de igual altura, cubertas con b\u00f3vedas de can\u00f3n, nas que se intercalan c\u00fapulas e b\u00f3vedas de prato, que descansan sobre robustos piares. O exterior \u00e9 de ladrillo, seguindo a tradici\u00f3n de construci\u00f3n en ladrillo aragonesa, e o interior revogado en estuco. A nave central \u00e1chase dividida pola presenza do altar maior baixo a c\u00fapula central. O altar est\u00e1 presidido polo gran retablo maior da Asunci\u00f3n, pertencente \u00e1 Igrexa anterior, realizado polo escultor Dami\u00e1n Forment no s\u00e9culo XVI, seguindo os modelos impostos do retablo g\u00f3tico da veci\u00f1a catedral zaragozana do Salvador (A Seo). Baixo as outras d\u00faas c\u00fapulas el\u00edpticas da nave central, disp\u00faxose a Santa Capela da Virxe do Pilar, e o coro e \u00f3rgano, que tam\u00e9n proced\u00edan da igrexa g\u00f3tica predecesora. Actualmente enc\u00f3ntranse desprazados ao tramo dos p\u00e9s do templo, para dotar de maior espazo os fieis que ocupan a nave dende o altar maior.\nO Pilar ostenta o rango de catedral dende a Bula de Uni\u00f3n de 1676, compartindo dende ent\u00f3n a sede do arcebispo de Zaragoza coa veci\u00f1a catedral do Salvador. En 1948, o Papa P\u00edo XII concedeulle o t\u00edtulo de Bas\u00edlica. \u00c9 ademais dende 2007, un dos 12 Tesouros de Espa\u00f1a."}
{"id": "300385", "revid": "43749", "url": "https://gl.wikipedia.org/wiki?curid=300385", "title": "Bas\u00edlica do Pilar de Zaragoza", "text": ""}
{"id": "300386", "revid": "43749", "url": "https://gl.wikipedia.org/wiki?curid=300386", "title": "Bas\u00edlica da Nosa Se\u00f1ora do Pilar", "text": ""}
{"id": "300387", "revid": "43749", "url": "https://gl.wikipedia.org/wiki?curid=300387", "title": "Bas\u00edlica do Pilar", "text": ""}
{"id": "300390", "revid": "23204", "url": "https://gl.wikipedia.org/wiki?curid=300390", "title": "Vicente Ll\u00f3piz M\u00e9ndez", "text": "Vicente Ll\u00f3piz M\u00e9ndez-Esperante, nado en Olavarr\u00eda (Arxentina) o 19 de abril de 1896 e finado en Barcelona o 22 de xullo de 1965, foi un militar e fil\u00f3logo galego.\nTraxectoria.\nA s\u00faa familia era ferrol\u00e1 pero ori\u00fanda de Manises e regresou a Ferrol en 1906. Destacou por unha especial habilidade para o debuxo. Foi amigo de Francisco Franco na adolescencia.\nF\u00edxose militar en Zaragoza, optando polo corpo de Intendencia. Destinado en Ferrol, dedicouse a coleccionar refr\u00e1ns e palabras galegas que recoll\u00eda dos seus soldados e dos seus amigos, sacerdotes e avogados. Trasladado a Le\u00f3n, casou con Mar\u00eda Gonz\u00e1lez Laur\u00edn e, posteriormente, residiu en Madrid.\nNa guerra foi director dos Hospitais Militares da zona de Valladolid. Finalizada a guerra, deixou o ex\u00e9rcito e marchou a vivir en Zaragoza e, xa os derradeiros anos, en Barcelona, onde seguiu recompilando voces e refr\u00e1ns galegos ata a s\u00faa morte.\nFoi nomeado membro correspondente da Real Academia Galega en 1957, por proposta de Leandro Carr\u00e9, Bouza Brey e Vales Villamar\u00edn.\nObras.\nVivindo en Madrid, empezou a publicar un \"Diccionario Castellano - Gallego\" que aspiraba a chegar \u00e1s 40.000 entradas e que quedou interrompido na voz \"agarraderas\" pola sublevaci\u00f3n do 18 de xullo de 1936. Este dicionario frustrado publicouse por fasc\u00edculos na revista \"Galicia en Madrid\" durante os anos 1935 e 1936, nos n\u00fameros 37 a 42. O resto do material lexicogr\u00e1fico que pudiera ter feito Ll\u00f3piz, perdeuse.\nPero a s\u00faa obra fundamental \u00e9 un \"Refraneiro\" que presentou en 1955 nun \"Concurso de Refraneiros Galegos\" convocado pola editorial Bibli\u00f3ficos Gallegos , concurso que ganou con este traballo. Ferro Ruibal consid\u00e9rao \"\"o maior tesouro paremiol\u00f3xico galego\" , o que non impide que se conserve in\u00e9dito -e incompleto- nos arquivos do Museo de Pontevedra, salvo o primeiro fasc\u00edculo, sobre a apicultura e baixo o t\u00edtulo \"La abeja en la paremiolog\u00eda\"\", que foi publicado no \"Bolet\u00edn de la Real Academia Gallega\" Neste \"Bolet\u00edn\" o autor aparece erroneamente baixo o nome de \"L. V. L\u00f3pez M. Esperante\".\nO devandito manuscrito in\u00e9dito consta de 2.000 folios a dobre columna e recolle m\u00e1is de 40.000 refr\u00e1ns."}
{"id": "300394", "revid": "7802", "url": "https://gl.wikipedia.org/wiki?curid=300394", "title": "S\u00e9culo IV AEC", "text": ""}
{"id": "300395", "revid": "7802", "url": "https://gl.wikipedia.org/wiki?curid=300395", "title": "S\u00e9culo V AEC", "text": ""}
{"id": "300396", "revid": "7802", "url": "https://gl.wikipedia.org/wiki?curid=300396", "title": "S\u00e9culo I AEC", "text": ""}
{"id": "300398", "revid": "7802", "url": "https://gl.wikipedia.org/wiki?curid=300398", "title": "S\u00e9culo II AEC", "text": ""}
{"id": "300399", "revid": "7802", "url": "https://gl.wikipedia.org/wiki?curid=300399", "title": "S\u00e9culo III AEC", "text": ""}
{"id": "300402", "revid": "5863", "url": "https://gl.wikipedia.org/wiki?curid=300402", "title": "Airi\u00f1os (Buenos Aires)", "text": "Airi\u00f1os \u00e9 unha revista editada en Buenos Aires dende 1944.\nHistoria e caracter\u00edsticas.\nSubtitulada \"Revista da Asociaci\u00f3n Casa de Galicia de Buenos Aires\", apareceu o 1 de xullo de 1944. Dirixida na s\u00faa segunda etapa por Eliseo Alonso, reproduciu textos de escritores galegos como Manuel Curros Enr\u00edquez, Ram\u00f3n Otero Pedrayo, Ferm\u00edn Bouza-Brey, \u00c1lvaro Cunqueiro e Eduardo Blanco Amor. Inclu\u00eda informaci\u00f3n sobre as sociedades galegas, e as secci\u00f3ns \"Ondas do mar\" dedicada \u00e1 poes\u00eda e \"Estante de Libros\", sobre literatura. En 1983 o director era Ram\u00f3n Berdullas Mart\u00ednez."}
{"id": "300403", "revid": "1888", "url": "https://gl.wikipedia.org/wiki?curid=300403", "title": "Mundo Gallego", "text": "Mundo Gallego foi o nome de varias publicaci\u00f3ns:"}
{"id": "300405", "revid": "5863", "url": "https://gl.wikipedia.org/wiki?curid=300405", "title": "Mundo Gallego (1951)", "text": "Mundo Gallego foi unha revista editada en Buenos Aires entre 1951 e 1952.\nHistoria e caracter\u00edsticas.\nSubtitulada \"Revista de Galicia en Am\u00e9rica\", apareceu o 1 de outubro de 1951. Fundada por Teodoro Campos, Jos\u00e9 Conde Fern\u00e1ndez e Eliseo Alonso, que foi o seu director, coa intenci\u00f3n de promover a cultura galega. Constaba das secci\u00f3ns \"Pincel gallego\", \"Papel y tinta\", \"Artistas de cine gallego\" e \"Libros gallegos\". Entre os seus colaboradores figuraron Valent\u00edn Paz Andrade, Ram\u00f3n Otero Pedrayo, Ferm\u00edn Bouza-Brey, Victoriano Taibo, Eduardo Blanco Amor, Emilio Pita, Jos\u00e9 Castroviejo, Pura V\u00e1zquez, Jos\u00e9 D\u00edaz J\u00e1come, Salvador Lorenzana e Laxeiro. De periodicidade irregular, cesou a s\u00faa publicaci\u00f3n co n\u00famero 4, de outubro-decembro de 1952."}
{"id": "300406", "revid": "1888", "url": "https://gl.wikipedia.org/wiki?curid=300406", "title": "Jos\u00e9 Conde Fern\u00e1ndez", "text": ""}
{"id": "300408", "revid": "92340", "url": "https://gl.wikipedia.org/wiki?curid=300408", "title": "Jos\u00e9 Manuel Poy\u00e1n", "text": "Jos\u00e9 Manuel Poy\u00e1n Gonz\u00e1lez, finado en Madrid o 31 de xaneiro de 1966, foi un empresario e xornalista galego.\nTraxectoria.\nAsentado en Madrid, foi presidente dos Consellos de Administraci\u00f3n de Petrol\u00edfera de Transportes, Leyland Ib\u00e9rica e Grupo de Empresas Asociadas. Foi vicepresidente do Lar Gallego de Madrid, presidente de m\u00e9rito do Centro Galego de Madrid e dirixiu a revista \"Galicia en Madrid\".\nVida persoal.\nCasou con Leonisa L\u00f3pez."}
{"id": "300409", "revid": "1888", "url": "https://gl.wikipedia.org/wiki?curid=300409", "title": "Jos\u00e9 Manuel Poy\u00e1n Gonz\u00e1lez", "text": ""}
{"id": "300417", "revid": "1131", "url": "https://gl.wikipedia.org/wiki?curid=300417", "title": "Bas\u00edlica de Nosa Se\u00f1ora do Pilar", "text": ""}
{"id": "300418", "revid": "23204", "url": "https://gl.wikipedia.org/wiki?curid=300418", "title": "Manuel Castro Gil", "text": "Manuel Castro Gil, nado en Lugo o 20 de xaneiro de 1891 e finado en Madrid o 3 de abril de 1963, foi un gravador e pintor galego.\nTraxectoria.\nFillo do arquiveiro do concello de Lugo e de Gertrudis Gil, primo carnal do fil\u00e1ntropo \u00c1lvaro Gil Varela. Iniciou os estudos de debuxo como alumno de Manuel Fole. En 1907 trasladouse a Madrid para estudar na Escola de Belas Artes de San Fernando, grazas a unha bolsa lle concedeu a Deputaci\u00f3n de Lugo. Na Escola de San Fernando foi disc\u00edpulo de Ferrant, Vera, Mu\u00f1oz Degrain e Moreno Carbonero. Recibiu lecci\u00f3ns de gravado de Carlos Verger e Esteve Botey. Colaborou en publicaci\u00f3ns peri\u00f3dicas da \u00e9poca como \"Blanco y Negro\" e \"La Esfera\". Asistiu aos parladoiros literarios de Ram\u00f3n Mar\u00eda del Valle Incl\u00e1n e Ram\u00f3n G\u00f3mez de la Serna. Participou na Exposici\u00f3n Rexional de Galicia de 1917 con varias paisaxes ao \u00f3leo. Ingresou no cadro de persoal da F\u00e1brica Nacional de Moneda y Timbre. A Junta para Ampliaci\u00f3n de Estudios concedeulle unha bolsa para viaxar a Par\u00eds, onde realizou unha exposici\u00f3n. Obtivo a medalla na Exposici\u00f3n Nacional de Bellas Artes de 1930. Expuxo en Nova York, M\u00e9xico, A Habana, Buenos Aires. Foi director art\u00edstico da revista \"Galicia en Madrid\". En 1934 foi nomeado profesor da Escola Nacional de Artes Gr\u00e1ficas."}
{"id": "300420", "revid": "29398", "url": "https://gl.wikipedia.org/wiki?curid=300420", "title": "Steve Bacic", "text": "Steve Bacic, nado o 13 de marzo de 1965 en Lisi\u010di\u0107, Croacia, \u00e9 un actor e director canadense."}
{"id": "300421", "revid": "23204", "url": "https://gl.wikipedia.org/wiki?curid=300421", "title": "Avco World Trophy", "text": "O Avco World Trophy, tam\u00e9n co\u00f1ecido como Avco Cup, foi o trofeo entregado ao campi\u00f3n da World Hockey Association (WHA) orixinal (1972-1979). Os dereitos sobre o nome foron comprados pola antiga Avco Corporation (un nome derivado orixinalmente de \"Aviation Company\"), unha compa\u00f1\u00eda de defensa que mercou os dereitos para anunciar a s\u00faa divisi\u00f3n de financias ao consumo. O trofeo foi ridiculizado por alg\u00fans polo seu patrocinio e nunca desenvolveu nada que se achegara ao significado e o sentimento da Stanley Cup, o seu rival da National Hockey League. Con todo, o dese\u00f1o da copa foi frecuentemente visto como creativo en que se trataba dun globo flotante de vidro gravado embutido no \"tronco\" da copa. A copa foi dese\u00f1ada por Frank Bonnerkopf de Boise, Idaho (Estados Unidos).\nO l\u00edder dos Jets Bobby Hull conquistou o trofeo en tres ocasi\u00f3ns, inclu\u00edndo a \u00faltima edici\u00f3n da final da liga fronte aos Edmonton Oilers de Wayne Gretzky; por outra banda, Gordie Howe e os Houston Aeros disputaron o trofeo tres veces e ga\u00f1\u00e1rono d\u00faas, mentres que os New England Whalers e os Quebec Nordiques conquistaron a copa unha vez cada un.\nHistoria.\nO trofeo foi entrgado por primeira vez na tempada 1972-73 da World Hockey Association. Antes do principio da competici\u00f3n, un dos fundadores da WHA, Dennis Murphy, conseguiu vender o nome do trofeo \u00e1 empresa Avco. O trofeo foi doado \u00e1 nova liga en 1972 xunto con aproximadamente 500.000 d\u00f3lares pola AVCO Financial Services Corporation, e converteuse no primeiro trofeo de campi\u00f3n dunha liga deportiva maior en levar o nome dunha empresa privada. O trofeo foi retirado despois de que a WHA cesase as s\u00faas operaci\u00f3ns en 1979.\nA primeira final dos \"play-offs\" da WHA enfrontou aos New England Whalers e aos Winnipeg Jets, e despois de catro partidos, os primeiros dominaban a eliminatoria por 3-1, podendo ga\u00f1ar a liga no seguinte pertido. Os directivos da WHA d\u00e9ronse conta de que non ti\u00f1an a\u00ednda un trofeo para entregar ao equipo campi\u00f3n. A persoa encargada das relaci\u00f3ns p\u00fablicas comprou no \u00faltimo momento un trofeo de gran tama\u00f1o que foi finalmente entregado aos Whalers, que ga\u00f1aron o quinto partido por 9 goles a 6.\nO derradeiro trofeo da historia da WHA foi conquistado polos Winnipeg Jets, que derrotaron en seis partidos aos Edmonton Oilers; Barry Shenkarow, o presidente dos Jets, levou o trofeo e o expuxo na sala de dirixentes no Winnipeg Arena. Pouco tempo despois, outra versi\u00f3n do trofeo uniuse ao Hockey Hall of Fame na sala adicada \u00e1 WHA. Shenkarow advertiu ao Hockey Hall of Fame de que non posu\u00edan o trofeo bo, mais estes non lle creron. Posteriormente, Shenkarow enviou a s\u00faa versi\u00f3n do trofeo ao Manitoba Sports Hall of Fame da cidade de Winnipeg. De acordo co sitio web do Hockey Hall of Fame, unha terceira versi\u00f3n da copa existe no Nova Scotia Sports Hall of Fame en Halifax. O trofeo foi retirado despois de que a WHA cesase as s\u00faas operaci\u00f3ns en 1979."}
{"id": "300422", "revid": "98629", "url": "https://gl.wikipedia.org/wiki?curid=300422", "title": "Violaxantina", "text": "A violaxantina \u00e9 un pigmento carotenoide natural do grupo das xantofilas, de cor alaranxada, que se encontra en diversas plantas, como por exemplo os pensamentos. Sintet\u00edzase a partir da zeaxantina por epoxidaci\u00f3n. Utilizouse como aditivo alimentario co n\u00famero E 161e, xa que \u00e9 un colorante, pero o seu uso xa non est\u00e1 aprobado na Uni\u00f3n Europea nin nos Estados Unidos, a\u00ednda que si noutros pa\u00edses como Australia e Nova Zelandia (onde ten o n\u00famero INS 161e)."}
{"id": "300423", "revid": "19415", "url": "https://gl.wikipedia.org/wiki?curid=300423", "title": "Avco Cup", "text": ""}
{"id": "300424", "revid": "19415", "url": "https://gl.wikipedia.org/wiki?curid=300424", "title": "Copa Avco", "text": ""}
{"id": "300425", "revid": "19415", "url": "https://gl.wikipedia.org/wiki?curid=300425", "title": "Avco Trophy", "text": ""}
{"id": "300426", "revid": "19415", "url": "https://gl.wikipedia.org/wiki?curid=300426", "title": "Trofeo Avco", "text": ""}
{"id": "300427", "revid": "19415", "url": "https://gl.wikipedia.org/wiki?curid=300427", "title": "Trofeo Mundial Avco", "text": ""}
{"id": "300428", "revid": "98629", "url": "https://gl.wikipedia.org/wiki?curid=300428", "title": "Licopeno", "text": "O licopeno (nome procedente do nome cient\u00edfico do tomate, \"Lycopersicum\") \u00e9 un composto fitoqu\u00edmico e pigmento natural carotenoide do grupo dos carotenos de cor vermella brillante, que se encontra nos tomates e nalgunhas outras froitas e verduras de cor avermellada, como as cenorias vermellas, sand\u00edas, gacs (\"Momordica cochinchinensis\"), e papaias, pero non noutros vexetais tam\u00e9n vermellos como amorodos, paprika, ou cereixas. Alimentos vexetais que non son vermellos poden conter licopeno, como os feix\u00f3ns colorados ou o perexil. A\u00ednda que o licopeno \u00e9 quimicamente un caroteno, non ten actividade de vitamina A, a diferenza doutros carotenos.\nEn plantas, algas, e outros organismos fotosint\u00e9ticos, o licopeno \u00e9 un intermediario importante na bios\u00edntese de moitos carotenoides, como o beta-caroteno, o cal \u00e9 responsable de dar pigmentaci\u00f3ns amarelas, laranxas ou vermellas, interv\u00e9n na fotos\u00edntese e na fotoprotecci\u00f3n. Como todos os carotenoides, o licopeno \u00e9 un hidrocarburo insaturado, \u00e9 dicir, un alqueno non substitu\u00eddo. Estruturalmente, o licopeno \u00e9 un tetraterpeno formado por oito unidades de isopreno, e est\u00e1 composto enteiramente por carbonos e hidr\u00f3xenos. \u00c9 insoluble en auga. Os once dobres enlaces conxugados do licopeno danlle a s\u00faa cor vermella brillante e a s\u00faa actividade antioxidante. Debido \u00e1 s\u00faa forte cor e falta de toxicidade, o licopeno \u00e9 un colorante alimentario \u00fatil (co n\u00famero E160d) e o seu uso est\u00e1 aprobado na Uni\u00f3n Europea, os Estados Unidos e outros pa\u00edses.\nConsumo polos humanos.\nO licopeno non \u00e9 un nutriente esencial para os humanos, pero enc\u00f3ntrase comunmente na dieta principalmente en pratos preparados con tomates. Cando se absorbe no intestino, o licopeno transp\u00f3rtase polo sangue dentro de lipoprote\u00ednas e acum\u00falase principalmente no sangue, tecido adiposo, pel, f\u00edgado e gl\u00e1ndula adrenal, pero pode atoparse na maior\u00eda dos tecidos.\nInvestigaci\u00f3ns preliminares atoparon que as persoas que consomen tomates poden ter un menor risco de padecer certos cancros, posiblemente debido a que o licopeno afecta aos mecanismos do cancro de pr\u00f3stata. Por\u00e9n, neces\u00edtanse m\u00e1is estudos sobre esta \u00e1rea e as relaci\u00f3ns co cancro de pr\u00f3stata foron consideradas insuficientemente probadas pola FDA dos Estados Unidos.\nEstrutura e propiedades f\u00edsicas.\nO licopeno \u00e9 un tetraterpeno sim\u00e9trico formado pola ensamblaxe de oito unidades de isopreno. \u00c9 un carotenoide membro da familia dos carotenos, composto enteiramente por cabonos e hidr\u00f3xenos. Os procedementos para illar o licopeno public\u00e1ronse por primeira vez en 1910, e a estrutura da mol\u00e9cula foi determinada en 1931. Na s\u00faa forma natural todo-\"trans\", a mol\u00e9cula \u00e9 longa e recta, cun sistema de once dobres enlaces conxugados, que reducen a enerx\u00eda necesaria para que os electr\u00f3ns fagan a transici\u00f3n a un estado de maior enerx\u00eda, o que permite que a mol\u00e9cula absorba luz visible. O licopeno absorbe todas as lonxitudes de onda da luz visible ag\u00e1s as m\u00e1is longas, polo que aparece de cor vermella.\nAs plantas e as bacterias fotosint\u00e9ticas producen de forma natural o todo-\"trans\"-licopeno, pero son posibles estericamente un total de 72 is\u00f3meros xeom\u00e9tricos da mol\u00e9cula. Cando se expo\u00f1en \u00e1 luz ou \u00e1 calor, o licopeno pode sufrir isomerizaci\u00f3n a un dos seus is\u00f3meros \"cis\", estes te\u00f1en forma curvada en vez de linear. Os diferentes is\u00f3meros te\u00f1en distintas estabilidades debido \u00e1 s\u00faa enerx\u00eda molecular, e de maior a menor estabilidade son: 5-cis \u2265 todo-trans \u2265 9-cis \u2265 13-cis &gt; 15-cis &gt; 7-cis &gt; 11-cis. No torrente sangu\u00edneo humano, hai varios is\u00f3meros \"cis\" que constit\u00faen m\u00e1is do 60% da concentraci\u00f3n de licopeno total, pero os efectos biol\u00f3xicos de is\u00f3meros individuais non foron investigados.\nPapel na fotos\u00edntese.\nCarotenoides como o licopeno son importantes pigmentos que se atopan nos complexos prote\u00ednas-pigmentos fotosint\u00e9ticos das plantas, bacterias fotosint\u00e9ticas e algas. Tam\u00e9n se atopa nalg\u00fans fungos (que non son fotosint\u00e9ticos). Estes complexos son responsables das brillantes cores de froitas e vexetais, realizan varias funci\u00f3ns na fotos\u00edntese, e protexendo os organismos fotosint\u00e9ticos de danos producidos pola excesiva luz. O licopeno \u00e9 un intermediario clave na bios\u00edntese de moitos carotenoides importantes, como o beta-caroteno, e as xantofilas.\nBios\u00edntese.\nAs bios\u00ednteses non condicionadas do licopeno nas plantas e cianobacterias son similares, e tam\u00e9n os encimas implicados. A s\u00edntese empeza co \u00e1cido meval\u00f3nico, o cal se converte en dimetilalil pirofosfato. Este condensa despois con tres mol\u00e9culas de isopentenil pirofosfato (un is\u00f3mero do dimetilalil pirofosfato), para dar o composto de 20 carbonos xeranilxeranil pirofosfato. D\u00faas mol\u00e9culas deste produto condensan despois nunha configuraci\u00f3n cola-cola dando lugar ao composto de 40 carbonos fitoeno, o primeiro paso que leva \u00e1 bios\u00edntese de carotenoides. A trav\u00e9s de varios pasos de desaturaci\u00f3n, o fitoeno conv\u00e9rtese en licopeno. Se as transformaci\u00f3ns contin\u00faan, os dous grupos isopreno terminais do licopeno poden ciclarse e producir beta-caroteno, o cal pode ser convertido despois en diversas xantofilas.\nFontes na dieta.\nMoitas froitas e verduras te\u00f1en contidos altos de licopeno, como o eleagno de outono (\"Elaeagnus umbellata\"), o gac, os tomates, sand\u00eda, pomelo rosa, goiaba rosa, papaia, seabuckthorn, bagas de goxi, e os froitos do x\u00e9nero \"Rosa\". A\u00ednda que o gac (\"Momordica cochinchinensis\") ten o contido m\u00e1is alto de licopeno de todos os vexetais co\u00f1ecidos, que \u00e9 ata 70 veces maior ca o do tomate, debido \u00e1 rareza da dispo\u00f1ibilidade do gac f\u00f3ra da s\u00faa rexi\u00f3n nativa no sueste de Asia, os tomates e as salsas baseadas no tomate, os seus zumes e o ketchup supo\u00f1en a gran maior\u00eda do consumo de licopeno dietario para a maior\u00eda da xente (ata o 85% nalg\u00fans pa\u00edses). O contido de licopeno dos tomates depende da variedade e increm\u00e9ntase a medida que o froito madurece.\nA diferenza doutras froitas e verduras, nas que o seu contido nutricional dimin\u00fae ao coci\u00f1alos (como ocorre co de vitamina C), o procesamento de tomates incrementa a concentraci\u00f3n de licopeno biodispo\u00f1ible. O licopeno no concentrado de tomate \u00e9 ata catro veces m\u00e1is biodispo\u00f1ible ca en tomates frescos.\nA\u00ednda que a maior\u00eda das verduras de folla verde e outras fontes de licopeno son baixas en graxas e aceites, o licopeno \u00e9 insoluble en auga e est\u00e1 fortemente unido \u00e1 fibra vexetal. Os produtos de tomate procesado como o zume de tomate pasteurizado, sopas, prebes, e o ketchup conte\u00f1en as maiores concentraci\u00f3ns de licopeno biodispo\u00f1ible das fontes baseadas no tomate.\nO feito de coci\u00f1ar e triturar os tomates (como se fai no proceso de enlatado) e servilos en pratos ricos en aceite (como en salsas para spaghetti ou pizzas) incrementa grandemente a asimilaci\u00f3n no tracto dixestivo e absorci\u00f3n ao sangue. O licopeno \u00e9 soluble en graxas, polo que se di que o aceite axuda \u00e1 s\u00faa absorci\u00f3n. O gac \u00e9 unha notable excepci\u00f3n, xa que cont\u00e9n altas concentraci\u00f3ns de licopeno e tam\u00e9n os \u00e1cidos graxos saturados e insaturados. O cis-licopeno dalgunhas variedades de tomate consid\u00e9rase m\u00e1is biodispo\u00f1ible.\nO licopeno pode obterse a partir de verduras e froitas como o tomate, pero outra fonte de licopeno \u00e9 o fungo \"Blakeslea trispora\". O gac \u00e9 unha posible fonte comercial (pero est\u00e1 pouco comercializado mundialmente) para a extracci\u00f3n e purificaci\u00f3n de licopeno polo seu elevado contido.\nDebe terse presente que non todos os froitos vermellos conte\u00f1en licopeno, xa que est\u00e1n coloreados por outros compostos. Por exemplo, a laranxa vermella (sanguina) est\u00e1 coloreada por antocianinas, pero outros c\u00edtricos vermellos como a variedade de larranxa Cara cara navel, ou o pomelo rosa, si est\u00e1n coloreados polo licopeno. Ademais, alg\u00fans vexetais que non son vermellos te\u00f1en cantidades significativas de licopeno, como o esp\u00e1rrago, que cont\u00e9n aproximadamente 30\u03bcg de licopeno por 100 gramos e o perexil e albaca secos, que conte\u00f1en aproximadamente 3,5-7 \u03bcg de licopeno por gramo.\nFarmacocin\u00e9tica.\nEn canto \u00e1 s\u00faa farmacocin\u00e9tica, despois da s\u00faa inxesti\u00f3n, o licopeno incorp\u00f3rase a micelas lip\u00eddicas na luz do intestino delgado. Estas micelas est\u00e1n formadas polos \u00e1cidos graxos da dieta e \u00e1cidos biliares, e axudan a solubilizar o licopeno hidrof\u00f3bico e permiten que este permee as c\u00e9lulas da mucosa intestinal por un mecanismo de transporte pasivo. S\u00e1bese pouco sobre o metabolismo hep\u00e1tico do licopeno, pero como outros carotenoides, o licopeno incorp\u00f3rase aos quilomicrons e pasa ao sistema linf\u00e1tico. No plasma sangu\u00edneo, o licopeno \u00e9 distribu\u00eddo finalmente por medio de lipoprote\u00ednas VLDL e LDL. O licopeno \u00e9 principalmente distribu\u00eddo aos tecidos adiposos e \u00f3rganos como as gl\u00e1ndulas adrenais, f\u00edgado, pr\u00f3stata e test\u00edculos.\nEfectos adversos.\nO licopeno non \u00e9 tr\u00f3xico e forma parte comunmente da dieta, pero informouse de casos de consumo excesivo de carotenoides, nos que se coloreaba o f\u00edgado e a pel.\nHai tam\u00e9n casos de intolerancia ou reacci\u00f3n al\u00e9rxica ao licopeno dietario, o cal pode causar diarrea, n\u00e1usea, dor de est\u00f3mago ou cambras, gas, v\u00f3mitos e perda de apetito.\nEfectos saudables potenciais.\nDada as s\u00faas propiedades potenciais in vivo, as investigaci\u00f3ns sobre o licopeno enfoc\u00e1ronse a unha posible correlaci\u00f3n entre o consumo de licopeno e a sa\u00fade xeral. En 2005, a FDA dos Estados Unidos conclu\u00edu que non hab\u00eda evidencias cient\u00edficas dabondo como para permitir que os produtos de tomate con licopeno levasen a mensaxe de que o seu consumo diminu\u00eda o risco de cancro de pr\u00f3stata. Unha revisi\u00f3n Cochrane de 2011 encontrou evidencias insuficientes non chegou a ningunha conclusi\u00f3n sobre o efecto que poder\u00eda ter o licopeno sobre os s\u00edntomas do cancro de pr\u00f3stata, niveis do ant\u00edxeno prost\u00e1tico (PSA) ou cancro de pr\u00f3stata. Unha revisi\u00f3n de 2013 conclu\u00edu que o licopeno parece estar negativamene asociado co risco de cancro de pr\u00f3stata."}
{"id": "300429", "revid": "98629", "url": "https://gl.wikipedia.org/wiki?curid=300429", "title": "Amedeo Carboni", "text": "Amedeo Carboni, nado en Arezzo o 6 de abril de 1965, \u00e9 un exfutbolista italiano. Xogaba de lateral esquerdo e foi internacional coa selecci\u00f3n italiana.\nXogou profesionalmente durante 22 tempadas, nas que estivo principalmente na Roma (sete tempadas) e no Valencia (nove), ga\u00f1ando oito t\u00edtulos nas etapas nestes dous equipos."}
{"id": "300439", "revid": "5863", "url": "https://gl.wikipedia.org/wiki?curid=300439", "title": "Antonio Machado y \u00c1lvarez", "text": ""}
{"id": "300441", "revid": "98629", "url": "https://gl.wikipedia.org/wiki?curid=300441", "title": "William Gallas", "text": "William \u00c9ric Gallas, nado en Asni\u00e8res-sur-Seine o 17 de agosto de 1977, \u00e9 un exfutbolista franc\u00e9s que xogou a maior parte da s\u00faa etapa profesional en Inglaterra, antes de rematala no Perth Glory australiano. Xogaba de defensa central e foi internacional coa selecci\u00f3n francesa."}
{"id": "300443", "revid": "98629", "url": "https://gl.wikipedia.org/wiki?curid=300443", "title": "Bloodsport (filme)", "text": "Bloodsport \u00e9 un filme estadounidense dirixido por Newt Arnold que se estreou en 1988. Est\u00e1 protagonizado por Jean-Claude Van Damme, Roy Chiao, Donald Gibb e Leah Ayres. O filme bas\u00e9ase parcialmente nos supostos logros do artista marcial Frank Dux. \"Bloodsport\" foi un dos primeiros filmes protagonizados por Van Damme e no que se amosan as s\u00faas habilidades atl\u00e9ticas."}
{"id": "300446", "revid": "23204", "url": "https://gl.wikipedia.org/wiki?curid=300446", "title": "Oliver &amp; Company", "text": "Oliver &amp; Company \u00e9 un filme de animaci\u00f3n estadounidense do ano 1988 producido por Walt Disney Feature Animation e estreado o 18 de novembro de 1988 por Walt Disney Pictures. O vix\u00e9simo s\u00e9timo filme na serie de cl\u00e1sicos animados de Disney, o filme est\u00e1 inspirada na cl\u00e1sica novela de Charles Dickens \"Oliver Twist\". No filme, Oliver \u00e9 un micho que se une a unha banda de cans para sobrevivir nas r\u00faas de Nova York."}
{"id": "300448", "revid": "98629", "url": "https://gl.wikipedia.org/wiki?curid=300448", "title": "N\u00f3 suevo", "text": "O n\u00f3 suevo () \u00e9 un peiteado masculino hist\u00f3rico atribu\u00eddo \u00f3 pobo xerm\u00e1nico dos suevos. O n\u00f3 \u00e9 descrito por T\u00e1cito na s\u00faa obra \"Xermania\", tam\u00e9n aparece na arte, en representaci\u00f3ns dos pobos xerm\u00e1nicos e en corpos momificados de pantanos.\n\"Xermania\".\nSegundo a \"Xermania\" de T\u00e1cito, os guerreiros suevos peiteaban o seu cabelo cara a atr\u00e1s ou aos lados e at\u00e1bano nun n\u00f3, co suposto obxectivo de semellar meirandes e m\u00e1is impo\u00f1entes no campo de batalla. T\u00e1cito tam\u00e9n fala de que este estilo espallouse entre os guerreiros m\u00e1is novos das tribos xerm\u00e1nicas veci\u00f1as, mentres que entre os suevos, o n\u00f3 era levado polos homes vellos como un s\u00edmbolo de status, que \"distingue \u00f3s homes libres dos escravos\", sendo os n\u00f3s m\u00e1is art\u00edsticos levados polos nobres m\u00e1is poderosos.\nRexistros arqueol\u00f3xicos.\nOs n\u00f3s suevos foron descubertos en varios corpos conservados en pantanos:\nNo ano 2000, na costa do Mar B\u00e1ltico en Czarnowko, preto de L\u0119bork, Polonia, atopouse un caldeiro de bronce que representaba a homes levando o n\u00f3 suevo."}
{"id": "300449", "revid": "23204", "url": "https://gl.wikipedia.org/wiki?curid=300449", "title": "Carie dental", "text": "A carie dental (do , que significa \"podremia\"), \u00e9 unha doenza dos dentes producida pola actividade de bacterias, que producen cavidades no dente. As cavidades poden ser ter unha gama ampla de cores, dende o amarelo ata o negro. Os s\u00edntomas poden inclu\u00edr dor e dificultade \u00f3 mastigar. Entre as complicaci\u00f3ns da carie est\u00e1n a inflamaci\u00f3n do tecido arredor do dente, a perda de dentes e a formaci\u00f3n de abcesos."}
{"id": "300450", "revid": "23204", "url": "https://gl.wikipedia.org/wiki?curid=300450", "title": "Carie", "text": ""}
{"id": "300452", "revid": "839", "url": "https://gl.wikipedia.org/wiki?curid=300452", "title": "Universidad Nacional de La Plata", "text": ""}
{"id": "300454", "revid": "785", "url": "https://gl.wikipedia.org/wiki?curid=300454", "title": "Arquidiocese cat\u00f3lica latina de Valladolid", "text": "A arquidiocese de Valladolid (en ) \u00e9 unha s\u00e9 metropolitana da Igrexa Cat\u00f3lica Latina. En 2010 ti\u00f1a 453.527 bautizados sobre unha poboaci\u00f3n total de 533.561 habitantes. Actualmente est\u00e1 gobernada por Ricardo Bl\u00e1zquez P\u00e9rez.\nTerritorio.\nA arquidiocese abrangue a totalidade da provincia de Valladolid. A s\u00e9 arcebispal \u00e9 a cidade de Valladolid, onde est\u00e1 a catedral de Nosa Se\u00f1ora de San Lourenzo.\nO territorio est\u00e1 dividido en 307 parroquias, agrupadas en catro vigair\u00edas.\nHistoria.\nA diocese de Valladolid foi erixida o 25 de setembro de 1595 coa bula \"Pro excellenti\" do papa Clemente VIII, en territorios at\u00e9 ent\u00f3n pertencentes \u00e1 diocese de Palencia. A erecci\u00f3n da nova diocese puxo fin ao longo conflito entre os abades de Valladolid e os bispos de Palencia.\nA ra\u00edz do acordo entre Espa\u00f1a e Santa S\u00e9 asinado en 1851, o 4 de xullo de 1857 foi elevada ao rango de arquidiocese metropolitana.\nEn 1955 o territorio diocesano foi ampliado, adapt\u00e1ndoo ao da provincia civil de Valladolid."}
{"id": "300458", "revid": "98629", "url": "https://gl.wikipedia.org/wiki?curid=300458", "title": "Cinema de Francia", "text": "O cinema de Francia ref\u00edrese \u00e1 industria cinematogr\u00e1fica establecida en Francia. O cinema franc\u00e9s comprende os filmes realizados en Francia ou realizados no estranxeiro por parte de cineastas franceses.\nFrancia foi o lugar de nacemento do cinema e de moitos dos seus pioneiros.\nCon 206,5 mill\u00f3ns de entradas vendidas no 2010 e 215,6 no 2011, Francia \u00e9 o terceiro maior mercado do mundo en canto ao n\u00famero de entradas (tralos Estados Unidos e a India) e en canto aos ingresos (tralos Estados Unidos e o Xap\u00f3n). \u00c9 a industria cinematogr\u00e1fica de maior \u00e9xito de Europa por n\u00famero de filmes producidos anualmente, cunha marca de 261 en 2010 \u00e9 tam\u00e9n un dos pa\u00edses onde as produci\u00f3ns non estadounidenses te\u00f1en maior cota, pois os filmes estadounidenses supuxeron s\u00f3 o 47,7% das entradas no 2010. En 2013 foi o segundo pa\u00eds do mundo por exportaci\u00f3n dos seus filmes.\nHistoria.\nOs irm\u00e1ns Lumi\u00e8re realizaron a primeira proxeci\u00f3n do cinemat\u00f3grafo en Par\u00eds o 28 de decembro de 1895. Nos primeiros anos da industria, entre 1896 e 1902, estaba dominada por catro firmas: Path\u00e9 Fr\u00e8res, Gaumont Film Company, a compa\u00f1\u00eda de Georges M\u00e9li\u00e8s e a dos Lumi\u00e8re. M\u00e9li\u00e8s inventou moitas das t\u00e9cnicas da gram\u00e1tica do cinema e entre as s\u00faas curtametraxes fant\u00e1sticas at\u00f3pase \"Le Voyage dans la Lune\", de 1902.\nEn 1902 os Lumi\u00e8re abandonaron a produci\u00f3n e entre 1904 e 1911 a compa\u00f1\u00eda Path\u00e9 converteuse na principal produtora e distribuidora mundial. A Gaumont levou a pioneira Alice Guy \u00e1 xefatura da direcci\u00f3n, onde supervisou uns catrocentos filmes antes de seguir a s\u00faa carreira nos Estados Unidos. Gaumont chegou a ter os maiores estudios do mundo en 1907.\nEn 1914 retirouse M\u00e9li\u00e8s.\nTrala rimeira guerra mundial.\nTrala primeira guerra mundial a industria cinematogr\u00e1fica francesa sufriu pola falta de capital e a produci\u00f3n decaeu, coma no resto de Europa. Isto permitiu a chegada da industria estadounidense ao mercado europeo. Isto provocou que varios pa\u00edses comezasen a impo\u00f1er barreiras comerciais. No caso de Francia impuxo unha cota de 1:7, \u00e9 dicir, que ti\u00f1a que producirse e exhibirse un filme franc\u00e9s por cada sete importados.\nDurante o per\u00edodo de entreguerras Jacques Feyder e Jean Vigo convert\u00e9ronse nos fundadores do realismo po\u00e9tico no cinema franc\u00e9s. Vigo tam\u00e9n dominou o impresionismo xunto con Abel Gance, Germaine Dulac e Jean Epstein.\nEn 1931 Marcel Pagnol filmou a primeira parte da s\u00faa trilox\u00eda, \"Marius\", \"Fanny\" e \"C\u00e9sar\". Outros autores desa \u00e9poca foron Ren\u00e9 Clair e Julien Duvivier. En 1937 Jean Renoir, fillo do pintor Pierre-Auguste Renoir, dirixiu a primeira das s\u00faas obras mestras, \"La Grande Illusion\", \u00e1 que seguiu en 1939 \"La R\u00e8gle du Jeu\", citada en ocasi\u00f3ns como un dos mellores filmes da historia.\nDesde os corenta aos setenta.\nA revista \"Cahiers du cin\u00e9ma\", fundada por Andr\u00e9 Bazin, agrupou a cr\u00edticos e amantes do cinema e nela naceu a moderna teor\u00eda do cinema. Cr\u00edticos como Jean-Luc Godard, Fran\u00e7ois Truffaut, Claude Chabrol, Jacques Rivette e \u00c9ric Rohmer comezaron a realizar eles mesmos filmes, creando o que ser\u00eda a \"nouvelle vague\". Entre os primeiros do movemento at\u00f3panse \"O final da escapada\" (Godard, 1960), con Jean-Paul Belmondo, e \"Les Quatre Cents Coups\" (Truffaut, 1959) con Jean-Pierre L\u00e9aud.\nF\u00f3ra deste movemento lograron \u00e9xito internacional os filmes minimalistas de Robert Bresson e Jean-Pierre Melville, os filmes de suspense de Henri-Georges Clouzot, e as comedias de Jacques Tati, amais doutros directores achegados \u00e1 \"nouvelle vague\" como Agn\u00e8s Varda e Alain Resnais.\nO cinema comercial deses anos tam\u00e9n logrou sona. Foron populares as comedias de Louis de Fun\u00e8s e filmes criminais como \"Rififi\" de Jules Dassin. Int\u00e9rpretes franceses como Brigitte Bardot, Alain Delon, Romy Schneider, Catherine Deneuve, Jeanne Moreau, Simone Signoret, Yves Montand, Jean-Paul Belmondo e Jean Gabin foron reco\u00f1ecidos tam\u00e9n no estranxeiro. O filme de 1979 \"La Cage aux Folles\" foi exhibido durante m\u00e1is dun ano en Nova York, sendo durante anos o filme estranxeiro de maior \u00e9xito nos Estados Unidos.\nD\u00e9cada de 1980.\nA principios da d\u00e9cada de 1980 chegaron filmes dunha nova xeraci\u00f3n de cineastas, como Jean-Jacques Beineix, ao que seguiron outros como Luc Besson e L\u00e9os Carax. Foron filmes que destacaban a alienaci\u00f3n das s\u00faas personaxes principais, no que se co\u00f1eceu como \"Cinema du look\".\n\"Camille Claudel\", de Bruno Nuytten protagonizado por Isabelle Adjani e G\u00e9rard Depardieu, foi un grande \u00e9xito comercial, igual c\u00f3 drama hist\u00f3rico \"Jean de Florette\" e a s\u00faa secuela \"Manon des Sources\", que deron reco\u00f1ecemento ao actor Daniel Auteuil.\nD\u00e9cada de 1990.\nNos anos noventa o cinema franc\u00e9s continuou a producir \u00e9xitos, como \"Cyrano de Bergerac\", de Jean-Paul Rappeneau, que lle deu unha candidatura ao Oscar ao mellor actor a G\u00e9rard Depardieu. Os filmes de Luc Besson \n\"L\u00e9on\" e \"The Fifth Element\" lanzaron as carreiras de Natalie Portman e Milla Jovovich.\nJean-Pierre Jeunet iniciou a s\u00faa carreira dirixindo filmes fant\u00e1sticos cun estilo moi reco\u00f1ecible. En 1992 Claude Sautet dirixiu a s\u00faa obra mestra \"Un Coeur en Hiver\" e en 1995 Mathieu Kassovitz debutou como director con \"La haine\" que converteu a Vincent Cassel en estrela. En 1997 Juliette Binoche ga\u00f1ou o Oscar \u00e1 mellor actriz secundaria.\nO \u00e9xito de \"Kirikou et la Sorci\u00e8re\" de Michel Ocelot en 1998 renovou a produci\u00f3n de cinema de animaci\u00f3n, que tivo cineastas como Jean-Fran\u00e7ois Laguionie e Sylvain Chomet.\nS\u00e9culo XXI.\nNa d\u00e9cada de 2000 incrementouse o n\u00famero de premios para o cinema franc\u00e9s no Festival de Cannes, con triunfos de Laurent Cantet, Tony Gatlif, Agn\u00e8s Jaoui, Isabelle Huppert e Charlotte Gainsbourg entre outros.\nEn 2001 Jean-Pierre Jeunet volveu a Francia para dirixir \"Le Fabuleux Destin d'Am\u00e9lie Poulain\", que se converteu no filme franc\u00e9s de m\u00e1is \u00e9xito nos Estados Unidos.\nEn 2008 Marion Cotillard ga\u00f1ou o Oscar \u00e1 mellor actriz pola s\u00faa interpretaci\u00f3n de \u00c9dith Piaf en \"La M\u00f4me\". Ese ano a comedia \"Bienvenue chez les Ch'tis\" converteuse no primeiro filme franc\u00e9s en superar os vinte mill\u00f3ns de espectadores.\nOutro grande \u00e9xito foi \"The Artist\", filme mudo que triunfou na 84\u00aa edici\u00f3n dos Oscar. En 2011 o filme \"Intocable\" converteuse no filme con m\u00e1is espectadores na historia de Francia.\nApoio gobernamental.\nCoa chegada da televisi\u00f3n ameazando o \u00e9xito do cinema moitos pa\u00edses tiveron que enfrontarse ao problema de revitalizar a industria. O goberno franc\u00e9s puxo en funcionamento varias medidas de apoio \u00e1 produci\u00f3n local.\nOs gobernos nacionais e rexionais invol\u00facranse na produci\u00f3n dos filmes."}
{"id": "300461", "revid": "10599", "url": "https://gl.wikipedia.org/wiki?curid=300461", "title": "Vila Ol\u00edmpica de Barcelona", "text": ""}
{"id": "300462", "revid": "1131", "url": "https://gl.wikipedia.org/wiki?curid=300462", "title": "Pavell\u00f3 Nou Congost", "text": "O Pavell\u00f3 Nou Congost \u00e9 un pavill\u00f3n da cidade de Manresa, na provincia de Barcelona, onde se disputan os partidos de baloncesto do B\u00e0squet Manresa.\nHistoria e caracter\u00edsticas.\nFoi inaugurado en setembro de 1992 coa celebraci\u00f3n da XIII edici\u00f3n da Liga Catal\u00e1. A instalaci\u00f3n tomou o relevo do vello Congost que quedara obsoleto e non cumpr\u00eda as normativas da liga ACB. Ten unha capacidade para 5.000 espectadores e \u00e9 a sede social e centro administrativo do B\u00e0squet Manresa. Disp\u00f3n de cabinas de prensa, situadas na parte superior da tribuna do palco, con capacidade para poder traballar ata 20 informadores, un espazo habilitado como sala de prensa na parte inferior da tribuna. Por outro lado, dende o B\u00e0squet Manresa SAE e a Fundaci\u00f3 Foment del B\u00e0squet trab\u00e1llase para potenciar o Museu del B\u00e0squet Manres\u00e0, no espazo que se encontra debaixo da outra tribuna do Pavill\u00f3n.\nO vello Congost fora inaugurado no ano 1968 con motivo do ascenso do club \u00e1 primeira divisi\u00f3n. Actualmente, esta instalaci\u00f3n acolle os adestramentos e os partidos de boa parte dos equipos base da entidade. Con anterioridade a este pavill\u00f3n o club disputaba os seus partidos nunha pista descuberta situada xunto ao campo de f\u00fatbol do Pujolet."}
{"id": "300463", "revid": "10599", "url": "https://gl.wikipedia.org/wiki?curid=300463", "title": "Nou Congost", "text": ""}
{"id": "300464", "revid": "10599", "url": "https://gl.wikipedia.org/wiki?curid=300464", "title": "Pavill\u00f3n Nou Congost", "text": ""}
{"id": "300465", "revid": "22570", "url": "https://gl.wikipedia.org/wiki?curid=300465", "title": "Cordilleira Transversal", "text": "A Cordilleira Transversal (en catal\u00e1n: \"Serralada Transversal\") \u00e9 a formaci\u00f3n monta\u00f1osa de Catalu\u00f1a que se estende dende os Pireneos ata as Cordilleiras Costeiras Catal\u00e1s.\nEst\u00e1 nos puntos de confluencia entre o Prepireneo, a cordilleira Prelitoral e a depresi\u00f3n central.\nCaracter\u00edzase pola actividade volc\u00e1nica localizada na chaira de Olot e o seu \u00e1mbito, con conos volc\u00e1nicos como os de Santa Margarida e o Croscat, e correntes de lava como a masa bas\u00e1ltica de Castellfollit de la Roca. Destacan os picos de Puigsacalm (1515 m), Cabrera (1312 m), Pla d'Aiats (1.306 m) e el Far (1123 m)."}
{"id": "300466", "revid": "10599", "url": "https://gl.wikipedia.org/wiki?curid=300466", "title": "Serralada Transversal", "text": ""}
{"id": "300468", "revid": "5863", "url": "https://gl.wikipedia.org/wiki?curid=300468", "title": "Orixe da vida", "text": ""}
{"id": "300470", "revid": "56833", "url": "https://gl.wikipedia.org/wiki?curid=300470", "title": "Xos\u00e9 D\u00edaz Andi\u00f3n", "text": "Xos\u00e9 D\u00edaz Andi\u00f3n, nado en R\u00edo de Castro (Baleira) en 1892 e finado en Madrid en 1948, foi un tip\u00f3grafo, escritor e xornalista galego.\nTraxectoria.\nTip\u00f3grafo e funcionario de Correos, estudou na Escola Social de Traballo de Madrid, gradu\u00e1ndose en 1934. Membro do Partido Republicano Radical Socialista ata a s\u00faa disoluci\u00f3n, con posteriodidade membro do partido Izquierda Republicana. Foi redactor xefe de \"Galicia en Madrid\" e colaborou en El Imparcial, El Regional (Lugo), El Ideal Gallego, El correo Gallego, El Progreso (Lugo), \"Labor\", \"Raza Celta\" e \"Finisterre\" e outros peri\u00f3dicos galegos con textos de \u00edndole hist\u00f3rica. Destacan especialmente os artigos publicados no \"Bolet\u00edn de la Comisi\u00f3n Provincial de Monumentos Hist\u00f3ricos y Art\u00edsticos de Lugo\". Escribiu un traballo de car\u00e1cter biogr\u00e1fico sobre o marqu\u00e9s de Rodil. Recibiu varios galard\u00f3ns en certames literarios."}
{"id": "300471", "revid": "12452", "url": "https://gl.wikipedia.org/wiki?curid=300471", "title": "Aerobiose", "text": ""}
{"id": "300472", "revid": "1888", "url": "https://gl.wikipedia.org/wiki?curid=300472", "title": "Marisa Villardefrancos Legrande", "text": ""}
{"id": "300473", "revid": "22570", "url": "https://gl.wikipedia.org/wiki?curid=300473", "title": "A-7", "text": "A Autov\u00eda do Mediterr\u00e1neo ou A-7 \u00e9 unha autov\u00eda espa\u00f1ola que comunica Alxeciras, na provincia de C\u00e1diz, con Barcelona cun percorrido paralelo \u00e1 costa mediterr\u00e1nea. \u00c9 parte da E-15 da Rede de Estradas Europeas.\nCunha lonxitude de 1.329\u00a0km \u00e9 a autov\u00eda m\u00e1is longa de Espa\u00f1a. Inicia o seu percorrido en Alxeciras, pasa por localidades como Marbella, M\u00e1laga, Motril, Almer\u00eda, Vera, Lorca, Murcia, Orihuela, Elx, Alacant, Valencia, Castell\u00f3 de la Plana e Tarragona e finaliza en Abrera, onde se prolonga coa denominaci\u00f3n de B-40. Gran parte da mesma est\u00e1 en servizo a\u00ednda que na parte comprendida entre Castell\u00f3 e Barcelona faltan moitos tramos por constru\u00edr. Nesa zona a \u00fanica alternativa \u00e9 a autoestrada de peaxe AP-7.\nA autov\u00eda \u00e9 competencia do Ministerio de Fomento, ag\u00e1s os tramos Alcoi-Canals e Sagunt-Vilanova d'Alcolea que dependen da Generalitat Valenciana, recibindo a denominaci\u00f3n de CV-40 e CV-10, respectivamente."}
{"id": "300474", "revid": "10599", "url": "https://gl.wikipedia.org/wiki?curid=300474", "title": "Autov\u00eda do Mediterr\u00e1neo", "text": ""}
{"id": "300475", "revid": "23204", "url": "https://gl.wikipedia.org/wiki?curid=300475", "title": "Armi\u00f1\u00f3n", "text": "Armi\u00f1\u00f3n (en \u00e9uscaro: \"Armi\u00f1on\") \u00e9 un concello de \u00c1raba, no Pa\u00eds Vasco. Pertence \u00e1 cuadrilla de A\u00f1ana e ti\u00f1a unha poboaci\u00f3n de 250 habitantes en 2014.\nO municipio est\u00e1 formado por tres localidades, que a s\u00faa vez forman \"concejos\": Armi\u00f1\u00f3n, capital do municipio e principal localidade, Estavillo e Lacorzana, que pola s\u00faa escasa poboaci\u00f3n extinguiuse como \"concejo\" e actualmente \u00e9 administrada directamente polo municipio."}
{"id": "300476", "revid": "10599", "url": "https://gl.wikipedia.org/wiki?curid=300476", "title": "Armi\u00f1on", "text": ""}
{"id": "300477", "revid": "5863", "url": "https://gl.wikipedia.org/wiki?curid=300477", "title": "Alfajar\u00edn", "text": "Alfajar\u00edn \u00e9 un concello espa\u00f1ol da provincia de Zaragoza, en Arag\u00f3n. Est\u00e1 situado a 28\u00a0km da capital provincial e forma parte da comarca de Zaragoza.\nNo seu termo municipal at\u00f3panse as localidades de Alfajar\u00edn, El Condado e Los Huertos. En 2014 ti\u00f1a unha poboaci\u00f3n de 2.250 habitantes.\nParte da s\u00faa superficie est\u00e1 ocupada pola Reserva natural dirixida dos Sotos e Galachos do Ebro."}
{"id": "300480", "revid": "23204", "url": "https://gl.wikipedia.org/wiki?curid=300480", "title": "L'Arbo\u00e7", "text": "L'Arbo\u00e7 \u00e9 un concello de Catalu\u00f1a, pertencente \u00e1 provincia de Tarragona. \u00c9 un pequeno municipio da comarca de Baix Pened\u00e8s. Segundo datos de 2013, a s\u00faa poboaci\u00f3n \u00e9 de 5.517 habitantes."}
{"id": "300481", "revid": "98629", "url": "https://gl.wikipedia.org/wiki?curid=300481", "title": "Ray Harryhausen", "text": "Raymond Frederick Harryhausen, nado nos \u00c1nxeles o 23 de xu\u00f1o de 1920 e finado en Londres o 7 de maio de 2013, foi un t\u00e9cnico en efectos especiais e produtor de cine estadounidense. A academia concedeulle un Oscar honor\u00edfico en 1992 como reco\u00f1ecemento \u00e1 s\u00faa carreira e pos\u00fae amais unha estrela no Paseo da Fama de Hollywood. Est\u00e1 considerado un mestre do cine, creador de criaturas fant\u00e1sticas e de historias baseadas en lendas mitol\u00f3xicas, que constit\u00faen unha serie \u00fanica de selo inconfundible na arte cinematogr\u00e1fica.\nPrimeiros anos.\nDesde neno tivo unha paix\u00f3n intensa polos dinosauros e con todo o relativo \u00f3 fant\u00e1stico. Esta obsesi\u00f3n coa fantas\u00eda foise acrecentando durante os primeiros anos da s\u00faa vida a trav\u00e9s de novelas, pinturas e pel\u00edculas. Os seus pais sempre o animaron e alimentaron esta infrecuente paix\u00f3n; lev\u00e1ndoo \u00f3 cine, \u00f3 teatro e \u00f3s museos. M\u00e1is tarde entusiasmouse coas marionetas, as maquetas e a animaci\u00f3n; incluso seus pais o axudaron eventualmente nas s\u00faas produci\u00f3ns.\nDurante unha visita \u00f3 Natural History Museum of Los Angeles County ficou marabillado cos murais de criaturas prehist\u00f3ricas dese\u00f1ados por Charles R. Knight, especialmente os dedicados \u00f3 Rancho La Brea. No cine quedou admirado pola loita entre dinosauros na pel\u00edcula \"The Lost World\"; contemplar\u00eda posteriormente \"King Kong\", \u00e1 idade de 13 anos, unha pel\u00edcula que non s\u00f3 o inspirou sen\u00f3n que cambiar\u00eda a s\u00faa vida para sempre. Esta fascinaci\u00f3n levouno a pescudar e a experimentar coas t\u00e9cnicas de animaci\u00f3n, nun primeiro momento creando marionetas de Kong e de dinosauros.\nTratou de descubrir como Kong parec\u00eda estar \"vivo\"; encontrou nuns artigos informaci\u00f3n que mencionaban algo chamado animaci\u00f3n stop motion. Durante esta \u00e9poca visitou unha exposici\u00f3n en Los Angeles County Museum sobre as t\u00e9cnicas empregadas en \"The Lost World\" e \"King Kong\", impuls\u00e1ndoo a constru\u00edr os seus propios dioramas en miniatura e modelos, elaborando co tempo figuras m\u00f3biles maiores.\nNesta \u00e9poca co\u00f1eceu Forrest J. Ackerman e a Ray Bradbury, cos que compart\u00eda a mesma paix\u00f3n pola fantas\u00eda, ser\u00edan amigos para toda a vida.\nInicio na animaci\u00f3n.\nAs s\u00faas primeiras tentativas estaban relacionadas con criaturas prehist\u00f3ricas, desde un oso das cavernas, un brontosauro ou un estegosauro. Harryhausen comezou ent\u00f3n a realizar unha serie de pel\u00edculas experimentais que mostraban as s\u00faas calidades como animador. Nos inicios utilizou coma estudio o garaxe de seus pais.\nNo 1938 Ray Harryhausen contaba 18 anos, empezou daquela o seu proxecto m\u00e1is ambicioso, \"Evolution of the World\", onde imaxinou o amencer do planeta Terra, alcanzando at\u00e9 a fin da era dos dinosauros, mais nunca chegou a conclu\u00edlo.\nFoi mentres traballaba en \"Evolution of the World\" cando co\u00f1eceu a Willis O'Brien, o home que creara a animaci\u00f3n e os dinosauros en \"The Lost World\" e \"King Kong\". Harryhausen tomou alg\u00fans dos seus propios modelos e emprendeu cami\u00f1o cara \u00f3s estudios da MGM onde O'Brien traballaba. Amosoulle \u00f3 mestre as s\u00faas creaci\u00f3ns, quen lle aconsellou dotar de m\u00e1is personalidade os modelos e aprender sobre anatom\u00eda.\nComezou a tomar clases de debuxo, anatom\u00eda e tam\u00e9n en t\u00e9cnicas de filmaci\u00f3n, como direcci\u00f3n de arte, edici\u00f3n e fotograf\u00eda. \u00d3 longo deses anos visitou o zool\u00f3xico para estudar os animais e co\u00f1ecer mellor o seu comportamento.\nCando deixou o instituto comezou a mirar por un traballo como animador, traballou para George Pal na Paramount facendo curtametraxes de animaci\u00f3n con monicreques.\nSegunda guerra mundial.\nCando os Estados Unidos lle declararon a guerra a Alema\u00f1a Harryhausen andaba a traballar nunha curtametraxe propia, \"How to Bridge a Gorge\" no 1941, para ilustrar como a animaci\u00f3n en stop motion se pode usar en propaganda ou en pel\u00edculas instrutivas.\nCando foi alistado no ex\u00e9rcito en 1942 Harryhausen mostroulle a curtametraxe a un dos seus instrutores, quen \u00e1 s\u00faa vez lla amosou \u00f3s directores de cine Frank Capra e Anatole Litvak. \u00c1mbolos dous quedaron impresionados e foi destinado de inmediato \u00e1 Divisi\u00f3n de Servizo Especial a cargo de Frank Capra, que fora designado coronel.\nMentres estivo al\u00ed traballou como asistente de c\u00e1mara, producironse moitos filmes de propaganda dos Estados Unidos, inclu\u00edndo pel\u00edculas instrutivas de animaci\u00f3n. Foi dispensado do ex\u00e9rcito no 1946.\nCarreira no cine.\nD\u00e9cada de 1940.\nTrala contenda empezou a facer unha serie propia de curtametraxes baseadas en contos de fadas axudado polos seus pais e recompilados baixo o nome de \"Contos de Mam\u00e1 Gansa\" que se distribu\u00edron con \u00e9xito nas escolas.\nNo 1947 contactou con el Willis O'Brien; Merian C. Cooper estaba preparando \"Mighty Joe Young\", un novo filme sobre un mono xigante e O'Brien quer\u00eda a Ray no equipo. Foi contratado como animador asistente mais O'Brien terminou concentr\u00e1ndose na soluci\u00f3n dos diversos problemas t\u00e9cnicos, deixando a maior parte da animaci\u00f3n a Harryhausen. O seu traballo serviu para que lle outorgaran \u00e1 pel\u00edcula o Oscar \u00f3s mellores efectos especiais en 1950.\nD\u00e9cada de 1950.\nHarryhausen retornou \u00e1s curtametraxes cunha adaptaci\u00f3n de \"Carapuchi\u00f1a Vermella\", \"The Story of Little Red Riding Hood\" (1950), usando os mesmos m\u00e9todos que nos \"Contos de Mam\u00e1 Gansa\", a pel\u00edcula foi un \u00e9xito nas escolas. Ray empezou ent\u00f3n a serie que ser\u00eda co\u00f1ecida posteriormente como \"Contos de fadas\"; inclu\u00edndo \"H\u00e4nsel e Gretel\" no 1951, \"Rapunzel\" no 1952, o \"Rei Midas\" no 1953 e \"A tartaruga e a lebre\" (que comezou no 1952, finalmente conclu\u00edda no 2002).\nA finais de 1951 ofrec\u00e9ronlle a s\u00faa primeira produci\u00f3n; orixinalmente co t\u00edtulo \"The Monster from Under the Sea\" e finalmente estreada como \"The Beast from 20.000 Fathoms\" (1953). Baseada nun relato de Ray Bradbury, foi o primeiro traballo no que estivo \u00e1 fronte. Nesta produci\u00f3n Harryhausen convenceu \u00f3 equipo das vantaxes da animaci\u00f3n dimensional e utilizou por primeira vez unha t\u00e9cnica de pantalla dividida para introducir as figuras en stop motion, posteriormente denominada \"Dynamation\". A pel\u00edcula foi un \u00e9xito de recadaci\u00f3n a pesar do baixo orzamento e foi un fito na historia do cine dando inicio a pel\u00edculas similares de monstros.\nUn mozo de nome Charles H. Schneer, que traballaba en Columbia no equipo de Sam Katzman, viu a pel\u00edcula e concibiu outro monstro; trat\u00e1base dun polbo xigante que destruir\u00eda a ponte de San Francisco e pensou en Ray Harryhausen para levar a cabo a idea. Harryhausen aceptou o reto e acordou facer t\u00f3dolos efectos da animaci\u00f3n; esta relaci\u00f3n con Schneer perdurar\u00eda m\u00e1is de 25 anos. A pel\u00edcula titulouse \"It Came From Beneath the Sea\" (1955) e foi un \u00e9xito de recadaci\u00f3n.\nNo documental \"The Animal World\" (1956) Harryhausen tivo a oportunidade de volver a traballar con Willis O'Brien, sendo a derradeira ocasi\u00f3n na que traballaron xuntos, este foi o primeiro traballo profesional en cor no que participou.\nA mediados da d\u00e9cada de 1950 produciuse unha serie de avistamentos de ovnis que tiveron repercusi\u00f3n nos xornais da \u00e9poca. Charles H. Schneer albiscou a oportunidade de aproveitar estes acontecementos e Harryhausen involucrouse no proxecto; \"Earth vs. the Flying Saucers\" (1956) foi o resultado. O dese\u00f1o dos \"discos voadores\" baseouse na idea preconcibida que ti\u00f1a a xente com\u00fan.\nNovamente con Schenner, de regreso en Columbia, Harryhausen coescribiu xunto con Charlotte Knight \"The Cyclops\", estreada finalmente co t\u00edtulo \"20 Million Miles to Earth\" (1957), rodada en Italia e considerada como un tributo a \"King Kong\" foi outro \u00e9xito de p\u00fablico. P\u00f3dese apreciar o perfeccionamento da t\u00e9cnica \u00f3 que chegou Harryhausen nesta \u00e9poca.\nMentres se rodaba \"20 Million Miles to Earth\" xurdiulle a idea de usar \"As mil e unha noites\" nunha historia de animaci\u00f3n en stop motion. Escribiu un esbozo inicial, que chamou \"Sinbad the Sailor\", e fixo os primeiros bosquexos dunha historia que finalmente se converter\u00eda no filme \"Simbad e a princesa\" (1958) \u2014os t\u00edtulos \"20 Million Miles to Earth\" e \"7th Voyage of Sinbad\" foron propostos por Harryhausen para as anteditas pel\u00edculas\u2014. Durante a rodaxe desta pel\u00edcula Charles H. Schneer deu co nome \"Dynamation\" para definir os efectos especiais. Filmouse en cor e para rodar usaron localizaci\u00f3ns espa\u00f1olas. O compositor Bernard Herrmann escribiu a m\u00fasica para esta pel\u00edcula e para as tres seguintes. Foi novamente un \u00e9xito de recadaci\u00f3n.\n\"The 3 Worlds of Gulliver\" (1959), foi a primeira pel\u00edcula que realizou enteiramente en Europa. Facer a pel\u00edcula requir\u00eda combinar no mesmo plano imaxes de actores reais, uns min\u00fasculos e outros de tama\u00f1o xigante; Harryhausen trasladouse a Gran Breta\u00f1a, onde desenvolveron a t\u00e9cnica para poder levalo a cabo. Co\u00f1eceu Diana Bruce Livingstone durante esta etapa da s\u00faa vida, decidiu vivir e traballar en Europa permanentemente.\nD\u00e9cada de 1960.\nUn dos autores de fantas\u00eda preferidos de Harryhausen \u00e9 Jules Verne, \u00f3 igual que H.G. Wells e Ray Bradbury. En \"A illa misteriosa\" (1960) creou unha serie de criaturas inspiradas na novela hom\u00f3nima de Jules Verne \"A illa misteriosa\".\n\"Xas\u00f3n e os argonautas\" (1963) est\u00e1 considerada como unha das mellores pel\u00edculas de Ray Harryhausen. O mestre americano de efectos especiais pensara en adaptar unha historia da mitolox\u00eda grega ou romana a principios da d\u00e9cada de 1950 pero foi durante a rodaxe de \"Mysterious Island\" cando empezou a desenvolver as ideas para tal prop\u00f3sito. A pel\u00edcula foi un fracaso de p\u00fablico pero co tempo converteuse nunha das grandes pel\u00edculas cl\u00e1sicas de fantas\u00eda. Entre varias secuencias memorables da pel\u00edcula, a loita prolongada entre tres dos personaxes contra sete esqueletos \u00e9 unha das m\u00e1is lembradas e necesit\u00e1ronse catro meses de traballo para completala.\nAsentado en Europa, casou no 1963 con Diana Livingstone Bruce, bisneta do explorador escoc\u00e9s David Livingstone, con quen tivo unha filla o ano seguinte, Vanessa Harryhausen.\n\"First Men in the Moon\" (1964), baseada na novela de H.G. Wells, non tivo o \u00e9xito comercial agardado, \u00f3 igual que acontecera cos t\u00edtulos precedentes; \"The 3 Worlds of Gulliver\", \"Mysterious Island\" e mais \"Xas\u00f3n e os argonautas\". Columbia Pictures acordou non prolongar o contrato de Ray Harryhusen trala decepci\u00f3n das \u00faltimas longametraxes. Ademais durante a d\u00e9cada de 1960 apareceron novos cineastas influenciados pola contracultura e a produtora pensou en atraer \u00f3 cine un novo p\u00fablico.\nFirmou contratado pola Hammer para dar vida \u00f3s dinosauros en \"Hai un mill\u00f3n de anos\" (1966). Empregou por primeira vez criaturas reais, como unha iguana ou unha ara\u00f1a para crear os monstros, ademais dos modelos articulados de antano. Foi un \u00e9xito de recadaci\u00f3n, axudado en gran medida pola presenza de Raquel Welch, sendo a segunda pel\u00edcula como protagonista da sex symbol americana.\nOutra vez da man de Schneer xurdiu \"O val de Gwangi\" (1969). Un proxecto pensado para Columbia Productions que recusou, en troques a Warner Bros. aceptou. Proxecto persoal de Harryhausen, abordando unha historia que Willis O'Brien pretend\u00eda levar \u00f3 cine no1939, pero que daquela non se chegara a concretar. \"The Valley of Gwangi\" ten paralelismos con \"King Kong\", onde se captura un \"Allosaurus\" para exhibilo na cidade.\nD\u00e9cada de 1970.\n\"The Valley of Gwangi\" non foi un \u00e9xito comercial e Harryhausen decidiu volver a unha aposta segura; Simbad. Schneer conseguiu un acordo con Columbia e \"A viaxe fant\u00e1stica de Simbad\" (1973) foi o resultado. Unha das escenas m\u00e1is lembradas do filme \u00e9 a loita de espadas contra a estatua de seis brazos da deusa Kali. Deseguido \"Simbad e o ollo do tigre\" (1977). \u00c1mbolos filmes foron \u00e9xitos de p\u00fablico.\nD\u00e9cada de 1980.\nA Metro-Goldwyn-Mayer concedeulle a Schneer e Harryhausen a oportunidade producir unha pel\u00edcula de grande orzamento. Actores de renome, como Maggie Smith, Laurence Olivier ou Claire Bloom, acordaron participar na produci\u00f3n. Contratouse \u00f3s animadores Jim Danforth, d\u00faas veces candidato \u00f3 Oscar, e a Steve Archer para axudar nas principais secuencias de animaci\u00f3n. O resultado foi \"Loita de tit\u00e1ns\" (1981).\nFoi candidata \u00f3s premios Saturn na categor\u00eda \u00f3s mellores efectos especiais. A pesar de acadar un \u00e9xito relativo de recadaci\u00f3n converteuse na derradeira pel\u00edcula na que Harryhausen mostrou as s\u00faas calidades en efectos especiais. T\u00e9cnicas m\u00e1is sofisticadas que apareceron durante esta \u00e9poca eclipsaron as produci\u00f3ns de Harryhausen, de xeito que a MGM e outros estudos decidiron non financiar a secuela prevista, \"Force of the Trojans\". Ray Harryhausen e Charles H. Schneer decidiron retirarse.\nReco\u00f1ecemento.\nA partir da d\u00e9cada de 1980 seguidores de Ray Harryhausen organiz\u00e1ronse co prop\u00f3sito de que a Academia das Artes e das Ciencias Cinematogr\u00e1ficas reco\u00f1ecese a contribuci\u00f3n de Harryhausen na industria cinematogr\u00e1fica. Conced\u00e9ronlle un premio Gordon E. Sawyer en 1992; Ray Bradbury entregoulle o galard\u00f3n na man, un \u00d3scar Honor\u00edfico como reco\u00f1ecemento \u00e1 s\u00faa traxectoria profesional. No ano 2003 foi homenaxeado cunha estrela no Paseo da Fama de Hollywood.\nFoi reco\u00f1ecido cun premio BAFTA especial o ano 2010, a Asociaci\u00f3n da Academia de Cine e Televisi\u00f3n Brit\u00e1nica concedeulle o galard\u00f3n pola s\u00faa contribuci\u00f3n \u00fanica a prol do cine."}
{"id": "300482", "revid": "51040", "url": "https://gl.wikipedia.org/wiki?curid=300482", "title": "Harryhausen", "text": ""}
{"id": "300483", "revid": "1888", "url": "https://gl.wikipedia.org/wiki?curid=300483", "title": "Castro Gil", "text": ""}
{"id": "300484", "revid": "25871", "url": "https://gl.wikipedia.org/wiki?curid=300484", "title": "Juan L\u00f3pez Medina", "text": "Juan L\u00f3pez Medina, nado en Noia en 1875 e finado no mesmo concello o 29 de agosto de 1952, foi un avogado, xornalista e escritor galego.\nTraxectoria.\nEstudou Dereito na Universidade de Santiago de Compostela. De mozo dirixiu un peri\u00f3dico en Noia. Foi secretario interino do concello de Noia (1901) e dende 1902 secretario do concello de Lousame. Exerceu como avogado en Noia. Organizou Xogos Flor\u00e1is no Casino de Noia. Publicou poemas en \"Galicia en Madrid\" e \"Tapal\" e colaborou en \"C\u00e9ltiga\", \"N\u00f3s\", \"Finisterre\" e \"La Noche\". Asinaba moitas veces como Juan de Traba.\nVida persoal.\nCasou con Mar\u00eda de las Nieves P\u00e9rez en 1906."}
{"id": "300485", "revid": "23204", "url": "https://gl.wikipedia.org/wiki?curid=300485", "title": "Bail\u00e9n", "text": "Bail\u00e9n \u00e9 un concello espa\u00f1ol pertencente \u00e1 provincia de Xa\u00e9n, en Andaluc\u00eda. Est\u00e1 situado na bisbarra de Serra Morena e ti\u00f1a unha poboaci\u00f3n de 18\u00a0243 habitantes en 2015.\nXeograf\u00eda.\nO termo municipal de Bail\u00e9n limita cos municipios de Ba\u00f1os de la Encina e Guarrom\u00e1n ao norte, Linares ao leste, ao sur con Jabalquinto e Espel\u00fay, e con Villanueva de la Reina e Zocueca ao oeste.\nHistoria.\nO 9 de xullo de 1808 tivo lugar a batalla de Bail\u00e9n, no contexto da Guerra da Independencia espa\u00f1ola, na que as tropas francesas de Dupont foron derrotadas polas espa\u00f1olas do xeneral Casta\u00f1os, que estaban moito peor equipadas e organizadas que as de Francia.\nEconom\u00eda.\nA cidade de Bail\u00e9n disp\u00f3n dunha grande actividade industrial da cer\u00e1mica, vi\u00f1o e a hostalar\u00eda, xunto co cultivo de herb\u00e1ceos e o desenvolvemento dunha industria do aceite.\nLugares de interese.\nA Igrexa parroquial da Nosa Se\u00f1ora da Encarnaci\u00f3n, que foi constru\u00edda no s\u00e9culo XV, en estilo g\u00f3tico isabelino, \u00e9 un dos m\u00e1ximos expo\u00f1entes arquitect\u00f3nicos da localidade, declarada Monumento Hist\u00f3rico.\nTam\u00e9n destacan as ermidas da Nosa Se\u00f1ora da Soidade (s\u00e9culo XV), de estilo g\u00f3tico, as ermidas de Xes\u00fas e do Cristo, ambas as d\u00faas de estilo barroco (s\u00e9culo XVIII), a da Virxe de Zocueca, constru\u00edda entre os s\u00e9culos XVII e XVIII e a Parroquia de San Xos\u00e9 Obreiro, xunto co seu barrio, que celebra as s\u00faas festas na s\u00faa honra o d\u00eda 1 de maio."}
{"id": "300486", "revid": "89787", "url": "https://gl.wikipedia.org/wiki?curid=300486", "title": "M\u00e1cula l\u00fatea", "text": "A m\u00e1cula l\u00fatea (do lat\u00edn \"mancha amarela\") ou m\u00e1cula da retina ou, simplemente, m\u00e1cula, \u00e9 unha \u00e1rea pigmentada de forma oval que se encontra preto do centro da retina do ollo humano, que \u00e9 a zona con maior agudeza visual do ollo. Ten un di\u00e1metro duns 5,5\u00a0mm. A m\u00e1cula subdiv\u00eddese en varias \u00e1reas, chamadas: umbo, foveola, zona avascular foveal, f\u00f3vea, paraf\u00f3vea, e perif\u00f3vea. Despois da morte ou da extirpaci\u00f3n do ollo a m\u00e1cula ten cor amarela, unha cor que non \u00e9 visible no ollo vivo a non ser que se observe con luz na que se filtrou a cor vermella. A m\u00e1cula anat\u00f3mica, de 5,5\u00a0mm de di\u00e1metro, \u00e9 moito maior ca a m\u00e1cula cl\u00ednica, de s\u00f3 1,5\u00a0mm, a cal se corresponde coa f\u00f3vea anat\u00f3mica. A m\u00e1cula cl\u00ednica pode verse desde a pupila mediante unha oftalmoscopia ou fotograf\u00eda da retina. A m\u00e1cula anat\u00f3mica def\u00ednese histol\u00f3xicamente por ter d\u00faas ou m\u00e1is capas de c\u00e9lulas ganglionares.\nPreto do centro da m\u00e1cula est\u00e1 a f\u00f3vea, que \u00e9 unha pequena depresi\u00f3n que cont\u00e9n a maior concentraci\u00f3n de c\u00e9lulas cono de toda a retina e \u00e9 responsable da visi\u00f3n de m\u00e1xima resoluci\u00f3n central. O ollo intenta enfocar as imaxes na f\u00f3vea para ter unha maior resoluci\u00f3n, por exemplo para ler. O umbo \u00e9 o centro da foveola, a cal est\u00e1 localizada no centro da f\u00f3vea.\nEstrutura.\nCor.\nComo a m\u00e1cula ten pigmentaci\u00f3n amarela absorbe o exceso de luz azul e ultravioleta que entra no ollo, e act\u00faa como un protector solar natural (an\u00e1logo a unhas lentes de sol) para esta \u00e1rea da retina. A s\u00faa cor amarela d\u00e9bese ao seu contido en lute\u00edna e zeaxantina, que son carotenoides coloreados do grupo das xantofilas, derivados da dieta. A zeaxantina predomina na m\u00e1cula, mentres que a lute\u00edna predomina noutras partes da retina. Hai algunhas evidencias de que estes carotenoides protexen a rexi\u00f3n pigmentada dalg\u00fans tipos de dexeneraci\u00f3n macular.\nFunci\u00f3n.\nAs estruturas da m\u00e1cula est\u00e1n especializadas na visi\u00f3n de gran agudeza. Dentro da m\u00e1cula est\u00e1 a f\u00f3vea e a foveola, que conte\u00f1en unha alta densidade de conos, que son os receptores para a alta agudeza visual.\nImportancia cl\u00ednica.\nA\u00ednda que a perda de visi\u00f3n perif\u00e9rica pode pasar desapercibida durante alg\u00fan tempo, os danos na m\u00e1cula orixinan unha perda da visi\u00f3n central, o cal \u00e9 inmediatamente obvio.\nA destruci\u00f3n progresiva da m\u00e1cula \u00e9 unha doenza denominada dexeneraci\u00f3n macular e pode \u00e1s veces levar \u00e1 formaci\u00f3n dun burato macular. Estes buratos maculares raramente son causados por traumas, pero se se produce un golpe forte poden rebentar os vasos sangu\u00edneos que van \u00e1 m\u00e1cula e destru\u00edla.\nOs sinais visuais que env\u00eda a m\u00e1cula ocupan unha porci\u00f3n substancial da capacidade visual do cerebro. Algunhas formas de perda de campo visual poden ocorrer sen que estea implicada a m\u00e1cula. Por exemplo, unha proba de campo visual pode demostrar unha \"hemianopsia hom\u00f3nima\" sen afectaci\u00f3n da m\u00e1cula.\nNo caso de isquemia occipitoparietal debido \u00e1 oclusi\u00f3n de elementos da arteria cerebral posterior, os pacientes poden mostrar cegueira cortical que non afecta \u00e1 m\u00e1cula. Este efecto d\u00e9bese \u00e1 circulaci\u00f3n colateral ofrecida aos tractos maculares pola arteria cerebral media."}
{"id": "300487", "revid": "27155", "url": "https://gl.wikipedia.org/wiki?curid=300487", "title": "M\u00e1cula da retina", "text": ""}
{"id": "300488", "revid": "29443", "url": "https://gl.wikipedia.org/wiki?curid=300488", "title": "Vera, Almer\u00eda", "text": "Vera \u00e9 un concello espa\u00f1ol da provincia de Almer\u00eda, en Andaluc\u00eda. At\u00f3pase a 92\u00a0km de Almer\u00eda, no leste da provincia. En 2014 ti\u00f1a 15.018 habitantes.\nO termo municipal limita ao norte con Cuevas del Almanzora, ao sur con Garrucha, Moj\u00e1car, Turre e Los Gallardos, e ao oeste con Antas. O concello ten sete quil\u00f3metros de praia (a de Puerto Rey e a de El Playazo). Preto da costa at\u00f3pase a lagoa de Puerto Rey, declarada recentemente reserva natural.\nEntre os seus monumentos destacan a igrexa fortaleza da Nosa Se\u00f1ora da Encarnaci\u00f3n, o Convento dos Pais M\u00ednimos, a Capela de San Agust\u00edn, as ermidas da Nosa Se\u00f1ora das Angustias, San Ram\u00f3n e a Virxe das Hortas, a praza de touros, a Fonte dos Catro Ca\u00f1os, o Cerro do Esp\u00edrito Santo e a Glorieta. Ademais, en Vera hai un museo etnogr\u00e1fico e arqueol\u00f3xico."}
{"id": "300489", "revid": "1505", "url": "https://gl.wikipedia.org/wiki?curid=300489", "title": "M\u00e1cula", "text": "O termo m\u00e1cula en xeral significa mancha. Pode aparecer cos seguintes significados espec\u00edficos:"}
{"id": "300490", "revid": "127505", "url": "https://gl.wikipedia.org/wiki?curid=300490", "title": "Baiuca (banda)", "text": "Alejandro Guill\u00e1n Casta\u00f1o, co\u00f1ecido artisticamente como Baiuca, nado en Catoira en 1990 \u00e9 un m\u00fasico galego. Usou o nome art\u00edstico Alex Casanova ata 2017, momento no que deixou atr\u00e1s o estilo musical pop para innovar coa mestura de m\u00fasica electr\u00f3nica e m\u00fasica tradicional galega, resultando un estilo que alg\u00fans dan en chamar \"folktr\u00f3nica.\" Reside en Madrid.\nDiscograf\u00eda.\n\"Solpor\" (2018).\nNel compilou alg\u00fans dos singles que lanzou anteriormente, lanzando novas canci\u00f3ns."}
{"id": "300491", "revid": "10599", "url": "https://gl.wikipedia.org/wiki?curid=300491", "title": "Depresi\u00f3n do Ebro", "text": ""}
{"id": "300492", "revid": "23204", "url": "https://gl.wikipedia.org/wiki?curid=300492", "title": "Suebenknoten", "text": ""}
{"id": "300493", "revid": "23204", "url": "https://gl.wikipedia.org/wiki?curid=300493", "title": "Ram\u00f3n \u00c1lvarez de la Bra\u00f1a", "text": "Ram\u00f3n \u00c1lvarez de la Bra\u00f1a, nado en Noia en 1837 e finado en Valladolid en xullo de 1906, foi un arque\u00f3logo e escritor galego.\nTraxectoria.\nAfeccionado ao debuxo na s\u00faa mocidade, estudou para arquiveiro-bibliotecario en Madrid e exerceu como tal entre 1866 e 1903. Escribiu artigos hist\u00f3ricos e literarios en xornais e revistas como \"La Suerte\", de Sevilla; \"El Buscapi\u00e9\", de Pontevedra; \"Galicia\", da Coru\u00f1a; \"Revista de Archivos, Bibliotecas y Museos\"; \"La Ilustraci\u00f3n Espa\u00f1ola y Americana\"; \"El Bolet\u00edn Hist\u00f3rico\"; \"La Ilustraci\u00f3n Nacional\" e \"La Gaceta Popular\". Recolleu alg\u00fans dos seus apuntamentos hist\u00f3ricos no volume \"Galicia, Le\u00f3n y Asturias\", publicado na Coru\u00f1a en 1894 con limiar de Lu\u00eds Rodr\u00edguez Seoane. Neste volume figura tam\u00e9n a introduci\u00f3n dun libro titulado \"Gram\u00e1tica y vocabulario del dialecto gallego\" (Madrid, 1863), que tentou publicar de mozo e do que s\u00f3 se imprimiron dous pregos. Tam\u00e9n cultivou a novela hist\u00f3rica."}
{"id": "300494", "revid": "10599", "url": "https://gl.wikipedia.org/wiki?curid=300494", "title": "Autoestrada do Mediterr\u00e1neo", "text": ""}
{"id": "300495", "revid": "85894", "url": "https://gl.wikipedia.org/wiki?curid=300495", "title": "Susana D\u00edaz", "text": "Susana D\u00edaz Pacheco, nada en Sevilla o 18 de outubro de 1974, \u00e9 unha pol\u00edtica espa\u00f1ola pertencente ao Partido Socialista Obreiro Espa\u00f1ol, actual presidenta da Xunta de Andaluc\u00eda e secretaria xeral da federaci\u00f3n andaluza do PSOE. \u00c9 licenciada en Dereito pola Universidade de Sevilla.\nEntre o 7 de maio de 2012 e o 7 de setembro de 2013 foi conselleira de Presidencia e Igualdade da Xunta de Andaluc\u00eda. Anteriormente foi senadora por designaci\u00f3n auton\u00f3mica e secretaria de organizaci\u00f3n do PSOE-A."}
{"id": "300496", "revid": "10599", "url": "https://gl.wikipedia.org/wiki?curid=300496", "title": "Susana D\u00edaz Pacheco", "text": ""}
{"id": "300509", "revid": "5863", "url": "https://gl.wikipedia.org/wiki?curid=300509", "title": "Santa Baia de Banga", "text": ""}
{"id": "300510", "revid": "5863", "url": "https://gl.wikipedia.org/wiki?curid=300510", "title": "Convento de Bonaval", "text": ""}
{"id": "300511", "revid": "23204", "url": "https://gl.wikipedia.org/wiki?curid=300511", "title": "Amiadoso, San Marti\u00f1o de Paz\u00f3, Allariz", "text": "Amiadoso \u00e9 un lugar da parroquia de San Marti\u00f1o de Paz\u00f3, no concello ourens\u00e1n de Allariz, na Comarca de Allariz - Maceda. Segundo o IGE, en 2022 ti\u00f1a 58 habitantes (34 homes e 24 mulleres).\nPilastra decorada de Amiadoso.\nEn Amiadoso atopouse a chamada placa de Amiadoso, depositada no Museo Arqueol\u00f3xico Provincial de Ourense. O bloque presenta decoraci\u00f3n en t\u00f3dalas caras, feita en diferentes momentos, desde o s\u00e9culo II (per\u00edodo galaicorromano) ata os s\u00e9culos IX-X, na Idade Media."}
{"id": "300513", "revid": "22570", "url": "https://gl.wikipedia.org/wiki?curid=300513", "title": "Presidencia da Xunta de Andaluc\u00eda", "text": "A Presidencia da Xunta de Andaluc\u00eda \u00e9, segundo o seu Estatuto de Autonom\u00eda, o cargo ocupado pola persoa que preside a Xunta de Andaluc\u00eda, cuxa actividade dirixe, coordina a Administraci\u00f3n da comunidade aut\u00f3noma, designa e separa os conselleiros e ostenta a suprema representaci\u00f3n de Andaluc\u00eda e a ordinaria do Estado na comunidade. El\u00edxese polo Parlamento de Andaluc\u00eda entre os seus membros e \u00e9 nomeado polo Rei de Espa\u00f1a.\nLista de presidentas e presidentes.\nO primeiro titular foi Rafael Escuredo Rodr\u00edguez. Antes de 1982, os presidentes da primeira (1978-1979) e segunda (1979-1982) Xunta preauton\u00f3mica foron Pl\u00e1cido Fern\u00e1ndez Viagas e o propio Rafael Escudero, respectivamente, ambos os dous do PSOE."}
{"id": "300514", "revid": "12452", "url": "https://gl.wikipedia.org/wiki?curid=300514", "title": "Presidenta da Xunta de Andaluc\u00eda", "text": ""}
{"id": "300515", "revid": "89787", "url": "https://gl.wikipedia.org/wiki?curid=300515", "title": "Xunta Preauton\u00f3mica de Andaluc\u00eda", "text": "A Xunta Preauton\u00f3mica de Andaluc\u00eda foi o organismo administrativo de Andaluc\u00eda entre 1978 e 1982, ano no que tomou posesi\u00f3n o primeiro goberno auton\u00f3mico.\nA Xunta Preauton\u00f3mica foi creada pola Asemblea de Parlamentarios Andaluces o 7 de xaneiro de 1978 na Deputaci\u00f3n de C\u00e1diz. Ao ano seguinte a Xunta Preauton\u00f3mica acordou que Andaluc\u00eda accedese \u00e1 autonom\u00eda pola v\u00eda do Artigo 151 da Constituci\u00f3n Espa\u00f1ola.\nPrimeiro goberno preauton\u00f3mico.\nO primeiro Consello de Goberno tomou posesi\u00f3n o 2 de xu\u00f1o de 1978 cos seguintes integrantes:\nSegundo goberno preauton\u00f3mico.\nTomou posesi\u00f3n o 2 de xu\u00f1o de 1979."}
{"id": "300517", "revid": "5863", "url": "https://gl.wikipedia.org/wiki?curid=300517", "title": "Rafael Escuredo", "text": "Rafael Escuredo Rodr\u00edguez, nado en Estepa (Sevilla) o 16 de abril de 1944, \u00e9 un pol\u00edtico espa\u00f1ol, primeiro Presidente da Xunta de Andaluc\u00eda.\nBiograf\u00eda.\nNado en Estepa, licenciouse en Dereito pola Universidade de Sevilla en 1967, onde dar\u00eda clases de Dereito do Traballo ata 1976. O ano que comezou a dar clases afiliouse ao PSOE, e o ano seguinte fundou un despacho laboralista en Sevilla, xunto a Felipe Gonz\u00e1lez e outras personalidades pol\u00edticas. Foi deputado tras as elecci\u00f3ns de 1977 (repetir\u00eda dous anos m\u00e1is tarde), per\u00edodo durante o que negociar\u00eda as condici\u00f3ns da preautonom\u00eda andaluza. O 2 de xu\u00f1o de 1979, Rafael Escuredo \u00e9 elixido Presidente da Xunta de Andaluc\u00eda, cargo que ocupar\u00eda ata 1984. Dende ent\u00f3n exerce como avogado."}
{"id": "300518", "revid": "10599", "url": "https://gl.wikipedia.org/wiki?curid=300518", "title": "Rafael Escuredo Rodr\u00edguez", "text": ""}
{"id": "300519", "revid": "1987", "url": "https://gl.wikipedia.org/wiki?curid=300519", "title": "Estepa", "text": "O termo estepa pode referirse a :\nAmais, como top\u00f3nimo castel\u00e1n pode referirse a:"}
{"id": "300520", "revid": "22570", "url": "https://gl.wikipedia.org/wiki?curid=300520", "title": "Cazorla", "text": "Cazorla \u00e9 un concello espa\u00f1ol da provincia de Xa\u00e9n, en Andaluc\u00eda. \u00c9 a capital da comarca de Sierra de Cazorla e ten unha poboaci\u00f3n de 7.812 habitantes (INE 2014).\nO concello at\u00f3pase no leste da provincia, a 104\u00a0km de Xa\u00e9n, xunto \u00e1 Serra de Cazorla. Est\u00e1 en pleno val do r\u00edo Cerezuelo, afluente do Guadalquivir.\nAdemais da localidade de Cazorla tam\u00e9n forman parte do concello as pedan\u00edas de Valdecazorla, El Molar, El Vadillo Castril, Casas de Estepa e Vado Ancho.\nEntre os seus monumentos cabe destacar o Castelo da Yedra, dos s\u00e9culos XI e XII."}
{"id": "300521", "revid": "1987", "url": "https://gl.wikipedia.org/wiki?curid=300521", "title": "R\u00edo Cerezuelo", "text": "O Cerezuelo, tam\u00e9n chamado Cazorla, \u00e9 un curto r\u00edo de Andaluc\u00eda, un afluente do r\u00edo Guadalquivir que discorre pola provincia de Xa\u00e9n.\nNace na paraxe co\u00f1ecida como \u00abNacelr\u00edo\u00bb, na serra de Cazorla e a metade do seu curso, xunto \u00e1 ermida de Nubla, confl\u00fae co r\u00edo Ca\u00f1amares, e a partir de aqu\u00ed tam\u00e9n se lle chama r\u00edo da Vega de Cazorla. Pos\u00fae unha lonxitude de 9,7\u00a0km ata a confluencia co Ca\u00f1amares e outros 14,5 ata a desembocadura no Guadalquivir, preto de Santo Tom\u00e9. Os seus principais afluentes son o regueiro Tramaya e o r\u00edo Ca\u00f1amares, ambos os dous pola dereita.\nCruza a localidade de Cazorla baixo a igrexa e praza de Santa Mar\u00eda constru\u00edda sobre unha b\u00f3veda sobre a canle do r\u00edo."}
{"id": "300522", "revid": "1131", "url": "https://gl.wikipedia.org/wiki?curid=300522", "title": "Torre Blanca", "text": "Torre Blanca \u00e9 un monte do Macizo Central dos Picos de Europa ou macizo dos Urrieles. Sit\u00faase na divisoria entre a provincia de Le\u00f3n e Cantabria.\nCos seus 2618,5 metros de altitude representa o pico m\u00e1is alto de Cantabria, a\u00ednda que tradicionalmente se outorgou esta honra \u00e1 Pe\u00f1a Vieja por encontrarse totalmente en territorio c\u00e1ntabro."}
{"id": "300523", "revid": "22570", "url": "https://gl.wikipedia.org/wiki?curid=300523", "title": "Macizo dos Urrieles", "text": "O macizo dos Urrieles ou macizo Central \u00e9 un macizo monta\u00f1oso localizado no norte de Espa\u00f1a, un dos tres macizos que integran os Picos de Europa, \u00e1 s\u00faa vez, un dos tramos do macizo Cant\u00e1brico pertencente \u00e1 cordilleira Cant\u00e1brica. Os outros dous macizos son o Corni\u00f3n e \u00c1ndara e \u00e9, dos tres, o de m\u00e1is altura, pero non extensi\u00f3n.\nAdministrativamente, pertence \u00e1s comunidades aut\u00f3nomas do Principado de Asturias, Cantabria e Castela e Le\u00f3n.\nOs seus picos m\u00e1is altos son Torrecerredo (2.650 metros), Torre del Llambri\u00f3n (2.642 m) e Torre del Tiro Tirso (2.641 m)."}
{"id": "300524", "revid": "10599", "url": "https://gl.wikipedia.org/wiki?curid=300524", "title": "Macizo Central dos Picos de Europa", "text": ""}
{"id": "300525", "revid": "10599", "url": "https://gl.wikipedia.org/wiki?curid=300525", "title": "Los Urrieles", "text": ""}
{"id": "300527", "revid": "89787", "url": "https://gl.wikipedia.org/wiki?curid=300527", "title": "Volc\u00e1n de Santa Margarida", "text": "O Volc\u00e1n de Santa Margarida (en catal\u00e1n: \"Volc\u00e0 de Santa Margarida\") \u00e9 un antigo volc\u00e1n da rexi\u00f3n volc\u00e1nica de Olot, en Catalu\u00f1a. At\u00f3pase no concello de Santa Pau, na provincia de Xirona, e forma parte do Parque Natural da Zona Volc\u00e1nica da Garrotxa.\n\u00c9 un dos m\u00e1is importantes do sector, de 682 metros de altitude, e a s\u00faa boca ten un per\u00edmetro de 2.000 metros. No centro do chairo formado polo cr\u00e1ter enc\u00f3ntrase a Igrexa de Santa Margarida, de orixe rom\u00e1nico. A s\u00faa \u00faltima erupci\u00f3n data de hai 11.000 anos."}
{"id": "300545", "revid": "23204", "url": "https://gl.wikipedia.org/wiki?curid=300545", "title": "Miranda Taylor Cosgrove", "text": ""}
{"id": "300546", "revid": "23204", "url": "https://gl.wikipedia.org/wiki?curid=300546", "title": "James Oliver Cromwell", "text": ""}
{"id": "300547", "revid": "23204", "url": "https://gl.wikipedia.org/wiki?curid=300547", "title": "Bryan Lee Cranston", "text": ""}
{"id": "300548", "revid": "23204", "url": "https://gl.wikipedia.org/wiki?curid=300548", "title": "Christopher Kennedy Masterson", "text": ""}
{"id": "300549", "revid": "23204", "url": "https://gl.wikipedia.org/wiki?curid=300549", "title": "Justin Tyler Berfield", "text": ""}
{"id": "300550", "revid": "23204", "url": "https://gl.wikipedia.org/wiki?curid=300550", "title": "Christian Marie Serratos", "text": ""}
{"id": "300551", "revid": "23204", "url": "https://gl.wikipedia.org/wiki?curid=300551", "title": "Thomas Jacob Black", "text": ""}
{"id": "300553", "revid": "23204", "url": "https://gl.wikipedia.org/wiki?curid=300553", "title": "Tobias Vincent Maguire", "text": ""}
{"id": "300558", "revid": "7802", "url": "https://gl.wikipedia.org/wiki?curid=300558", "title": "Junta Preauton\u00f3mica de Andaluc\u00eda", "text": ""}
{"id": "300560", "revid": "12452", "url": "https://gl.wikipedia.org/wiki?curid=300560", "title": "Presidente da Xunta de Andaluc\u00eda", "text": ""}
{"id": "300562", "revid": "7802", "url": "https://gl.wikipedia.org/wiki?curid=300562", "title": "Junta de Andaluc\u00eda", "text": ""}
{"id": "300565", "revid": "98629", "url": "https://gl.wikipedia.org/wiki?curid=300565", "title": "Yosafat Kotsylovskyi", "text": "O Beato Yosafat Kotsylovskyi (en ), nado como Yosyf (en ) o 3 de marzo de 1876 en Pakosz\u00f3wka (Reino de Galicia e Lodomeria) e finado o 17 de novembro de 1947 nun campo de concentraci\u00f3n preto de K\u00ediv, foi un eclesi\u00e1stico grecocat\u00f3lico ucra\u00edno, bispo de Przemy\u015bl, Sambor e Sanok dende 1917 at\u00e9 a s\u00faa morte. Foi beatificado por Xo\u00e1n Paulo II en 2001.\nTraxectoria.\nNaceu en Pakosz\u00f3wka, unha aldea do concello de Sanok, en Lemkivshchyna, rexi\u00f3n habitada polo pobo lemko. Era fillo de Petro e Kateryna: o seu pai combinou a agricultura coa participaci\u00f3n na vida pol\u00edtica como deputado na Dieta de Galicia e Lodomeria; a s\u00faa nai, de apelido de solteira \"Kosar\", era filla dun sacerdote greco-cat\u00f3lico, e educou piadosamente aos seus fillos.\nEn 1896 ingresou na Universidade de Lviv para estudar leis, mais decepcionado coa situaci\u00f3n pol\u00edtica abandonou os estudos. Baixo a influencia do bispo Przemy\u015bl Kostiantyn Chekhovych marchou a estudar Filosof\u00eda e Teolox\u00eda a Roma. O 9 de outubro de 1907 foi ordenado sacerdote. Logo de ser ordenado sacerdote, foi profesor de teolox\u00eda no seminario de Stanislaviv, onde ao pouco tempo foi nomeado vicerreitor.\nO 2 de outubro de 1911 fixo a profesi\u00f3n na Orde de San Basilio Magno. O 8 de novembro de 1916 foi elixido bispo de Przemy\u015bl, Sambor e Sanok, sendo confirmado pola Santa S\u00e9 o 29 de xaneiro de 1917. Recibiu a consagraci\u00f3n episcopal o 23 de setembro, de mans do metropolita de Galicia Andrei Sheptytskyi.\nCo estoupido da segunda guerra mundial o territorio da s\u00faa diocese foi ocupada de xeito sucesivo pola URSS e polo III Reich. En 1939, co pacto Ribbentrop-Molotov, os sovi\u00e9ticos anexion\u00e1ronse Ucra\u00edna Occidental, e Kotsylovskyi estivo baixo vixilancia. Posteriormente, coa ocupaci\u00f3n alem\u00e1, foi investigado e interrogado pola Gestapo por agochar xudeus na diocese.\nDespois da guerra tratou de resistir a presi\u00f3n comunista contra a Igrexa. O 10 de setembro de 1945 o bispo enviou dous comunicados \u00e1s embaixadas dos E.U.A. e do Reino Unido tratando sobre a natureza da invasi\u00f3n, a represi\u00f3n, e as violaci\u00f3ns de dereitos humanos, e pedindo axuda.\nFinou nun campo de concentraci\u00f3n sovi\u00e9tico preto de Lviv o 17 de novembro de 1947.\nCulto.\nO papa Xo\u00e1n Paulo II beatificouno o 27 de xu\u00f1o de 2001 na s\u00faa visita pastoral a Ucra\u00edna, xunto a Mykolai Charnetskyi e compa\u00f1eiros m\u00e1rtires. A s\u00faa festa cel\u00e9brase o 17 de novembro."}
{"id": "300566", "revid": "7802", "url": "https://gl.wikipedia.org/wiki?curid=300566", "title": "Junta de Castilla y Le\u00f3n", "text": ""}
{"id": "300571", "revid": "7802", "url": "https://gl.wikipedia.org/wiki?curid=300571", "title": "Junta de Extremadura", "text": ""}
{"id": "300577", "revid": "1505", "url": "https://gl.wikipedia.org/wiki?curid=300577", "title": "Junta de Comunidades de Castilla-La Mancha", "text": ""}
{"id": "300578", "revid": "23204", "url": "https://gl.wikipedia.org/wiki?curid=300578", "title": "Jason Nelson Robards, Jr.", "text": ""}
{"id": "300579", "revid": "23204", "url": "https://gl.wikipedia.org/wiki?curid=300579", "title": "Jason Bradford Priestley", "text": ""}
{"id": "300580", "revid": "23204", "url": "https://gl.wikipedia.org/wiki?curid=300580", "title": "Forest Steven Whitaker", "text": ""}
{"id": "300581", "revid": "23204", "url": "https://gl.wikipedia.org/wiki?curid=300581", "title": "Nils Allen Stewart, Jr.", "text": ""}
{"id": "300582", "revid": "23204", "url": "https://gl.wikipedia.org/wiki?curid=300582", "title": "Timothy Francis Robbins", "text": ""}
{"id": "300583", "revid": "23204", "url": "https://gl.wikipedia.org/wiki?curid=300583", "title": "Helen Elizabeth Hunt", "text": ""}
{"id": "300584", "revid": "23204", "url": "https://gl.wikipedia.org/wiki?curid=300584", "title": "F\u00f3vea", "text": "A f\u00f3vea da retina (do lat\u00edn \"fovea\", pozo) ou f\u00f3vea central \u00e9 unha parte da retina do ollo humano coa m\u00e1xima agudeza visual, onde o ollo enfoca os obxectos nos que queremos fixarnos en detalle. \u00c9 unha pequena depresi\u00f3n que se atopa preto do centro da retina, localizada no centro da m\u00e1cula l\u00fatea, composta por conos densamente empaquetados. A luz non ten obst\u00e1culos para incidir nas c\u00e9lulas fotorreceptoras da f\u00f3vea, xa que se retiraron as capas que hai normalmente enriba noutras zonas da retina e case non ten vasos sangu\u00edneos.\nA f\u00f3vea \u00e9 a responsable da visi\u00f3n central aguda (tam\u00e9n chamada visi\u00f3n foveal), que \u00e9 necesaria para as actividades humanas onde a captaci\u00f3n visual dos detalles \u00e9 importante, como ler ou guiar un coche. Aproximadamente a metade das fibras nerviosas do nervio \u00f3ptico levan informaci\u00f3n procedente da f\u00f3vea, mentres que a outra metade leva informaci\u00f3n do resto da retina.\nEstrutura.\nA f\u00f3vea \u00e9 unha depresi\u00f3n situada na superficie interna da retina, duns 1,5\u00a0mm de largo, que ten unha capa de fotorreceptores formada s\u00f3 por conos e especializada en ter unha m\u00e1xima agudeza visual. A f\u00f3vea corresponde aproximadamente \u00e1 zona avascular da retina (que carece de vasos sangu\u00edneos). Isto permite que a luz poida percibirse sen ningunha dispersi\u00f3n ou perda. Esta anatom\u00eda \u00e9 responsable da depresi\u00f3n que ten a f\u00f3vea. O pozo foveal est\u00e1 rodeado polo bordo foveal que cont\u00e9n as neuronas desprazadas do pozo. Esta \u00e9 a parte m\u00e1is grosa da retina.\nA f\u00f3vea est\u00e1 localizada nunha pequena zona avascular e recibe a mai\u00f3r\u00eda do seu ox\u00edxeno dos vasos da coroide, que est\u00e1n al\u00e9n do epitelio pigmentario retinal e da membrana de Bruch. A alta densidade espacial de conos xunto coa ausencia de vasos sangu\u00edneos na f\u00f3vea explica a alta agudeza visual da f\u00f3vea.\nO centro da f\u00f3vea \u00e9 a foveola, duns 0,2\u00a0mm de di\u00e1metro. A f\u00f3vea consta s\u00f3 de conos moi compactos, m\u00e1is delgados e con aspecto m\u00e1is parecido a bast\u00f3ns que os conos que presentes noutras partes. Estes conos est\u00e1n moi densamente empaquetados nun patr\u00f3n hexagonal. Por\u00e9n, empezando polas partes perif\u00e9ricas da f\u00f3vea, os bast\u00f3ns van aparecendo gradualmente, e a densidade absoluta de conos vai diminu\u00edndo.\nA f\u00f3vea forma parte da m\u00e1cula l\u00fatea e est\u00e1 rodeada polo cinto da \"parafovea\", e a rexi\u00f3n m\u00e1is externa da \"perifovea\". A parafovea est\u00e9ndese ata un raio de 1,25\u00a0mm desde a f\u00f3vea central, e a perifovea enc\u00f3ntrase a uns 2,75\u00a0mm de raio desde a f\u00f3vea central. Na paraf\u00f3vea a capa de c\u00e9lulas ganglionares da retina est\u00e1 composta por m\u00e1is de cinco ringleiras de c\u00e9lulas, e coa maior densidade de conos. Na perif\u00f3vea a capa de c\u00e9lulas ganglionares cont\u00e9n de d\u00faas a catro ringleiras de c\u00e9lulas, e nela a agudeza visual non \u00e9 \u00f3ptima. A perifovea cont\u00e9n unha menor densidade de conos, uns 12 por 100 micr\u00f3metros fronte a 50 por 100 micr\u00f3metros aos que se chegan na f\u00f3vea central. Esta, \u00e1 s\u00faa vez, est\u00e1 rodeada por unha \u00e1rea perif\u00e9rica maior que env\u00eda informaci\u00f3n moi comprimida de baixa resoluci\u00f3n seguindo o patr\u00f3n de compresi\u00f3n da imaxe foveada.\nFunci\u00f3n.\nNa f\u00f3vea dos primates superiores (humanos inclu\u00eddos) a proporci\u00f3n de c\u00e9lulas ganglionares con respecto aos fotorreceptores \u00e9 de aproximadamente 2,5; case cada c\u00e9lula ganglionar recibe datos dun s\u00f3 cono, e cada cono est\u00e1 conectado a entre unha e tres c\u00e9lulas ganglionares. Por tanto, a agudeza da visi\u00f3n foveal est\u00e1 limitada s\u00f3 pola densidade do mosaico de conos, e a f\u00f3vea \u00e9 a \u00e1rea do ollo coa maior sensibilidade a pequenos detalles. Os conos da f\u00f3vea central te\u00f1en pigmentos que son sensibles \u00e1 luz verde e vermella.\nA f\u00f3vea util\u00edzase para a visi\u00f3n aguda na direcci\u00f3n en que apunta. Comprende menos do 1% do tama\u00f1o da retina, pero ocupa un 50% do c\u00f3rtex visual do cerebro. A f\u00f3vea pode ver s\u00f3 os dous graos centrais do campo visual, (aproximadamente d\u00faas veces a lonxitude dun dedo polgar situado \u00e1 distancia dun brazo estendido). Se un obxecto \u00e9 grande e cobre un \u00e1ngulo grande, os ollos deben estar cambiando constantemente a s\u00faa mirada para captar diferentes porci\u00f3ns da imaxe na f\u00f3vea, como tam\u00e9n ocorre ao ler.\nComo a f\u00f3vea non ten bast\u00f3ns, non \u00e9 sensible a intensidades de luz baixas.\nA f\u00f3vea ten unha alta concentraci\u00f3n dos pigmentos carotenoides amarelos lute\u00edna e zeaxantina. Est\u00e1n concentrados na \"capa de fibras de Henle\" (ax\u00f3ns de fotorreceptores que se dirixen radialmente cara a f\u00f3ra desde a f\u00f3vea) e en menor medida nos conos. Crese que os pigmentos desempe\u00f1an unha funci\u00f3n protectora contra os efectos de altas intensidades de luz azul, que danar\u00edan os conos. Os pigmentos tam\u00e9n potencian a gudeza da f\u00f3vea ao reducir a sensibilidade da f\u00f3vea a lonxitudes de onda curtas e contrarrestando o efecto da aberraci\u00f3n crom\u00e1tica. Isto est\u00e1 tam\u00e9n acompa\u00f1ado dunha baixa densidade de conos azuis no centro da f\u00f3vea. A densidade m\u00e1xima de conos azuis d\u00e1se nun anel arredor na f\u00f3vea. En consecuencia, a m\u00e1xima agudeza para a luz azul \u00e9 menor que para outras cores, e ocorre aproximadamente a 1\u00b0 do centro.\nEfectos ent\u00f3pticos na f\u00f3vea.\nA presenza de pigmento nos ax\u00f3ns dispostos radialmente da capa de fibras de Henle causa que sexan dicroicos e birrefrinxentes \u00e1 luz azul. Este efecto \u00e9 visible por medio do fen\u00f3meno do cepillo de Haidinger cando a f\u00f3vea est\u00e1 apuntando a unha fonte de luz polarizada.\nOs efectos combinados dos pigmentos maculares e a distribuci\u00f3n dos conos para lonxitudes de onda curtas d\u00e1 lugar a que a f\u00f3vea te\u00f1a unha menor sensibilidade \u00e1 luz azul (escotoma \u00e1 luz azul). A\u00ednda que isto non \u00e9 visible en circunstancias normais debido a que o cerebro \"completa\" a informaci\u00f3n, con certos patr\u00f3ns de iluminaci\u00f3n con luz azul, \u00e9 visible unha mancha escura no punto de foco. Ademais, se se observa unha mestura de luz vermella e azul (ao ver luz branca a trav\u00e9s dun filrtro dicroico), o punto do foco foveal ter\u00e1 unha mancha vermella central rodeada dalg\u00fans bordos vermellos. Isto denom\u00ednase mancha de Maxwell, por James Clerk Maxwell que a descubriu.\nNoutros animais.\nTam\u00e9n se atopan f\u00f3veas (depresi\u00f3ns na retina) nalg\u00fans outros vertebrados, como nalg\u00fans peixes, r\u00e9ptiles e paxaros. Por\u00e9n, nos mam\u00edferos enc\u00f3ntrase s\u00f3 en homes e na maior\u00eda doutros primates simios. As aves rapaces te\u00f1en d\u00faas f\u00f3veas. A f\u00f3vea retinal ten formas lixeiramente diferentes segundo o tipo de animal. por exemplo, en primates, os conos tapizan a base do poxzo foveal, xa que as c\u00e9lulas que noutras partes da retina forman as capas superficiais foron desprazadas da rexi\u00f3n foveal durante a vida tard\u00eda fetal e o inicio da vida postnatal. Outras f\u00f3veas poden presentar s\u00f3 unha reduci\u00f3n do grosor desas capas superficiais en troques da s\u00faa case total ausencia."}
{"id": "300590", "revid": "27155", "url": "https://gl.wikipedia.org/wiki?curid=300590", "title": "F\u00f3vea central", "text": ""}
{"id": "300600", "revid": "89787", "url": "https://gl.wikipedia.org/wiki?curid=300600", "title": "H\u00e9lder Costa", "text": "H\u00e9lder Wander Sousa de Azevedo e Costa, nado en Luanda o 12 de xaneiro de 1994, \u00e9 un futbolista portugu\u00e9s nado en Angola. Xoga de dianteiro e o seu equipo actual \u00e9 o Leeds United.\nTraxectoria.\nO 20 de xaneiro de 2015 firmou polo Deportivo da Coru\u00f1a, cedido at\u00e9 o final da tempada polo Benfica.\nPara a tempada seguinte, o Benfica cedeuno \u00f3 AS Monaco da Ligue 1."}
{"id": "300601", "revid": "1505", "url": "https://gl.wikipedia.org/wiki?curid=300601", "title": "Junta General de las Siete Merindades de Castilla Vieja", "text": ""}
{"id": "300602", "revid": "1505", "url": "https://gl.wikipedia.org/wiki?curid=300602", "title": "Junta General del Principado de Asturias", "text": ""}
{"id": "300603", "revid": "1505", "url": "https://gl.wikipedia.org/wiki?curid=300603", "title": "Junta Suprema Militar Carlista", "text": ""}
{"id": "300605", "revid": "23204", "url": "https://gl.wikipedia.org/wiki?curid=300605", "title": "Peiteado", "text": "Un peiteado ref\u00edrese a un estilo de levar o cabelo. A s\u00faa elaboraci\u00f3n pode considerarse un aspecto de hixiene, moda e cosm\u00e9tica, malia que tam\u00e9n infl\u00faen moito aspectos pr\u00e1cticos, culturais e populares. Os diferentes estilos de peiteados empr\u00e9ganse frecuentemente como sinal de identidade cultural, social ou \u00e9tnica, e poden reflectir o status social e a individualidade. Polo xeral, os estilos de pelo ax\u00fastanse a influencias culturais asignadas \u00f3 home e \u00e1 muller.\nA m\u00e1is antiga representaci\u00f3n dun cabelo recollido nunha trinca data de hai 30.000 anos. Nas civilizaci\u00f3ns antigas, o cabelo das mulleres era coidadosamente elaborado de formas especiais. No Imperio Romano, as mulleres levaban o seu cabelo en complicados estilos. Dende o Imperio Romano at\u00e9 a Idade Media, moitas mulleres deixaban medrar o seu cabelo tan longo como pod\u00edan. A partir da segunda metade do s\u00e9culo XV e comezos do XVI a li\u00f1a do cabelo fina na fronte era considerada atractiva. Durante o mesmo per\u00edodo, os homes europeos deixaban o cabelo non m\u00e1is longo da altura do ombreiro."}
{"id": "300607", "revid": "23204", "url": "https://gl.wikipedia.org/wiki?curid=300607", "title": "C\u00f2mm", "text": ""}
{"id": "300612", "revid": "27155", "url": "https://gl.wikipedia.org/wiki?curid=300612", "title": "An\u00e1psido", "text": ""}
{"id": "300616", "revid": "22570", "url": "https://gl.wikipedia.org/wiki?curid=300616", "title": "Universidade Polit\u00e9cnica de Cartaxena", "text": "A Universidade Polit\u00e9cnica de Cartaxena ou UPCT \u00e9 unha universidade p\u00fablica espa\u00f1ola situada na cidade de Cartaxena, na Rexi\u00f3n de Murcia. Existe oficialmente dende o 3 de agosto de 1998 e as s\u00faas escolas son fundamentalmente de \u00edndole tecnol\u00f3xica e empresarial.\nCampus.\nA UPCT conta con varios campus en diferentes \u00e1reas da cidade de Cartaxena:"}
{"id": "300617", "revid": "43749", "url": "https://gl.wikipedia.org/wiki?curid=300617", "title": "UPCT", "text": ""}
{"id": "300618", "revid": "43749", "url": "https://gl.wikipedia.org/wiki?curid=300618", "title": "Universidad Polit\u00e9cnica de Cartagena", "text": ""}
{"id": "300619", "revid": "23204", "url": "https://gl.wikipedia.org/wiki?curid=300619", "title": "Universidade Cat\u00f3lica San Antonio de Murcia", "text": "A Universidade Cat\u00f3lica San Antonio, co\u00f1ecida tam\u00e9n como Universidade Cat\u00f3lica de Murcia (UCAM), \u00e9 unha universidade espa\u00f1ola privada e cat\u00f3lica da cidade de Murcia. \u00c9 propiedade da Fundaci\u00f3n Universitaria San Antonio, que, ao igual que a universidade, leva o nome do seu patr\u00f3n: Santo Antonio de Padua.\nHistoria.\nErixida canonicamente en 1996 de conformidade co artigo 3.3. da Constituci\u00f3n Apost\u00f3lica \"Ex Corde Ecclesiae\" do papa Xo\u00e1n Paulo II do 15 de agosto de 1990.\nCampus.\nA universidade sit\u00faase no chamado campus de Los Jer\u00f3nimos cunha superficie aproximada de 25.000 metros cadrados, deles 14.500 constru\u00eddos, na pedan\u00eda de Guadalupe, a 4\u00a0km do n\u00facleo urbano da cidade de Murcia. Os servizos centrais da universidade \u00e1chanse no Mosteiro dos Xer\u00f3nimos de San Pedro de la \u00d1ora (s. XVIII) que, xunto coa s\u00faa igrexa barroca, est\u00e1 declarado Monumento Hist\u00f3rico-Art\u00edstico Nacional.\nOferta de estudos.\nOfrece 24 titulaci\u00f3ns oficiais de grao e 31 titulaci\u00f3ns oficiais de posgrao (m\u00e1sters oficiais) (T\u00edtulos verificados pola Agencia Nacional de Avaliaci\u00f3n da Calidade e a Acreditaci\u00f3n). Tam\u00e9n \u00e9 posible cursar T\u00edtulos Propios de Especializaci\u00f3n Profesional e a Escola Superior de Idiomas.\nDeportes.\nDeporte universitario.\nEn competici\u00f3ns universitarias, \u00e9 dicir, aquelas nas que s\u00f3 compiten equipos formados por estudantes matriculados oficialmente, a UCAM conta con equipos practicamente en todas as disciplinas e dominou as \u00faltimas edici\u00f3ns do Campionato de Espa\u00f1a Universitario de Baloncesto Masculino.\nDeporte federado.\nA UCAM patrocina 16 equipos federados, nos que xogan deportistas que non est\u00e1n matriculados na UCAM. Entre estes equipos destacan o Club Baloncesto UCAM Murcia, o UCAM Murcia Club de F\u00fatbol e o UCAM Voleibol Murcia."}
{"id": "300620", "revid": "10599", "url": "https://gl.wikipedia.org/wiki?curid=300620", "title": "Universidade Cat\u00f3lica San Antonio", "text": ""}
{"id": "300621", "revid": "10599", "url": "https://gl.wikipedia.org/wiki?curid=300621", "title": "Universidad Cat\u00f3lica San Antonio", "text": ""}
{"id": "300622", "revid": "10599", "url": "https://gl.wikipedia.org/wiki?curid=300622", "title": "Universidade Cat\u00f3lica de Murcia", "text": ""}
{"id": "300623", "revid": "10599", "url": "https://gl.wikipedia.org/wiki?curid=300623", "title": "Universidad Cat\u00f3lica de Murcia", "text": ""}
{"id": "300624", "revid": "10599", "url": "https://gl.wikipedia.org/wiki?curid=300624", "title": "UCAM", "text": ""}
{"id": "300625", "revid": "5132", "url": "https://gl.wikipedia.org/wiki?curid=300625", "title": "Aron Baynes", "text": "Aron John Baynes, nado o 9 de decembro de 1986 en Gisborne (Nova Zelandia), \u00e9 un xogador de baloncesto profesional australia. Actualmente xoga para os Brisbane Bullets da National Basketball League australiana.\nTraxectoria.\nO 1 de xu\u00f1o de 2009, Baynes asinou un contrato de dous anos co Lietuvos Rytas. \u00d3 remate da tempada 2009-10, Baynes desvinculouse do equipo lituano. O 15 de xullo de 2010, asinou un acordo de dous anos co EWE Baskets Oldenburg. En 40 partidos acadou 6.8 puntos e 3.7 rebotes por partido. O 29 de xu\u00f1o de 2011, deixou o equipo alem\u00e1n.\nO 24 de agosto de 2011, asinou un acordo dun ano co Ikaros Kallitheas grego. O 1 de agosto de 2012, Baynes asinou un contrato dun ano co Union Olimpija esloveno.\nO 23 de xaneiro de 2013, Baynes asinou cos San Antonio Spurs da National Basketball Association (NBA). O 15 de xu\u00f1o de 2014, Baynes ga\u00f1ou o seu primeiro capmionato da NBA despois de que os Spurs derrotaran \u00f3s Miami Heat por 4-1 nas Finais da NBA de 2014. O 26 de setembro de 2014, asinou un novo contrato cos Spurs."}
{"id": "300628", "revid": "23204", "url": "https://gl.wikipedia.org/wiki?curid=300628", "title": "Universidade P\u00fablica de Navarra", "text": "A Universidade P\u00fablica de Navarra, abreviado UPNA (en , \"NUP\"; en ), \u00e9 unha universidade p\u00fablica espa\u00f1ola, a segunda por n\u00famero de alumnos existente en Navarra. Conta con aproximadamente 8.000 alumnos en tres campus situados en Pamplona e Tudela.\nA UPNA foi creada en 1987 polo Parlamento de Navarra, por iniciativa do ent\u00f3n goberno socialista de Gabriel Urralburu, co obxectivo de que ampliase a oferta de titulaci\u00f3ns existentes e de que reunise as ensinanzas universitarias impartidas en centros p\u00fablicos que, ata ese momento, actuaban sen a coordinaci\u00f3n suficiente.\nXunto coa Universidade de Navarra (privada) e a UNED \u00e9 unha das tres universidades con sede na capital navarra.\nCentros.\nP\u00f3dense cursar 22 titulaci\u00f3ns oficiais e especialidades de primeiro e segundo ciclo, 23 de grao, e m\u00e1is de 30 programas de posgrao, ademais de 8 t\u00edtulos propios en 4 Facultades e 2 Escolas Superiores:\nCampus.\nA universidade conta con tres campus:"}
{"id": "300629", "revid": "10599", "url": "https://gl.wikipedia.org/wiki?curid=300629", "title": "Universidad P\u00fablica de Navarra", "text": ""}
{"id": "300630", "revid": "10599", "url": "https://gl.wikipedia.org/wiki?curid=300630", "title": "UPNA", "text": ""}
{"id": "300631", "revid": "10599", "url": "https://gl.wikipedia.org/wiki?curid=300631", "title": "Nafarroako Unibertsitate Publikoa", "text": ""}
{"id": "300632", "revid": "98629", "url": "https://gl.wikipedia.org/wiki?curid=300632", "title": "Tapetum lucidum", "text": "O tapetum lucidum (do lat\u00edn: \"tapiz ou tapete brillante\") \u00e9 unha capa de tecido que se encontra no ollo de moitos vertebrados (pero non nos humanos),\nsituada inmediatamente detr\u00e1s da retina, que reflicte a luz visible en direcci\u00f3n \u00e1 retina, o que incrementa a luz dispo\u00f1ible para excitar os foptorreceptores. A\u00ednda que pode facer algo borrosa a imaxe inicial, o \"tapetum lucidum\" contrib\u00fae a unha visi\u00f3n nocturna superior en moitos animais. Moitos destes animais son de h\u00e1bitos nocturnos ou con moita actividade nocturna, especialmente carn\u00edvoros que cazan as s\u00faas presas de noite, ou animais mari\u00f1os de zonas profundas a onde chega pouca luz. Tam\u00e9n o te\u00f1en cans, morcegos, cabalos, cet\u00e1ceos, crocodilos e b\u00f3vidos. Xeralmente non est\u00e1 presente en animais de h\u00e1bitos predominantemente di\u00farnos. Non est\u00e1 presente no ollo humano nin no de moitos primates e moitas aves, canguros vermellos, porcos e esqu\u00edos.\nAdaptaci\u00f3ns similares te\u00f1en algunhas especies de ara\u00f1as, a\u00ednda que non se deben a que te\u00f1an un \"tapetum lucidum\".\nBrillo ocular.\nO brillo ocular \u00e9 un efecto visible causado polo \"tapetum lucidum\". Ao brillar a luz dentro do ollo dun animal que ten \"tapetum lucidum\", a pupila parece resplandecer. Este brillo pode verse en moitos animais, tanto na natureza coma en fotograf\u00edas feitas con flash. Con pouca luz, unha lanterna manual \u00e9 suficiente para producir estes ollos brillantes visibles para os humanos (malia a nosa visi\u00f3n nocturna inferior); esta t\u00e9cnica de iluminar aos animais \u00e9 utilizada polos naturalistas e cazadores para buscar animais pola noite. Este brillo ocular pode ter diversas cores, como branca, azul, verde, amarela, rosa e vermella. Por\u00e9n, como o brillo ocular pode producir iridescencia, a cor var\u00eda lixeiramente segundo o \u00e1ngulo de observaci\u00f3n e os minerais que se poidan atopar no \"tapetum lucidum\".\nA\u00ednda que moitos peixes poden presentar este brillo nos ollos, especialmente o \"Sander vitreus\"; os ollos con brillo azul aparecen en moitos mam\u00edferos, como cabalos; os de brillo verde en gatos, cans, e mapaches; e os de brillo vermello en coiotes, roedores, op\u00f3ssums e algunhas aves.\nA pesar de que o \"tapetum lucidum\" est\u00e1 presente nalg\u00fans primates, o ollo humano e o doutros primates non o ten. Por\u00e9n, en humanos e animais, si poden ocorrer dous efectos que lembran os ollos brillantes, que son a \"leucocoria\" (ollos brancos, indicativos de anormalidades como cataratas, cancros, e outros problemas) e o efecto de ollos vermellos nas fotograf\u00edas (debido a reflexi\u00f3ns na retina e outras capas do fondo do ollo e o efecto dos vasos sangu\u00edneos situados al\u00ed).\nGatos e cans de ollos azuis.\nOs gatos e os cans de ollos azuis (ver cor dos ollos) poden presentar tanto brillo ocular coma o efecto dos ollos vermellos. As d\u00faas especies te\u00f1en \"tapetum lucidum\", polo que as s\u00faas pupilas poden aparecer brillantes. Nas fotograf\u00edas con flash en cor, os individuos con ollos azuis poden tam\u00e9n presentar o efecto dos ollos vermellos. Os individuos con heterocrom\u00eda poden mostrar ollos vermellos nun dos seus ollos se \u00e9 azul, e un brillo ocular normal amarelo/verde/azul/branco no outro ollo doutra cor. Isto incl\u00fae aos cans e gatos con ollos de distintas cores (heterocrom\u00eda). O efecto de ollos vermellos \u00e9 independente do brillo ocular: nalgunhas fotograf\u00edas de individuos con \"tapetum lucidum\" e heterocrom\u00eda, o brillo ocular \u00e9 pouco intenso pero a pupila dos que te\u00f1en ollos azuis aparece vermella. Isto \u00e9 m\u00e1is aparente cando o individuo non est\u00e1 vendo \u00e1 c\u00e1mara, porque o \"tapetum lucidum\" \u00e9 moito menos extenso ca a retina.\nClasificaci\u00f3n.\nUnha clasificaci\u00f3n das variantes anat\u00f3micas do \"tapetum lucidum\" distingue catro tipos:\nAs diferenzas funcionais entres estes catro tipos non se co\u00f1ecen.\nEsta clasificaci\u00f3n non incl\u00fae os tipos de \"tapetum lucidum\" atopados nalgunhas aves. Os kiwis e os kakapos de Nova Zelandia, os Burhinidae (como os pernileiros), a garza \"Cochlearius cochlearius\", e moitas avenoiteiras, bufos, e outras aves nocturnas como a \u00fanica gaivota completamente nocturna, a \"Creagrus furcatus\" das illas Gal\u00e1pagos tam\u00e9n pos\u00faen \"tapetum lucidum\" Esta clasificaci\u00f3n non incl\u00fae o extraordinario espello para enfocar presente no ollo do peixe \"Dolichopteryx longipes\".\nOs humanos e outros animais sen \"tapetum lucidum\" son xeralmente di\u00farnos. Entre estes est\u00e1n a maior\u00eda dos primates, esqu\u00edos, algunhas aves, os canguros vermellos e porcos. Entre os primates s\u00f3 os Strepsirrhini (l\u00e9mures), coa excepci\u00f3n de varias especies de \"Eulemur\" di\u00farnas, te\u00f1en \"tapetum lucidum\".\nA situaci\u00f3n do \"tapetum lucidum\" no globo ocular var\u00eda segundo a situaci\u00f3n do globo ocular na cabeza, para que en todos os casos o \"tapetum lucidum\" mellore a visi\u00f3n nocturna no centro do campo de visi\u00f3n do animal.\nAdemais dun brillo, o \"tapetum lucidum\" ten cor e moitas veces iridescencia. No tigre, por exemplo, \u00e9 verdoso. Nos ruminantes pode ser verde dourado co tons azuis na periferia, ou branquecho ou azul claro con periferia de cor lavanda. Nos cans \u00e9 branco con periferia azul.\nMecanismo.\nO \"tapetum lucidum\", ao ser iridescente, reflicte a luz debido fundamentalmente aos principios de interferencia da \u00f3ptica de pel\u00edcula fina, como se observa noutros tecidos iridescentes. Por\u00e9n, as c\u00e9lulas do \"tapetum lucidum\" consideradas individualmente son leuc\u00f3foro, non irid\u00f3foros.\nO \"tapetum lucidum\" \u00e9 un retroreflector do tipo de esfera transparente. Como \u00e9 un retroreflector, reflicte a luz directamente cara a atr\u00e1s na direcci\u00f3n da luz. Isto serve para facer coincidir a luz orixinal e a reflectida e as\u00ed manter a agudeza e contraste da imaxe na retina. O \"tapetum lucidum\" reflicte con interferencia construtiva, o que incrementa a cantidade de luz que pasa a trav\u00e9s da retina. Nos gatos, o \"tapetum lucidum\" fai diminu\u00edr \u00e1 6\u00aa parte o limiar m\u00ednimo da visi\u00f3n, permitindo que o animal vexa con moi pouca luz, coa que non poder\u00eda ver un ser humano.\nUsos.\nO \"tapetum lucidum\" permite que un animal que o te\u00f1a vexa con pouca luz, que non permitir\u00eda ver a outros animais. Os humanos aproveitan artificialmente este efecto ou utilizando animais. Entre os usos que lle dan os humanos est\u00e1n o escaneado do brillo ocular reflectido para detectar e identificar as especies de animais na escuridade, e o uso de cans e cabalos de rastreo e rescate de noite. \nO uso do brillo ocular para identificar animais na escuridade emprega non s\u00f3 a s\u00faa cor sen\u00f3n tam\u00e9n outras caracter\u00edsticas. A cor corresponde aproximadamente ao tipo de \"tapetum lucidum\" que te\u00f1a o animal, con algunhas variaci\u00f3ns entre especies. Outras caracter\u00edsticas son a distancia entre as pupilas en relaci\u00f3n co seu tama\u00f1o; a altura sobre o chan; a maneira de palpebrexar (se o fan); e o movemento do brillo ocular (que depende do movemento t\u00edpico do animal: balance\u00e1ndose, ondeando, a saltos, gabeando, voando...).\nNumerosas patentes describen retroreflectores fabricados seguindo o modelo do \"tapetum lucidum\", que te\u00f1en moitos usos. Unha das primeiras patrentes, usada primeiramente en catafaros para a circulaci\u00f3n viaria colocados no pavimento das estradas, estaba inspirado no \"tapetum lucidum\" do ollo dos gatos. Un uso m\u00e1is recente dos retroreflectores, que axuda a facer m\u00e1is seguras as comunicaci\u00f3ns entre d\u00faas estaci\u00f3ns na propagaci\u00f3n de ondas electromagn\u00e9ticas na li\u00f1a da ollada, foi modelada imitando unha combinaci\u00f3n de \"tapetum lucidum\" e a bioluminescencia de certos peixes. Alg\u00fans destes peixes usan o brillo ocular para detectar e comunicarse con outros peixes da s\u00faa especie.\nPatolox\u00eda.\nNos cans, certos f\u00e1rmacos distorsionan a precisa organizaci\u00f3n dos cristais do \"tapetum lucidum\", o que afecta \u00e1 capacidade do can de ver con pouca luz. Entre estes f\u00e1rmacos est\u00e1n o etambutol, antibi\u00f3ticos macr\u00f3lidos, ditizona, medicamentos antimal\u00e1ricos, alg\u00fans antagonistas dos receptores H2, e axentes cardiovasculares. A distorsi\u00f3n atrib\u00faese \"\u00e1 acci\u00f3n quelante que elimina o cinc das c\u00e9lulas do \"tapetum\".\""}
{"id": "300639", "revid": "23204", "url": "https://gl.wikipedia.org/wiki?curid=300639", "title": "Troy O'Donovan Hayden", "text": ""}
{"id": "300642", "revid": "5863", "url": "https://gl.wikipedia.org/wiki?curid=300642", "title": "Georg B\u00f6hm", "text": "Georg B\u00f6hm, nado o 2 de setembro de 1661 en Hohenkirchen (daquela pertencente ao Sacro Imperio Romano Xerm\u00e1nico e actualmente en Turinxia, Alema\u00f1a) e finado o 18 de maio de 1733 en L\u00fcneburg, foi un compositor e organista alem\u00e1n do Barroco. \u00c9 especialmente destacado polo seu desenvolvemento da partita coral e pola s\u00faa influencia no xove Johann Sebastian Bach.\nTraxectoria.\nB\u00f6hm naceu o 2 de setembro de 1661 en Hohenkirchen. Recibiu as s\u00faas primeiras lecci\u00f3ns musicais da man de seu pai, un mestre e organista que morreu en 1675. Tam\u00e9n puido ter recibido lecci\u00f3ns de Johann Heinrich Hildebrand, cantor en Ohrdruf, que foi alumno de Heinrich Bach e Johann Christian Bach. Logo da morte de seu pai, B\u00f6hm estudou na \"Lateinschule\" de Goldbach, e posteriormente no Gymnasium de Gotha, onde se graduou en 1684. Ambas as cidades ti\u00f1an cantores que foran ensinados polos mesmos membros da familia Bach que puideron ter influenciado a B\u00f6hm. O 28 de agosto de 1684 B\u00f6hm entrou na Universidade de Jena. Pouco se sabe dos seus anos na universidade ou sobre a s\u00faa vida despois da graduaci\u00f3n. S\u00f3 reapareceu en 1693, en Hamburgo. Non sabemos nada de como era a s\u00faa vida al\u00ed, mais suponse que foi influenciado pola vida musical da cidade e os seus arredores. En Hamburgo eran frecuentes as representaci\u00f3ns de \u00f3peras francesas e italianas, mentres que no terreo da m\u00fasica sacra, Johann Adam Reincken, da Katharinenkirche (Igrexa de Santa Catarina) foi un dos principais organistas e compositores de m\u00fasica para teclado do seu tempo. B\u00f6hm puido ter escoitado tam\u00e9n a Vincent L\u00fcbeck na achegada Stade, ou posiblemente a Dieterich Buxtehude en L\u00fcbeck, que tam\u00e9n estaba pr\u00f3xima a Hamburgo.\nEn 1698 B\u00f6hm sucedeu a Christian Flor como organista da principal igrexa de L\u00fcneburg, Johanniskirche (Igrexa de San Xo\u00e1n). Pouco despois da morte de Flor en 1697, B\u00f6hm presentouse a unha audici\u00f3n para o posto, mencionando que non ti\u00f1a un posto fixo no momento. Axi\u00f1a foi aceptado polo consello da cidade, traslad\u00e1ndose a L\u00fcneburg e ocupando o posto ata a s\u00faa morte. Casou e tivo cinco fillos. Entre 1700 e 1702 puido ter co\u00f1ecido e mesmo titorizado a Johann Sebastian Bach, quen chegou a L\u00fcneburg en 1700 e estudou na Michaelisschule, unha escola asociada \u00e1 Michaeliskirche (Igrexa de San Miguel). Practicamente non existe evidencia directa que probe que Bach estudara con B\u00f6hm, e de feito o estudo co organista da Johanniskirche ter\u00eda sido dif\u00edcil para un alumno da Michaelisschule, xa que hab\u00eda rivalidade entre os dous coros. A\u00ednda que esta aprendizaxe \u00e9 moi probable. Nun escrito de Carl Philip Emmanuel Bach dirixido a Johann Nikolaus Forkel en 1775, afirmou que seu pai amaba e estudou a m\u00fasica de B\u00f6hm, e unha correcci\u00f3n na s\u00faa nota mostra que o seu primeiro pensamento era dicir que B\u00f6hm fora profesor de Johann Sebastian. O 31 de agosto de 2006 anunciouse o descubrimento dos primeiros manuscritos co\u00f1ecidoos de Bach, un deles (unha copia da famosa fantas\u00eda coral \"An Wasserfl\u00fcssen Babylon\" de Reincken) indica \"Il Fine \u00e2 Dom. Georg: B\u00f6hme descriptum ao. 1700 Lunaburgi\". O \"Dom.\" pouco pode suxerir a parte de \"domus\" (casa) ou \"Dominus\" (mestre), mais en calquera caso proba que Bach co\u00f1ec\u00eda persoalmente a B\u00f6hm. Esta conexi\u00f3n debe terse convertido nunha amizade achegada que durou moitos anos, xa que en 1727 Bach nomeou nada menos que a B\u00f6hm como o seu axente no norte para a venda das partitas para teclado nos. 2 e 3.\nB\u00f6hm morreu o 18 de maio de 1733 \u00e1 avanzada idade de 71 anos. O seu fillo Jakob Christian, que herdara o seu posto, morreu xove. O posto foi finalmente para Ludwig Ernst Hartmann, B\u00f6hm o seu xenro.\nObra.\nB\u00f6hm \u00e9 co\u00f1ecido principalmente polas s\u00faas composici\u00f3ns para frauta, \u00f3rgano e clavic\u00e9mbalo (principalmente preludios, fugas, e partitas). Moitas das s\u00faas obras foron compostas con flexibilidade sobre os instrumentos en mente: unha obra pod\u00eda ser interpretada no \u00f3rgano, no clavic\u00e9mbalo, ou no clavicordio, dependendo da situaci\u00f3n na que se encontrase o instrumentista. A m\u00fasica de B\u00f6hm destaca polo seu uso do \"stylus phantasticus\", un estilo interpretativo baseado na improvisaci\u00f3n.\nA contribuci\u00f3n m\u00e1is importante de B\u00f6hm \u00e1 m\u00fasica para teclado do Norte de Alema\u00f1a foi a partita coral, unha composici\u00f3n a grande escala consistente en varias variaci\u00f3ns dunha melod\u00eda coral en concreto. Foi B\u00f6hm quen efectivamente inventou o x\u00e9nero, escribindo varias partitas de diversa duraci\u00f3n e sobre temas diversos. Compositores posteriores tam\u00e9n desenvolveron o x\u00e9nero, especialmente Johann Sebastian Bach. As partitas corais de B\u00f6hm contan cunha figuraci\u00f3n sofisticada en varias voces sobre a estrutura harm\u00f3nica do coral. As s\u00faas partitas te\u00f1en xeralmente un car\u00e1cter r\u00fastico e poden levarse a cabo con \u00e9xito en calquera \u00f3rgano ou clavic\u00e9mbalo.\nV\u00e9xase tam\u00e9n.\nBibliograf\u00eda.\nFor a more complete list, see bibliography in McLean."}
{"id": "300647", "revid": "5863", "url": "https://gl.wikipedia.org/wiki?curid=300647", "title": "Jos\u00e9 Gonz\u00e1lez-Sama Garc\u00eda", "text": "Jos\u00e9 Gonz\u00e1lez-Sama Garc\u00eda, nado en Sama (Langreu) o 5 de abril de 1916 e finado en Madrid o 16 de febreiro de 1986, foi un avogado e pol\u00edtico asturiano.\nTraxectoria.\nNa Guerra civil uniuse \u00e1 Columna galega que participou na liberaci\u00f3n de Oviedo. Traballou na Vicesecretar\u00eda de Organizaci\u00f3n Social, foi Xefe de Servizos Provinciais de Abastecimentos, Secretario Asesor Secci\u00f3n Social do Sindicato Nacional de Industrias Qu\u00edmicas e Secretario Nacional de Informaci\u00f3n de FET y de las JONS. Foi procurador en Cortes pola Organizaci\u00f3n Sindical (1946-1967), gobernador civil de Tarragona (1951-1961), Pontevedra (1961-1964) e Zaragoza (1964-1969). Despois foi presidente da Xunta directiva da Federaci\u00f3n Espa\u00f1ola Sindical de Armadores de Buques de Pesca.\nVida persoal.\nCasou con Isabel Asenjo Escosura."}
{"id": "300648", "revid": "23204", "url": "https://gl.wikipedia.org/wiki?curid=300648", "title": "Willa Joanna Chance Holland", "text": ""}
{"id": "300649", "revid": "23204", "url": "https://gl.wikipedia.org/wiki?curid=300649", "title": "Omri Haim Katz", "text": ""}
{"id": "300650", "revid": "23204", "url": "https://gl.wikipedia.org/wiki?curid=300650", "title": "Elizabeth Joanna Robertson", "text": ""}
{"id": "300654", "revid": "19415", "url": "https://gl.wikipedia.org/wiki?curid=300654", "title": "Wachet auf, ruft uns die Stimme", "text": ""}
{"id": "300657", "revid": "17467", "url": "https://gl.wikipedia.org/wiki?curid=300657", "title": "Federico II O Grande", "text": ""}
{"id": "300659", "revid": "23204", "url": "https://gl.wikipedia.org/wiki?curid=300659", "title": "Charles Patrick Ryan O'Neal, Jr.", "text": ""}
{"id": "300662", "revid": "23204", "url": "https://gl.wikipedia.org/wiki?curid=300662", "title": "Nicole Houston Reed", "text": ""}
{"id": "300663", "revid": "23204", "url": "https://gl.wikipedia.org/wiki?curid=300663", "title": "Madeline M. Stowe", "text": ""}
{"id": "300664", "revid": "23204", "url": "https://gl.wikipedia.org/wiki?curid=300664", "title": "Vinessa Elizabeth Shaw", "text": ""}
{"id": "300665", "revid": "23204", "url": "https://gl.wikipedia.org/wiki?curid=300665", "title": "Jason Jordan Segel", "text": ""}
{"id": "300666", "revid": "23204", "url": "https://gl.wikipedia.org/wiki?curid=300666", "title": "James Roy Horner", "text": ""}
{"id": "300667", "revid": "23204", "url": "https://gl.wikipedia.org/wiki?curid=300667", "title": "Dan Trejo", "text": ""}
{"id": "300668", "revid": "23204", "url": "https://gl.wikipedia.org/wiki?curid=300668", "title": "Mara Elisabeth Wilson", "text": ""}
{"id": "300669", "revid": "23204", "url": "https://gl.wikipedia.org/wiki?curid=300669", "title": "Nathaniel Marvin Wolff", "text": ""}
{"id": "300670", "revid": "23204", "url": "https://gl.wikipedia.org/wiki?curid=300670", "title": "Noah Strausser Speer Wyle", "text": ""}
{"id": "300672", "revid": "23204", "url": "https://gl.wikipedia.org/wiki?curid=300672", "title": "Michael Alan Welch", "text": ""}
{"id": "300673", "revid": "624", "url": "https://gl.wikipedia.org/wiki?curid=300673", "title": "Sir Edmund Hillary", "text": ""}
{"id": "300674", "revid": "3435867", "url": "https://gl.wikipedia.org/wiki?curid=300674", "title": "Timbu", "text": ""}
{"id": "300677", "revid": "1131", "url": "https://gl.wikipedia.org/wiki?curid=300677", "title": "Colosas", "text": "Colosas (\u039a\u03bf\u03bb\u03bf\u03c3\u03c3\u03b1\u03af en grego antigo, Colossae en lat\u00edn) era unha antiga cidade de Frixia, na pen\u00ednsula de Anatolia, cuxo nome pode ser unha deformaci\u00f3n do termo colosal. A cidade estaba xunto ao r\u00edo Licos, afluente do r\u00edo Menderes, e situada a 18 quil\u00f3metros de Laodicea (nas proximidades da actual cidade turca de Denizli), preto da v\u00eda que un\u00eda \u00c9feso e o \u00c9ufrates. O lugar nunca foi escavado.\nNo ano -396, no transcurso das Guerras M\u00e9dicas, o s\u00e1trapa persa Tisafernes foi atra\u00eddo a Colosas mediante un engado e asasinado por un axente do seu rival Ciro o Mozo. Plinio o Vello afirmou que a la de Colosas daba o seu nome \u00e1 flor da violeta persa. Durante o per\u00edodo helen\u00edstico, a cidade foi un importante centro de comercio, con todo, no s\u00e9culo primeiro o seu tama\u00f1o e importancia reduciuse considerabelmente.\n\u00c9 co\u00f1ecida principalmente pola ep\u00edstola do ap\u00f3stolo san Paulo, co\u00f1ecida como \"Carta ou Ep\u00edstola aos colosenses\", carta enviada \u00e1 comunidade cristi\u00e1 de Colosas no ano 57 ou 62. Naquel tempo a cidade estaba baixo xurisdici\u00f3n romana, formando parte da provincia de Asia. A\u00ednda que a maior\u00eda da poboaci\u00f3n era de orixe frixia, habitaban tam\u00e9n a cidade xudeus, gregos e romanos.\nAo parecer, Paulo non visitara a cidade antes de escribir a s\u00faa ep\u00edstola aos colosenses, xa que expresa a Filem\u00f3n na s\u00faa ep\u00edstola o desexo de visitar a cidade nada m\u00e1is sexa liberado de prisi\u00f3n. Parece ser que foi Epafr\u00e1s o fundador da comunidade cristi\u00e1 da cidade.\nA poboaci\u00f3n entrou en decadencia, posibelmente debido a un terremoto, e as s\u00faas ru\u00ednas foron ocupadas pola cidade bizantina de Chonai ou Konia, a actual Honaz (Turqu\u00eda). Chonai foi o lugar de nacemento dos escritores medievais Nicetas Coniates e o seu irm\u00e1n Miguel."}
{"id": "300688", "revid": "98629", "url": "https://gl.wikipedia.org/wiki?curid=300688", "title": "Clor\u00f3fitas", "text": "As clor\u00f3fitas (ou clor\u00f3fitos) ou Chlorophyta son unha divisi\u00f3n das algas verdes. O nome util\u00edzase na literatura cient\u00edfica en dous sensos moi distintos, polo que debe terse coidado co significado que lle est\u00e1 dando cada autor. Estes dous sensos son:\nIgual que as plantas terrestres (bri\u00f3fitas e traque\u00f3fitas), as algas verdes conte\u00f1en clorofila a e clorofila b e almacenan alimento en forma de amid\u00f3n nos seus plastidios.\nA divisi\u00f3n cont\u00e9n tanto especies unicelulares coma pluricelulares. A\u00ednda que a maior\u00eda das especies viven en h\u00e1bitats de auga doce e un gran n\u00famero en h\u00e1bitats mari\u00f1os, outras especies est\u00e1n adaptadas a unha ampla variedade de ambientes. A alga \"Chlamydomonas nivalis\", pertencente \u00e1 clase Chlorophyceae, vive en zonas nevados de monta\u00f1a. Outras especies viven pegadas \u00e1s rochas ou \u00e1s partes le\u00f1osas das \u00e1rbores. Alg\u00fans liques son unha simbiose entre fungos e algas verdes (outros te\u00f1en bacterias fotosint\u00e9ticas en vez de algas).\nOutras especies de Chlorophyta establecen tam\u00e9n relaci\u00f3ns simbi\u00f3ticas con protozoos, esponxas, e cnidarios. Todas son flaxeladas, e isto ten a vantaxe da motilidade. Algunhas realizan a reproduci\u00f3n sexual o\u00f3gama ou is\u00f3gama.\nEcolox\u00eda.\nMoitas especies de Chlorophyta (tratadas como o que agora se considera un dos dous clados de Viridiplantae) son habitantes com\u00fans de ambientes mari\u00f1os, de augas doces e terrestres. Varias especies adapt\u00e1ronse a ambientes especializados e extremos, como desertos, ambientes \u00e1rticos, h\u00e1bitats hipersalinos, augas profundas mari\u00f1as e chemineas hidrotermais abisais. \n Alg\u00fans grupos, como as Trentepohliales enc\u00f3ntranse exclusivamente en terra. Varias especies de Chlorophyta viven en simbiose con diversos eucariotas, como fungos (formando liques), ciliados, foramin\u00edferos, cnidarios e moluscos.\n Algunhas especies de Chlorophyta son heter\u00f3trofas, e poden ser de vida libre ou parasitas, xa que perderon a capacidade de fotosintetizar. D\u00faas especies com\u00fans de algas verdes heter\u00f3trofas do x\u00e9nero \"Prototheca\" mesmo son pat\u00f3xenas e poden causar a doenza chamada prototecose en humanos e animais.\nClasificaci\u00f3ns.\nUtil\u00edzanse caracter\u00edsticas como o tipo de zoide (c\u00e9lula reprodutora flaxelada), mitose (cariocinese), citocinese, nivel de organizaci\u00f3n, ciclo de vida, tipo de gametos, polisac\u00e1ridos da parede celular e m\u00e1is recentemente os datos xen\u00e9ticos para a clasificaci\u00f3n das Chlorophyta. M\u00f3stranse varias clasificaci\u00f3ns dadas por diversos autores:\nLeliaert \"et al\". 2012.\nFiloxenia simplificada de Chlorophyta, segundo Leliaert \"et al\". 2012. N\u00f3tese que moitas algas antes clasificadas como Chlorophyta foron resituadas aqu\u00ed en Streptophyta.\nPombert \"et al\". 2005.\nUnha posible clasificaci\u00f3n cando Chlorophyta se define como un dos dous clados de Viridiplantae \u00e9 a seguinte:\nHoek, Mann and Jahns 1995.\nClasificaci\u00f3n de Chlorophyta, tratadas como \"todas\" as algas verdes, segundo Hoek, Mann e Jahns 1995.\nNunha nota engadida en probas, pres\u00e9ntase unha clasificaci\u00f3n alternativa para as algas da clase Chlorophyceae:\nBold and Wynne 1985.\nClasificaci\u00f3n de Chlorophyta e Charophyta segundo Bold e Wynne 1985.\nMattox &amp; Stewart 1984.\nClasificaci\u00f3n de Chlorophyta segundo Mattox &amp; Stewart 1984:\nFott 1971.\nClasificaci\u00f3n de Chlorophyta segundo Fott 1971.\nRound 1971.\nClasificaci\u00f3n de Chlorophyta e algas relacionadas segundo Round 1971.\nSmith 1938.\nClasificaci\u00f3n de Chlorophyta segundo Smith 1938:"}
{"id": "300689", "revid": "27155", "url": "https://gl.wikipedia.org/wiki?curid=300689", "title": "Clor\u00f3fita", "text": ""}
{"id": "300690", "revid": "27155", "url": "https://gl.wikipedia.org/wiki?curid=300690", "title": "Clor\u00f3fito", "text": ""}
{"id": "300691", "revid": "27155", "url": "https://gl.wikipedia.org/wiki?curid=300691", "title": "Clor\u00f3fitos", "text": ""}
{"id": "300692", "revid": "27155", "url": "https://gl.wikipedia.org/wiki?curid=300692", "title": "Chlorophyta", "text": ""}
{"id": "300693", "revid": "839", "url": "https://gl.wikipedia.org/wiki?curid=300693", "title": "Primeiro milenio AEC", "text": ""}
{"id": "300694", "revid": "839", "url": "https://gl.wikipedia.org/wiki?curid=300694", "title": "Segundo milenio AEC", "text": ""}
{"id": "300696", "revid": "839", "url": "https://gl.wikipedia.org/wiki?curid=300696", "title": "Terceiro milenio AEC", "text": ""}
{"id": "300717", "revid": "839", "url": "https://gl.wikipedia.org/wiki?curid=300717", "title": "Sacerdotes do Sagrado Coraz\u00f3n de Xes\u00fas", "text": "Os Sacerdotes do Sagrado Coraz\u00f3n de Xes\u00fas (en ) son unha congregaci\u00f3n clerical cat\u00f3lica fundada polo sacerdote franc\u00e9s Le\u00f3n Dehon o 13 de xullo de 1877 en Francia."}
{"id": "300718", "revid": "89787", "url": "https://gl.wikipedia.org/wiki?curid=300718", "title": "Clases de lo social", "text": "Clases de lo social foi unha webserie galega en lingua castel\u00e1, dirixida polo pontevedr\u00e9s Pablo Cacheda. De formato comedia, ten un total de 13 episodios de entre 6 e 10 minutos de duraci\u00f3n. A primeira temporada estreouse en outubro de 2013, e a segunda en outubro de 2014.\nCaracter\u00edsticas.\nEst\u00e1 ambientada nun centro de ensino secundario e imaxina a existencia de clases sobre \"o social\". A idea orixinal prov\u00e9n da curtametraxe en galego \"Unhas clases do social a tempo\", gravado en 2012.\nEst\u00e1 estruturada en dous espazos: as aulas onde se imparten as clases (parte gravada no IES S\u00e1nchez Cant\u00f3n de Pontevedra) e as distintas situaci\u00f3ns en si, protagonizadas por Santiago Romay e Sabela Ar\u00e1n. Na webserie aparecen co\u00f1ecidos rostros do audiovisual galego como Carlos Blanco Vila, Xulio Abonjo, Monti Casti\u00f1eiras, Avelino Gonz\u00e1lez, Mayka Bra\u00f1a, Carolina V\u00e1zquez, Rub\u00e9n Ri\u00f3s, David Amor ou David Perdomo."}
{"id": "300719", "revid": "98629", "url": "https://gl.wikipedia.org/wiki?curid=300719", "title": "Vicio", "text": "O vicio \u00e9 a pr\u00e1ctica, comportamento ou h\u00e1bito contrario \u00e1 virtude, \u00e1 que vence e contra a cal se define. \u00c9 unha disposici\u00f3n \u00f3 mal como a virtude \u00e9 unha disposici\u00f3n \u00f3 ben.\nEtimolox\u00eda.\nProcede do lat\u00edn \"vitium\": defecto, imperfecci\u00f3n, vicio. Nun sentido xeral, vicio \u00e9 a falta ou defecto nalgunha cousa. En dereito, \u00e9 un defecto que fai nulo un proceso ou actuaci\u00f3n xudicial. Na l\u00f3xica tr\u00e1tase do que, por incumprimento das regras ou formas l\u00f3xicas, converte un pensamento en defectuoso e no plano moral, o vicio \u00e9 a disposici\u00f3n habitual, permanente e arraigada para facer o mal (en oposici\u00f3n \u00e1 virtude).\"\nOrixe.\nOs vicios son estados dun car\u00e1cter malo ou indesexable, definibles en parte como contrario \u00e1s virtudes. A listaxe de vicios var\u00eda de acordo co tempo e o lugar, dependendo das diferenzas coas correspondentes concepci\u00f3ns da virtude. As\u00ed, o cambio dende o paganismo cl\u00e1sico \u00e1 moralidade cristi\u00e1 medieval trouxo consigo un cambio de \u00e9nfase dende as virtudes da valent\u00eda e a temperanza \u00e1s virtudes do amor e a caridade, cos seus correspondentes vicios definidos como contraste desas virtudes. Segundo a concepci\u00f3n aristot\u00e9lica cl\u00e1sica, un vicio paradigm\u00e1tico consiste na posesi\u00f3n dalg\u00fan trazo de car\u00e1cter que desborda a proporci\u00f3n debido \u00e1 natureza do seu obxecto asociado. As\u00ed, un covarde \u00e9 o individuo que teme \u00f3 que non \u00e9 perigoso. Baixo esta concepci\u00f3n, o vicio \u00e9 entendido negativamente en termos da ausencia dos trazos morais que definen \u00f3 home virtuoso. Unha limitaci\u00f3n deste \u00e9 a s\u00faa incapacidade para ofrecer unha explicaci\u00f3n satisfactoria de trazos de mal car\u00e1cter tales coma a crueldade, malicia e despeito que consisten en parte no prop\u00f3sito deliberado de facer o mal por parte dun axente.\nVicio e virtude na \u00c9tica.\nAs formas da \u00e9tica da virtude foron predominantes na filosof\u00eda occidental anterior \u00f3 Renacemento, moi especialmente en Arist\u00f3teles, pero tam\u00e9n en Plat\u00f3n e Tom\u00e9 de Aquino. Varios fil\u00f3sofos antigos e medievais subscribiron versi\u00f3ns fortes da \u00e9tica da virtude. Estes enfoques centr\u00e1ronse no car\u00e1cter m\u00e1is ca na conduta discreta, identific\u00e1ndose a conduta il\u00edcita coa conduta viciosa; \u00e9 dicir, a conduta que estar\u00eda completamente f\u00f3ra de lugar nunha persoa virtuosa.\nPlat\u00f3n.\nPlat\u00f3n deunos dous bos exemplos: Giges e Cacicles, dous homes moi diferentes pero que concordan no esencial. Para ambos, a moral \u00e9 o discurso hip\u00f3crita dos d\u00e9biles e covardes, que chaman 'mal' a aquilo que non te\u00f1en forza de facer ou que temen que se lles faga, e 'ben' \u00f3 respecto das leis cuxa funci\u00f3n non \u00e9 outra que a de protexelos.\nOs bos non son mellores que os malos; son menos audaces (Cacicles) ou menos h\u00e1biles para agocharse (Giges).\nArist\u00f3teles.\nArist\u00f3teles acostumounos a pensar que os vicios se daban a pares opo\u00f1\u00e9ndose un \u00f3 outro e ambos, un por exceso e o outro por defecto, a unha mesma virtude. As\u00ed a temeridade e a covard\u00eda, a vaidade e a baixeza, a prodigalidade e a avaricia. Contra cada un destes dous vicios opostos, a valent\u00eda, a magnanimidade e a liberdade instauran un xusto medio (unha medianc\u00eda: mesot\u00e9s) que tam\u00e9n \u00e9 un cumio."}
{"id": "300721", "revid": "839", "url": "https://gl.wikipedia.org/wiki?curid=300721", "title": "Eparqu\u00eda cat\u00f3lica et\u00edope de Asmara", "text": ""}
{"id": "300729", "revid": "5618", "url": "https://gl.wikipedia.org/wiki?curid=300729", "title": "Centro Espacial Alem\u00e1n", "text": ""}
{"id": "300730", "revid": "23204", "url": "https://gl.wikipedia.org/wiki?curid=300730", "title": "Karin Boye", "text": "Karin Boye, nada en Gotemburgo o 26 de outubro de 1900 e finada en Alings\u00e5s o 23 de abril de 1941, foi unha escritora sueca.\nTraxectoria.\nNaceu en Gotemburgo e con nove anos mudouse coa familia a Estocolmo (en 1909). Estudou na Universidade de Uppsala dende 1921 at\u00e9 1926. A s\u00faa primeira colecci\u00f3n de poemas foi \"Moln\". Durante a s\u00faa etapa en Uppsala (at\u00e9 1930), Boye foi membro do grupo socialista Clart\u00e9. Entre 1929 e 1934 estivo casada con outro integrante deste club, Leif Bj\u00f6rck. En 1932, logo da separaci\u00f3n do seu home, mantivo unha relaci\u00f3n con Gunnel Bergstr\u00f6m, quen deixara o poeta sueco Gunnar Ekel\u00f6f por Boye.\nEn 1931, canda Erik Mesterton e Josef Riwkin, fundou a revista literaria \"Spektrum\"; nas s\u00faas follas publicaron traduci\u00f3ns de obras de T. S. Eliot ou de escritores vinculados ao surrealismo.\nSuicidouse en 1941 con somn\u00edferos.\nA asociaci\u00f3n literaria Karin Boye s\u00e4llskapet foi fundada en 1983 e leva a cabo un labor de difusi\u00f3n da s\u00faa obra.\nObras.\nEntre a produci\u00f3n po\u00e9tica da autora, destaca \"Ja visst g\u00f6r det ont\" e \"I r\u00f6relse\", ambos os poemas dentro da colecci\u00f3n \"H\u00e4rdarna\" (1927), as\u00ed como \"F\u00f6r tr\u00e4dets skull\" (1935). Foi membro da instituci\u00f3n literaria sueca Samfundet De Nio dende 1931 at\u00e9 o seu pasamento.\nEn canto \u00e1 narrativa, a novela \"Kris\" trata a s\u00faa propia crise relixiosa e o lesbianismo. En \"Merit vaknar\" e \"F\u00f6r lite\" explora os papeis masculino e feminino. \"Kalloca\u00edna\", novela inspirada no apoxeo do nacionalsocialismo en Alema\u00f1a, \u00e9 un retrato dunha sociedade antiut\u00f3pica emparentada con \"Nineteen Eighty-Four\" de George Orwell e \"Un feliz mundo novo\" de Aldous Huxley."}
{"id": "300731", "revid": "22570", "url": "https://gl.wikipedia.org/wiki?curid=300731", "title": "Que te perdone Dios", "text": "Que te perdone Dios, \u00e9 unha telenovela mexicana producida por Angelli Nesma Medina para Televisa. \u00e9 unha adaptaci\u00f3n do \"Abrazame muy fuerte\" e \"Pecado mortal\" telenovela producida por Ernesto Alonso en 1960 e producido por Salvador Mej\u00eda Alejandre en 2000.\nOs protagonistas son Rebecca Jones, Zuria Vega e Mark Tacher."}
{"id": "300732", "revid": "1131", "url": "https://gl.wikipedia.org/wiki?curid=300732", "title": "Polaciones", "text": "Polaciones \u00e9 un concello da comunidade aut\u00f3noma de Cantabria, situado na comarca de Saja-Nansa. Limita ao norte con Tudanca e Rionansa, ao leste coa Mancomunidade Campoo-Cabu\u00e9rniga, ao sur coa provincia de Palencia e Hermandad de Campoo de Suso e ao oeste con Cabez\u00f3n de Li\u00e9bana e Pesaguero. Est\u00e1 situado no curso alto do r\u00edo Nansa, no extremo suroccidental de Cantabria e a 104 quil\u00f3metros de Santander. \u00c9 o val m\u00e1is alto da comunidade aut\u00f3noma c\u00e1ntabra.\nLocalidades.\nO val de Polaciones consta de nove vilas e tres n\u00facleos de poboaci\u00f3n m\u00e1is pequenos, que son:\n(Datos de poboaci\u00f3n de 2006).\nDemograf\u00eda.\nFonte: INE\nAdministraci\u00f3n.\nTeodoro Ruiz Quevedo (PRC) \u00e9 o actual alcalde do concello. As seguintes t\u00e1boas amosan os resultados das elecci\u00f3ns municipais de 2003 e 2007."}
{"id": "300733", "revid": "89787", "url": "https://gl.wikipedia.org/wiki?curid=300733", "title": "Rasta", "text": "A rasta \u00e9 un tipo de peiteado formado por trenzas enleadas, caracter\u00edstico dos rastafaris. Moitas veces as rastas f\u00f3rmanse de xeito non intencionado, e por mor da variedade de cabelos que existen, existen varios m\u00e9todos para formalas, como o cardado. Un erro moi com\u00fan \u00e9 ter as ratas por un peiteado que non se pode lavar. Pola contra, moitos r\u00e9ximes de coidado das rastas requiren o lavado at\u00e9 por d\u00faas veces \u00e1 semana.\n\u00c1s persoas con rastas ch\u00e1manselle polo xeral rastafaris, pero non \u00e9 un peiteado exclusivo dese movemento, xa que persoas de moitos grupos \u00e9tnicos levaron rastas \u00f3 longo da historia, inclu\u00edndo pobos como os semitas de Oriente Pr\u00f3ximo e Asia Menor, os primeiros clans escoceses, os maor\u00eds de Nova Zelandia, os maasai en \u00c1frica oriental, e alg\u00fans suf\u00eds e faquires da India, Nepal e Paquist\u00e1n."}
{"id": "300737", "revid": "92812", "url": "https://gl.wikipedia.org/wiki?curid=300737", "title": "Comme des Gar\u00e7ons", "text": "Comme des Gar\u00e7ons (en xapon\u00e9s \u30b3\u30e0\u30fb\u30c7\u30fb\u30ae\u30e3\u30eb\u30bd\u30f3 (Komu de Gyaruson)) \u00e9 unha casa de modas xaponesa dirixida actualmente por Rei Kawakubo e o seu marido Adrian Joffe.\nHistoria.\nA empresa foi creada en Toquio en 1969 pola dese\u00f1adora xaponesa Rei Kawakubo. No ano 1975 abriu a s\u00faa primeira tenda e en 1978 creou a s\u00faa primeira li\u00f1a de roupa masculina. O \u00e9xito de Comme des Gar\u00e7ons nesta \u00e9poca foi imparable en practicamente toda Asia, e en 1980 abriu a primeira tenda de Comme des Gar\u00e7ons en Europa, na cidade de Par\u00eds, unha das grandes capitais da moda. A partir de ent\u00f3n a marca xaponesa converteuse nunha das casas de moda de alta costura m\u00e1is relevantes do panorama internacional.\nA constante dende a fundaci\u00f3n de Comme des Gar\u00e7ons foi romper coas convenci\u00f3ns acerca dos canons de x\u00e9nero, beleza ou alta costura dentro da industria da moda.\n\u00d3 final da d\u00e9cada dos 80, Comme des Gar\u00e7ons xa facturaba m\u00e1is de 100 mill\u00f3ns de d\u00f3lares e contaba con m\u00e1is de 300 puntos de venda. Na actualidade conta con doce li\u00f1as de produtos e unha nutrida gama de perfumes."}
{"id": "300746", "revid": "10599", "url": "https://gl.wikipedia.org/wiki?curid=300746", "title": "Mieres", "text": "Mieres pode referirse a: "}
{"id": "300747", "revid": "10599", "url": "https://gl.wikipedia.org/wiki?curid=300747", "title": "Mieres, Garrotxa", "text": ""}
{"id": "300761", "revid": "1131", "url": "https://gl.wikipedia.org/wiki?curid=300761", "title": "Roberto Bola\u00f1o \u00c1valos", "text": ""}
{"id": "300763", "revid": "89787", "url": "https://gl.wikipedia.org/wiki?curid=300763", "title": "Santurce, San Xo\u00e1n", "text": "Santurce \u00e9 un barrio do municipio de San Xo\u00e1n, en Porto Rico. Segundo o censo do ano 2010, posu\u00eda unha poboaci\u00f3n de 81.251 habitantes conserv\u00e1ndose como o barrio m\u00e1is poboado de todo Porto Rico, a\u00ednda e despois de perder m\u00e1is da metade da poboaci\u00f3n dende que alcanzou o seu m\u00e1ximo hist\u00f3rico no censo de 1950. Pos\u00fae ademais unha superficie terrestre de 13,57\u00a0km\u00b2 (5,25 millas\u00b2) e unha densidade de 5.987,5 hab. /km\u00b2 (15.507,7 hab./milla\u00b2). Dita densidade fai de Santurce unha das zonas m\u00e1is densamente poboadas de toda a illa.\nO nome do barrio xorde en 1880 en honor a Pablo Ubarri y Capetillo, I Conde de San Jos\u00e9 de Santurce, quen era orixinario da localidade bisca\u00ed\u00f1a de Santurtzi, no Pa\u00eds Vasco. Previamente e dende que o territorio for anexado \u00e1 capital en 1862, o barrio era co\u00f1ecido como Cangrejos. O devandito barrio foi a sede do centro urbano do disolto municipio de San Mateo de Cangrejos."}
{"id": "300764", "revid": "56817", "url": "https://gl.wikipedia.org/wiki?curid=300764", "title": "Santurce", "text": "O top\u00f3nimo Santurce pode referirse a:"}
{"id": "300767", "revid": "89787", "url": "https://gl.wikipedia.org/wiki?curid=300767", "title": "Algas verdes", "text": "As algas verdes son un amplo grupo de algas con clorofilas \"a\" e \"b\" e amid\u00f3n, tradicionalmente clasificadas como protistas, pero que hoxe se consideran inclu\u00eddas no reino das plantas verdes (Viridiplantae). As plantas terrestres evolucionaron a partir dun grupo de algas verdes, as car\u00f3fitas. As algas verdes comprenden as clor\u00f3fitas e as car\u00f3fitas e grupos relacionados. Son un grupo parafil\u00e9tico, xa que delas se excl\u00faen tradicionalmente as plantas embri\u00f3fitas que derivaron delas, pero o clado que comprende as algas verdes e as embri\u00f3fitas \u00e9 monofil\u00e9tico e \u00e9 o que adoita denominarse Viridiplantae ou reino Plantae. As Viridiplantae estar\u00edan formadas polas clor\u00f3fitas (un dos grupos das algas verdes) e as estrept\u00f3fitas, e estas \u00faltimas div\u00eddense nas car\u00f3fitas (o outro grupo das algas verdes) e as embri\u00f3fitas (plantas terrestres).\nAs algas verdes poden ser fitoflaxelados unicelulares e coloniais, a maior\u00eda con dous flaxelos por c\u00e9lula, ou formas coloniais filamentosas e cocoides, ou algas verdes macrosc\u00f3picas. Na orde Charales, que son os parentes m\u00e1is estreitos das plantas terrestres, obs\u00e9rvase unha diferenciaci\u00f3n celular en tecidos completa. Hai unhas 8.000 especies de algas verdes, segundo algunhas estimaci\u00f3ns.\nAlg\u00fans organismos dependen simbioticamente das algas verdes, xa que se benefician da fotos\u00edntese que estas realizan. Os cloroplastos das eugl\u00e9nidas e cloraracni\u00f3fitas adquir\u00edronse pola inxesti\u00f3n de algas verdes, e nas \u00faltimas conservan un nucleomorfo ou n\u00facleo vestixial (\u00e1 s\u00faa vez a orixe \u00faltima dos cloroplastos foron bacterias fotosint\u00e9ticas). As algas verdes enc\u00f3ntranse tam\u00e9n como endosimbiontes no ciliado \"Paramecium\", no cnidario \"Hydra viridissima\" e en vermes platihelmintos. Algunhas especies de algas verdes, concretamente as dos x\u00e9neros \"Trebouxia\", da clase \"Trebouxiophyceae\", e \"Trentepohlia\", da clase Ulvophyceae, poden atoparse en asociaci\u00f3ns simbi\u00f3ticas con fungos cos que forman liques. En xeral, a especie f\u00fanxica dos liques non pode vivir en solitario, mentres que a especie algal con frecuencia pode vivir por separado na natureza. \"Trentepohlia\" \u00e9 unha alga verde filamentosa que pode vivir independentemente no solo h\u00famido, rochas ou codias de \u00e1rbores ou ser o fotosimbionte nos liques da familia Graphidaceae.\nEstrutura celular.\nAs algas verdes te\u00f1en cloroplastos que conte\u00f1en clorofila \"a\" e \"b\", o que lles d\u00e1 unha brillante cor verde, xunto con pigmentos accesorios como beta-caroteno e xantofilas, en tilacoides amontoados. A parede celular das algas verdes cont\u00e9n xeralmente celulosa, e almacenan carbohidratos en forma de amid\u00f3n. Todas as algas verdes te\u00f1en mitocondrias con cristas planas.\nEntre as clor\u00f3fitas obs\u00e9rvase mitose de tipo pechado durante o tipo de divisi\u00f3n m\u00e1is com\u00fan nelas, que \u00e9 por medio dun ficoplasto. Ao contrario, as car\u00f3fitas, igual que as plantas terrestres (embri\u00f3fitas) presentan mitose aberta sen centr\u00edolos, e a divisi\u00f3n real\u00edzase mediante a formaci\u00f3n dun fragmoplasto, a partir do cal se forma a placa celular de divisi\u00f3n.\nOrixes.\nOs eucariotas fotosint\u00e9ticos orixin\u00e1ronse por medio dun episodio endosimbi\u00f3tico primario, no que unha c\u00e9lula eucari\u00f3tica heter\u00f3trofa fagocitou un procariota fotosint\u00e9tico de tipo cianobacteria, que quedou integrado de forma estable na c\u00e9lula e finalmente evolucionou convert\u00e9ndose nun org\u00e1nulo rodeado de membrana dependente da outra c\u00e9lula, chamado plastidio. Este episodio de endosimbiose primaria deu lugar a tres clados aut\u00f3trofos con plastidios primarios: as plantas verdes (clado que incl\u00fae as algas verdes), as algas vermellas e as glauc\u00f3fitas.\nEvoluci\u00f3n e clasificaci\u00f3n.\nAs algas verdes clasif\u00edcanse actualmente coas plantas embri\u00f3fitas que descenden delas dentro do clado Viridiplantae (ou Chlorobionta). As Viridiplantae, xunto coas algas vermellas e glauc\u00f3fitas, forman o supergrupo Primoplantae, tam\u00e9n chamado Archaeplastida (ou Plantae \"sensu lato\").\nAs Viridiplantae diverxiron en dous clados. As Chlorophyta incl\u00faen as li\u00f1axes que primeiro diverxiron, as prasin\u00f3fitas e as Chlorophyta b\u00e1sicas ou \"core\", que conte\u00f1en a maior\u00eda das especies descritas de algas verdes. As Streptophyta incl\u00faen as car\u00f3fitas, unha agrupaci\u00f3n parafil\u00e9tica de algas de auga doce a partir da cal evolucionaron as plantas terrestres.\nVelaqu\u00ed \u00e9 unha reconstruci\u00f3n de consenso das relaci\u00f3ns das algas verdes, principalmente baseada en datos moleculares.\nAlg\u00fans autores deron en clasificaci\u00f3ns m\u00e1is vellas ao termo Chlorophyta un sentido amplo, inclu\u00edndo dentro delas \u00e1s car\u00f3fitas, polo que o termo con este significado ser\u00eda sin\u00f3nimo de algas verdes. Outras veces, nas clasificaci\u00f3ns modernas, Chlorophyta ten un significado m\u00e1is restrinxido, como un dos clados das Viridiplantae, que excl\u00fae \u00e1s car\u00f3fitas. Ver o artigo clor\u00f3fitas para m\u00e1is detalles.\nReproduci\u00f3n.\nAs algas verdes son organismos eucari\u00f3ticos que se reproducen por alternancia de xeraci\u00f3ns.\nA reproduci\u00f3n sexual var\u00eda desde a fusi\u00f3n de c\u00e9lulas id\u00e9nticas (isogamia) \u00e1 fertilizaci\u00f3n dunha c\u00e9lula grande inm\u00f3bil por unha pequena m\u00f3bil (oogamia). Por\u00e9n, estes trazos presentan algunhas variaci\u00f3ns, especialmente entre as algas verdes basais chamadas prasin\u00f3fitas.\nAs c\u00e9lulas algais haploides (que conte\u00f1en s\u00f3 unha copia do seu ADN) poden fusionarse con outras c\u00e9lulas haploides para formar cigotos diploides. Cando as algas filamentosas fan isto, forman pontes entre as c\u00e9lulas, e deixan paredes celulares baleiras detr\u00e1s que poden distinguirse doadamente co microscopio \u00f3ptico. Este proceso denom\u00ednase \"conxugaci\u00f3n\" e ocorre por exemplo en \"Spirogyra\".\nAs especies de \"Ulva\" son reprodutivamente isom\u00f3rficas, a fase vexetativa diploide \u00e9 na que se produce a meiose e libera zo\u00f3sporas haploides, que xerminan e crecen producindo unha fase haploide que alterna coa fase vexetativa.\nQu\u00edmica.\nAs algas verdes presentan un amplo rango de valores isot\u00f3picos do carbono \u03b413C, e os diferentes grupos te\u00f1en distintos rangos t\u00edpicos.\nAlgunhas algas verdes, como por exemplo \"Monostroma nitidum\" conte\u00f1en polisac\u00e1ridos sulfatados como o rhamn\u00e1n sulfato nas secci\u00f3ns amorfas das s\u00faas paredes celulares. e noutras, como \"Spirrogyra\", hai galotaninos.\nFisiolox\u00eda.\nAs algas verdes serviron como organismos modelo experimentais para comprender os mecanismos da permeabilidade i\u00f3nica e \u00e1 auga das membranas, a osmorregulaci\u00f3n, a regulaci\u00f3n da turxescencia, a tolerancia ao sal, as correntes citoplasm\u00e1ticas, e a xeraci\u00f3n de potenciais de acci\u00f3n."}
{"id": "300769", "revid": "7802", "url": "https://gl.wikipedia.org/wiki?curid=300769", "title": "S\u00e9culo VI AEC", "text": ""}
{"id": "300771", "revid": "7802", "url": "https://gl.wikipedia.org/wiki?curid=300771", "title": "S\u00e9culo VII AEC", "text": ""}
{"id": "300772", "revid": "7802", "url": "https://gl.wikipedia.org/wiki?curid=300772", "title": "S\u00e9culo VIII AEC", "text": ""}
{"id": "300773", "revid": "7802", "url": "https://gl.wikipedia.org/wiki?curid=300773", "title": "S\u00e9culo IX AEC", "text": ""}
{"id": "300774", "revid": "7802", "url": "https://gl.wikipedia.org/wiki?curid=300774", "title": "S\u00e9culo XI AEC", "text": ""}
