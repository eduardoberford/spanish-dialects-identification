{"id": "339449", "revid": "89787", "url": "https://gl.wikipedia.org/wiki?curid=339449", "title": "Henry Purcell", "text": "Henry Purcell (pronunciado /\u02c8p\u025c:s\u0259l/ ou /\"p\u00e1rsel\"/), nado en Londres cara o 10 de setembro de 1659 e finado na mesma cidade o 21 de novembro de 1695, foi un compositor ingl\u00e9s do Barroco. Considerado un dos mellores compositores ingleses de todos os tempos, incorporou \u00e1 s\u00faa m\u00fasica elementos estil\u00edsticos franceses e italianos, xerando un estilo ingl\u00e9s propio de m\u00fasica barroca.\nTraxectoria.\nHenry Purcell naceu en Londres, no condado de St. Ann's Lane, Westminster. O seu pai, tam\u00e9n chamado Henry Purcell, foi cabaleiro da Capela Real e cantou na coroaci\u00f3n do rei Carlos II de Inglaterra. Foi o maior de tres irm\u00e1ns, dos cales o menor, Daniel Purcell (falecido en 1717), foi tam\u00e9n un prol\u00edfico compositor. Tras a morte do seu pai, en 1664, Henry Purcell quedou baixo a custodia do seu t\u00edo Thomas Purcell (finado en 1682). O seu t\u00edo Thomas era as\u00ed mesmo cabaleiro da Capela Real e xestionou a admisi\u00f3n de Henry como membro do coro. Henry estudou primeiro con Henry Cooke, mestre dos nenos, e logo con Pelham Humfrey, sucesor de Cooke.\nDise que Purcell comezou a compor cando ti\u00f1a s\u00f3 nove anos, pero a primeira obra que pode ser identificada con certeza como da s\u00faa autor\u00eda \u00e9 \"Ode for the Kings Birthday\" (\"Oda para o aniversario do rei\"), escrita en 1670. Despois da morte de Humfrey, Purcell continuou os seus estudos con John Blow, entanto que asist\u00eda \u00e1 escola de Westminster. En 1676 foi nomeado axudante organista da abad\u00eda de Westminster.\nEn 1679 escribiu varias canci\u00f3ns para \"Choice Ayres, Songs and Dialogues\" (\"Aires, canci\u00f3ns e di\u00e1logos elixidos\"), de John Playford, e tam\u00e9n un himno de nome actualmente desco\u00f1ecido para a Capela Real. Grazas a unha carta escrita por Thomas Purcell, sabemos que o himno foi escrito para a excepcional voz do reverendo John Gostling, daquela en Canterbury, pero posteriormente cabaleiro da Capela do Rei. Purcell escribiu moitos himnos en diferentes momentos para esta extraordinaria voz, un baixo profundo, que se sabe que ti\u00f1a unha tesitura de polo menos d\u00faas oitavas completas, desde re2 ata re4. Co\u00f1\u00e9cense datos dalg\u00fans destes himnos; poida que o exemplo m\u00e1is salientable sexa \"They that go down to the sea in ships\" (\"Os que se afunden no mar en barcos\"), composto en agradecemento por un providencial salvamento dun naufraxio sufrido polo rei no estreito de Solent. Gostling, que acompa\u00f1aba o rei nesa ocasi\u00f3n, reuniu varios versos dos salmos en forma de himno e pediulle a Purcell que compuxese a m\u00fasica. A obra resulta a\u00ednda hoxe dunha interpretaci\u00f3n moi dif\u00edcil, inclu\u00edndo unha pasaxe que atravesa toda a tesitura da voz de Gostling.\nEn 1680, John Blow, organista da abad\u00eda de Westminster desde 1669, renunciou ao seu cargo en favor de Henry Purcell, quen nesa data ti\u00f1a 22 anos.\nEn 1682 Purcell casou con Frances Purcell e ao ano seguinte foi nomeado organista da Capela Real e construtor dos \u00f3rganos reais. Purcell, daquela, dedicouse enteiramente \u00e1 composici\u00f3n de m\u00fasica sacra, e durante seis anos restrinxiu a s\u00faa conexi\u00f3n co teatro. Con todo, durante a primeira parte daquel ano, probablemente antes de asumir o cargo, produciu dous importantes traballos para as t\u00e1boas: a m\u00fasica para \"Theodosius\", de Nathaniel Lee, e para \"Virtuous Wife \"(\"A esposa virtuosa\"), de Thomas D'Urfey.\nEn 1689, Purcell compuxo a \u00f3per\"a\" \"Dido and Aeneas\" (\"Dido e Eneas\"), que constit\u00fae un importante fito na historia da m\u00fasica dram\u00e1tica inglesa coa famosa aria \"Dido's Lament\" (\"O lamento de Dido\"), e m\u00e1is tarde algunhas outras semi\u00f3peras, como \"The Fairy Queen\" (\"A ra\u00ed\u00f1a das fadas\"). \"Dido and Eneas\" foi escrita segundo un libreto de Nahum Tate, quen o desenvolveu por petici\u00f3n do profesor de baile Josiah Priest.\nPurcell morreu o 21 de novembro de 1695 \u00e1 idade de 36 anos, no cume da s\u00faa fama. Pouco despois, a s\u00faa esposa compilou varias das s\u00faas obras, que se publicaron en dous famosos volumes: \"Orpheus Britannicus\" I (1698) e II (1702).\nFoi enterrado na abad\u00eda de Westminster, debaixo do \u00f3rgano que tanto tempo tocou. O seu epitafio di: \"Aqu\u00ed xace o honorable Henry Purcell, quen deixou esta vida e foi a ese \u00fanico lugar bendito onde a s\u00faa harmon\u00eda pode ser superada\".\nObra.\nA s\u00faa obra recibiu a influencia dos estilos ingl\u00e9s, a trav\u00e9s do seu pai e do seu t\u00edo; franc\u00e9s, xa que os seus mestres estudaran al\u00ed; e italiano, pola grande exposici\u00f3n que tivo a esta escola debido ao grande pulo da m\u00fasica italiana que se produciu desde 1680.\nO cat\u00e1logo de Henry Purcell componse de 860 obras, que se adoita clasificar en catro grupos:"}
{"id": "339450", "revid": "1131", "url": "https://gl.wikipedia.org/wiki?curid=339450", "title": "Campo Municipal de F\u00fatbol do Castro", "text": "O Campo Municipal de F\u00fatbol do Castro \u00e9 unha instalaci\u00f3n dedicada \u00e1 pr\u00e1ctica do f\u00fatbol situada na vila de Carral. Nel xoga os seus partidos como local a Uni\u00f3n Deportiva Carral e o seu propietario \u00e9 o Concello de Carral.\nConta cun terreo de xogo de herba natural de 95 x 59 metros, cantina e bancada cuberta."}
{"id": "339477", "revid": "98629", "url": "https://gl.wikipedia.org/wiki?curid=339477", "title": "DDT", "text": "O DDT (diclorodifeniltricloroetano) \u00e9 un organoclorado cristalino, incoloro, ins\u00edpido e case inodoro co\u00f1ecido polas s\u00faas propiedades insecticidas e os impactos medioambientais que produce. O DDT foi formulado de m\u00faltiples maneiras: como soluci\u00f3ns en xileno ou destilados do petr\u00f3leo, concentrados emulsificables, pos humidecibles, gr\u00e1nulos, aerosois, bombas de fume e cargas para vaporizadores e loci\u00f3ns.\nO DDT sintetizouse por primeira vez en 1874, e as s\u00faas propiedades insecticidas foron descubertas polo qu\u00edmico su\u00edzo Paul Hermann M\u00fcller en 1939. Foi utilizado na segunda metade da segunda guerra mundial para controlar a malaria e o tifo entre soldados e poboaci\u00f3n civil. Despois da guerra, o DDT foi tam\u00e9n utilizado na agricultura como insecticida e a s\u00faa produci\u00f3n e uso incrementouse. M\u00fcller foi galardoado co Premio Nobel de Medicina de 1948 \"polo seu descubrimento da alta eficiencia do DDT como veleno de contacto contra varios artr\u00f3podos\".\nEn 1962, Rachel Carson publicou o libro \"Silent Spring\" (\"Primavera silenciosa\"), que tivo gran repercusi\u00f3n. Nel catalogaba os impactos ambientas da estendida aplicaci\u00f3n do DDT nos Estados Unidos e cuestionaba a l\u00f3xica da liberaci\u00f3n de grandes cantidades de compostos qu\u00edmicos de efectos potencialmente perigosos sobre o medio ambiente sen comprendermos os seus efectos ambientais e sobre a sa\u00fade humana. O libro afirmaba que o DDT e outros pesticidas se sab\u00eda que provocaban cancro e que o seu uso agr\u00edcola era unha ameaza para a vida silvestre, especialmente para as aves. A s\u00faa publicaci\u00f3n foi un evento case fundacional do movemento ambientalista e tivo como resultado un gran clamor de protesta p\u00fablico que finalmente levou, en 1972, \u00e1 prohibici\u00f3n do DDT para o seu uso agr\u00edcola nos Estados Unidos. Formalizouse a prohibici\u00f3n en todo o mundo do seu uso agr\u00edcola baixo Convenci\u00f3n de Estocolmo sobre Contaminantes Org\u00e1nicos Persistentes, mais contin\u00faa o seu uso limitado pero a\u00ednda controvertido no control de vectores de doenzas, debido \u00e1 s\u00faa efectividade na reduci\u00f3n das infecci\u00f3ns de malaria, que se equilibran cos perigos medioambientais e sanitarios.\nXunto coa aprobaci\u00f3n da Lei de especies en perigo, a prohibici\u00f3n do DDT nos Estados Unidos \u00e9 citado polos cient\u00edficos como o principal factor de recuperaci\u00f3n das poboaci\u00f3ns da aguia de cabeza branca (\"Haliaeetus leucocephala\") e o falc\u00f3n peregrino (\"Falco peregrinus\") que estaban en cami\u00f1o de extinguirse nos Estados Unidos.\nPropiedades e qu\u00edmica.\nO DDT \u00e9 similar en estrutura ao insecticida metoxiclor (\"methoxychlor\") e ao acaricida dicofol. \u00c9 un composto moi hidr\u00f3fobo e case insoluble en auga pero ten unha boa solubilidade na maior\u00eda de solventes org\u00e1nicos, graxass e aceites. O DDT \u00e9 un composto natural que non se orixina na natureza. \u00c9 producido pola reacci\u00f3n do cloral () con clorobenceno () en presenza do catalizador \u00e1cido sulf\u00farico. O DDT foi comercializado con diversos nomes comerciais, como Anofex, Cezarex, Chlorophenothane, Clofenotane, Dicophane, Dinocide, Gesarol, Guesapon, Guesarol, Gyron, Ixodex, Neocid, Neocidol e Zerdane.\nIs\u00f3meros e compostos relacionados.\nO DDT comercial \u00e9 unha mestura de varios compostos moi relacionados. O principal compo\u00f1ente (77%) \u00e9 o is\u00f3mero \"p\",\"p' \" (ilustrado arriba). O is\u00f3mero \"o\",\"p' \" (ilustrado \u00e1 dereita) est\u00e1 tam\u00e9n presente en cantidades significativas (15%). O diclorodifenildicloroetileno (DDE) e o diclorodifenildicloroetano (DDD) constit\u00faen o resto. O DDE e o DDD son os principais metabolitos e produtos de degradaci\u00f3n no medio ambiente do DDT. O termo \"DDT total\" adoita utilizarse para referirse \u00e1 suma de todos os compostos relacionados co DDT (\"p,p'-\"DDT, \"o,p'-\"DDT, DDE, e DDD) nunha mostra.\nProduci\u00f3n e uso.\nDe 1950 a 1980, o DDT foi usado intensamente na agricultura\u00a0\u2014 m\u00e1is de 40.000 toneladas cada ano en todo o mundo\u00a0\u2014 e estimouse que no mundo se prodciron un total de 1,8 mill\u00f3ns de toneladas desde a d\u00e9cada de 1940. \nEn 2009, produc\u00edronse 3.314 toneladas para usalos no control da malaria e a leishman\u00edose visceral. Hoxe, India \u00e9 o \u00fanico pa\u00eds que a\u00ednda fabrica DDT e \u00e9 tam\u00e9n o seu maior consumidor.&lt;ref name=\"DDTBP.1/2\"&gt;&lt;/ref&gt; China cesou de producilo en 2007.\nMecanismo da s\u00faa acci\u00f3n insecticida.\nNos insectos abre os canais de sodio das neuronas, causando que env\u00eden impulsos espontaneamente, o que produce espasmos e finalmente a morte. Os insectos que te\u00f1en certas mutaci\u00f3ns no seu xene do canal de sodio son resistentes ao DDT e insecticidas similares. A resistencia ao DDT \u00e9 tam\u00e9n causada pola regulaci\u00f3n \u00e1 alza dos xenes que expresan o citocromo P450 nalgunhas especies de insectos, xa que grandes cantidades dalg\u00fans encimas deste grupo aceleran o metabolismo da toxina dando os seus metabolitos inactivos.\nHistoria.\nO DDT foi sintetizado por primeira vez en 1874 por Othmar Zeidler baixo supervisi\u00f3n de Adolf von Baeyer. Foi despois descrito en 1929 nunha disertaci\u00f3n de W. Bausch e en d\u00faas publicaci\u00f3ns de 1930. As s\u00faas propiedades como insecticida \"alif\u00e1tico clorado m\u00faltiple ou alcohois lipo-arom\u00e1ticos con polo menos un grupo triclorometano\" describ\u00edronse nunha patente de 1934 de Wolfgang von Leuthold. Por\u00e9n, as propiedades insecticidas non foron descubertas ata 1939 polo cient\u00edfico su\u00edzo Paul Hermann M\u00fcller, que recibiu en 1948 o Premio Nobel de Medicina polos seus traballos.\nUso nas d\u00e9cadas de 1940 e 1950.\nO DDT era o mellor co\u00f1ecido dos pesticidas que conte\u00f1en cloro que se usaban nas d\u00e9cadas de 1940 e 1950. Como hab\u00eda escaseza do insecticida piretro, empezou a utilizarse estensamente o DDT durante a segunda guerra mundial polas tropas aliadas para controlar os insectos vectores do tifo, conseguindo case eliminar a enfermidade en moitas partes de Europa. No Pac\u00edfico Sur, foi aplicado fumig\u00e1ndoo desde o aire para o control da malaria e o dengue con efectos espectaculares. A\u00ednda que as propiedades qu\u00edmicas e insecticidas do DDT foron factores importantes nestas vitorias, os avances na aplicaci\u00f3n do equipamento xunto cunha organizaci\u00f3n competente e a man de obra suficiente foron esenciais tam\u00e9n para o \u00e9xito deses programas.\nEn 1945, o DDT xa estaba a disposici\u00f3n dos agricultores como insecticida agr\u00edcola e desempe\u00f1ou un papel na eliminaci\u00f3n final da malaria en Europa e Norteam\u00e9rica.\nEn 1955, a Organizaci\u00f3n Mundial da Sa\u00fade comezou un programa para erradicar a malaria en pa\u00edses de todo o mundo que ti\u00f1an taxas de transmisi\u00f3n de baixas a moderadas, confiando en gran medida no DDT para o control dos mosquitos e na diagnose r\u00e1pida e no tratamento para reducir a transmisi\u00f3n. O programa eliminou a doenza en \"Taiw\u00e1n, gran parte do Caribe, os Balc\u00e1ns, partes do norte de \u00c1frica, o norte de Australia, e un gran faixa do Sur do Pac\u00edfico\" e reduciu drasticamente a mortalidade en Sri Lanka e a India.\nPor\u00e9n, ao non poderse manter o programa, o incremento da tolerancia do mosquito ao DDT, e o incremento da tolerancia do parasito causou un novo xurdimento da doenza. En moitas \u00e1reas o \u00e9xito inicial foi parcial ou totalmente revertido, e nalg\u00fans casos as taxas de transmisi\u00f3n aumentaron. O programa s\u00f3 tivo \u00e9xito en eliminar a malaria en \u00e1reas con \"status socioecon\u00f3mico alto, sistemas sanitarios ben organizados, e transmisi\u00f3n da malaria estacional ou relativamente menos intensa\".\nO DDT foi menos efectivo nas rexi\u00f3ns tropicais debido ao ciclo vital continuo dos mosquitos e as s\u00faas malas infraestruturas. Non foi aplicado en absoluto na \u00c1frica subsahariana porque se percibiran esas dificultades. As taxas de mortalidade nesa \u00e1rea nunca diminu\u00edron na mesma dr\u00e1stica medida, e agora constit\u00faen a principal \u00e1rea na que se concentran as mortes por malaria no mundo, especialmente despois da reaparici\u00f3n da doenza como resultado da resistencia aos f\u00e1rmacos de tratamento e o espallamento da variante mal\u00e1rica mortal causada polo \"Plasmodium falciparum\".\nA erradicaci\u00f3n foi abandonada en 1969 e a atenci\u00f3n pasou a centrarase en controlar e tratar a doenza. Reduc\u00edronse os programas de aplicaci\u00f3n de insecticidas (especialmente usando o DDT) debido \u00e1 preocupaci\u00f3n pola seguridade e efectos ambientais, e polos problemas administrativos, de xesti\u00f3n e financeiros para a posta en pr\u00e1ctica. Os esforzos despregados pasaron da fumigaci\u00f3n ao uso de redes mosquiteiras impregnadas con insecticidas e outras intervenci\u00f3ns.\nRestrici\u00f3ns do seu uso no mundo.\nNas d\u00e9cadas de 1970 e 1980, o uso agr\u00edcola foi prohibido na maior\u00eda dos pa\u00edses desenvolvidos, empezando por Hungr\u00eda en 1968 e seguindo por Noruega, Suecia e Cuba en 1970, Alema\u00f1a e os Estados Unidos en 1972, ao que seguiron outros como por exemplo Espa\u00f1a en 1977, Reino Unido e Singapur en 1984, Chile en 1985 e a Rep\u00fablica de Corea en 1986. En 1991 xa hab\u00eda prohibici\u00f3ns, inclu\u00edndo a prohibici\u00f3n do uso para o control de enfermidades, en 26 pa\u00edses.\nA Convenci\u00f3n de Estocolmo sobre Contaminantes Org\u00e1nicos Persistentes, que tivo efecto en 2004, deixou f\u00f3ra da lei o uso de varios contaminantes org\u00e1nicos persistentes, e restrinxiu o uso do DDT para o control de vectores de enfermidades. A Convenci\u00f3n foi ratificada por m\u00e1is de 170 pa\u00edses. Reco\u00f1ecendo que a eliminaci\u00f3n total do DDT en moitos pa\u00edses con alta prevalencia da malaria \u00e9 actualmente inviable en ausencia de alternativas accesibles e efectivas, a Convenci\u00f3n estableceu como excepci\u00f3n da prohibici\u00f3n o uso sanitario dentro das directrices da Organizaci\u00f3n Mundial da Sa\u00fade (OMS). A Resoluci\u00f3n 60.18 da Asemblea Mundial da Sa\u00fade compromete \u00e1 OMS a seguir o obxectivo da Convenci\u00f3n de Estocolmo de reducir e finalmente eliminar o DDT. A Malaria Foundation International afirma: \"O resultado do tratado p\u00f3dese dicir que \u00e9 mellor que o status quo das negociaci\u00f3ns. Por primeira vez, hai un insecticida que est\u00e1 restrinxido s\u00f3 para o control de vectores, o que significa que a selecci\u00f3n de mosquitos resistentes ser\u00e1 m\u00e1is lenta que antes.\"\nMalia esta prohibici\u00f3n mundial, o uso na agricultura continuou na India. Tam\u00e9n continuaba en Corea do Norte e noutros lugares en 2008.\nHoxe, prod\u00facense de 3.000 a 4.000 toneladas de DDT ao ano para o control de vectores de doenzas. O DDT apl\u00edcase nas paredes internas de casas para matar ou repeler os mosquitos. Esta intervenci\u00f3n, chamada fumigaci\u00f3n residual en interiores (na literatura inglesa \"indoor residual spraying\" ou IRS), reduce grandemente os danos ambientais. Tam\u00e9n reduce a incidencia da resistencia ao DDT. En comparaci\u00f3n, o tratamento de 40 ha de algod\u00f3n durante unha tempada de crecemento t\u00edpica nos Estados Unidos precisa a mesma cantidade deste produto qu\u00edmico que a fumigaci\u00f3n do inteior de 1.700 casas.\nO DDT en Espa\u00f1a.\nEspa\u00f1a prohibiu o uso do DDT como tal en 1977 e firmou en 2001 o Convenio de Estocolmo de Eliminaci\u00f3n de Contaminantes Org\u00e1nicos Persistentes, pero a s\u00faa ratificaci\u00f3n posp\u00faxose ata 2004. Non obstante, o DDT seguiu produc\u00edndose para utilizalo como produto intermediario para fabricar outros insecticidas ata 2008. En Espa\u00f1a o primeiro DDT que se utilizou era de importaci\u00f3n, pero axi\u00f1a empezaron a fabricalo varias empresas espa\u00f1olas e inclu\u00edlo nos seus insecticidas, entre elas Zeltia de O Porri\u00f1o. A primeira que comercializou insecticidas con DDT foi Irga (creada en Barcelona pola su\u00edza Geigy), que adquiriu en 1943 o laboratorio Padr\u00f3; esta empresa comercializou os insecticidas con DDT Gesarol, Neocid, Neocidol, Geigy 33, Polvo AP50, e Gyron. A empresa FAES SA de Bilbao fabricaba DDT desde 1944 e comercializaba o insecticida DETANO. En Galicia, a empresa Zeltia de O Porri\u00f1o fabricouno a partir de 1945 e inclu\u00eduno nos insecticidas ZZ (tam\u00e9n produciu o insecticida lindano, que contaminou os solos de O Porri\u00f1o). A FNCE de Barcelona fabricou o insecticida INU con DDT. Cruz Verde de Barcelona tam\u00e9n fabricou varios insecticidas con DDT (o insecticida Bloom de 1970 xa non conti\u00f1a DDT). A empresa Sociedad Electroqu\u00edmica de Flix (Tarragona) produciu DDT desde 1945 a 1971. A empresa Montecinca de Monz\u00f3n (Huesca) foi a \u00faltima en producir DDT, pero s\u00f3 o utilizaba como materia prima para fabricar o insecticida dicofol (desde 1987 a 2008).\nProhibici\u00f3n nos Estados Unidos.\nNos Estados Unidos xerouse un gran movemento ambientalista contra o uso do DDT, que acabou conseguindo a s\u00faa prohibici\u00f3n parcial, que tivo grande influencia e repercusi\u00f3n en todo o mundo. Xa na d\u00e9cada de 1940, os cient\u00edficos estadounidenses empezaron a expresar a s\u00faa preocupaci\u00f3n sobre os posibles perigos asociados co DDT, e na d\u00e9cada de 1950 o goberno empezou a facer m\u00e1is estritas as regulaci\u00f3ns sobre o seu uso. Por\u00e9n, estas noticias suscitaron pouca atenci\u00f3n. En 1957 o xornal \"New York Times\" informou dun intento infrutuoso de restrinxir o uso do DDT no Condado de Nassau, Nova York, e o asunto ataeu a atenci\u00f3n do popular autor de tem\u00e1tica naturalista Rachel Carson. O editor do \"The New Yorker\", William Shawn, animouno a escribir algunha obra sobre o asunto, o que el fixo ao publicar en 1962 o libro \"Silent Spring\" (Primavera silenciosa). O libro argumentaba que os pesticidas, inclu\u00edndo o DDT, estaban envelenando a vida silvestre e o medio ambiente e estaban po\u00f1endo en perigo a sa\u00fade humana. \"Silent Spring\" tivo un grande \u00e9xito de vendas, e a reacci\u00f3n p\u00fablica a esta obra foi o nacemento do movemento ambientalista moderno nos Estados Unidos. Un ano despois da s\u00faa aparici\u00f3n, o presidente John F. Kennedy ordenou ao seu Science Advisory Committee que investigase as afirmaci\u00f3ns de Carson. O informe do Comit\u00e9 achegou \"unha defensa bastante minuciosa da tese de \"Silent Spring\" de Carson\", en palabras da revista \"Science\", e recomendaba a reduci\u00f3n progresiva dos \"pesticidas t\u00f3xicos persistentes\". O DDT converteuse na principal diana das cr\u00edticas dos movementos antipesticidas e antiqu\u00edmicos que estaban en crecemento, e en 1967 un grupo de cient\u00edficos e avogados fundaron o \"Environmental Defense Fund\" (EDF, Fondo de Defensa Medioambiental) co obxectivo espec\u00edfico de que se aprobase a prohibici\u00f3n do DDT. Victor Yannacone, Charles Wurster, Art Cooley e outros membros deste grupo documentaron a morte de aves e o declive das s\u00faas poboaci\u00f3ns e sospeitaban que o DDT era a causa. Na s\u00faa campa\u00f1a contra este produto qu\u00edmico, o EDF pediu ao goberno que prohibise e presentase demandas. Naquel momento, o toxic\u00f3logo David Peakall estaba medindo os niveis de DDE nos ovos de falc\u00f3n peregrino e de c\u00f3ndor de California e atopou que un aumento nos niveis do produto correspond\u00edase cun maior adelgazamento da casca dos ovos.\nEn resposta a un preito do EDF, o Tribunal de Apelaci\u00f3ns do Distrito dos Estados Unidos ordenou en 1971 \u00e1 \"United States Environmental Protection Agency\" (EPA, Axencia de Protecci\u00f3n Ambiental dos Estados Unidos) que iniciase o proceso de retirada do rexistro do DDT. Despois de varias vicisitudes e decisi\u00f3ns contraditorias e de varios meses de consultas con cient\u00edficos que presentaron evidencias contra o DDT, no ver\u00e1n de 1972 anunciouse a cancelaci\u00f3n dos permisos para a maior\u00eda dos usos do DDT, coa excepci\u00f3n dos usos para a sa\u00fade p\u00fablica en certas condici\u00f3ns. Inmediatamente despois do anuncio, tanto o EDF coma os fabricantes de DDT presentaron demandas contra a EPA. A industria trataba de anular a prohibici\u00f3n, mentres que o EDF quer\u00eda unha prohibici\u00f3n completa. As demandas consolid\u00e1ronse, e en 1973 o Tribunal de Apelaci\u00f3ns dos Estados Unidos do Distrito do Circu\u00edto de Columbia ditaminou que a EPA actuara debidamente ao prohibir o DDT. En 1973 realiz\u00e1ronse vertidos no mar no Golfo de M\u00e9xico ao abeiro da Lei de vertidos oce\u00e1nicos (ou MPRSA), de 55.000 bid\u00f3ns de hidrocarburos clorados.\nAlg\u00fans usos do DDT seguen permitidos nos Estados Unidos baixo a excepci\u00f3n referida \u00e1 sa\u00fade p\u00fablica. Por exemplo, en 1979, o Departamento de California de Servizos Sanitarios tivo permiso para usar o DDT para suprimir as pulgas que eran vectores da peste bub\u00f3nica. O DDT continuou produc\u00edndose nos Estados Unidos para exportalo aos mercados estranxeiros ata 1985, ano en que se exportaron unhas 300 toneladas.\nImpacto ambiental.\nO DDT \u00e9 un contaminante org\u00e1nico persistente que \u00e9 absorbido facilmente polo solo e os sedimentos, que poden actuar coma sumidoiros ou coma fontes a longo prazo de exposici\u00f3n que afecta aos organismos. Dependendo das condici\u00f3ns, a s\u00faa vida media no solo pode ir de 22 d\u00edas a 30 anos. As rutas de perda e degradaci\u00f3n incl\u00faen a escorrent\u00eda, volatilizaci\u00f3n, fot\u00f3lise e a biodegrdaci\u00f3n anaer\u00f3bica e aer\u00f3bica. Debido \u00e1s s\u00faas propiedades hidrof\u00f3bicas, nos ecosistemas acu\u00e1ticos o DDT e os seus metabolitos son absorbidos polos organismos acu\u00e1ticos e adsorbidos en part\u00edculas en suspensi\u00f3n, o que deixa pouco DDT disolvido na auga. Os seus produtos dedegradaci\u00f3n e metabolitos, o DDE e o DDD, son tam\u00e9n persistentes e te\u00f1en propiedades qu\u00edmicas e f\u00edsicas similares. O DDT e os seus produtos de degradaci\u00f3n son transportados desde \u00e1reas c\u00e1lidas ao \u00c1rtico polo fen\u00f3meno da destilaci\u00f3n global, onde despois se acumulan na rede tr\u00f3fica da rexi\u00f3n.\nDebido \u00e1s s\u00faas propiedades lip\u00f3filas, o DDT pode bioacumularse, especialmente en aves de presa. O DDT, DDE e DDD aumentan a s\u00faa concentraci\u00f3n a trav\u00e9s da cadea tr\u00f3fica, de modo que os superdepredadores situados no v\u00e9rtice da pir\u00e1mide tr\u00f3fica, como as aves rapaces concentran nos seus tecidos m\u00e1is deste produto que outros animais que viven no mesmo ecosistema. Almac\u00e9nanse principalmente nas graxas docorpo. O DDT e o DDE son resistentes ao metabolismo; nos humanos, as s\u00faas vidas medias son de 6 e 10 anos, respectivamente. Por exemplo, en estudos feitos nos Estados Unidos estes produtos foron detectados en case todas as mostras humanas analizadas polos CDC en 2005, a\u00ednda que os seus niveis diminu\u00edron fortemente desde que a maior\u00eda dos usos deste produto foron prohibidos. O consumo na dieta estimado diminu\u00edu, a\u00ednda que as an\u00e1lises de alimentos da FDA normalmente seguen detect\u00e1ndoo.\nAs macroalgas mari\u00f1as secas e trituradas engadidas a solos asolagados poden servir como m\u00e9todo de biorremediaci\u00f3n, que axuda a reducir a toxicidade do solo ata nun 80% en seis semanas.\nEfectos sobre a vida silvestre e a casca dos ovos.\nO DDT \u00e9 t\u00f3xico para unha ampla gama de organismos vivos, entre eles animais mari\u00f1os como cangrexos, d\u00e1fnidos, camar\u00f3ns e moitas especies de peixes. O DDE causa o adelgazamento da casca dos ovos das aves, o que causou a diminuci\u00f3n da poboaci\u00f3n de moitas especies de aves de presa en Europa e Norteam\u00e9rica. O adelgazamento da casca dos ovos fai diminu\u00edr o \u00e9xito reprodutivo de certas especies de aves ao causar a rotura dos ovos e a morte dos embri\u00f3ns. O adelgazamento da casca dos ovos relacionada co DDE consid\u00e9rase a principal raz\u00f3n do declive das poboaci\u00f3n da aguia de cabeza branca (\"Haliaeetus leucocephala\") norteamericana, e do pelicano pardo (\"Pelecanus occidentalis\"), do falc\u00f3n peregrino \"(Falco peregrinus\") e da aguia pescadora (\"Pandion haliaetus\"). Por\u00e9n, a sensibilidadde das aves a este produto qu\u00edmico var\u00eda coa especie. As aves de presa, aves acu\u00e1ticas e paxaros cantores son m\u00e1is susceptibles que as gali\u00f1as e outras especies relacionadas. O DDE parece ser m\u00e1is potente nos seus efectos que o DDT. Mesmo en 2010, mostraron problemas continuados de adelgazamento da casca dos ovos os c\u00f3ndores de California (\"Gymnogyps californianus\"), que se alimentaban de le\u00f3ns mari\u00f1os na rexi\u00f3n de Big Sur da costa central californiana, os cales \u00e1 s\u00faa vez se alimentaban na \u00e1rea da plataforma mari\u00f1a de Palos Verdes, onde hai un sitio afectado pola Superfund (lei de limpeza de sitios contaminados), que fora contaminado co dep\u00f3sito de 1.700 toneladas de DDT feito pola compa\u00f1\u00eda Montrose Chemical. Os cient\u00edficos e a Ventana Wildlife Society e outros seguen estudando e tratando de remediar o problema dos c\u00f3ndores.\nO mecanismo do adelgazamento da casca dos ovos non se comprende totalmente, pero hai fortes evidencias que indican que o p,p'-DDE inhibe a ATPase de calcio da membrana da gl\u00e1ndula da casca do ovo e reduce o transporte de carbonato de calcio desde o sangue ao interior da gl\u00e1ndula da casca do ovo. Isto ten como resultado unha reduci\u00f3n do grosor da casca dependente da dose. Outras evidencias indican que o o,p'-DDT altera o desenvolvemento do tracto reprodutor da femia, o que impide que a casca te\u00f1a a debida calidade. Poden entrar en funcionamento varios mecanismos, ou poden actuar distintos mecanismos en diferentes especies. Alg\u00fans estudos mostran que a\u00ednda que os niveis de DDE caeron drasticamente, o grosor da casca dos ovos segue sendo dun 10 a un 12 % m\u00e1is delgada que antes do uso do DDT.\nSa\u00fade humana.\nO DDT \u00e9 un perturbador end\u00f3crino. \u00c9 considerado un probable carcin\u00f3xeno humano, a\u00ednda que a maior\u00eda dos estudos suxiren que non \u00e9 directamente xenot\u00f3xico. O DDE act\u00faa como un feble antagonista do receptor de andr\u00f3xenos, pero non de estr\u00f3xenos. O p,p'-DDT, principal compo\u00f1ente do DDT, ten pouca ou ningunha actividade androx\u00e9nica ou estrox\u00e9nica. O compo\u00f1ente menor o,p'-DDT ten unha feble actividade estrox\u00e9nica.\nToxicidade aguda.\nO DDT clasif\u00edcase como \"moderadamente perigoso\" segundo a OMS (cun LD5 oral en ratas de 113\u00a0mg/kg) e como \"moderadamente t\u00f3xico\" no Programa Toxicol\u00f3xico Nacional dos Estados Unidos. O DDT foi en raras ocasi\u00f3ns administrado oralmente como tratamento para o envelenamento por barbit\u00faricos.\nToxicidade cr\u00f3nica.\nO DDT e o DDE, igual que outros organoclorados, ten actividade xenoestrox\u00e9nica, o que significa que son bastante similares quimicamente aos estr\u00f3xenos como para desencadear respostas hormonais en animais. Esta actividade de perturbador end\u00f3crino observouse en estudos toxicol\u00f3xicos en ratos e ratas. As evidencias epidemiol\u00f3xicas indican que estes efectos poden ocorrer en humanos como resultado da exposici\u00f3n ao DDT. A EPA dos Estados Unidos afirma que a exposici\u00f3n ao DDT causa danos ao sistema reprodutor e reduce o \u00e9xito reprodutivo. Estes efectos poden causar toxicidade reprodutiva e no desenvolvemento:\nCarcinoxenicidade.\nEn relaci\u00f3n co DDT e o cancro, en 2002, os Centros para a Prevenci\u00f3n e Control de Enfermidades dos Estados Unidos informaron do seguinte: \"En conxunto, malia que hai algunhas asociaci\u00f3ns positivas con alg\u00fans cancros en certos grupos de persoas, non hai unha evidencia clara de que a exposici\u00f3n ao DDT/DDE cause cancro en humanos.\" O Progama Nacional de Toxicolox\u00eda (NTP) dos Estados Unidos clasifica o DDT como \"carcin\u00f3xeno razoablemente previsto\" (\"reasonably anticipated to be a carcinogen\"), e a Axencia Internacional para a Investigaci\u00f3n do Cancro clasif\u00edcao como \"probablemente carcinox\u00e9nico para os humanos\" (\"probably carcinogenic to humans\"), e a EPA clasif\u00edca ao DDT, DDE e DDD como carcin\u00f3xenos \"probables\" de clase B2. Estas avaliaci\u00f3ns est\u00e1n baseadas principalmente en estudos sobe animais.\nUn traballo de \"revisi\u00f3n\" de 2005 publicado na revista \"Lancet\" afirmaba que a exposici\u00f3n no traballo ao DDT estaba asociada cun incremento do risco de cancro pancreatico en dous estudos de control de casos, pero outro estudo indicaba que non hab\u00eda asociaci\u00f3n dose de DDE-efecto. Os resultados con respecto a unha posible asociaci\u00f3n co cancro hep\u00e1tico e cancro do tracto biliar son contraditorios: os traballadores que non ti\u00f1an un contacto laboral directo co DDT mostraban un incremento do risco. E entre grupos \u00e9tnicos e sexos, os homes brancos ti\u00f1an un incremento do risco, pero non as mulleres brancas nin os homes negros.\nOs resultados sobre a asociaci\u00f3n co mieloma m\u00faltiple, cancros de pr\u00f3stata e testicular, cancros endometrial e colorrectal non apoian que haxa unha asociaci\u00f3n de forma xeral ou non foron conclu\u00edntes.\nUnha \"revisi\u00f3n\" de 2009, entre cuxos coautores estaban persoas envolvidas nos litixios relacionados co DDT, chegaron a conclusi\u00f3ns substancialmente similares, cunha asociaci\u00f3n ambigua co cancro testicular. Os estudos de control de casos non apoian unha asociaci\u00f3n coa leucemia ou o linfoma.\nCancro de mama.\nA cuesti\u00f3n de se o DDT ou o DDE son factores de risco do cancro de mama non foi a\u00ednda respondida concluintemente. Varias metaan\u00e1lises de estudos observacionais chegaron \u00e1 conclusi\u00f3n de que non hai unha relaci\u00f3n xeral entre a exposici\u00f3n ao DDT e o risco de cancro de mama. O Instituto de Medicina dos estados Unidos revisou os datos sobre a asociaci\u00f3n do cancro de mama coa exposici\u00f3n ao DDT en 2012 e chegou \u00e1 conclusi\u00f3n de que non se pod\u00eda probar nin descartar unha relaci\u00f3n causal.\nUn estudo de control de casos de 2007 que utilizou mostras de sangue almacenadas atopou que o risco de cancro de mama increment\u00e1base ao qu\u00edntuplo nas mulleres que naceran antes de 1931 e nas que ti\u00f1an niveis s\u00e9ricos altos de DDT en 1963. dado que o uso do DDT estendeuse en 1945 e chegou a un m\u00e1ximo arredor de 1950, conclu\u00eduse que as idades entre os 14 e 20 anos na muller eran un per\u00edodo cr\u00edtico no cal os niveis de exposici\u00f3n ao DDT incrementaban o risco. Este estudo, que suxire unha conexi\u00f3n entre a exposici\u00f3n ao DDT e o cancro de mama que non ter\u00eda sido captada na maior\u00eda dos estudos, recibiu comentarios variados en revisi\u00f3ns feitas por terceiras partes. Unha revisi\u00f3n suxeriu que \"os estudos previos que med\u00edan a exposici\u00f3n en mulleres m\u00e1is vellas pode que non examinasen o per\u00edodo cr\u00edtico.\" Unha segunda revisi\u00f3n suxeriu unha aproximaci\u00f3n cautelosa \u00e1 interpretaci\u00f3n destes resultados dada a debilidade metodol\u00f3xica no dese\u00f1o do estudo. O Programa Nacional de Toxicolox\u00eda dos Estados Unidos indicou que a\u00ednda que a maior\u00eda dos estudos non atoparon unha relaci\u00f3n entre a exposici\u00f3n ao DDT e o cancro de mama, esas asociaci\u00f3ns positivas observ\u00e1ronse nuns \"poucos estudos en mulleres con altos niveis de exposici\u00f3n e en certos subgrupos de mulleres.\"\nUn estudo de control de casos de 2015 identificou unha ligaz\u00f3n (raz\u00f3n de probabilidade de 3,4) entre a exposici\u00f3n \"in utero\" (estimada a partir de mostras de sangue materno almacenadas) e un diagn\u00f3stico de cancro de mama nas fillas. Estes descubrimentos \"apoian a clasificaci\u00f3n do DDT como un perturbador end\u00f3crino, un preditor do cancro de mama, e un marcador para o risco alto\".\nMalaria.\nA malaria segue sendo un problema sanitario de primeira importancia en moitos pa\u00edses. En 2008 a OMS estima que houbo 243 mill\u00f3ns de casos e 863.000 mortes. Aproximadamente o 89% destas mortes ocorreron en \u00c1frica, principalmente nenos de menos de 5 anos. O DDT \u00e9 unha das principais armas para loitar contra a doenza. O seu uso neste contexto foi denominado tanto unha \"arma milagrosa [que \u00e9] como a kriptonita conra os mosquitos\". coma \"colonialismo t\u00f3xico\".\nAntes do DDT, a eliminaci\u00f3n das \u00e1reas de reprodci\u00f3n dos mosquitos por medio da drenaxe ou o envelenamento con verde de Par\u00eds (composto que cont\u00e9n cobre) ou piretro fora \u00e1s veces exitosa. En partes do mundo con niveis de vida en aumento, a eliminaci\u00f3n da malaria adoitaba ser un beneficio colateral da introduci\u00f3n de pantallas nas fiestras e das melloras sanitarias. Diversas intervenci\u00f3ns xeralmente simult\u00e1neas supuxeron melloras significativas. Entre elas est\u00e1n o uso de f\u00e1rmacos antimal\u00e1ricos para previr ou tratar a infecci\u00f3n; melloras nas infraestruturas de sa\u00fade p\u00fablica para a diagnose, illar e tratar os individuos infectados; mosquiteiras e outros m\u00e9todos pensados para impedir que os mosquitos piquen aos humanos; e estratexias de control de vectores como insecticidas, larvicidas, controis ecol\u00f3xicos como a drenaxe das zonas h\u00famidas onde se desenvolven as larvas do mosquito ou introducindo peixes para que coman as larvas e a fumigaci\u00f3n residual de interiores con insecticidas, posiblemente inclu\u00edndo o DDT. A fumigaci\u00f3n residual de interiores implica o tratamento das paredes interiores e teitos con insecticidas. \u00c9 particularmente efectivo contra os mosquitos, xa que moitas especies de mosquitos descansan pousados nas paredes interiores das casas antes ou despois de alimentarse. O DDT \u00e9 un dos 12 insecticidas aprobados pola OMS para usalos na fumigaci\u00f3n residual de interiores.\nAs campa\u00f1as antimal\u00e1ricas das d\u00e9cadas de 1950 e 1960 depend\u00edan fundamentalmente do DDT e os resultados foron prometedores, a\u00ednda que s\u00f3 temporalmente en pa\u00edses en desenvolvemento. Os expertos ligan o rexurdimento da malaria a m\u00faltiples factores, inclu\u00edndo unha mala direcci\u00f3n, xesti\u00f3n e financiamento dos programas de control da malaria; pobreza; disturbios civ\u00eds; e o incremento do regad\u00edo (que aumentou as \u00e1reas de reproduci\u00f3n dos mosquitos). A evoluci\u00f3n da resistencia a f\u00e1rmacos de primeira xeraci\u00f3n (por exemplo a cloroquina) e a insecticidas fixo empeorar a situaci\u00f3n. Esta resistencia foi moi favorecida polo seu uso sen restrici\u00f3n na agricultura. A resistencia e os danos causados tanto aos humanos coma ao medio ambiente fixeron que moitos gobernos cortasen o uso do DDT no control de vectores e na agricultura. En 2006 a OMS mudou a s\u00faa pol\u00edtica que seguira durante moito tempo en contra do DDT ao recomendar que sexa utilizado como un pesticida para usar en interiores en rexi\u00f3ns onde a malaria \u00e9 un problema principal.\nDespois daquela pol\u00edtica continuada anti-DDT que guiaba as campa\u00f1as antimalaria, en 2008 s\u00f3 12 pa\u00edses usaban o DDT, entre eles a India e alg\u00fans estados do sur de \u00c1frica, mais esp\u00e9rase que o n\u00famero ir\u00e1 aumentando.\nEfectividade inicial.\nCando se usou o DDT durante a segunda guerra mundial, foi efectivo para reducir a morblidade e a mortalidade por malaria. As campa\u00f1as antimalaria consist\u00edan principalmente en fumigar o DDT e o tratamento e diagnose r\u00e1pida para romper o ciclo de transmisi\u00f3n, tivo tam\u00e9n \u00e9xito inicialmente. Por exemplo, en Sri Lanka, o programa reduciu os casos desde aproximadamente un mill\u00f3n ao ano antes das fumigaci\u00f3ns ata s\u00f3 18 en 1963 e 29 en 1964. A partir de ent\u00f3n, o programa parouse para aforrar di\u00f1eiro e a malaria volveu a aumentar ata os 600.000 casos en 1968 e inicios de 1969. O pa\u00eds volveu a iniciar o control de vectores con DDT pero mentres tanto nos mosquitos evolucionou unha resistencia, presumiblemente debido ao uso agr\u00edcola continuado. O programa cambiou ao uso de malati\u00f3n, pero malia este \u00e9xito inicial, a malaria continuou rexurdindo na d\u00e9cada de 1980.\nO DDT segue estando na lista da OMS de insecticidas recomendados para a fumigaci\u00f3n residual de interiores. Despois do nomeamento de Arata Kochi como xefe da s\u00faa divisi\u00f3n antimalaria, as pol\u00edticas da OMS cambiaron de recomendar a fumigaci\u00f3n residual de interiores s\u00f3 en \u00e1reas con transmisi\u00f3n da malaria estacional ou epis\u00f3dica, para avogar a s\u00faa aplicaci\u00f3n en \u00e1reas con transmisi\u00f3n intensa continua. A OMS reafirmou o seu compromiso de eliminar gradualmente o DDT, co obxectivo de \"chegar a cortar nun 30% a aplicaci\u00f3n do DDT en todo o mundo en 2014 e a s\u00faa total eliminaci\u00f3n a inicios da d\u00e9cada de 2020 ou antes\" mentres que simultaneamente se combate a malaria. A OMS planea aplicar alternativas ao DDT para acadar este obxectivo.\nSur\u00e1frica contin\u00faa usando o DDT baixo as directrices da OMS. En 1996, o pa\u00eds pasou a usar insecticidas alternativos e a incidencia da malaria incrementouse drasticamente. Ao volver a usar o DDT e introducir novos f\u00e1rmacos a malaria volveu a estar baixo control. Os casos de malaria increment\u00e1ronse en Suram\u00e9rica despois de que os pa\u00edses dese continente deixaron de usar o DDT. Os datos das investigaci\u00f3ns mostran unha forte relaci\u00f3n negativa entre as fumigaci\u00f3ns residuais en casas de DDT e a malaria. Nunha investigaci\u00f3n feita desde 1993 a 1995, constatouse que Ecuador incrementou o uso do DDT e conseguiu un 61% de reduci\u00f3n nas taxas de malaria, mentres que os outros pa\u00edses que diminu\u00edron paulatinamente o uso do DDT experimentaron un grande incremento.\nResistencia dos mosquitos.\nNalgunhas \u00e1reas a resistencia que adquiriron os mosquitos reduciu a efectividade do DDT. As directrices da OMS requiren que a ausencia de resistencia debe ser confirmada antes de empezar a utilizar este composto. A resistencia d\u00e9bese en gran medida ao seu uso na agricultura, no que se utilizan cantidades moito maiores que as que c\u00f3mpren para a prevenci\u00f3n de enfermidades.\nDetectouse axi\u00f1a esta resistencia nas campa\u00f1as de fumigaci\u00f3n. Paul Russell, anterior xefe da campa\u00f1a antimalaria dos Aliados na segunda guerra mundial, sinalou en 1956 que \"a resistencia apareceu seis ou sete anos despois.\" Detectouse resistencia en Sri Lanka, Paquist\u00e1n, Turqu\u00eda e Am\u00e9rica Central e iso fixo que fose en gran medida substitu\u00eddo por insecticidas organofosfatos ou carbamatos, por exemplo, o malati\u00f3n ou o bendiocarb.\nEn moitas partes da India, o DDT non \u00e9 efectivo. O seu uso na agricultura foi prohibido en 1989 e o seu uso antimal\u00e1rico foi declinando. O uso urbano cesou xa. O DDT a\u00ednda se fabrica e usa. Un estudo conclu\u00edu que \"o DDT \u00e9 a\u00ednda un insecticida viable para a fumigaci\u00f3n residual de interiores debido \u00e1 s\u00faa efectividade en operaci\u00f3ns de fumigaci\u00f3n ben supervisadas e o alto factor de excito-repelencia.\"\nOs estudos dos mosquitos vectores da malaria en KwaZulu-Provincia de Natal, Sur\u00e1frica encontraron que hab\u00eda unha susceptibilidade do 4% ao DDT (a susceptibilidade est\u00e1ndar da OMS), no 63% das mostras, comparado coa media do 86,5% nas mesmas especies capturadas en zonas abertas. Os autores do estudo conclu\u00edron que o feito de \"atopar resistencia ao DDT no vector \"Anopheles arabiensis\", preto da \u00e1rea na que previamente se informou resistencia a piretroides no vector \"An. funestus\" Giles, indica unha urxente necesidade de desenvolver unha estratexia de xesti\u00f3n da resistencia ao insecticida para os programas de control da malaria do sur de \u00c1frica.\"\nO DDT pode a\u00ednda ser efectivo contra os mosquitos resistentes e o feito de que os mosquitos eviten pousarse nas paredes fumigadas con DDT \u00e9 un beneficio adicional deste composto qu\u00edmico. Por exemplo, un estudo de 2007 informou que os mosquitos resistentes evitan as chozas tratadas con DDT. Os investigadores argumentaron que o DDT era o mellor pesticida para usar nas fumigaci\u00f3ns residuais de interiores (mesmo se non \u00e9 o que d\u00e1 a m\u00e1xima protecci\u00f3n contra os mosquitos dos tres compostos probados no estudo) porque os outros pesticidas funcionan principalmente matando ou irritando os mosquitos, o que favorece o desenvolvemento de resistencias. Outros argumentan que este comportamento de evitar os lugares fumigados fai m\u00e1is lenta a erradicaci\u00f3n. A diferenza doutros insecticidas como os piretroides, o DDT precisa unha longa exposici\u00f3n para acumularse nunha dose letal; pero a s\u00faa propiedade irritante acorta os per\u00edodos de contacto. \"Por estas raz\u00f3ns, cando se fixeron comparaci\u00f3ns, conseguiuse xeralmente un mellor control da malaria con piretroides que co DDT.\" Na India durmir \u00e1 intemperie ou traballar pola noite son cousa com\u00fan, o que implica que \"o efecto excito-repelente do DDT, que a mi\u00fado se informa que \u00e9 \u00fatil noutros pa\u00edses, en realidade promove a transmisi\u00f3n f\u00f3ra das casas.\" Os estudos xen\u00f3micos no organismo modelo xen\u00e9tico \"Drosophila melanogaster\" revelaron que os altos niveis de resistencia ao DDT son polix\u00e9nicos, e implican moitos mecanismos de resistendcia.\nRexeitamento dos residentes.\nA fumigaci\u00f3n residual de interiores \u00e9 efectiva se se fumigan polo menos o 80% dos fogares e cortes dos animais dunha \u00e1rea residencial. Unhas taxas de cobertura baixas poden po\u00f1er en perigo a efectividade do programa. Moitos residentes son reticentes \u00e1 fumigaci\u00f3n con DDT das s\u00faas casas, obxectando que a s\u00faa roupa de cama cheira, quedan manchas nas paredes, e hai o problema da potencial exacerbaci\u00f3n de pragas doutros insectos. Os insecticidas piretroides (como a deltametrina e a lambda-cihalotrina) poden solucionar alg\u00fans destes problemas, incrementando a participaci\u00f3n da xente.\nExposici\u00f3n humana.\nUn estudo de 1994 atopou que os surafricanos que viv\u00edan en casas fumigadas ti\u00f1an niveis de DDT que eran varias ordes de magnitude maiores que os que non. O leite das nais surafricanas cont\u00e9n altos niveis de DDT e DDE. Non est\u00e1 claro ata que punto estes niveis se orixinaron pola fumigaci\u00f3n das casas ou por residuos na comida. As probas indican que estes niveis est\u00e1n asociados con anormalidades neurol\u00f3xicas infant\u00eds.\nA maior\u00eda dos estudos dos efectos do DDT na sa\u00fade humana realiz\u00e1ronse en pa\u00edses subdesenvolvidos nos que o DDT apenas se utilizaba e a exposici\u00f3n a el era relativamente baixa.\nA desviaci\u00f3n ilegal a usos agr\u00edcolas \u00e9 tam\u00e9n unha preocupaci\u00f3n xa que \u00e9 dif\u00edcil de evitar e o seu uso nas colleitas est\u00e1 descontrolado. Por exemplo, o uso do DDT est\u00e1 moi estendido na agricultura da India, especialmente no cultivo da manga e \u00e9 utilizado polos bibliotecarios para protexer os libros. Outros exemplos son Etiop\u00eda, onde o DDT que se pretend\u00eda usar para o control da malaria foi usado no cultivo do caf\u00e9, e Ghana, onde foi utilizado para pescar.\" Os residuos nas colleitas a niveis inaceptables para a exportaci\u00f3n foron un importante factor para a prohibici\u00f3n do DDT en varios pa\u00edses tropicais. Ademais, hai unha falta de persoal adestrado e de xestores.\nCr\u00edticas \u00e1s restrici\u00f3ns ao uso do DDT.\nOs cr\u00edticos \u00e1s medidas restritivas ao uso do DDT para a sa\u00fade p\u00fablica argumentan que esas limitaci\u00f3ns causaron unha morbilidade e mortalidade innecesaria por enfermidades transmitidas por vectores, e alg\u00fans soste\u00f1en que as mortes por malaria aumentaron en centos de miles ou mesmo en mill\u00f3ns. Robert Gwadz dos Institutos Nacionais da Sa\u00fade dos Estados Unidos dixo en 2007, \"A prohibici\u00f3n do DDT pode que matara a 20 mill\u00f3ns de nenos.\" Estes argumentos foron rexeitados como \"ultraxantes\" polo antigo cient\u00edfico da OMS Socrates Litsios. A entom\u00f3loga May Berenbaum da Universidade de Illinois dixo: \"culpar aos ambientalistas que se opo\u00f1en ao DDT de [causar] m\u00e1is mortes que Hitler \u00e9 peor que irresponsable.\" O xornalista de investigaci\u00f3n Adam Sarvana e outros cualifican esta noci\u00f3n como un \"mito\" promovido principalmente por Roger Bate do grupo que avoga polo DDT \"Africa Fighting Malaria\" (AFM).\nAs cr\u00edticas \u00e1 \"prohibici\u00f3n\" do DDT a mi\u00fado fan referencia espec\u00edfica \u00e1 prohibici\u00f3n nos Estados Unidos en 1972 (coa implicaci\u00f3n errada de que esta supuxo unha prohibici\u00f3n mundial e que prohibiu o uso do DDT no control de vectores). Tam\u00e9n se fai referencia a mi\u00fado ao libro \"Silent Spring,\" mesmo se Carson nunca meteu presi\u00f3n para prohibir o DDT. John Quiggin e Tim Lambert escribiron, \"a caracter\u00edstica m\u00e1is notable da acusaci\u00f3n contra Carson \u00e9 a facilidade coa cal pode ser refutada.\"\nAlegouse que os gobernos e axencias doantes neg\u00e1ronse a financiar a fumigaci\u00f3n con DDT, ou a prestar axuda coa condici\u00f3n de non usar o DDT. Segundo un informe do \"British Medical Journal\", o uso do DDT en Mozambique \"foi parado hai varias d\u00e9cadas, porque o 80% do orzamento para a sa\u00fade do pa\u00eds proced\u00eda do financiamento de doantes que rexeitaban o uso do DDT.\" Roger Bate afirmou que \"moitos pa\u00edses foron presionados polas axencias de medio ambiente e sa\u00fade internacionais para abandonaren o uso do DDT ou afrontaren a perda das axudas: Belize e Bolivia admitiron oficialmente que cederon \u00e1s presi\u00f3ns sobre este asunto da [USAID].\"\nA Axencia dos Estados Unidos para o Desenvolvemento Internacional (USAID) foi obxecto de moitas cr\u00edticas. A\u00ednda que a axencia agora financia o uso do DDT nalg\u00fans pa\u00edses africanos, no pasado non o fixo. Cando John Stossel acusou \u00e1 USAID de non financiar o uso do DDT porque non era \"politicamente correcto\", Anne Peterson, a administradora adxunta da axencia para a sa\u00fade global, replicou que \"Creo que as estratexias que estamos a usar son tan efectivas coma fumigar con DDT\u00a0... As\u00ed que, politicalmente correcto ou non, estou moi segura de que o que estamos a facer \u00e9 a estratexia correcta.\" Kent R. Hill da USAID declarou que a axencia fora mal interpretada: \"A USAID apoia fortemente a fumigaci\u00f3n como medida preventiva contra a malaria e apoiar\u00e1 o uso do DDT nos casos nos que \u00e9 cientificamente solvente e garantido.\" A p\u00e1xina web da Axencia indica que \"a USAID nunca tivo unha 'pol\u00edtica' de estar 'a favor' ou 'en contra' do DDT para o IRS (fumigaci\u00f3n residual de interiores). O cambio real nos pasados dous anos [2006/07] foi un novo interese e \u00e9nfase no IRS en xeral \u2013 co DDT ou calquera outro insecticida \u2013 como unha estratexia de prevenci\u00f3n da malaria efectiva en \u00c1frica tropical.\" A axencia afirmou que en moitos casos as medidas de control da malaria alternativas eran mellores en custo-efectividade que a fumigaci\u00f3n co DDT.\nAlternativas.\nInsecticidas.\nOs insecticidas organofosfatos e carbamatos, por exemplo, o malati\u00f3n e o bendiocarb, respectivamente, son m\u00e1is caros que o DDT por quilogramo e apl\u00edcanse aproximadamente na mesma dose. Os piretroides como a deltametrina son tam\u00e9n m\u00e1is caros que o DDT, pero apl\u00edcanse en menor cantidade (de 0,02 a 0,3\u00a0g/m2 fronte a de 1 a 2\u00a0g/m2), polo que o custo das redes mosquiteiras por casa \u00e9 aproximadamente o mesmo.\nControl non qu\u00edmico de vectores.\nAntes do DDT, a malaria fora eliminada con \u00e9xito ou reducida en varias \u00e1reas tropicais ao eliminar ou envelenar as zonas h\u00famidas onde se reproducen os mosquitos e cr\u00edan as larvas, por exemplo, as zonas con charcas ou augas estancadas. Estes m\u00e9todos foron pouco aplicados en \u00c1frica durante m\u00e1is de medio s\u00e9culo. Segundo o CDC dos Estados Unidos, estes m\u00e9todos non son pr\u00e1cticos en \u00c1frica porque o \"\"Anopheles gambiae\", un dos vectores principais da malaria en \u00c1frica, reprod\u00facese en numerosas pequenas pozas de auga que se forman pola chuvia\u00a0... \u00c9 dif\u00edcil, se non imposible, predicir cando e onde se formar\u00e1n os sitios de reproduci\u00f3n, e encontralos e tratalos antes de que emerxan os adultos.\"\nA relativa efectividade da fumigaci\u00f3n residual de interiores fronte a outras t\u00e9cnicas de control da malaria (por exemplo, mosquiteiros para as camas ou acceso r\u00e1pido a f\u00e1rmacos antimal\u00e1ricos) var\u00eda e depende das condici\u00f3ns locais.\nUn estudo da OMS de 2008 indica que a distribuci\u00f3n en masa de redes mosquiteiras tratadas con insecticida e f\u00e1rmacos baseados na artemisinina diminu\u00edu as mortes por malaria \u00e1 metade en pa\u00edses azoutados por esa doenza como Ruanda e Etiop\u00eda. A fumigaci\u00f3n de interiores con DDT non xogou un papel importante na reduci\u00f3n da mortalidade neses pa\u00edses.\nVietnam beneficiouse dunha diminuci\u00f3n dos casos de malaria e unha reduci\u00f3n da mortalidade do 97% despois de pasar en 1991 dunha campa\u00f1a baseada no DDT mal financiada a un programa baseado no tratamento r\u00e1pido, uso de mosquiteiras para as camas e insecticidas do grupo dos piretroides.\nEn M\u00e9xico, as estratexias qu\u00edmicas e non qu\u00edmicas accesibles foron tan exitosas que a planta mexicana que fabricaba DDT cesou a s\u00faa produci\u00f3n debido \u00e1 falta de demanda.\nUnha revisi\u00f3n de catorce estudos feitos na \u00c1frica subsahariana, que inclu\u00edan o uso de redes mosquiteiras tratadas con insecticida, fumigaci\u00f3n residual, quimioprofilaxe para nenos, quimioprofilaxe ou tratamento intermitente para mulleres pre\u00f1adas, unha hipot\u00e9tica vacina e cambio do f\u00e1rmaco de primeira li\u00f1a no tratamento, atopou que a toma de decisi\u00f3ns estaba limitada pola falta de informaci\u00f3n sobre os custos e efectos de moitas intervenci\u00f3ns, o pequeno n\u00famero de an\u00e1lises de custo-efectividade, a falta de evidencias sobre os custos e efectos dos paquetes de medidas e os problemas para xeneralizar ou comparar estudos que estaban relacionados con instalacions espec\u00edficas e diferentes metodolox\u00edas e medidas de resultados. As d\u00faas estimaci\u00f3ns de custo-efectividade da fumigaci\u00f3n residual con DDT examinadas non proporcionaban unha estimaci\u00f3n exacta do custo-efectividade da fumigaci\u00f3n con DDT; as estimaci\u00f3ns resultantes poden non ser uns bos preditores do custo-efectividade nos programas actuais.\nPor\u00e9n, un estudo feito en Tailandia atopou que o custo por caso de malaria prevido da fumigaci\u00f3n con DDT (de 1,87 d\u00f3lares americanos) era un 21% maior que o custo por caso prevido con redes mosquiteiras tratadas con lambda-cihalotrina (1,54 d\u00f3lares), o que pon en d\u00fabida a asunci\u00f3n de que o DDT era a mellor medida en canto a custo-efectividade. O director do programa de control de malaria de M\u00e9xico chegou a resultados similares, e declarou que para M\u00e9xico era un 25% m\u00e1is barato fumigar unha casa con piretroides sint\u00e9ticos que con DDT. However, another study in South Africa found generally lower costs for DDT spraying than for impregnated nets.\nUn enfoque m\u00e1is global para medir o custo-efectividade ou eficacia do control da malaria ser\u00eda medir non s\u00f3 o custo en d\u00f3lares, e o n\u00famero de persoas salvadas, sen\u00f3n tam\u00e9n considerar os danos ecol\u00f3xicos e os impactos negativos na sa\u00fade humana. Un estudo preliminar encontrou que \u00e9 probable que os detrimentos na sa\u00fade humana producidos se aproximen ou excedan aos beneficios da reduci\u00f3n dos casos de malaria, excepto quizais durante as epidemias. \u00c9 similar ao estudo inicial sobre a mortalidade infantil te\u00f3rica causada polo DDT e est\u00e1 suxeito \u00e1s cr\u00edticas tam\u00e9n mencionadas antes.\nUn estudo nas Illas Salom\u00f3n encontrou que \"a\u00ednda que as mosquiteiras para camas impregnadas non poden substitu\u00edr totalmente a fumigaci\u00f3n con DDT sen un substancial aumento na incidencia, o seu uso permite reducir a fumigaci\u00f3n con DDT.\"\nUnha comparaci\u00f3n de catro programas exitosos contra a malaria no Brasil, India, Eritrea e Vietnam non apoia ningunha estratexia concreta soa sen\u00f3n que afirma que \"Os factores de \u00e9xito com\u00fans incl\u00faen as condici\u00f3ns propicias do pa\u00eds, un enfoque t\u00e9cnico dirixido a un obxectivo concreto usando un paquete de ferramentas efectivas, toma de decisi\u00f3ns baseada nos datos, liderado activo a todos os niveis do goberno, implicaci\u00f3n das comunidades, aplicaci\u00f3n descentralizada e control das finanzas, capacidade de xesti\u00f3n e t\u00e9cnica ben adestrada a nivel nacional e subnacional, apoio program\u00e1tico e t\u00e9cnico pr\u00e1ctico das axencias asociadas, e financiamento flexible e suficiente.\"\nComprobouse que os mosquitos resistentes ao DDT son xeralmente susceptibles aos piretroides. Polo de agora, a resistencia aos piretroides en \"Anopheles\" non sup\u00f3n un problema de importancia."}
{"id": "339478", "revid": "27155", "url": "https://gl.wikipedia.org/wiki?curid=339478", "title": "Diclorodifeniltricloroetano", "text": ""}
{"id": "339479", "revid": "23204", "url": "https://gl.wikipedia.org/wiki?curid=339479", "title": "Albert de Giussan", "text": "Alberto de Giussan\u00a0foi un lendario guerreiro g\u00fcelfo italiano que loitou durante as guerras da liga Lombarda contra Frederico Barbarroxa no s\u00e9culo XII.\nHistoria e caracter\u00edsticas.\nUnha tradici\u00f3n tard\u00eda, probablemente inventada polos cronistas de Mil\u00e1n do s\u00e9culo XIV, atrib\u00faenlle o feito de formar a \"Compa\u00f1\u00eda da Morte\" (Lema: \"Morte por liberdade\"), compa\u00f1\u00eda de elite da cabalar\u00eda lombarda que defendeu o Carroccio (especie de carro ou altar de guerra das cidades-estado italianas onde portaban o seu estandarte) da liga na batalla de Legnano o 29 de maio de 1176 contra o ex\u00e9rcito imperial xermano de Frederico Barbarroxa.\nA primeira cita hist\u00f3rica do seu nome foi en 1196. Crese que puido ser en realidade alcalde, notaro (\"notario\") ou funcionario p\u00fablico. Esta crenza \u00e9 reforzada pola s\u00faa orixe (Giussan) nun contexto lombardo, onde os funcionarios p\u00fablicos eran orixinarios doutras cidades para evitar \"conflitos de intereses\"."}
{"id": "339480", "revid": "89787", "url": "https://gl.wikipedia.org/wiki?curid=339480", "title": "Pupusa", "text": "Unha pupusa (do pipil \"pupusawa\") \u00e9 a pronunciaci\u00f3n espa\u00f1olizada de popotlax, unha conxugaci\u00f3n das verbas en lingua n\u00e1huatl popotl, que significa grande, recheo, e de tlaxkalli ou tortilla. \u00c9 unha tortilla de millo grosa feita a man (a base dunha masa de fari\u00f1a de millo empregada na coci\u00f1a americana) que est\u00e1 rechea cun ou m\u00e1is dos seguintes ingredientes: queixo, torresmo, ayote, feix\u00f3ns rustridos ou queixo con loroco. Tam\u00e9n est\u00e1 a pupusa revolta con ingredientes mesturados, como queixo, feix\u00f3ns, torresmo ou touci\u00f1o.\nAs pupusas son a comida t\u00edpica m\u00e1is difundida o Salvador, probablemente pola tradici\u00f3n institu\u00edda de xeraci\u00f3n en xeraci\u00f3n. Malia que non se co\u00f1ece de maneira certeira a s\u00faa orixe, estudos antropol\u00f3xicos sinalan que naceu en territorios centroamericanos, especialmente no occidente do Salvador.\nA preparaci\u00f3n de devandito alimento comporta diversos pasos e o uso de ingredientes variados, os cales tam\u00e9n constit\u00faen unha achega econ\u00f3mica para os produtores. \u00c9 moi semellante \u00e1s arepas venezolanas e colombianas, as\u00ed como \u00e1s tortillas paname\u00f1as."}
{"id": "339484", "revid": "1131", "url": "https://gl.wikipedia.org/wiki?curid=339484", "title": "Premio Galicia 1970", "text": "O Premio Galicia 1970 foi organizado polo Centro Gallego de Buenos Aires, principal instituci\u00f3n galega na Arxentina, implicada en varias tarefas sociais, entre elas a cultural, tentando promover a cultura galega entre os emigrantes galegos. Neste \u00e1mbito, o Centro convoca certames en diferentes categor\u00edas, como por exemplo o premio de novela Galicia 1970, celebrado unicamente nese ano, cunha intenci\u00f3n de consagraci\u00f3n da ga\u00f1adora.\nCaracter\u00edsticas.\nO certame estaba destinado a galardoar a composici\u00f3ns exclusivamente en prosa. As\u00ed, o xurado encargado de cualificar as doce novelas que se presentaron estivo constitu\u00eddo, segundo desexo da entidade promotora do mesmo, por representantes da Real Academia Galega, da editorial Castrelos e da editorial Galaxia. Este comit\u00e9 foi presidido por Sebasti\u00e1n Mart\u00ednez-Risco y Mac\u00edas. Reun\u00edronse no sal\u00f3n de sesi\u00f3ns da Academia e ditouse fallo o d\u00eda 16 de outubro.\nSegundo as fontes consultadas, algunhas das obras presentadas ao certame foron \"Adi\u00f3s, Mar\u00eda\" de Xohana Torrres, ga\u00f1adora; \"Xente ao lonxe\", de Eduardo Blanco Amor; \"O silencio redimido\", de Silvio Santiago e \"O mes\u00f3n do birollo\", de Jos\u00e9 Fari\u00f1a Jamardo.\nPol\u00e9mica.\nEn torno a este premio, que foi ga\u00f1ado por Xohana Torres coa obra \"Adi\u00f3s, Mar\u00eda\", xer\u00e1ronse varias pol\u00e9micas. En primeiro lugar, Eduardo Blanco Amor, outro dos propostos, considerou inadecuada a elecci\u00f3n da ga\u00f1adora debido \u00e1 falta de transparencia por parte do xurado, quen se sospeitaba que non l\u00eda na s\u00faa totalidade algunhas das novelas propostas. Como o propio Blanco Amor declarou, \"\u201cNo, no fue finalista. Ni siquiera la consideraron. Envi\u00e9 cinco ejemplares, dos de ellos pegados, y me los devolvieron en las mismas condiciones. Cre\u00edan que algunas cosas eran obscenas\u201d\"\nAdemais, houbo outra controversia arredor das figuras de Perfecto Conde Muruais e Juan Soto. O primeiro escribe unha recensi\u00f3n, \"Hacia el desarrollo de la novela gallega\", no n\u00famero 484 da revista Triunfo do 8 de xaneiro de 1972, na cal afirmaba, a prop\u00f3sito do Premio Galicia e da galardoada Xohana Torres, que dita novela estaba sobrevalorada e consideraba que o premio deber\u00eda ter sido outorgado a Blanco Amor. Como contestaci\u00f3n a esta recensi\u00f3n, Soto enviou unha carta na cal critica a posici\u00f3n de Murais e mesmo cuestiona a existencia dunha novela galega. El considera que \"Adi\u00f3s, Mar\u00eda\" \u00e9 unha obra presuntuosa que procura achegarse \u00e1 nova literatura hispanoamericana do momento. As\u00ed mesmo, t\u00e1chaa de t\u00f3pica e banal, considerando que exist\u00edan moitas outras obras merecedoras do reco\u00f1ecemento, como por exemplo \"O silencio redimido\" de Silvio Santiago."}
{"id": "339486", "revid": "1131", "url": "https://gl.wikipedia.org/wiki?curid=339486", "title": "Instituto de Estudos Xacobeos", "text": "O Instituto de Estudos Xacobeos ou Centro de Estudos Xacobeos, \u00e9 unha instituci\u00f3n cultural galega dependente da Arquidiocese de Santiago de Compostela.\nCreaci\u00f3n.\nO Centro de Estudos Xacobeos foi creado en Santiago de Compostela o 22 de outubro de 1954 por un decreto do cardeal-arcebispo de Santiago Fernando Quiroga Palacios. O 26 de novembro do mesmo ano foi incorporado ao \"Patronato Marcelino Men\u00e9ndez y Pelayo\" do Consello Superior de Investigaci\u00f3ns Cient\u00edficas.\nNa s\u00faa carta fundacional dise que \u00abter\u00e1 como finalidade impulsar os estudos de investigaci\u00f3n en torno ao santuario do ap\u00f3stolo Santiago, preocup\u00e1ndose de todo o que fai referencia \u00e1 persoa de Santiago o Maior, a s\u00faa actividade apost\u00f3lica, sepulcro, culto, peregrinaci\u00f3ns ao seu santuario, e a\u00ednda \u2014en segundo termo\u2014 do que se refire \u00e1 sede compostel\u00e1\u00bb.\nFoi o primeiro centro que se preocupou por dar un novo impulso ao renacemento dos estudos xacobeos e \u00e1 peregrinaci\u00f3n a Compostela no s\u00e9culo XX. \u00c9 significativa a categor\u00eda intelectual do seu primeiro consello directivo:\nObxectivos.\nA s\u00faa principal finalidade \u00e9 a publicaci\u00f3n dos traballos realizados polas diversas autoridades culturais, principalmente especializados en temas xerados polo ap\u00f3stolo Santiago e a s\u00faa peregrinaci\u00f3n. Tam\u00e9n dar novo impulso ao rexurdimento dos Estudos Xacobeos e a peregrinaci\u00f3n a Compostela no s\u00e9culo XX. O seu maior logro \u00e9 o de manter vivo o esp\u00edrito da dimensi\u00f3n teol\u00f3xica-cultural do feito Xacobeo.\nRevista \"Compostellanum\".\n\u00danico \u00f3rgano do Centro de Estudos Xacobeos e do Instituto Teol\u00f3xico Compostel\u00e1n. Comeza a publicarse en 1956 e publica ao ano catro volumes; dous de investigaci\u00f3n teol\u00f3xica e dous de estudos hist\u00f3ricos, preferentemente sobre o tema de Santiago na historia. Trata temas como a peregrinaci\u00f3n cristi\u00e1, a igrexa cat\u00f3lica, relixi\u00f3n ou arquitectura relixiosa. O primeiro n\u00famero da revista foi publicado no primeiro trimestre de 1956, baixo a direcci\u00f3n do profesor Manuel Rey Mart\u00ednez."}
{"id": "339487", "revid": "89787", "url": "https://gl.wikipedia.org/wiki?curid=339487", "title": "John Gostling", "text": "John Gostling, nado en 1644 e finado en 1733, foi un pastor da Igrexa de Inglaterra que se caracterizou ademais por ser un cantante cunha prodixiosa voz de baixo profundo, caracterizada pola s\u00faa gran potencia e a s\u00faa ampla tesitura, que abrangu\u00eda polo menos d\u00faas oitavas completas, desde re2 ata re4. Era o cantante favorito do rei Carlos II de Inglaterra e as\u00f3ciase particularmente coa m\u00fasica de Henry Purcell.\nVida e obra.\nJohn Gostling era o fillo de Isaac Gossling, un comerciante de Canterbury. Foi educado en Rochester e no St. John's College, de Cambridge, onde formou parte do coro como cantante. Foi inicialmente cabaleiro e m\u00e1is tarde sacerdote da Capela Real, c\u00f3engo menor de Canterbury, vigairo de Littlebourne, en Kent, vicede\u00e1n da catedral de San Paulo de Londres, e prebendario de Lincoln. Os seus restos est\u00e1n enterrados no claustro da Catedral de Canterbury.\nEn 1679, Henry Purcell escribiu a m\u00fasica dun himno, cuxo t\u00edtulo se desco\u00f1ece, para a Capela Real, para musicar a letra escrita polo seu t\u00edo, Thomas Purcell. Hoxe s\u00e1bese que ese himno foi composto para a voz excepcional de Gostling. Posteriormente, Purcell escribiu varios himnos concibidos exclusivamente para a voz de Gostling, a\u00ednda que se desco\u00f1ecen as datas destas composici\u00f3ns. Quizais o exemplo m\u00e1is notable sexa o himno titulado \"They that go down to the sea in ships\" (\"Os que se afunden no mar en barcos\"), composto en agradecemento por un providencial salvamento dun naufraxio sufrido polo rei no estreito de Solent, na compa\u00f1a de Gostling, quen reuniu varios versos dos salmos en forma de himno e pediu a Purcell que compuxese a m\u00fasica. A obra resulta a\u00ednda hoxe dunha interpretaci\u00f3n moi dif\u00edcil, inclu\u00edndo unha pasaxe que atravesa toda a tesitura da voz de Gostling.\nO \"Gostling Manuscript\".\nUnha das fontes m\u00e1is importantes para a m\u00fasica de Purcell \u00e9 o \"Gostling Manuscript\", (\"Manuscrito de Gostling\"), unha colleita feita por Gostling en 1706, que cont\u00e9n sesenta e catro himnos, entre outros: dezasete de Purcell, vinte e tres de John Blow, tres de Matthew Locke, catro de Pelham Humfrey, catro de William Turner, un de William Child, un de Henry Aldrich, tres de Thomas Tudway e catro de Jeremiah Clarke."}
{"id": "339493", "revid": "1987", "url": "https://gl.wikipedia.org/wiki?curid=339493", "title": "William Turner (compositor)", "text": "William Turner, nado en 1651 (ou 1652) e finado en Londres o 13 de xaneiro de 1740, foi un compositor e contratenor do Barroco ingl\u00e9s, coet\u00e1neo de John Blow e Henry Purcell. \u00c9 particularmente co\u00f1ecido polos seus himnos relixiosos, dos cales se conservan arredor de corenta. Como cantante, foi cabaleiro da Capela Real desde 1669 ata a s\u00faa morte.\nTraxectoria.\nA relaci\u00f3n de Turner coa Capela Real empezou nos primeiros anos da d\u00e9cada de 1660, cando se apuntou ao seu coro, sendo un rapaz, con voz de soprano. En 1666 a s\u00faa voz madurou, un ano despois do seu nomeamento como mestre de coristas da catedral de Lincoln. En 1669, con todo, volveu \u00e1 Capela Real como contratenor, e \u00e1 morte de Henry Cooke en 1672 (quen se preocupara por Turner no ano transcorrido entre a madureza da s\u00faa voz e a s\u00faa incorporaci\u00f3n \u00e1 catedral de Lincoln) pasou a ser membro do King's Private Musick. A s\u00faa carreira como cantante seguiu a prosperar e cantou composici\u00f3ns de John Blow e de Henry Purcell, inclu\u00edndo as partes de solo alto nas representaci\u00f3ns do d\u00eda se Santa Ic\u00eda de 1687 (oda de G. B. Draghi), de 1692 (oda de Henry Purcell) e de 1695 (oda de John Blow).\nA partir de 1696 pasou a co\u00f1ecerse normalmente como \"Dr. Turner\", xa que desde xu\u00f1o dese ano comezou a concederse o grao honorario da Universidade de Cambridge.\nM\u00fasica.\nA maior parte das composici\u00f3ns de Turner escribiuse antes de 1700 e pertence, maioritariamente, ao x\u00e9nero de m\u00fasica sacra. Entre estes traballos hai canci\u00f3ns, m\u00e1is de 40 himnos (alg\u00fans dos cales incl\u00fae partes para instrumentos de corda) e un motet. Contribu\u00edu tam\u00e9n con canci\u00f3ns e con m\u00fasica para polo menos cinco representaci\u00f3ns teatrais, entre as que c\u00f3mpre salientar \"The Libertine\", de Thomas Shadwell\".\" Compuxo m\u00e1is de cincuenta canci\u00f3ns profanas, a maior\u00eda delas publicadas, as\u00ed como unha pequena cantidade pezas instrumentais, maiormente para teclado."}
{"id": "339494", "revid": "15490", "url": "https://gl.wikipedia.org/wiki?curid=339494", "title": "Batalla de Legnano", "text": "A batalla de Legnano tivo lugar o 29 de maio de 1176, nos arredores da cidade de Legnano, na actual provincia de Mil\u00e1n, rexi\u00f3n hist\u00f3rica da Lombard\u00eda, Italia. Tivo unha repercusi\u00f3n crucial na guerra que manti\u00f1a o Sacro Imperio Romano Xerm\u00e1nico, dirixido por Frederico Barbarroxa, contra as comunas do norte de Italia, que depuxeran as s\u00faas rivalidades para unirse na Liga lombarda baixo a direcci\u00f3n do Papa Alexandre III.\nEste enfrontamento non era propiamente unha guerra entre Alema\u00f1a e Italia, posto que non exist\u00edan como tales naci\u00f3ns e hab\u00eda alem\u00e1ns e italianos interesados na vitoria de cada uns dos bandos. M\u00e1is ben debe entenderse como parte do prolongado conflito interno entre g\u00fcelfos e xibelinos, e do a\u00ednda m\u00e1is antigo existente entre os dous poderes universais: Pontificado e Imperio.\nO Emperador tentou o emprego da forza para someter \u00e1s comunas, e foi vencido polas tropas lombardas, que fixeron bo uso da topograf\u00eda do terreo e das s\u00faas picas contra un ex\u00e9rcito composto case exclusivamente de cabalar\u00eda.\nPreludio.\n\u00c1 morte de Conrado III foi elixido Emperador o seu sobri\u00f1o Frederico I Barbarroxa que se propuxo volver dar \u00e1 coroa imperial a autoridade antiga do tempo de Ot\u00f3n I. Empezou actuando en Alema\u00f1a onde devolveu\u00a0Baviera a Enrique o Le\u00f3n, tralo que se enfrontou \u00e1s disputas internas, fixo vasalos seus aos pr\u00edncipes de Polonia e Bohemia e recobrou os dereitos imperiais sobre Borgo\u00f1a. Por \u00faltimo reafirmou a s\u00faa autoridade entregando ducados aos seus fillos e parentes.\nM\u00e1is dificultades atopou en Italia onde debeu realizar seis expedici\u00f3ns. As cidades lombardas, a cuxa cabeza se atopaba Mil\u00e1n, posu\u00edan un importante sentimento de liberdade e dispu\u00f1an dunha milicia cidad\u00e1 belicosa disposta a defender a s\u00faa independencia. Con este desexo formaron unha liga a semellanza das ligas gregas.\nNa primeira expedici\u00f3n de Frederico, o Emperador chamou aos pr\u00edncipes e cidades de Italia a prestarlle vasalaxe e ao ver a rebeld\u00eda milanesa tentou atemorizala destru\u00edndo algunhas cidades menores antes de coroarse en Pavia coa coroa lombarda e en Roma coa Imperial, ga\u00f1ada tras entregar ao Papa Hadri\u00e1n IV a Arnoldo de Brescia que predicaba unha volta da Igrexa \u00e1 s\u00faa sinxeleza apost\u00f3lica, contra os bens temporais e a riqueza do clero. \u00c1 chegada do emperador os romanos iniciaron unha revolta pero foi sufocada polo Emperador coa axuda do Papa.\nFrederico volveu a Alema\u00f1a, (non sen estar a piques de perecer no cami\u00f1o de volta por un ataque de soldados de Verona no que foi salvado pola coraxe do alf\u00e9rez imperial Oton Witelsbach) e os milaneses atacaron a cidades adictas ao Emperador (como Lodi).\nSabedor diso, Frederico volveu a Italia e tras proclamarse soberano sobre pr\u00edncipes e cidades como Mil\u00e1n, comezou unha encarnizada guerra.\nEn maio de 1161 trala chegada de novos reforzos procedentes de Alema\u00f1a,\u00a0Frederico achegouse a Mil\u00e1n dando un rodeo. Tras un encontro a p\u00e9 de muro, no que os milaneses levaron a peor parte, as tropas imperiais cercaron a cidade. Os milaneses pasaron fame. O 1 de marzo de 1162 acord\u00e1ronse os termos da rendici\u00f3n que supuxo a entrega dos c\u00f3nsules e de 400 cabaleiros en calidade de ref\u00e9ns, a destruci\u00f3n das igrexas e murallas, o cegamento dos fosos da cidade e a dispersi\u00f3n dos seus veci\u00f1os en catro aldeas. Igual sorte tiveron Crema, Brescia e Piacenza\u00a0entre outras. Aterradas por este exemplo as restantes cidades lombardas reco\u00f1eceron a Frederico como Emperador.\nPor\u00e9n este \u00e9xito non foi abondo para Frederico e pretendeu exercer sobre Roma un poder similar ao de Ot\u00f3n I e disputar ao rei Guillerme de Sicilia o protectorado sobre a Cidade Eterna. Cando o monarca falece en 1166 pareceu presentarse a oportunidade polo que se puxo en guerra co Papa que at\u00e9 ent\u00f3n fora aliado seu. Frederico reuniu un concilio e elixiu un antipapa. O Papa Alexandre III declarou ilex\u00edtimo o concilio e excomungou a Frederico atraendo \u00e1s cidades lombardas a unha nova liga que uniu ademais a Venecia, Verona, Vicenza, Padua, Treviso, Ferrara, Brescia, B\u00e9rgamo, Cremona, Piacenza, Parina, M\u00f3dena, Bolo\u00f1a e outras moitas cidades.\nFrederico logrou entrar en Roma e derrotar aos coaligados na batalla de Tusculo obrigando a Alexandre a fuxir a Francia pero o Emperador tivo que abandonar Italia debido a unha gran epidemia que estaba a facer estragos en Alema\u00f1a e que causou a morte a moitos cabaleiros fieis ao Emperador. Ao retirarse en desorde, perdeu a s\u00faa equipaxe mentres cruzaba o r\u00edo Po. O 1 de decembro de 1167 formouse a Liga Lombarda e Frederico retirouse al\u00e9n dos Alpes.\nOs lombardos aproveitaron esta retirada e pasaron \u00e1 ofensiva. Edificaron unha nova cidade chamada Alessandria en honra do Pont\u00edfice. Os asuntos en Alema\u00f1a impediron a Frederico realizar unha nova expedici\u00f3n para restablecer a s\u00faa autoridade durante un tempo pero ao fin f\u00edxoo acompa\u00f1ado de Cristiano, arcebispo de Maguncia.\nEn setembro de 1174 fixo de Alessandria o branco dos seus ataques. Despois de pasar o inverno ante a cidade, os homes de Frederico escavaron un t\u00fanel baixo as murallas e atacaron o S\u00e1bado Santo. Nunha feroz batalla, o asalto foi rexeitado. Tralo ataque tivo que retirarse a Pavia ao producirse a chegada de reforzos lombardos (13 de abril de 1175).\nO 16 de abril de 1175, Frederico reuniuse con representantes da Liga Lombarda no castelo de Montebello para discutir a paz. Estas conversaci\u00f3ns resultaron infrutuosas e ambas partes sa\u00edron decididos a continuar as hostilidades.\nTraLo fracaso das negociaci\u00f3ns, Frederico sab\u00eda que a batalla era inminente e pediu o apoio de Enrique o Le\u00f3n quen rexeitou axudar a Frederico (a\u00ednda que o Emperador rogoullo de xeonllos preto do lago de Como) e o rei tivo que reunir forzas principalmente italianas recrutadas entre os inimigos da Liga.\nTras tantas decepci\u00f3ns Frederico recibiu ao fin unha boa noticia. A comezos de 1176 o Emperador recibiu reforzos alem\u00e1ns de Suabia e Renania. Trat\u00e1base dunha forza de 2.000 soldados dirixidos por Philip, arcebispo de Colonia; Conrad, bispo electo de Worms e Berthold, duque de Z\u00e4htingen.\nO groso das tropas imperiais atop\u00e1banse en Pavia e o Emperador atop\u00e1base en Como polo que deb\u00eda rodear Mil\u00e1n sen levantar sospeitas.\nPor\u00e9n os milaneses adivi\u00f1aron as intenci\u00f3ns de Frederico e propux\u00e9ronse interceptalo.\nForzas dos ex\u00e9rcitos.\nO 29 de maio os dous ex\u00e9rcitos atop\u00e1ronse nos arredores de Legnano a 24\u00a0km. ao norte de Mil\u00e1n.\nO ex\u00e9rcito imperial estaba formado por 1.000 cabaleiros e 1.000 infantes. Como complemento \u00e1s forzas alem\u00e1s reun\u00edronse 1.000 homes da rexi\u00f3n de Como.\nAlertados da presenza de Frederico, os l\u00edderes da Liga Lombarda reuniran 3.500 homes para bloquear a ruta do emperador a Pavia. Constaban estas forzas de 1.450 cabaleiros e 2.050 de infantar\u00eda, tam\u00e9n se inclu\u00eda un carro de guerra co\u00f1ecido como Carroccio (Carro arrastrado por bois onde as cidades-estado italianas portaban o seu estandarte. Gornecida por sacerdotes e soldados, situ\u00e1base no centro do ex\u00e9rcito, como punto de mando e reuni\u00f3n de tropa. O Carroccio representaba a identidade comunal da cidade estado e por iso infund\u00eda moral)\nEntre a cabalar\u00eda lombarda atop\u00e1base unha unidade de elite co\u00f1ecida como a \"Compa\u00f1\u00eda da Morte\" dirixida por Albert de Giussan. Comp\u00fa\u00f1ase de 900 homes de armas que vest\u00edan un traxe escuro co que cubr\u00edan a armadura co s\u00edmbolo dunha caveira, levaban pequenos escudos puntiagudos e longas lanzas. Esta compa\u00f1\u00eda estaba formada por homes escollidos que loitaban en grandes cabalos e xuraban que ningu\u00e9n fuxir\u00eda do campo de batalla por temor \u00e1 morte e non permitir\u00edan que ningu\u00e9n traizoase \u00e1 cidade de Mil\u00e1n fuxindo.\nA batalla.\nA batalla comezou cun ataque da vangarda lombarda a cargo de 700 xinetes que ao facer un reco\u00f1ecemento do terreo atop\u00e1ronse con 300 xinetes imperiais. As tropas imperiais foron sorprendidas e fuxiron pero o Emperador reaccionou con rapidez e un contraataque imperial crebou a resistencia lombarda.\nA batalla comezara fortuitamente e ning\u00fan dos dous bandos ti\u00f1a un plan preestablecido. Os anais de Colonia din que o Emperador consideraba indigno da s\u00faa maxestade imperial dar as costas aos seus inimigos polo que seguiu adiante e atacou o Carroccio milan\u00e9s.\nTan impetuoso foi o ataque imperial que levou por diante a selecta garda do Carroccio. Ent\u00f3n as tropas alem\u00e1s chegaron at\u00e9 onde estaba situada a Compa\u00f1\u00eda da Morte, dirixida por Albert de Giussan, \u00e1 que atacaron con desesperaci\u00f3n. Este contraataque posibilitou \u00e1 infantar\u00eda lombarda reorganizarse.\nO \u00edmpeto da carga de cabalar\u00eda xa se desvanecera e os cabalos alem\u00e1ns detiv\u00e9ronse incapaces de penetrar entre as picas da infantar\u00eda lombarda.\nA resistencia da infantar\u00eda lombarda permitiu que a s\u00faa cabalar\u00eda, derrotada pero non destru\u00edda, se reagrupara e regresase ao campo de batalla atacando o flanco da cabalar\u00eda imperial.\nOs xinetes imperiais, fatigados e atacados por dous flancos, tentaron regresar \u00e1s s\u00faas posici\u00f3ns pero fix\u00e9rono sen ningunha organizaci\u00f3n.\nNo medio do caos, o estandarte imperial foi capturado, morto o seu portador dun frechazo e Frederico Barbarroxa esborrallouse baixo o seu cabalo morto. A falsa noticia da morte de Emperador sementou o p\u00e1nico entre as tropas imperiais que fuxiron en desbandada e o seu campamento foi abandonado aos vencedores.\nOs lombardos perseguiron aos imperiais e moitos foron cazados no r\u00edo Tesino. O bot\u00edn conseguido pola Liga Lombarda foi inmenso.\nPero Frederico non morrera. Tras varios d\u00edas desaparecido, presentouse en Pavia s\u00f3. Pero o rumor da s\u00faa morte prevaleceu durante moitos d\u00edas, a emperatriz Beatriz I, condesa de Borgo\u00f1a, que permanecera en Como, abandonouse \u00e1 desesperaci\u00f3n, e os vencedores buscaron incesantemente o corpo no medio das moreas de mortos.\nConsecuencias.\nA derrota convenceu a Frederico Barbarroxa da necesidade dunha paz.\nNunha conferencia celebrada en Venecia, facendo de mediador o arcebispo de Maguncia entre o Emperador, o Papa e os deputados das cidades, asinouse unha suspensi\u00f3n de hostilidades de seis anos, baixo as mesmas condici\u00f3ns que serviron m\u00e1is tarde de base \u00e1 paz de Constanza (1183). Alexandre foi reco\u00f1ecido Papa lex\u00edtimo, o protectorado de Roma pasou do Emperador ao Papa; e Frederico foi absolto da excomu\u00f1\u00f3n. Os bispos e abades nomeados por Frederico e o anti-papa, continuaron na posesi\u00f3n dos seus beneficios. As regal\u00edas deb\u00edan pertencer en diante, unha parte ao Emperador, outra \u00e1s cidades; os cidad\u00e1ns e funcionarios deb\u00edan facer xuramento ao Emperador e as tropas imperiais deb\u00edan ser mantidas polas cidades ao seu paso por elas: a alta xustiza ser\u00eda exercida en nome do Emperador por xu\u00edces superiores. Con isto restableceuse a paz en Italia, celebr\u00e1ndose solemnemente ante a Bas\u00edlica de San Marcos (en Venecia), a reconciliaci\u00f3n entre as cabezas espiritual e temporal. Pero concertando o Emperador o casamento do seu fillo m\u00e1is vello, Henrique de Hohenstaufen, con Constanza, filla de Roxerio II e herdeira de N\u00e1poles e Sicilia co que estes Estados, at\u00e9 ent\u00f3n feudatarios de San Pedro\u00a0pasaron \u00e1 casa dos Hohenstaufen, quedou viva a semente de novas e sanguentas guerras entre o Emperador e o Papa.\nFrederico I non esqueceu a falta de axuda por parte de Enrique o Le\u00f3n e aproveitou a hostilidade doutros pr\u00edncipes alem\u00e1ns cara a Enrique para xulgalo por insubordinaci\u00f3n por un xurado de bispos e pr\u00edncipes en 1180. Quitou a Enrique das s\u00faas terras e declarouno proscrito. Acto seguido invadiu Saxonia polo que Enrique tivo que exiliarse a Normand\u00eda onde permaneceu tres anos co seu sogro Henrique II de Inglaterra ata que se lle permitiu regresar a Alema\u00f1a en 1185.\nImportancia da batalla na posteridade.\nConvertida nun precedente da Unificaci\u00f3n de Italia no s\u00e9culo XIX, Verdi elixiuna como tema para unha das s\u00faas \u00f3peras (\"La battaglia di Legnano\").\nNa actualidade, esta batalla adoita ser utilizada como s\u00edmbolo das reivindicaci\u00f3ns pol\u00edticas da Liga Norte, un partido rexional italiano."}
{"id": "339495", "revid": "5863", "url": "https://gl.wikipedia.org/wiki?curid=339495", "title": "Asociaci\u00f3n Galega de Editoras", "text": "A Asociaci\u00f3n Galega de Editoras (co\u00f1ecida at\u00e9 maio de 2016 como Asociaci\u00f3n Galega de Editores) \u00e9 unha asociaci\u00f3n de \u00e1mbito galego fundada en 1983 ante a falta dun organismo que defendese os intereses dos editores na \u00e9poca. \u00c9 constitu\u00edda co obxectivo de ser a representaci\u00f3n gremial das editoriais galegas. En 2016 constaba de 35 empresas editoriais (algo menos da metade do total de editoriais radicadas en Galicia), \u00e1s cales proporcionaban axuda tanto na edici\u00f3n como na promoci\u00f3n do libro galego.\nOs seus \u00faltimos presidentes foron Manuel Bragado, Laura Rodr\u00edguez e, dende maio de 2016, Xos\u00e9 Ballesteros, en cuxo equipo de direcci\u00f3n se integran a propia expresidenta L. Rodr\u00edguez ou editores como Henrique Alvarellos David Cortizo, Mar\u00eda Xes\u00fas G\u00f3mez, Ana Guerra, Fran Alonso e Xulio Amigo.\nServizos.\nA AGE pr\u00e9stalles aos seus asociados servizos de informaci\u00f3n e documentaci\u00f3n, formaci\u00f3n, apoio nas feiras e nas actividades de promoci\u00f3n do libro galego."}
{"id": "339506", "revid": "7802", "url": "https://gl.wikipedia.org/wiki?curid=339506", "title": "Grigori Rasput\u00edn", "text": ""}
{"id": "339520", "revid": "1888", "url": "https://gl.wikipedia.org/wiki?curid=339520", "title": "Kalandraka Editora", "text": ""}
{"id": "339526", "revid": "7802", "url": "https://gl.wikipedia.org/wiki?curid=339526", "title": "Alexei Nikolaevich Romanov", "text": ""}
{"id": "339568", "revid": "25871", "url": "https://gl.wikipedia.org/wiki?curid=339568", "title": "Ariberto de Intimian", "text": "Ariberto (en italiano \"Ariberto da Intimiano\", en lombardo \"Aribert de Intimian\"), finado en Monza o 16 de xaneiro de 1045 foi o arcebispo de Mil\u00e1n dende 1018. Foi un bispo-guerreiro belixerante nunha \u00e9poca en que estas figuras eran pouco com\u00fans.\nAriberto chegou a Konstanz en xu\u00f1o de 1025 xunto con outros bispos do norte de Italia a render homenaxe ao emperador Conrado II, o acosado fundador da dinast\u00eda Salier. Al\u00f3, a cambio de privilexios, aceptou coroar a Conrado coa Cruz de Ferro da Lombard\u00eda, que os potentados ofreceran a Od\u00f3n II de Blois. O acto tivo lugar o 26 de marzo de 1026 en Mil\u00e1n, posto que Pav\u00eda, o lugar habitual para os coroamentos estaba a\u00ednda en revoltas contra a autoridade imperial. Viaxou a Roma o ano seguinte para a coroaci\u00f3n imperial de Conrado polo papa Xo\u00e1n XIX o 26 de marzo de 1027; nun s\u00ednodo en Laterano negociou a precedencia da arquidiocese de Mil\u00e1n sobre a de R\u00e1vena. Posteriormente uniuse a unha expedici\u00f3n militar ao reino de Arles, que Conrado herdara trala morte en 1032 de Rodolfo III de Borgo\u00f1a, o cal fora respondido por Od\u00f3n.\nNa pol\u00edtica italiana, o poder estaba disputado entre os grandes terratenentes (os \"capitanei\") e os seus vasalos da nobreza inferior (os \"valvassores\"), aliados cos burgueses das comunas.\nAriberto creouse inimigos entre a nobreza m\u00e1is baixa, contra os que perpetrara actos violentos e co bispo metropolitano de R\u00e1vena, do que ignorara os dereitos episcopais. No norte de Italia iniciouse unha revolta e polo pedimento de Ariberto, o fillo de Conrado, Henrique III, viaxou ao sur dos Alpes no inverno de 1036 a 1037 para reprimila. O emperador, por\u00e9n, tomou a posici\u00f3n de campi\u00f3n dos \"valvassores\" e esixiu a Ariberto que fixese unha defensa contra os cargos recibidos contra el. Ariberto rexeitouno, considerando que el e o emperador eran iguais. O arresto de Ariberto provocou a rebeli\u00f3n da facci\u00f3n milanesa antiimperial, feito visto polos historiadores do s\u00e9culo XIX como salvaxemente patri\u00f3tico. Ariberto escapou da s\u00faa prisi\u00f3n e liderou a revolta de Mil\u00e1n. O emperador atopouse incapaz de tomar Mil\u00e1n asedi\u00e1ndoo e marchou a Roma, onde os seus esforzos diplom\u00e1ticos acabaron no illamento de Ariberto dos seus aliados de outrora, especialmente polo c\u00e9lebre decreto do 28 de maio de 1037, que garantiu o arrendamento dos vasalos menores, tanto imperiais coma eclesi\u00e1sticos. O emperador decidiu destitu\u00edr o arcebispo e o sucesor de Xo\u00e1n, o papa Bieito IX excomungou a Ariberto en marzo de 1038. Ese ano, sostivo o \"carroccio\" como s\u00edmbolo de Mil\u00e1n e axi\u00f1a foi o s\u00edmbolo das cidades toscanas e de Roma. Ariberto acabou o arcebispado nunha paz relativa, tras acordar o cesamento de hostilidades con Henrique en Ingelheim en 1040."}
{"id": "339580", "revid": "22570", "url": "https://gl.wikipedia.org/wiki?curid=339580", "title": "Pioneer 6", "text": "Pioneer 6, tam\u00e9n co\u00f1ecida como Pioneer A, foi unha sonda espacial lanzada o 16 de decembro de 1965 mediante un foguete Delta E desde a base espacial de Cabo Ca\u00f1averal para estudar o espazo interplanetario.\nCaracter\u00edsticas.\nPioneer 6 adicouse a estudar o espazo interplanetario xunto coas s\u00faas naves xemelas Pioneer 7, Pioneer 8 e Pioneer 9, lanzadas posteriormente. Unha quinta nave, Pioneer E, non chegou \u00e1 \u00f3rbita por problemas co foguete lanzador. O obxectivo era estudar os mesmos fen\u00f3menos desde distintos puntos do espazo, entre eles estudar os i\u00f3ns positivos e os electr\u00f3ns do vento solar, a densidade interplanetaria de electr\u00f3ns, os raios c\u00f3smicos gal\u00e1cticos e solares e o campo magn\u00e9tico interplanetario. As naves consid\u00e9ranse a primeira rede espacial de estudo do tempo espacial, proporcionando datos pr\u00e1cticos sobre o impacto das tormentas solares nas redes de comunicaci\u00f3ns e enerx\u00eda da Terra.\nNave.\nPioneer 6 ti\u00f1a forma de cilindro do que sa\u00edan os diversos instrumentos e estabiliz\u00e1base mediante xiro a unhas 60 r.p.m., co eixo de xiro perpendicular ao plano da ecl\u00edptica e apuntando cara o polo sur. A nave pod\u00eda configurarse mediante comandos para enviar datos a unha entre cinco velocidades distintas (512, 256, 64, 16 e 8 bps) nun formato entre catro diferentes posibles e funcionando a entre un de catro modos dispo\u00f1ibles (tempo real, almacenamento de telemetr\u00eda, almacenamento de recolecci\u00f3n de datos e lectura de memoria). No modo de tempo real a nave enviaba datos \u00e1 Terra segundo iba facendo as medici\u00f3ns cient\u00edficas, no modo de almacenamento de telemetr\u00eda a nave enviaba os datos ao tempo que os recolectaba pero ao mesmo tempo os gardaba na memoria de a bordo, no modo almacenamento de recolecci\u00f3n de datos gard\u00e1banse datos cient\u00edficos a intervalos de tempo de entre 2 e 17 minutos a elecci\u00f3n dos controladores en terra para cubrir per\u00edodos de ata 19 horas pola limitaci\u00f3n da memoria de a bordo e no modo de lectura de memoria l\u00edanse e envi\u00e1banse datos \u00e1 Terra. A enerx\u00eda da nave era producida polas c\u00e9lulas solares que recubr\u00edan as paredes do corpo da nave, producindo ata 79 vatios de potencia.\nO \u00faltimo contacto que se fixo coa nave tivo lugar o 8 de decembro de 2000 para celebrar os 35 anos do lanzamento da nave e atoparse a\u00ednda en funcionamento."}
{"id": "339581", "revid": "55340", "url": "https://gl.wikipedia.org/wiki?curid=339581", "title": "Roberto Maroni", "text": "Roberto Maroni, nado en Varese o 15 de marzo de 1955 e finado en Lozza o 22 de novembro de 2022, foi un pol\u00edtico italiano, que foi a segunda cabeza visible da agrupaci\u00f3n nacionalista Liga Norte, tras Umberto Bossi.\nTraxectoria.\nFoi elixido deputado por primeira vez en 1992, en 1994 f\u00edxose cargo do Ministerio do Interior baixo a primeira lexislatura de Silvio Berlusconi, \u00e1 vez que foi nomeado Portavoz do Consello de Goberno. Dous anos m\u00e1is tarde, coa ca\u00edda do Goberno Berlusconi, foi elixido deputado, cargo que desempe\u00f1a at\u00e9 2001. Nese ano, foi nomeado Ministro de Traballo e Pol\u00edtica Social, e desempe\u00f1ou ese cargo durante o Segundo e o Terceiro Goberno Berlusconi. En 2006, trala nova ca\u00edda do Goberno, volveu ao seu cargo de Deputado pola Liga Norte e en 2008 foi novamente nomeado Ministro por Berlusconi, esta vez ocupando a carteira de Interior.\nO 20 de maio de 2008, o Consello de Ministros de Italia aprobou o seu \"Decreto de Seguridade\", paquete de leis polas que, entre outras cousas, endurec\u00edan notablemente as penas contra os inmigrantes ilegais e outorg\u00e1banse numerosos poderes aos alcaldes na s\u00faa loita contra os clandestinos. Propuxo as\u00ed mesmo como medida de seguridade a toma de pegadas dixitais a todos os nenos xitanos en Italia, pero esta proposta foi fortemente contestada por numerosos cidad\u00e1ns e organizaci\u00f3ns e posteriormente rexeitada pola UE por xen\u00f3foba e racista.\nPosteriormente o goberno Berlusconi aprobou un decreto de Maroni mediante o cal quedaban legalizadas as roldas nocturnas de vixilancia contra criminais e inmigrantes ilegais formadas por cidad\u00e1ns voluntarios e tam\u00e9n fortemente contestado no seu pa\u00eds.\nDado o delicado estado de sa\u00fade do l\u00edder da Liga Norte, Umberto Bossi, e ao seu car\u00e1cter m\u00e1is moderado, foi considerado por moitos como o sucesor de Bossi."}
{"id": "339582", "revid": "4817", "url": "https://gl.wikipedia.org/wiki?curid=339582", "title": "Pioneer A", "text": ""}
{"id": "339584", "revid": "25871", "url": "https://gl.wikipedia.org/wiki?curid=339584", "title": "Santuario de Santa Mar\u00eda da Cruz", "text": "O Santuario de Santa Mar\u00eda da Cruz (en italiano: \"Santuario di Santa Maria della Croce\") \u00e9 unha bas\u00edlica menor que se encontra en Crema, comuna de Italia localizada na provincia de Cremona.\nSituada na Diocese de Crema, at\u00f3pase a un quil\u00f3metro do centro da cidade, na \"Strada Statale 591\", no cami\u00f1o para B\u00e9rgamo.\nHistoria.\nO 13 de febreiro de 1489, Caterina degli Uberti, dunha familia tradicional de Crema, casou con Bartolomeo Pederbelli, tam\u00e9n co\u00f1ecido como Contaglio, malfeitor de B\u00e9rgamo e bandido da s\u00faa terra, que ocultou o seu pasado criminal \u00e1 s\u00faa esposa.\n\u00d3 ano seguinte, a relaci\u00f3n coa familia da noiva non foi doada, pois el nunca pagou o\u00a0dote.\nO 2 de abril de 1490, Contaglio convenceu (ou mesmo obrigou) a Caterina a seguilo na s\u00faa viaxe de regreso a B\u00e9rgamo, para a casa da familia del. Logo, f\u00f3ra da cidade de Crema, en vez de coller o cami\u00f1o para B\u00e9rgamo (a actual V\u00eda Mulini), o home dirixiuse a un pequeno bosque chamado \"Novelletto.\" Al\u00ed, atacou con espada e coitelo \u00e1 s\u00faa esposa, cort\u00e1ndolle a man dereita e unha parte do brazo. De tanta violencia, a espada quebrouse, e el fuxiu coa equipaxe da muller e catro aneis de ouro. Despois dese crime, non se soubo m\u00e1is nada del.\nCaterina pediu socorro \u00e1 Nosa Se\u00f1ora para recibir os sacramentos; foi naquel momento que apareceu unha muller vestida con roupa pobre que lle dixo: \"\"Eu son aquela \u00e1 que\u00a0chamaches\"...\" e as feridas pararon de sangrar; mais, como as portas da cidade estaban xa pechadas, a muller deixou a Caterina descansando na casa dun campesi\u00f1o. \u00c1\u00a0ma\u00f1\u00e1 seguinte, consultaron un m\u00e9dico e despois Caterina foi interrogada polo \"Ju\u00edz do Malef\u00edcio\" (maxistrado veneto), e axi\u00f1a un sacerdote\u00a0chamado Filippo, da parroquia de San Bento, administroulle os sacramentos. Foi naquel momento no que as feridas recomezaron e Caterina faleceu.\nOs primeiros milagres.\nNo lugar onde Caterina foi atacada foi colocada unha Cruz, e un mes despois, o 3 de maio, un rapaz con graves problemas nun p\u00e9 que non lle permit\u00edan cami\u00f1ar, foi levado ao \"Novelletto.\" Despois das oraci\u00f3ns, comezou a cami\u00f1ar el s\u00f3: foi o primeiro milagre e as cr\u00f3nicas din que o mesmo d\u00eda aconteceron outros 40.\nO 4 de maio, f\u00edxose unha procesi\u00f3n solemne ao barrio \"Novelletto\", e constru\u00eduse un pequeno altar onde foi colocada a \"Madonna col Bambino\", doada polo milan\u00e9s Gianfranco Cotta. O\u00a05 de maio, moitos viron a Virxe\u00a0chorar e aquel d\u00eda sucederon cerca de 80 curas milagrosas. O \"Consello da Cidade\" decretou a construci\u00f3n dun edificio no lugar onde aparecera a Nosa Se\u00f1ora. As cr\u00f3nicas relatan outras curas milagrosas o 18 de maio e 2 de xu\u00f1o.\nO c\u00edrculo luminoso.\nO \"podest\u00e0 veneto\" de Crema, Nicol\u00f2 Priuli, nunca confiou nos milagres e tem\u00eda problemas de orde p\u00fablica. O\u00a018 de xu\u00f1o foi ao \"Novelletto\" persoalmente e asistiu ao milagre do \"c\u00edrculo luminoso\": ao redor do Sol apareceu un c\u00edrculo que parec\u00eda caer na terra por tres veces. Desde aquel momento, o \"podest\u00e0\" tornouse nun dos promotores da construci\u00f3n do santuario.\nArquitectura.\nPara a construci\u00f3n foi chamado o arquitecto lodigiano Giovanni Battagio, disc\u00edpulo de Donato Bramante, que dese\u00f1ou un edificio en estilo moderno a partir dun plano de cruz grega: un corpo central de cerca de 35 metros, circular e octogonal dentro e f\u00f3ra, ao cal se xuntan catro pequenos corpos laterais de cerca de 15 metros de altura. Todo o edificio est\u00e1 en ladrillos \u00e1 vista.\nAltar e cripta.\nO corpo oriental est\u00e1 organizado en dous niveis: no superior enc\u00f3ntrase o altar maior, que chegou do duomo de Crema: p\u00f3dese chegar subindo d\u00faas escaleiras de m\u00e1rmore vermello de Verona. O tabern\u00e1culo \u00e9 en bronce dourado.\nPor enriba da parede enc\u00f3ntrase a gran pintura da \"Asunci\u00f3n\" de Benedetto Rusconi, nun cadro de Giacomo de Marchi e dourada por Nicol\u00f2 Salserio Bianchi, Tommaso e Vincenzo Civerchio. O cume en madeira foi pintado polo mesmo Benedetto Rusconi e representa a Deus Pai.\nNa decoraci\u00f3n xeral do presbiterio ten catro bustos dos Doutores da Igrexa (Santo Ambrosio, San Xerome, Santo Agosti\u00f1o e San Gregorio), probablemente de Agostino de Fondulis.\nNo nivel inferior, enc\u00f3ntrase a pequena cripta (ou \"scurolo\"), retangular, con voltas pintadas cos ap\u00f3stolos. O altar \u00e9 do paduano\u00a0Pietro Danieletti e \u00e9 de 1750. No fondo ten unha Ed\u00edcula representando o milagre: Nosa Se\u00f1ora aparece e socorre a Caterina, no centro a man amputada da muller e a copia da espada do marido.\nSepultura.\nNun altar lateral merece consideraci\u00f3n a sepultura\u00a0e a Adoraci\u00f3n dos Magos de Bernardino Campi."}
{"id": "339586", "revid": "4817", "url": "https://gl.wikipedia.org/wiki?curid=339586", "title": "Pioneer 7", "text": "Pioneer 7, tam\u00e9n co\u00f1ecida como Pioneer B, foi unha sonda espacial lanzada o 17 de agosto de 1966 mediante un foguete Delta E1 desde a base espacial de Cabo Ca\u00f1averal para estudar o espazo interplanetario.\nCaracter\u00edsticas.\nPioneer 7 adicouse a estudar o espazo interplanetario xunto coas s\u00faas naves xemelas Pioneer 6, Pioneer 8 e Pioneer 9. Unha quinta nave, Pioneer E, non chegou \u00e1 \u00f3rbita por problemas co foguete lanzador. O obxectivo era estudar os mesmos fen\u00f3menos desde distintos puntos do espazo, entre eles estudar os i\u00f3ns positivos e os electr\u00f3ns do vento solar, a densidade interplanetaria de electr\u00f3ns, os raios c\u00f3smicos gal\u00e1cticos e solares e o campo magn\u00e9tico interplanetario. As naves consid\u00e9ranse a primeira rede espacial de estudo do tempo espacial, proporcionando datos pr\u00e1cticos sobre o impacto das tormentas solares nas redes de comunicaci\u00f3ns e enerx\u00eda da Terra.\nNave.\nPioneer 7 ti\u00f1a forma de cilindro do que sa\u00edan os diversos instrumentos e estabiliz\u00e1base mediante xiro a unhas 60 r.p.m., co eixo de xiro perpendicular ao plano da ecl\u00edptica e apuntando cara o polo sur. A nave pod\u00eda configurarse mediante comandos para enviar datos a unha entre cinco velocidades distintas (512, 256, 64, 16 e 8 bps) nun formato entre catro diferentes posibles e funcionando a entre un de catro modos dispo\u00f1ibles (tempo real, almacenamento de telemetr\u00eda, almacenamento de recolecci\u00f3n de datos e lectura de memoria). No modo de tempo real a nave enviaba datos \u00e1 Terra segundo iba facendo as medici\u00f3ns cient\u00edficas, no modo de almacenamento de telemetr\u00eda a nave enviaba os datos ao tempo que os recolectaba pero ao mesmo tempo os gardaba na memoria de a bordo, no modo almacenamento de recolecci\u00f3n de datos gard\u00e1banse datos cient\u00edficos a intervalos de tempo de entre 2 e 17 minutos a elecci\u00f3n dos controladores en terra para cubrir per\u00edodos de ata 19 horas pola limitaci\u00f3n de a memoria de a bordo e no modo de lectura de memoria l\u00edanse e envi\u00e1banse datos \u00e1 Terra. A enerx\u00eda da nave era producida polas c\u00e9lulas solares que recubr\u00edan as paredes do corpo da nave, producindo ata 79 vatios de potencia.\nO \u00faltimo contacto que se fixo coa nave tivo lugar en marzo de 1995, sen que haxa plans para contactar posteriormente."}
{"id": "339587", "revid": "4817", "url": "https://gl.wikipedia.org/wiki?curid=339587", "title": "Pioneer B", "text": ""}
{"id": "339588", "revid": "22570", "url": "https://gl.wikipedia.org/wiki?curid=339588", "title": "Pioneer 8", "text": "Pioneer 8, tam\u00e9n co\u00f1ecida como Pioneer C, foi unha sonda espacial lanzada o 13 de decembro de 1967 mediante un foguete Delta E1 xunto co sat\u00e9lite TTS 1 desde a base espacial de Cabo Ca\u00f1averal para estudar o espazo interplanetario.\nCaracter\u00edsticas.\nPioneer 8 adicouse a estudar o espazo interplanetario xunto coas s\u00faas naves xemelas Pioneer 6, Pioneer 7 e Pioneer 9. Unha quinta nave, Pioneer E, non chegou \u00e1 \u00f3rbita por problemas co foguete lanzador. O obxectivo era estudar os mesmos fen\u00f3menos desde distintos puntos do espazo, entre eles estudar os i\u00f3ns positivos e os electr\u00f3ns do vento solar, a densidade interplanetaria de electr\u00f3ns, os raios c\u00f3smicos gal\u00e1cticos e solares e o campo magn\u00e9tico interplanetario. As naves consid\u00e9ranse a primeira rede espacial de estudo do tempo espacial, proporcionando datos pr\u00e1cticos sobre o impacto das tormentas solares nas redes de comunicaci\u00f3ns e enerx\u00eda da Terra.\nNave.\nPioneer 8 ti\u00f1a forma de cilindro do que sa\u00edan os diversos instrumentos e estabiliz\u00e1base mediante xiro a unhas 60 r.p.m., co eixo de xiro perpendicular ao plano da ecl\u00edptica e apuntando cara o polo sur. A nave pod\u00eda configurarse mediante comandos para enviar datos a unha entre cinco velocidades distintas (512, 256, 64, 16 e 8 bps) nun formato entre catro diferentes posibles e funcionando a entre un de catro modos dispo\u00f1ibles (tempo real, almacenamento de telemetr\u00eda, almacenamento de recolecci\u00f3n de datos e lectura de memoria). No modo de tempo real a nave enviaba datos \u00e1 Terra segundo iba facendo as medici\u00f3ns cient\u00edficas, no modo de almacenamento de telemetr\u00eda a nave enviaba os datos ao tempo que os recolectaba pero ao mesmo tempo os gardaba na memoria de a bordo, no modo almacenamento de recolecci\u00f3n de datos gard\u00e1banse datos cient\u00edficos a intervalos de tempo de entre 2 e 17 minutos a elecci\u00f3n dos controladores en terra para cubrir per\u00edodos de ata 19 horas pola limitaci\u00f3n da memoria de a bordo e no modo de lectura de memoria l\u00edanse e envi\u00e1banse datos \u00e1 Terra. A enerx\u00eda da nave era producida polas c\u00e9lulas solares que recubr\u00edan as paredes do corpo da nave, producindo ata 79 vatios de potencia.\nO \u00faltimo contacto que se fixo coa nave tivo lugar o 22 de agosto de 1996, sen que haxa plans para contactar posteriormente."}
{"id": "339589", "revid": "4817", "url": "https://gl.wikipedia.org/wiki?curid=339589", "title": "Pioneer C", "text": ""}
{"id": "339590", "revid": "22570", "url": "https://gl.wikipedia.org/wiki?curid=339590", "title": "Pioneer 9", "text": "Pioneer 9, tam\u00e9n co\u00f1ecida como Pioneer D, foi unha sonda espacial lanzada o 8 de novembro de 1968 mediante un foguete Delta E1 xunto co sat\u00e9lite TTS 2 desde a base espacial de Cabo Ca\u00f1averal para estudar o espazo interplanetario.\nCaracter\u00edsticas.\nPioneer 9 adicouse a estudar o espazo interplanetario xunto coas s\u00faas naves xemelas Pioneer 6, Pioneer 7 e Pioneer 8. Unha quinta nave, Pioneer E, non chegou \u00e1 \u00f3rbita por problemas co foguete lanzador. O obxectivo era estudar os mesmos fen\u00f3menos desde distintos puntos do espazo, entre eles estudar os i\u00f3ns positivos e os electr\u00f3ns do vento solar, a densidade interplanetaria de electr\u00f3ns, os raios c\u00f3smicos gal\u00e1cticos e solares e o campo magn\u00e9tico interplanetario. As naves consid\u00e9ranse a primeira rede espacial de estudo do tempo espacial, proporcionando datos pr\u00e1cticos sobre o impacto das tormentas solares nas redes de comunicaci\u00f3ns e enerx\u00eda da Terra.\nNave.\nPioneer 9 ti\u00f1a forma de cilindro do que sa\u00edan os diversos instrumentos e estabiliz\u00e1base mediante xiro a unhas 60 r.p.m., co eixo de xiro perpendicular ao plano da ecl\u00edptica e apuntando cara o polo sur. A nave pod\u00eda configurarse mediante comandos para enviar datos a unha entre cinco velocidades distintas (512, 256, 64, 16 e 8 bps) nun formato entre catro diferentes posibles e funcionando a entre un de catro modos dispo\u00f1ibles (tempo real, almacenamento de telemetr\u00eda, almacenamento de recolecci\u00f3n de datos e lectura de memoria). No modo de tempo real a nave enviaba datos \u00e1 Terra segundo iba facendo as medici\u00f3ns cient\u00edficas, no modo de almacenamento de telemetr\u00eda a nave enviaba os datos ao tempo que os recolectaba pero ao mesmo tempo os gardaba na memoria de a bordo, no modo almacenamento de recolecci\u00f3n de datos gard\u00e1banse datos cient\u00edficos a intervalos de tempo de entre 2 e 17 minutos a elecci\u00f3n dos controladores en terra para cubrir per\u00edodos de ata 19 horas pola limitaci\u00f3n da memoria de a bordo e no modo de lectura de memoria le\u00edanse e envi\u00e1banse datos \u00e1 Terra. A enerx\u00eda da nave era producida polas c\u00e9lulas solares que recubr\u00edan as paredes do corpo da nave, producindo ata 79 vatios de potencia.\nO \u00faltimo contacto que se fixo coa nave tivo lugar en maio de 1983, intentandose contactar de novo en 1987, sen \u00e9xito. Non se volveu a intentar o contacto coa nave."}
{"id": "339591", "revid": "4817", "url": "https://gl.wikipedia.org/wiki?curid=339591", "title": "Pioneer D", "text": ""}
{"id": "339592", "revid": "25871", "url": "https://gl.wikipedia.org/wiki?curid=339592", "title": "Pioneer E", "text": "Pioneer E foi unha sonda espacial lanzada o 27 de agosto de 1969 mediante un foguete Delta L xunto co sat\u00e9lite TTS 3 desde a base espacial de Cabo Ca\u00f1averal para estudar o espazo interplanetario. Foi destru\u00edda durante o lanzamento debido a un fallo do foguete por un problema nos seus sistemas hidr\u00e1ulicos que produciu a s\u00faa destruci\u00f3n aos 383 segundos da engalaxe."}
{"id": "339593", "revid": "56817", "url": "https://gl.wikipedia.org/wiki?curid=339593", "title": "Lasa eta Zabala", "text": "Lasa eta Zabala (en galego, \"Lasa e Zabala\") \u00e9 un filme espa\u00f1ol escrito por Joanes Urkixo e dirixido por Pablo Malo, onde narra o caso Lasa e Zabala, a desaparici\u00f3n dos membros de ETA Jos\u00e9 Antonio Lasa e Jos\u00e9 Ignacio Zabala, que foron secuestrados, torturados e asasinados en 1983, polos GAL. O filme foi estreado o 17 de outubro de 2014, e na edici\u00f3n dese ano do Festival Internacional de Cine de Donostia ga\u00f1ou o premio na Secci\u00f3n oficial longametraxes, malia que estaba f\u00f3ra de concurso.\nArgumento.\nTras a desaparici\u00f3n, en 1983, dos membros de ETA Jos\u00e9 Antonio Lasa e Jos\u00e9 Ignacio Zabala, doce anos despois identif\u00edcanse os corpos, torturados e enterrados en cal viva polos GAL, comezando as\u00ed un proceso no que o avogado das d\u00faas familias intentar\u00e1 que se faga xustiza e procesar aos asasinos.\nProduci\u00f3n.\nA rodaxe realizouse nas localidades de Baiona e Tolosa."}
{"id": "339608", "revid": "23204", "url": "https://gl.wikipedia.org/wiki?curid=339608", "title": "Valle de Chalco Solidaridad", "text": "Valle de Chalco Solidaridad \u00e9 un concello do Estado de M\u00e9xico, en M\u00e9xico. Limita coas municipalidades de Ixtapaluca, La Paz, Chalco, e coa Delegaci\u00f3n de Tl\u00e1huac, da Cidade de M\u00e9xico. A s\u00faa \u00e1rea \u00e9 de 46.53\u00a0km\u00b2, e a s\u00faa poboaci\u00f3n era de 357.645 habitantes no ano 2010. A cabeceira municipal \u00e9 Xico."}
{"id": "339610", "revid": "23204", "url": "https://gl.wikipedia.org/wiki?curid=339610", "title": "Ray\u00f3n, Estado de M\u00e9xico", "text": "Ray\u00f3n \u00e9 un concello do Estado de M\u00e9xico, en M\u00e9xico. Limita cos concellos mexicanos de San Antonio la Isla, Tenango del Valle, Texcalyacac e Calimaya. A s\u00faa \u00e1rea \u00e9 de 23,40\u00a0km\u00b2, e a s\u00faa poboaci\u00f3n era de 12.748 habitantes no ano 2010. A cabeceira municipal \u00e9 Santa Mar\u00eda Ray\u00f3n."}
{"id": "339611", "revid": "23204", "url": "https://gl.wikipedia.org/wiki?curid=339611", "title": "Chalco", "text": "Chalco \u00e9 un municipio do Estado de M\u00e9xico, en M\u00e9xico. Limita coas municipalidades mexicanas de Ixtapaluca, Valle de Chalco Solidaridad e Temamatla. A s\u00faa \u00e1rea \u00e9 de 234.72\u00a0km\u00b2, e a s\u00faa poboaci\u00f3n era de 310,130 habitantes no ano 2010. A cabeceira municipal \u00e9 Chalco de D\u00edaz Covarrubias."}
{"id": "339614", "revid": "1822", "url": "https://gl.wikipedia.org/wiki?curid=339614", "title": "Crotram", "text": "Crotram \u00e9 un grupo asociado de empresas croatas que fan tranv\u00edas para a cidade de Zagreb principalmente, na Rep\u00fablica de Croacia.\nCrotram \u00e9 un consorcio composto por tres empresas: \"Kon\u010dar-Elektroindustrija d.d\" e \"Gredelj\", \u00e1mbalas d\u00faas na cidade de Zagreb, e a empresa \"\u0110uro \u0110akovi\u0107\u00a0Holding d.d.\" desde a cidade de Slavonski Brod.\nCrotram vende os seus tranv\u00edas para a ZET principalmente (empresa encargada de t\u00f3dolos medios de transporte p\u00fablico na cidade de Zagreb e aos arredores da cidade). Crotram tenta vender modelos de tranv\u00eda noutras cidades, levando a cabo con \u00e9xito a venda de varias unidades de tranv\u00edas para a cidade de Helsinqui (Finlandia).\nO modelo TMK 2200 conta con 32 metros de longo, e pode ir tan r\u00e1pido como os 70 km/h e conta cunha capacidade de 202 persoas."}
{"id": "339617", "revid": "23204", "url": "https://gl.wikipedia.org/wiki?curid=339617", "title": "Villa del Carb\u00f3n", "text": "Villa del Carb\u00f3n \u00e9 un concello do norte do Estado de M\u00e9xico, en M\u00e9xico. Limita coas municipalidades mexicanas de Jilotepec, Jiquipilco, Nicol\u00e1s Romero, Tepotzotl\u00e1n, Morelos e Chapa de Mota. A s\u00faa \u00e1rea \u00e9 de 306,56\u00a0km\u00b2, e a s\u00faa poboaci\u00f3n era de 44\u00a0881 habitantes no ano 2010. A cabeceira municipal \u00e9 Villa del Carb\u00f3n."}
{"id": "339618", "revid": "23204", "url": "https://gl.wikipedia.org/wiki?curid=339618", "title": "Chapa de Mota", "text": "Chapa de Mota \u00e9 un concello do norte do Estado de M\u00e9xico, en M\u00e9xico. Limita coas municipalidades de Jilotepec, Villa del Carb\u00f3n, Timilpan e Morelos. A s\u00faa \u00e1rea \u00e9 de 292.32\u00a0km\u00b2, e a s\u00faa poboaci\u00f3n era de 27,551 habitantes no ano 2010. A cabeceira municipal \u00e9 Chapa de Mota."}
{"id": "339620", "revid": "1131", "url": "https://gl.wikipedia.org/wiki?curid=339620", "title": "Universidade de Viena", "text": "A Universidade de Viena, en alem\u00e1n \"Universit\u00e4t Wien,\" \u00e9 a maior e m\u00e1is lonxeva universidade de Viena.\nFundaci\u00f3n.\nFoi fundada en 1365 por Rodolfo IV e desde o inicio das s\u00faas labores \u00e9 nomeada \"Alma Mater Rudolphina Vindobonensis\". \u00c9 unha das seis primeiras universidades fundadas no \u00e1mbito de fala alem\u00e1.\nInstituci\u00f3n.\nAlumnado.\nConta con m\u00e1is de 90.000 alumnos, sendo a universidade m\u00e1is grande da Austria.\nProfesorado.\nEntre os destacados ga\u00f1adores do Premio Nobel que foron profesores nesta Universidade enc\u00f3ntranse:\nEscola Austr\u00edaca.\nA Universidade de Viena foi o berce da Escola Austr\u00edaca de Econom\u00eda.\nOs fundadores desta escola incl\u00faen personalidades como Carl Menger, Eugen von B\u00f6hm-Bawerk, Friedrich von Wieser, Joseph Schumpeter, Ludwig von Mises e Friedrich A. von Hayek."}
{"id": "339623", "revid": "89787", "url": "https://gl.wikipedia.org/wiki?curid=339623", "title": "Jeremiah Clarke", "text": "Jeremiah Clarke nado en Inglaterra cara a 1674 e finado no mesmo pa\u00eds o 1 de decembro de 1707, foi un compositor e organista ingl\u00e9s do Barroco.\nVida.\nCrese que Jeremiah Clarke naceu en Londres e foi alumno de John Blow na catedral de San Paulo, nesa cidade. Posteriormente converteuse en organista na Capela Real.\n\"Unha violenta e desesperada paix\u00f3n por unha muller moi fermosa dunha clase social superior \u00e1 s\u00faa\" provocou que se suicidase mediante un disparo o 1 de decembro de 1707. En caso de suicidio, a Igrexa non se aceptaba normalmente o enterramento nun camposanto, pero con Clarke f\u00edxose unha excepci\u00f3n, xa que foi enterrado na cripta da catedral de San Paulo (a\u00ednda que tam\u00e9n hai outras fontes que soste\u00f1en que onde realmente se enterrou foi na parte non consagrada da catedral).\nFoi sucedido no seu posto por William Croft.\nObra.\nClarke l\u00e9mbrase hoxe maiormente pola\u00a0\"Prince of Denmark's March\" (\"Marcha do Pr\u00edncipe de Dinamarca\"), peza para teclado moi popular, chamada adoito \"Trumpet Voluntary.\" Desde aproximadamente 1878 e ata a d\u00e9cada de 1940, esta obra foi atribu\u00edda a Henry Purcell. Foi publicada como \"Trumpet Voluntary by Henry Purcell\" na obra de William Sparkes. Esta versi\u00f3n chamou a atenci\u00f3n de Henry Joseph Wood, que fixera transcrici\u00f3ns dela que foron gravadas.\nTam\u00e9n destacan entre as s\u00faas obras \"Trumpet Tune in D\", \"King William's March\", diversas composici\u00f3ns para clavic\u00e9mbalo e \u00f3rgano, e misas e outras pezas de m\u00fasica relixiosa (que abranguen 20 himnos e varias odas)."}
{"id": "339625", "revid": "54334", "url": "https://gl.wikipedia.org/wiki?curid=339625", "title": "Estadio Municipal da Fieiteira", "text": "O Estadio Municipal da Fieiteira \u00e9 unha instalaci\u00f3n polideportiva situada na parroquia de Carreira, destinada principalmente \u00e1 pr\u00e1ctica de f\u00fatbol e atletismo, nel xoga os seus partidos como local o Cidade de Ribeira CF e o seu propietario \u00e9 o Concello de Ribeira.\nConta cun terreo de xogo de herba natural arredor do cal existe unha pista de 6 r\u00faas, gaiola de lanzamentos, zona de saltos (p\u00e9rtega e altura) e 3 fosos (1 de lanzamento de peso e 2 de salto de lonxitude). Conta ademais con bancadas cubertas.\nHistoria.\nFoi inaugurado en 1975 como campo de f\u00fatbol cun partido amig\u00e1bel entre o conxunto local Atl\u00e9tico de Riveira e o Real Club Celta de Vigo e que rematou con vitoria visitante por 0-3. A finais de 2001 ser\u00eda cando se lle engadir\u00edan as pistas de atletismo.\nNo 2020 despois da fusi\u00f3n do Atl\u00e9tico de Riveira e o S\u00e1lvora CF pasar\u00eda a ser o campo do Cidade de Ribeira CF.\nV\u00e9xase tam\u00e9n.\nLigaz\u00f3ns externas.\nFicha do complexo deportivo municipal da Fieiteira na web oficial do Concello de Ribeira. "}
{"id": "339626", "revid": "865", "url": "https://gl.wikipedia.org/wiki?curid=339626", "title": "Eels", "text": "Eels \u00e9 unha banda estadounidense de rock alternativo formada en California en 1995 polo cantante, copositor e multiinstrumentista Mark Oliver Everett, co\u00f1ecido polo nome art\u00edstico E. Os seus membros foron cambiando ao longo dos anos, tanto no estudio como en directo, sendo Everett o \u00fanico membro oficial na meirande parte dos traballos do grupo. A m\u00fasica de Eels adoita a estar chea de temas sobre a familia, a morte e o amor perdido. Dende 1996 Eels publicou once \u00e1lbums de estudio, sete dos cales entraron na lista \"Billboard 200\"."}
{"id": "339627", "revid": "89787", "url": "https://gl.wikipedia.org/wiki?curid=339627", "title": "John Blow", "text": "John Blow, nado en 1649 en Nottinghamshire e finado en Westminster (Londres) o 1 de outubro de 1798, foi un compositor e organista ingl\u00e9s do Barroco. Entre os seus alumnos figuran William Croft e Henry Purcell.\nTraxectoria.\n\u00c9 probable que John Blow nacese en North Collingham, no condado de Nottingham (Inglaterra). Foi corista da Capela Real e distinguiuse al\u00ed pola s\u00faa excelencia en m\u00fasica Xa a unha idade moi curta, compuxo varios himnos, entre os que c\u00f3mpre salientar \"Lord. Thou host been our refuge\" (\"Se\u00f1or, en ti est\u00e1 o noso refuxio\"), \"Lord, rebuke me not\" (\"Se\u00f1or non me reproches\") e o chamado himno social, \"I will always give thanks\" (\"Sempre darei grazas\"), composto en colaboraci\u00f3n con Pelham Humfrey e William Turner.\nA esa \u00e9poca tam\u00e9n pertence a composici\u00f3n de Robert Herrick, \"Goe, perjur'd man\" (\"Vai, home perxurado\"), escrita por encarga do rei Carlos I de Inglaterra, que imita a \"Dite, o cieli\", de Giacomo Carissimi. En 1669, Blow foi nomeado organista da abad\u00eda de Westminster e en 1673 foi designado cabaleiro da Capela Real. En setembro do mesmo ano casou con Elizabeth Braddock, que morreu nun parto dez anos despois.\nEn 1678 acadou o doutoramento en m\u00fasica e en 1685 pasou a formar parte do grupo de m\u00fasicos privados do rei Xacobe II de Inglaterra.\nEntre 1680 e 1687 escribiu a \u00fanica \u00f3pera: \"Venus and Adonis\". Nela, Mary Davies interpretou a parte de Venus e a s\u00faa filla con Carlos II de Inglaterra, Lady Mary Tudor, aparec\u00eda como Cupido.\nEn 1687, foi nomeado mestre de coro da catedral de San Paulo, en Londres. En 1695 foi elixido organista de Santa Margarida, en Westminster, e dise que retomou o seu traballo como organista na abad\u00eda de Westminster, do que se retirou en 1680 para lle ceder o lugar ao seu alumno Henry Purcell. En 1699 foi nomeado no novo posto de compositor da Capela Real.\u00a0\nObra musical.\nCo\u00f1\u00e9cense actualmente corenta obras de culto e m\u00e1is de cen himnos de John Blow. Ademais desta m\u00fasica puramente eclesi\u00e1stica, Blow escribiu, entre outras composici\u00f3ns:\nEn 1700, publicou os seus \"Amphion Anglicus\", colecci\u00f3n de pezas musicais para unha, d\u00faas, tres e catro voces, con baixo continuo.\nNa co\u00f1ecida \"Historia da M\u00fasica\" de Charles Burney il\u00fastranse as \"cruezas\" das composici\u00f3ns de Blow, moitas das cales s\u00f3 amosan m\u00e9ritos nos esforzos de expresi\u00f3n inmatura caracter\u00edsticos da m\u00fasica inglesa do per\u00edodo.\u00a0\nBlow morreu en 1708 na s\u00faa casa de Broad Sanctuary e o seu corpo foi sepultado na abad\u00eda de Westminster.\nO tricentenario da s\u00faa morte foi conmemorado pola BBC Radio 3 e a abad\u00eda de Westminster: a emisi\u00f3n semanal da oraci\u00f3n vespertina foi interpretada, na propia abad\u00eda, polo seu coro, maioritariamente con pezas do propio Blow."}
{"id": "339628", "revid": "8354", "url": "https://gl.wikipedia.org/wiki?curid=339628", "title": "Matthew Locke", "text": "Matthew Locke, nado en Exeter, Inglaterra, en 1621 ou 1662 e finado en Londres en agosto de 1677, foi un compositor ingl\u00e9s do Barroco.\nFoi amigo de Henry Purcell, a quen influ\u00edu notablemente no estilo musical. Tam\u00e9n traballou colaborando con compositores como John Playford, Cristopher Gibbons e Henry Lawes.\nBiograf\u00eda.\nLocke foi corista da catedral de Exeter entre 1638 e 1641, onde estudou con Edward Gibbons. Entre 1641 e 1651 estivo exiliado nos Pa\u00edses Baixos, probablemente en compa\u00f1a doutros realistas.\nDe volta a Inglaterra, Locke compuxo con Christopher Gibbons a partitura para a obra \"Cupid and Death\", (\"Cupido e a Morte\") unha mascarada ou obra de entretemento escrita en 1653 polo dramaturgo James Shirley. A s\u00faa partitura para esa obra \u00e9 a \u00fanica que hoxe se conserva dunha obra dram\u00e1tica daquela \u00e9poca.\nLocke formou parte do quinteto de compositores que cumpuxeron m\u00fasica para \"The Siege of Rhodes\" (\"O asedio de Rodas\"), a temper\u00e1 \u00f3pera (1656) de William Davenant. Locke escribiu m\u00fasica tam\u00e9n para as seguintes \u00f3peras de Davenant, \"The Cruelty of the Spaniards in Peru\" (\"A crueldade dos espa\u00f1ois en Per\u00fa\"), de 1658, e \"The History of Sir Francis Drake\" (\"A historia de sir Francis Drake\"), de 1659.\nLogo da restauraci\u00f3n, foi nomeado compositor real en 1660 e un ano m\u00e1is tarde escribiu m\u00fasica para a marcha procesional da coroaci\u00f3n de Carlos II de Inglaterra.\nEn 1662 foi nomeado organista da ra\u00ed\u00f1a. A s\u00faa personalidade dif\u00edcil e vingativa envolveuno en diversas controversias nos seus derradeiros anos.\u00a0\nObras.\nLocke escribiu unha importante cantidade de himnos, motets, pezas vocais para servizos lit\u00farxicos, obras dram\u00e1ticas e m\u00fasica de danza. Tam\u00e9n \u00e9 autor dun tratado de m\u00fasica, titulado \"Melothesia\".\n\u00c1 parte das xa citadas, outras das s\u00faas obras principais son as seguintes: "}
{"id": "339636", "revid": "5863", "url": "https://gl.wikipedia.org/wiki?curid=339636", "title": "Antonio Novo Salgado", "text": "Antonio Novo Salgado, nado en Teo en 1947 e finado en Ribeira en 1999, foi un hostaleiro e escritor galego.\nTraxectoria.\nFoi vivir a Ribeira de novo, e al\u00ed comezou a traballar como camareiro. Abriu o seu propio bar, O Nordeste, a car\u00f3n da s\u00faa familia. Colaborou na secci\u00f3n comarcal do Barbanza de \"La Voz de Galicia\"."}
{"id": "339637", "revid": "89787", "url": "https://gl.wikipedia.org/wiki?curid=339637", "title": "Mascarada", "text": "Mascarada (co\u00f1ecida tam\u00e9n como \"Masque\", pola s\u00faa denominaci\u00f3n en ingl\u00e9s) \u00e9 unha forma de representaci\u00f3n teatral cortes\u00e1 propia do s\u00e9culo XVI e dos primeiros anos do XVII en Europa.\nOrixe.\nA\u00ednda que as s\u00faas orixes se remontan \u00e1 fin da Idade Media en Italia e Francia, o seu esplendor co\u00f1\u00e9ceo en Inglaterra, grazas ao dramaturgo Ben Jonson. Inicialmente a mascarada era un desfile de m\u00e1scaras que tocaban, bailaban e invitaban os asistentes a participar nos bailes e nos xogos. M\u00e1is adiante, o desfile empezou a introducirse cunha especie de prefacio en verso. Ben Jonson non fixo unha verdadeira representaci\u00f3n, en sentido estrito, sen\u00f3n m\u00e1is ben unha serie de situaci\u00f3ns aleg\u00f3ricas co seu propio aparato escenogr\u00e1fico.\nA mascarada combinaba m\u00fasica e baile, canto e recitaci\u00f3n e para a representaci\u00f3n desas partes recitadas e cantadas adoit\u00e1base contratar actores e cantantes profesionais. Os personaxes que non cantaban nin falaban eran representados adoito por membros da corte: era frecuente que Ana de Dinamarca, ra\u00ed\u00f1a consorte do rei Xacobe I de Inglaterra, bailase nas mascaradas coas s\u00faas damas, e o mesmo ocorr\u00eda cos cortes\u00e1ns de Henrique VIII e de Carlos I. E en Francia, Lu\u00eds XIV bailaba nas mascaradas en Versalles con m\u00fasica de Jean-Baptiste Lully.\nDesenvolvemento.\nA tradici\u00f3n da mascarada evolucionou desde os desfiles e as representaci\u00f3ns da corte do duque de Borgo\u00f1a na baixa Idade Media. As mascaradas eran tipicamente homenaxes protocolarias ao pr\u00edncipe por parte dos seus h\u00f3spedes e pod\u00edan inclu\u00edr adaptaci\u00f3ns pastorais, f\u00e1bulas mitol\u00f3xicas e os elementos dram\u00e1ticos t\u00edpicos dos debates de orde \u00e9tica. Sempre hab\u00eda alg\u00fan contido pol\u00edtico e social nestas alegor\u00edas. Estes desfiles celebraban adoito acontecementos como un nacemento, un casamento ou un cambio de soberano, e conclu\u00edan sempre cunha escena de felicidade e harmon\u00eda. O imaxinario da mascarada tend\u00eda a ser tomado das fontes cl\u00e1sicas m\u00e1is que das cristi\u00e1s, e o artificio formaba parte do grande baile. Xa que logo, a m\u00e1scara prest\u00e1base a un tratamento manierista nas mans de mestres como Giulio Romano ou Inigo Jones.\nOs novos historiadores, en obras como os ensaios de Bevington e Holbrook \"The Politics of the Stuart Court Masque\" (1998), fan fincap\u00e9 no fondo pol\u00edtico da mascarada, e \u00e1s veces este contido non era dif\u00edcil de atopar: \"Il Trionfo della Pace\" (\"O triunfo da paz\"), representado con financiamento p\u00fablico na Inglaterra de Carlos I, entendeuse como ofensivo polos puritanos. As festas da corte de Caterina de Medici, m\u00e1is abertamente pol\u00edticos, eran os divertimentos m\u00e1is espectaculares do seu tempo.\nEn Inglaterra, William Shakespeare escribiu un intermezzo \u00e1 maneira da mascarada en \"The tempest\" (\"A tempestade\"), interpretado polos estudosos modernos como unha forte influencia dos textos das mascaradas de Ben Jonson e do seu guionista Inigo Jones. Tam\u00e9n hai escenas de mascarada en \"Romeo and Juliet\" (\"Romeo e Xulieta\") e en \"Henry VIII\" (\"Henrique VIII\"). Tam\u00e9n \"Comus\", de John Milton, con m\u00fasica de Henry Lawes se concibe habitualmente como unha mascarada, a\u00ednda que hai estudosos que a reconducen ao x\u00e9nero da pastoral.\nNa \u00e9poca da Restauraci\u00f3n inglesa (1660), o x\u00e9nero da mascarada propiamente dito xa non se cultivaba, pero a semi\u00f3pera inglesa, que se desenvolveu na derradeira parte do s\u00e9culo XVII, un x\u00e9nero no que colaboraron John Dryden e Henry Purcell, colleu en pr\u00e9stamo alg\u00fans dos seus elementos.\nMesmo no s\u00e9culo XX, Ralph Vaughan Williams chegou a escribir diversas mascaradas. \nE tam\u00e9n Constant Lambert escribiu unha peza definida como mascarada, \"Summer's Last Will and Testament\", para orquestra, coro e bar\u00edtono. Tomou o t\u00edtulo de Thomas Nashe, cuxa mascarada foi, probablemente, a primeira representada ente o arcebispo de Canterbury, quizais na s\u00faa sede de Londres, Lambeth Palace, en 1592."}
{"id": "339643", "revid": "85894", "url": "https://gl.wikipedia.org/wiki?curid=339643", "title": "Foca de Groenlandia", "text": "A foca de Groenlandia (\"Pagophilus groenlandicus\") \u00e9 un mam\u00edfero pertencente \u00e1 familia dos f\u00f3cidos.\nCaracter\u00edsticas.\nOs machos poden acadar ata os 220 cent\u00edmetros e os 220\u00a0kg de peso. As femias son m\u00e1is pequenas, raramente chegan \u00f3s 185\u00a0cm e \u00f3s 180\u00a0kg. O pelame \u00e9 entre gris e amarelo, coa rexi\u00f3n do abdome gris prata. As cr\u00edas te\u00f1en un pelame branco e sedoso, que \u00f3 cabo dunha semana comeza a caer para a primeira muda. \u00c9 este pelame branco \u00f3 que atrae \u00f3s peleteiros, que cazan moitas destas cr\u00edas.\n\u00c9 unha especie sociable que vive en pequenos grupos. Son moi n\u00f3mades e realizan grandes migraci\u00f3ns a trav\u00e9s dos xeos flotantes.\nDistribuci\u00f3n.\nPresente por todo o Atl\u00e1ntico norte e Oc\u00e9ano \u00c1rtico."}
{"id": "339647", "revid": "25871", "url": "https://gl.wikipedia.org/wiki?curid=339647", "title": "El caso Almer\u00eda", "text": "El caso Almer\u00eda \u00e9 un filme espa\u00f1ol escrito e dirixido por Pedro Costa Must\u00e9, no que se narran os feitos acontecidos no co\u00f1ecido como Caso Almer\u00eda. A pel\u00edcula foi estreada o 26 de xaneiro de 1984 en Espa\u00f1a.\nArgumento.\nEn maio de 1981 tres rapaces que se dirix\u00edan a Almer\u00eda desde Santander para asistir a unha primeira comu\u00f1\u00f3n, foron torturados e asasinados pola Garda Civil, crendo que eran membros de ETA."}
{"id": "339648", "revid": "1131", "url": "https://gl.wikipedia.org/wiki?curid=339648", "title": "Aketegi", "text": "O Aketegi \u00e9 unha monta\u00f1a de 1.551 metros de altitude pertencente aos Montes Vascos. Est\u00e1 situado en Guip\u00fascoa, no Pa\u00eds Vasco.\nSituado na serra de Aizkorri \u00e9 o pico m\u00e1is alto da mesma. A mediados dos anos 1980 Aketegi erpina estaba considerado como o teito deste macizo o veci\u00f1o Aketegi pero as medici\u00f3ns realizadas nesa \u00e9poca deron como resultado que o Aketegi ga\u00f1\u00e1balle por uns escasos 3 metros.\nA cota de 1.551 m \u00e9 a m\u00e1is alta de todo Euskadi, desde os contrafortes da cordilleira Cant\u00e1brica ata os Pireneos. A importancia deste pico v\u00e9n dada pola s\u00faa prominencia que \u00e9 de 943 m e cualif\u00edcano como o n\u00famero 36 dos montes peninsulares."}
{"id": "339655", "revid": "23204", "url": "https://gl.wikipedia.org/wiki?curid=339655", "title": "Nils Hjalmar Odhner", "text": "Nils Hjalmar Odhner, nado en 1884 e finado en 1973, foi un zo\u00f3logo sueco especializado en malacolox\u00eda.\nTraxectoria.\nDurante a s\u00faa vida foi profesor de zoolox\u00eda de invertebrados no Museo Sueco de Historia Natural, de Estocolmo.\nAs\u00ed mesmo, foi membro da Real Academia Sueca das Ciencias.\nDescribiu numeros\u00edsimos taxons. Entre eles, a clase dos \"Monoplacophora\".\nO World Register of Marine Species (WoRMS) recolle 490 especies mari\u00f1as, e outros taxons, descritos e denominados por el. Hoxe, por\u00e9n, moitos destes nomes consid\u00e9ranse como sin\u00f3nimos.\nTaxons na s\u00faa honra.\nEntre a especies nomeadas na s\u00faa honra est\u00e1n::\nAbreviatura.\nA abreviatura Odhner empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "339656", "revid": "23204", "url": "https://gl.wikipedia.org/wiki?curid=339656", "title": "Sergei Lazarev", "text": "Sergei Viacheslavovich Lazarev (en ruso: \u0421\u0435\u0440\u0433\u0435\u0301\u0439 \u0412\u044f\u0447\u0435\u0441\u043b\u0430\u0432\u043e\u0432\u0438\u0447 \u041b\u0430\u0437\u0430\u0440\u0435\u0432), nado en Moscova o 1 de abril de 1983, \u00e9 un cantor, bailar\u00edn e actor ruso. Acadou a fama cando el cantaba na famosa banda rusa Smash!!. Cando a banda chegou ao seu fin en 2006, Lazarev seguiu a s\u00faa carreira en solitario. Sergei Lazarev representou a Rusia no Festival de Eurovisi\u00f3n 2016 en Estocolmo, Suecia, coa canci\u00f3n \"You Are the Only One\"."}
{"id": "339658", "revid": "5863", "url": "https://gl.wikipedia.org/wiki?curid=339658", "title": "Pedro Piqueras", "text": "Pedro Mar\u00eda Piqueras G\u00f3mez, nado en Albacete o 6 de maio de 1955, \u00e9 un xornalista espa\u00f1ol. Licenciado en Ciencias da Informaci\u00f3n pola Universidade Complutense de Madrid, dedicou a maior parte da s\u00faa carreira \u00e1 informaci\u00f3n en radio e televisi\u00f3n, traballando como presentador de informativos ou programas de actualidade.\nTraxectoria.\nEn 1977 formou parte do persoal de RNE como Redactor de Radio Exterior de Espa\u00f1a e da \u00e1rea Internacional de RNE. Anos m\u00e1is tarde foi director de Informativos da Fin de Semana, director de 24 Horas e Director de Informativos 2. Tam\u00e9n en RNE, ocupou a direcci\u00f3n de \"Al cabo de la calle\" e \"Abrimos los s\u00e1bados\".\nEn 1988 ingresou no persoal de informativos de Televisi\u00f3n Espa\u00f1ola como director de \"Telexornal\" (1988-1993), tanto da s\u00faa Primeira coma s\u00faa Segunda Edici\u00f3n e tam\u00e9n do espazo \"Buenos d\u00edas\" (1989-1990).\nEn 1993 uniuse \u00e1 nova cadea privada Antena 3 Televisi\u00f3n como director e presentador xunto a Mar\u00eda Rey da segunda edici\u00f3n de \"Antena 3 Noticias.\" En setembro de 1996 asume a direcci\u00f3n e presentaci\u00f3n do informativo semanal \"Espejo p\u00fablico\".\nEn 1998 volve aos informativos \u00e1 fronte das edici\u00f3ns de Fin de Semana xunto a Miriam Romero, primeiro, Sandra Barneda e finalmente en solitario. En 2002 faise cargo das ma\u00f1\u00e1s de Antena 3 co errado magazine \"A plena luz\" que s\u00f3 estivo en antena durante 3 meses. Nos labores de presentaci\u00f3n estivo acompa\u00f1ado por Yolanda Alzola e Mar Saura.\nDesde ese momento oc\u00fapase de diversos especiais como \"Diario de Guerra\" e, a partir de setembro de 2003, pon en marcha o late night informativo \"7 d\u00edas, 7 noches\". En marzo de 2004 asume a direcci\u00f3n e presentaci\u00f3n do faladoiro matinal \"La Respuesta\", cargo que abandonou dous meses despois para asumir a direcci\u00f3n de RNE.\nEn 2004 foi nomeado director de Radio Nacional de Espa\u00f1a. Accedeu \u00e1 direcci\u00f3n de Radio Nacional tras estar en Antena 3 sen poder facer informativos, \"por unha cuesti\u00f3n non profesional\". Ocupou o cargo, do que dimitiu, at\u00e9 xaneiro de 2006. Ademais despois do seu paso por Antena 3 volveu a TVE onde en La 2 dirixiu e conduciu o espazo de debate \"Enfoque\" (2004-2006).\nO 25 de xaneiro de 2006, a cadea privada Telecinco confirma que Pedro Piqueras ser\u00e1 o director de Informativos da cadea, en substituci\u00f3n de Juan Pedro Valent\u00edn. Isto provoca cambios nos informativos, tanto na cabeceira como na sinton\u00eda que tivera durante os anos anteriores. Ademais de ser o director de informativos tam\u00e9n presenta \"Informativos Telecinco\" de luns a venres \u00e1s 21h, excepto per\u00edodos estivais.\nNa s\u00faa nova etapa en Telecinco consegue que o informativo que presenta imp\u00f3\u00f1ase con folgura ao de Antena 3 e a partir do 2012 superando con fartura tam\u00e9n ao de TVE."}
{"id": "339659", "revid": "56817", "url": "https://gl.wikipedia.org/wiki?curid=339659", "title": "Lighthouse X", "text": "Lighthouse X (pronunciado \"Lighthouse Ten\") \u00e9 unha banda dinamarquesa formada por S\u00f8ren Bregendal, Johannes Nymark e Martin Skriver. Representar\u00e1n a Dinamarca no Festival de Eurovisi\u00f3n 2016 en Estocolmo, Suecia, coa canci\u00f3n \"Soldiers of Love\".\nCarreira.\n2014-15: \"Lighthouse X\".\nO 13 de outubro de 2014 Lighthouse X lanzaron o seu sinxelo debut \"K\u00e6rligheden kalder\". A canci\u00f3n chegou ao n\u00famero 37 na Danish Singles Chart. Ap\u00f3s lanzar o seu segundo sinxelo, \"Hjertel\u00f8st\", a banda lanzou o seu primeiro EP \"Lighthouse X\" o 16 de febreiro de 2015. O 16 de abril de 2015 lanzaron o sinxelo \"Nattens gl\u00f8der\".\n2016-actualidade: Eurovisi\u00f3n.\nEn febreiro de 2016, a banda formou parte dos artistas do Dansk Melodi Grand Prix 2016, a competici\u00f3n que escolle ao representante dinamarqu\u00e9s de Eurovisi\u00f3n. A canci\u00f3n da banda, \"Soldiers of Love\" conseguiu o 42% do voto do p\u00fablico. Eles cantar\u00e1n na segunda semi-final do Festival de Eurovisi\u00f3n 2016 o 12 de maio de 2016."}
{"id": "339661", "revid": "1131", "url": "https://gl.wikipedia.org/wiki?curid=339661", "title": "Castelo de Soncino", "text": "O Castelo de Soncino, situado en Soncino, na rexi\u00f3n italiana da Lombard\u00eda, \u00e9 un dos castelos t\u00edpicos da \u00e1rea de Cremona. Erixido a partir do s\u00e9culo X, o castelo tivo un papel fundamental na defensa da zona.\nHistoria.\nDas orixes ata o s\u00e9culo XIV.\nAs orixes do castelo rem\u00f3ntanse ao s\u00e9culo X cando se fixo o primeiro c\u00edrculo de paredes arredor dunha primitiva estrutura defensiva para contrarrestar a invasi\u00f3n dos h\u00fangaros. No s\u00e9culo XIII o castelo foi sitiado en varias ocasi\u00f3ns tanto polos milaneses que en 1283 o municipio de Soncino tivo que levantar unha nova fortaleza. En 1259 o l\u00edder veneciano Ezzelino III da Romano foi encerrado nos alxubes do castelo, onde morreu. En 1312 o castelo foi ocupado polos cremonteses e en 1391 os milaneses utiliz\u00e1rono na s\u00faa guerra contra Venecia.\nConstruci\u00f3n da fortaleza.\nCando a Paz de Lodi en 1454 estableceu finalmente a fronteira entre a Rep\u00fablica de Venecia e o Ducado de Mil\u00e1n, Soncino e o seu castelo pasaron a estar integrados no territorio milan\u00e9s. Foi neste momento cando Francisco I Sforza ordenou reforzar os muros arredor do castelo e o conxunto da fortaleza.\nDesde 1535, o ducado de Mil\u00e1n pasou a ser propiedade de Espa\u00f1a e con isto tam\u00e9n o castelo de Soncino.\nO traspaso aos nobres.\nNo 1536 o emperador Carlos I de Espa\u00f1a e V de Alema\u00f1a, elevou Soncino a marquesado e p\u00faxoo baixo o control da familia milanesa dos Stampa que o transformaron nos s\u00e9culos seguintes nunha residencia, deixando as\u00ed o seu uso como fortaleza.\nNo 1876 Massimiliano Stampa, \u00faltimo marques de Soncino, cedeu por testamento o castelo \u00e1 cidade, a cal en 1883 comezou as tarefas de restauraci\u00f3n para devolver ao castelo ao seu pasado esplendor."}
{"id": "339662", "revid": "56817", "url": "https://gl.wikipedia.org/wiki?curid=339662", "title": "Heartbeat (canci\u00f3n de Justs Sirmais)", "text": "\"Heartbeat\" \u00e9 unha canci\u00f3n do cantante let\u00f3n Justs Sirmais. A canci\u00f3n representar\u00e1 a Letonia no Festival de Eurovisi\u00f3n 2016, foi escrita por Aminata, cantante que representou a Letonia no Festival de Eurovisi\u00f3n 2015. A canci\u00f3n foi lanzada o 3 de febreiro de 2016 co selo Aminata Music.\nFestival de Eurovisi\u00f3n.\nO 31 de xaneiro de 2016, Sirmais foi anunciado como un dos vinte cantantes que participar\u00edan no \"Supernova\", coa canci\u00f3n \"Heartbeat\". Na primeira proba o 7 de febreiro, Sirmais avanzou \u00e1 semi-final co 40% do televoto. Ap\u00f3s pasar a semi-final o 21 de febreiro, ga\u00f1ou a final o 28 de febreiro con 20,725 votos. El representar\u00e1 a Letonia no certame europeo, actuando na primeira metade da segunda semi-final."}
{"id": "339664", "revid": "89787", "url": "https://gl.wikipedia.org/wiki?curid=339664", "title": "Triblid\u00edidos", "text": "A dos triblid\u00edidos (\"Tryblidiida\") \u00e9 unha orde de moluscos, a \u00fanica da clase dos monoplac\u00f3foros, que comprende todas as s\u00faas \u00fanicas especies actualmente viventes, que habitan en todos os oc\u00e9anos, a profundidades que oscilan entre os 175 e os 6 500 m.\nClasificaci\u00f3n.\nSegundo o WoRMS, a orde comprende as seguintes familias, x\u00e9neros e especies:"}
{"id": "339665", "revid": "98629", "url": "https://gl.wikipedia.org/wiki?curid=339665", "title": "Soncino", "text": "Soncino \u00e9 unha localidade e \"comuna\" italiana da provincia de Cremona, na rexi\u00f3n da Lombard\u00eda, con 7.641 habitantes.\nSituaci\u00f3n.\nSoncino est\u00e1 situado no val do Po, no centro da Lombard\u00eda, na fronteira entre as provincias de Cremona, Brescia e B\u00e9rgamo. Situada \u00e1s beiras do r\u00edo Oglio.\nHistoria.\nAs orixes de Soncino non son claras. Alg\u00fans sitios arqueol\u00f3xicos espor\u00e1dicos (puntas de frecha, un tesouro de bronce e cobre), s\u00f3 poden supo\u00f1er que o lugar foi un sitio de paso das poboaci\u00f3ns prehist\u00f3ricas a trav\u00e9s deste territorio.\nA chegada dos celtas (S\u00e9culos V - III a.C.) coincide, probablemente co nacemento dunha zona fronteiriza. Inicialmente entre os celtas e os etruscos.\nDa \u00e9poca do Imperio romano\u00a0recuper\u00e1ronse alg\u00fans pedazos de ladrillo. Os anos finais do Imperio, coa chegada dos pobos xerm\u00e1nicos, consid\u00e9rase como o momento hist\u00f3rico da fundaci\u00f3n de Soncino. Coas invasi\u00f3ns dos h\u00fangaros no s\u00e9culo X o norte de Italia\u00a0viviu un per\u00edodo de fortificaci\u00f3n, que tam\u00e9n afectou a cidade, comezando a elevarse os primeiros muros do que ser\u00eda o Castelo de Soncino.\nDurante o s\u00e9culo XV a cidade viuse afectada pola guerra entre a Rep\u00fablica de Venecia e o Ducado de Mil\u00e1n, que rematou con Soncino baixo dominio milan\u00e9s. Neste momento o duque Francisco I Sforza\u00a0ordena a construci\u00f3n da fortificaci\u00f3n.\nEn 1536 o Ducado de Mil\u00e1n pasa a estar baixo dominio dos espa\u00f1ois, comezando as\u00ed a decadencia da cidade. O emperador Carlos V deixa a cidade en mans da familia Stampa."}
{"id": "339666", "revid": "22795", "url": "https://gl.wikipedia.org/wiki?curid=339666", "title": "Tryblidiida", "text": ""}
{"id": "339671", "revid": "23204", "url": "https://gl.wikipedia.org/wiki?curid=339671", "title": "Almoloya de Ju\u00e1rez", "text": "Almoloya de Ju\u00e1rez \u00e9 un concello do centro do Estado de M\u00e9xico, en M\u00e9xico. Limita ao norte con San Felipe del Progreso e Ixtlahuaca, ao sur con Zinacantepec, ao leste con Toluca e Temoaya e ao oeste con Villa Victoria e Amanalco. Abrangue unha superficie de 485,21\u00a0km\u00b2 e a s\u00faa poboaci\u00f3n era de 147\u00a0653 habitantes no ano 2010. A cabeceira municipal \u00e9 Almoloya de Ju\u00e1rez."}
{"id": "339677", "revid": "23204", "url": "https://gl.wikipedia.org/wiki?curid=339677", "title": "Papalotla", "text": "Papalotla \u00e9 un concello do nordeste do Estado de M\u00e9xico, no M\u00e9xico. Atopa coas municipalidades mexicanas de Texcoco, Chiautla e co Tepetlaoxtoc. A s\u00faa \u00e1rea \u00e9 de 3.2\u00a0km\u00b2 \u00e9 o concello m\u00e1is pequeno do estado, e a s\u00faa poboaci\u00f3n era de 4,147 habitantes no ano 2010. A cabeceira municipal \u00e9 Papalotla, o territorio do concello ocupa toda a cabeceira, non ten outras poboaci\u00f3ns suxetas ao goberno municipal."}
{"id": "339678", "revid": "23204", "url": "https://gl.wikipedia.org/wiki?curid=339678", "title": "Melchor Ocampo, Estado de M\u00e9xico", "text": "Melchor Ocampo \u00e9 un concello do norte do Estado de M\u00e9xico, no M\u00e9xico. Limita coas municipalidades mexicanas de Zumpango, Teoloyucan, Cuautitl\u00e1n, Tultepec e co Nextlalpan. A s\u00faa \u00e1rea \u00e9 de 17,78\u00a0km\u00b2, e a s\u00faa poboaci\u00f3n era de 50.240 habitantes. A cabeceira municipal \u00e9 Melchor Ocampo."}
{"id": "339679", "revid": "23204", "url": "https://gl.wikipedia.org/wiki?curid=339679", "title": "Almoloya de Alquisiras", "text": "Almoloya de Alquisiras \u00e9 un concello do Estado de M\u00e9xico, en M\u00e9xico. Limita ao norte con Coatepec Harinas e Texcaltitl\u00e1n, ao oeste con Texcaltitl\u00e1n e Sultepec, ao leste con Coatepec Harinas e Zacualpan e ao sur con Zacualpan e Sultepec. Abrangue unha superficie de 182,65\u00a0km\u00b2 e a s\u00faa poboaci\u00f3n era de 14\u00a0856 habitantes no ano 2010. A cabeceira municipal \u00e9 Almoloya de Alquisiras."}
{"id": "339682", "revid": "23204", "url": "https://gl.wikipedia.org/wiki?curid=339682", "title": "Amatepec", "text": "Amatepec \u00e9 un concello do sueste do Estado de M\u00e9xico, en M\u00e9xico, limita ao norte co Tejupilco, ao sur co Tlatlaya, a leste co Sultepec e ao oeste co o estado de Guerrero. Abrangue unha superficie de 638,55\u00a0km\u00b2 e a s\u00faa poboaci\u00f3n era de 26\u00a0334 habitantes no ano 2010. A cabeceira municipal \u00e9 a vila de Amatepec."}
{"id": "339687", "revid": "89787", "url": "https://gl.wikipedia.org/wiki?curid=339687", "title": "Enrique de las Morenas y Fossi", "text": "Enrique de las Morenas y Fossi, nado en Chiclana de la Frontera (provincia de C\u00e1diz) o 23 de maio de 1855 e finado en Baler (Filipinas) o 22 de novembro de 1898, foi un militar espa\u00f1ol e un dos \"\u00daltimos de Filipinas\".\nPrimeiros anos.\nDe familia acomodada, o seu pai era xu\u00edz. Educouse en Cabra (C\u00f3rdoba), ingresou na Academia de Infantar\u00eda con dezanove anos o 26 de xu\u00f1o de 1874 como cadete de infantar\u00eda. O 2 de abril do seguinte ano, durante a Terceira Guerra Carlista, accedeu ao emprego de alf\u00e9rez e foi destinado ao Rexemento de Infantar\u00eda da Lealdade n\u00famero 30, integrado na Divisi\u00f3n ao mando do xeral Arroio, que combateu aos carlistas na fronte catal\u00e1. Participa, entre outras batallas, nunha acci\u00f3n en Molins de Rei e posteriormente no socorro de La Seu d'Urgell. Por esta \u00faltima operaci\u00f3n foi ascendido a tenente por m\u00e9ritos de guerra e m\u00e1is tarde foi nomeado, pola R.O. de 2 de xu\u00f1o de 1876, Benem\u00e9rito da Patria.\nDespois da Guerra Carlista obtivo varias licenzas por asuntos propios para atender os seus negocios particulares e outra por enfermidade. Iniciada a Revoluci\u00f3n Filipina, en 1896 foi ascendido a capit\u00e1n, embarcando cara a Filipinas o 18 de decembro dese ano no vapor \"Magallanes\", integr\u00e1ndose \u00e1 s\u00faa chegada no Batall\u00f3n Expedicionario n\u00famero 9, combatendo en Cabanatu\u00e1n e San Isidro. Tras a paz de Biak-na-Bato, aparentemente sufocada a revoluci\u00f3n, o goberno decidiu substitu\u00edr os 400 homes do Maior X\u00e9nova, en Baler, por un pequeno destacamento de cincuenta homes ao mando de Juan Alonso Zayas.\nO Sitio de Baler.\nDe las Morenas, recentemente nomeado Gobernador Civil e Militar do Distrito El Pr\u00edncipe, embarcou en Manila rumbo a Baler a principios de 1898, onde chega en febreiro, xunto ao comandante do destacamento, o Tenente Juan Alonso Zayas, o Tenente Saturnino Mart\u00edn Cerezo. A pesar de que entre Baler e Manila apenas hab\u00eda 100 quil\u00f3metros, as comunicaci\u00f3ns por terra eran practicamente inexistentes, sendo o barco o medio habitual para a recepci\u00f3n de mercador\u00edas e noticias.\nTras un breve per\u00edodo de tranquilidade, o 30 de xu\u00f1o de 1898, durante unha patrulla rutineira, os homes ao mando de Cerezo caeron nunha emboscada dos insurxentes filipinos, comandados por Teodorico Novicio Luna, resultando ferido o cabo Jes\u00fas Garc\u00eda Quijano, comezando o sitio.\nOs espa\u00f1ois, refuxi\u00e1ronse na igrexa da aldea por ser o edificio m\u00e1is s\u00f3lido e defendible en caso de prolongarse a situaci\u00f3n, que, finalmente, durou 337 d\u00edas. O 18 de outubro, Alonso morreu de beriberi, tomando o mando do destacamento Mart\u00edn Cerdeira at\u00e9 o final do sitio, en xu\u00f1o de 1899. Pouco m\u00e1is dun mes m\u00e1is tarde, o 22 de novembro, Enrique de las Morenas, faleceu de beriberi.\nReco\u00f1ecementos.\nEn setembro de 1899 foi ascendido a t\u00edtulo p\u00f3stumo ao grao de Comandante. Ten dedicadas r\u00faas ao seu nome en Chiclana, Cabra, Baena, e unha praza en Madrid. En 1904, \u00e1 s\u00faa vi\u00fava asign\u00f3uselle unha pensi\u00f3n de 5.000 pesetas."}
{"id": "339688", "revid": "89787", "url": "https://gl.wikipedia.org/wiki?curid=339688", "title": "Agaricus excellens", "text": "Agaricus excellens \u00e9 un raro fungo do x\u00e9nero \"Agaricus.\" \u00c9 unha especie nativa de Europa.\nDescrici\u00f3n.\nP\u00edleo: \u00e9 de cor amarela esbrancuxado. Ten de 10 a 15\u00a0cm de di\u00e1metro, \u00e9 convexo e un pouco aplanado, con coloraci\u00f3n lixeiramente amarelada no centro, sobre todo ao envellecer, est\u00e1 densamente cuberto de pequenas escamas fibrosas da mesma cor.\nEstipe: o talo \u00e9 de 100-140 x 20-35\u00a0mm, de cor branca; o anel \u00e9 groso e branco. A parte inferior \u00e9 escamosa ou fibrilar.\nAs L\u00e1minas son de cor rosa clara.\nEsporas e caracter\u00edsticas microsc\u00f3picas: ten esporas de cor negra viol\u00e1cea, de forma el\u00edptica, que miden de 9-12 x 5-7\u03bc.\nCarne e cheiro: a carne do sombreiro (p\u00edleo) \u00e9 de cor branca-avermellada. Ten un sabor doce, e cheira un pouco a an\u00eds e am\u00e9ndoas.\nH\u00e1bitat.\nNormalmente at\u00f3pase nos bosques de con\u00edferas e caducifolios, crece durante o outono e no ver\u00e1n entre a herba de bosques abertos, especialmente de abetos. At\u00f3pase tipicamente en altitudes de entre 0 a 914 metros."}
{"id": "339693", "revid": "23204", "url": "https://gl.wikipedia.org/wiki?curid=339693", "title": "14\u00aa edici\u00f3n dos Premios Mestre Mateo", "text": "A 14\u00aa edici\u00f3n dos Premios Mestre Mateo galardoou as produci\u00f3ns audiovisuais de Galicia de 2015 e celebrouse o 23 de abril de 2016. Durante a cerimonia, a Academia Galega do Audiovisual presentou os Premios Mestre Mateo en 25 categor\u00edas. A cerimonia celebrouse no Palacio da \u00d3pera da Coru\u00f1a. Os nomeados foron anunciados os 17 de marzo de 2016.\nPremios.\nOs ga\u00f1adores son os que aparecen en primeiro lugar e destacados en letra grosa."}
{"id": "339694", "revid": "89787", "url": "https://gl.wikipedia.org/wiki?curid=339694", "title": "Alcaldes de Zagreb", "text": "Esta \u00e9 unha listaxe de t\u00f3dolos alcaldes ou presidentes do \"concello municipal de Zagreb\" ao longo dos anos na cidade de Zagreb, Rep\u00fablica de Croacia. "}
{"id": "339695", "revid": "1131", "url": "https://gl.wikipedia.org/wiki?curid=339695", "title": "Universidade T\u00e9cnica de Viena", "text": "A Universidade T\u00e9cnica de Viena () \u00e9 unha das maiores universidades de Viena, a capital da Austria. Foi fundada no 1815 como \"Instituto Polit\u00e9cnico Real e Imperial\" (\"k. k. Polytechnisches Institut\"), no presente xa ten cerca duns 26.200 estudantes (19% estranxeiros, sendo un 30% mulleres), 8 facultades e cerca duns 4 mil funcionarios, dos cales uns 1800 son profesores. O foco da universidade \u00e9 o ensino e a procura no \u00e1mbito da enxe\u00f1ar\u00eda e as ciencias naturais."}
{"id": "339697", "revid": "89787", "url": "https://gl.wikipedia.org/wiki?curid=339697", "title": "Pavao Hatz", "text": "Pavao Hatz, nado en Zagreb, Rep\u00fablica de Croacia o 15 de febreiro de 1822 e finado o 28 de maio en 1873, foi un cidad\u00e1n agramita moi destacado naquela \u00e9poca, ademais de tam\u00e9n ser comerciante ti\u00f1a numerosas propiedades.\nTraxectoria.\nFoi o alcalde da cidade de Zagreb desde o 28 de febreiro de 1872 at\u00e9 o 28 de maio de 1873, d\u00eda da s\u00faa morte.\nNa s\u00faa memoria p\u00faxose o seu nome a unha das r\u00faas do centro de Zagreb, a r\u00faa \"Ulica Pavla Hatza\" (traducido \u00e1 lingua galega: \"R\u00faa de Pavao Hatz\")."}
{"id": "339731", "revid": "89787", "url": "https://gl.wikipedia.org/wiki?curid=339731", "title": "Pelham Humfrey", "text": "Pelham Humfrey (variantes do nome: Humphrey e Humphrys), nado en Londres en 1647 e finado en Windsor, Inglaterra, o 14 de xullo de 1674, foi un compositor ingl\u00e9s do Barroco. Foi o primeiro da nova xeraci\u00f3n de compositores ingleses marcada polo inicio da Restauraci\u00f3n en coller relevancia.\nAos seus dezasete anos, Humfrey xa era moi co\u00f1ecido polos seus himnos, e o rei enviouno a estudar a Par\u00eds, probabelmente en xaneiro de 1665, onde colleu moitas influencias da m\u00fasica da corte francesa. Nos alicerces da m\u00fasica que escribiu ao seu regreso, tam\u00e9n demostrou ter asimilado o estilo vocal m\u00e1is expresivo de Giacomo Carissimi. M\u00e1is tarde, sucedeu a Henry Cooke (o seu sogro) no cargo de mestre do coro da Capela Real e tam\u00e9n se converteu en compositor da corte.\nNo xornal de Samuel Pepys fanse comentarios cr\u00edticos acerca do xeito de vestir e mesmo do comportamento en xeral de Humfrey.\nMalia morrer moi novo, aos 27 anos, Humfrey Morreu exerceu, xunto con Matthew Locke, unha forte influencia sobre os seus compa\u00f1eiros, entre os que estaban William Turner, Henry Purcell e John Blow. A s\u00faa morte tan temper\u00e1 consid\u00e9rase como unha das traxedias m\u00e1is grandes na historia de m\u00fasica inglesa. \u00c1 s\u00faa morte xa producira varios traballos de grande intensidade e o poder expresivo, como \u00e9 o caso do himno \"O Lord my God\" (\"Oh, se\u00f1or, meu Deus\")."}
{"id": "339732", "revid": "5863", "url": "https://gl.wikipedia.org/wiki?curid=339732", "title": "Francisco Pillado Maior", "text": ""}
{"id": "339733", "revid": "5863", "url": "https://gl.wikipedia.org/wiki?curid=339733", "title": "Pillado Mayor", "text": ""}
{"id": "339737", "revid": "8354", "url": "https://gl.wikipedia.org/wiki?curid=339737", "title": "William Child", "text": "William Child, nado en Bristol en 1606 e finado o 23 de marzo de 1697, foi un compositor e organista ingl\u00e9s do Barroco.\nChild foi corista na catedral de San Paulo, en Londres, baixo a direcci\u00f3n de Elway Bevin. En 1630 empezou unha colaboraci\u00f3n que manter\u00eda de por vida coa capela de San Xurxo, no castelo de Windsor, onde inicialmente foi un empregado segrar e, a partir de 1632, mestre dos coristas, ata a disoluci\u00f3n da capela en 1643. Despois da restauraci\u00f3n de Carlos II en 1660, Child renovou a s\u00faa vinculaci\u00f3n coa capela de San Xurxo e chegou a ser mestre da \"King's Wind Music\" e cabaleiro da Capela Real.\nA s\u00faa produci\u00f3n de m\u00fasica eclesi\u00e1stica \u00e9 moi considerable: abrangue un conxunto de salmos (1639), moitos himnos e 17 pezas lit\u00farxicas. Amosa numerosas influencias do gusto italiano do seu tempo, a\u00ednda que tam\u00e9n escribiu himnos ao xeito m\u00e1is convencional ingl\u00e9s\nHoxe cons\u00e9rvase pouca m\u00fasica profana de Child, maiormente, uns poucos canons e pezas instrumentais."}
{"id": "339741", "revid": "98629", "url": "https://gl.wikipedia.org/wiki?curid=339741", "title": "Joaqu\u00edn Losada Espinosa", "text": "Xaqu\u00edn Losada Espinosa, nado en Moldes (Bobor\u00e1s) o 28 de agosto de 1925 e finado en Salamanca o 11 de xaneiro de 2000, foi un xesu\u00edta galego.\nTraxectoria.\nNeto de Miguel Losada Losada, quinto fillo de Ant\u00f3n Losada Di\u00e9guez (cuarto da segunda muller, Mercedes Espinosa Cervela) e irm\u00e1n m\u00e1is vello de Lu\u00eds Losada Espinosa, en 1942 comezou Dereito na Universidade de Santiago de Compostela, carreira que abandonou ao ano seguinte para ingresar na Compa\u00f1\u00eda de Xes\u00fas. Estudou en Salamanca (cl\u00e1sicas), na Universidade Pontificia Comillas (filosof\u00eda e teolox\u00eda), de volta na de Santiago (historia) e en Roma. Dirixiu o Colexio Maior da Pontificia Comillas, da que foi vicerreitor, e foi profesor na Complutense de Madrid.\nObra.\nPublicou m\u00e1is dun cento de traballos de temas eclesi\u00e1sticos, entre eles:"}
{"id": "339742", "revid": "5863", "url": "https://gl.wikipedia.org/wiki?curid=339742", "title": "Xaqu\u00edn Losada Espinosa", "text": ""}
{"id": "339743", "revid": "5863", "url": "https://gl.wikipedia.org/wiki?curid=339743", "title": "Xoaqu\u00edn Losada Espinosa", "text": ""}
{"id": "339749", "revid": "35560", "url": "https://gl.wikipedia.org/wiki?curid=339749", "title": "New Horizons", "text": "A misi\u00f3n New Horizons (do ingl\u00e9s: \"Novos Horizontes\") \u00e9 unha misi\u00f3n espacial non tripulada da axencia espacial estadounidense (NASA) coa fin de explorar Plut\u00f3n, os seus sat\u00e9lites e probablemente o Cinto de Kuiper. A sonda lanzouse dende a estaci\u00f3n da Forza A\u00e9rea dos Estados Unidos de Am\u00e9rica do Cabo Ca\u00f1averal o 19 de xaneiro de 2006. New Horizons viaxou primeiro ata X\u00fapiter, onde chegou en febreiro-marzo de 2007. Ao seu paso por X\u00fapiter aproveitou a asistencia gravitatoria do planeta para incrementar a s\u00faa velocidade. Chegou ao punto mais pr\u00f3ximo a Plut\u00f3n o 14 de xullo de 2015, \u00e1s 11:49:04 UTC. Tras deixar atr\u00e1s Plut\u00f3n, sobrevoou o 1 de xaneiro de 2019 un obxecto do Cinto de Kuiper, 486958 Arrokoth, ('ceo' na lingua algonquina), chamado as\u00ed a ra\u00edz dun concurso de ideas para nomealo.\nDespois da Rosetta, que viaxou a uns 108 000 Km/h entre novembro de 2009 e agosto de 2014, grazas \u00e1s asistencias gravitacionais da Terra (tres veces) e de Marte (unha), e da Voyager 1 \u00e9 a sonda espacial con maior velocidade, alcanzando respecto ao Sol unha diferenza m\u00e1xima entre as velocidades inicial e final de 15,1 km/s. (54 000 km/h aproximadamente)."}
{"id": "339751", "revid": "1888", "url": "https://gl.wikipedia.org/wiki?curid=339751", "title": "Losada Espinosa", "text": "\"Losada Espinosa\" son os apelidos dos fillos de Ant\u00f3n Losada Di\u00e9guez e Albina Espinosa Cervela (primeira muller) e Mercedes Espinosa Cervela (segunda muller e irm\u00e1 da anterior). Entre eles:"}
{"id": "339754", "revid": "89787", "url": "https://gl.wikipedia.org/wiki?curid=339754", "title": "Metrominuto", "text": "O metrominuto \u00e9 un plano peonil est\u00e9tica dun tradicional plano de metro, que marca as distintas rutas que se poden realizar a p\u00e9 nunha determinada poboaci\u00f3n. A idea naceu na cidade de Pontevedra, dentro do seu Proxecto de Mobilidade, que recibiu o premio europeo da mobilidade Intermodes por consideralo o primeiro mapa de transporte pedestre de Europa.\nNo dese\u00f1o do Metrominto hai que trazar as rutas con segmentos e establecer o tempo que se tarda en percorrelas, tomando como referencia un lugar da cidade, que ser\u00e1 considerado como punto 0, do que parten os diferentes recorridos. Para calcular o tempo o tempo que se tarda en cubrir as distancias t\u00f3mase unha velocidade de referencia de entre 4 e 5\u00a0km/h. A finalidade perseguida no dese\u00f1o de cada unha das rutas permitir\u00e1 clasificalas segundo a s\u00faa dificultade en saudables, tur\u00edsticas etc.\nA importancia do Metrominuto estriba en que ao crear un plano que permite moverse por unha cidade a p\u00e9, sen necesidade de usar outro medio de transporte, elevando \u00e1 categor\u00eda de transporte urbano o feito de ir cami\u00f1ando dende un punto da poboaci\u00f3n ata calquera outro. O prop\u00f3sito \u00e9 que o Metrominuto repercuta non s\u00f3 no mantemento, conservaci\u00f3n e mellora das zonas peon\u00eds que existen, sen\u00f3n tam\u00e9n no dese\u00f1o de novos espazos nas cidades.\nCaracter\u00edsticas.\nIndica a situaci\u00f3n dos principais elementos de mobilidade (estaci\u00f3ns, aparcadoiros gratu\u00edtos e os principais de pago) ademais de sendas e paseos fluviais. Metrominuto resulta tam\u00e9n unha chiscadela \u00e1s f\u00f3rmulas gr\u00e1ficas dos planos dos transportes de viaxeiros, unha est\u00e9tica que en li\u00f1as e cromatismos forma parte da iconograf\u00eda urbana contempor\u00e1nea."}
{"id": "339755", "revid": "5863", "url": "https://gl.wikipedia.org/wiki?curid=339755", "title": "Nahum Tate", "text": "Nahum Tate (Nahum Teate ata 1677), nado en Dubl\u00edn en 1652 e finado en Londres o 30 de xullo de 1715, foi un poeta irland\u00e9s, escritor de himnos e letrista de canci\u00f3ns, que chegou a ser considerado o poeta oficial de Inglaterra no ano 1692.\nTraxectoria.\nNahum Teate naceu nunha familia de cl\u00e9rigos puritanos.\u00a0Era o fillo de Faithful Teate, un cl\u00e9rigo irland\u00e9s que fora reitor de Castleterra, Ballyhaise, ata que a s\u00faa casa foi queimada e a s\u00faa familia atacada, acusados de pasar informaci\u00f3n ao Goberno sobre plans para a rebeli\u00f3n irlandesa de 1641. Logo de residir na vivenda do reitor do Trinity College\u00a0de\u00a0Dubl\u00edn, o pai trasladouse a Inglaterra, como titular en East Greenwich, arredor de 1650, e como predicador do evanxeo en Sudbury, de 1654 a 1658, antes de retornar a Dubl\u00edn cara a 1660. Publicou un poema titulado \"Ter Tria\", as\u00ed como alg\u00fans serm\u00f3ns, dous dos cales llos dedicou a Oliver e Henry Cromwell.\nNahum Teate seguiu a seu pai no Trinity College o ano 1668, e graduouse en 1672. Cara ao ano 1676 mud\u00e1rase xa a Londres e ga\u00f1aba a vida escribindo. O ano seguinte adoptou a forma ortogr\u00e1fica \"Tate\", que manter\u00eda ata a s\u00faa morte, en 1715, en Southwark, Londres.\u00a0Foi enterrado en St. George Southwark o d\u00eda 1 de agosto de 1715.\nObra.\nTate publicou un volume de poemas en Londres en 1677 e habitualmente escribiu para o teatro. Dedicou \"Brutus of Alba, or The Enchanted Lovers\" (1678), unha traxedia sobre Dido e Eneas, a Charles Sackville, sexto conde de Dorset. Esta obra foi adaptada para o libreto da \u00f3pera \"Dido and Eneas\", de Henry Purcell. \"The Loyal General\", con pr\u00f3logo de Dryden, foi representada no teatro-xard\u00edn de Dorset o ano 1680.\nDaquela, Tate comezou a facer unha serie de adaptaci\u00f3ns de dramas isabelinos. A s\u00faa versi\u00f3n de \"Richard II\", de William Shakespeare, alterou os nomes dos personaxes e cambiou o texto de xeito que cada escena estaba, nas s\u00faas propias palabras, \"chea de respecto pola maxestade e a dignidade das Cortes\". Por\u00e9n, malia estas precauci\u00f3ns, \"The Sicilian Usurper\"\u00a0(1681), como se nomeaba a s\u00faa versi\u00f3n, foi suprimida na terceira actuaci\u00f3n por causa dunha posible interpretaci\u00f3n pol\u00edtica.\nEn 1681,\u00a0Thomas Betterton representou a versi\u00f3n de Tate de\u00a0\"King Lear\", que omit\u00eda completamente o personaxe do Parvo e acababa de xeito feliz co casamento entre Cordelia e Edgar. A\u00ednda que Joseph Addison\u00a0protestou contra esta mutilaci\u00f3n de Shakespeare, Samuel Johnson\u00a0defendeu a xustiza po\u00e9tica da adaptaci\u00f3n de Tate.\u00a0\"Coriolanus\" converteuse en \"The Ingratitude of a Commonwealth\", representada no Teatro Real o ano 1682. A farsa de Tate \"Duke and no Duke \"imitaba \"Trappolin suppos'd a Prince\", de Aston Cockayne.\u00a0Tate continuou esta serie ata o ano 1707."}
{"id": "339756", "revid": "23204", "url": "https://gl.wikipedia.org/wiki?curid=339756", "title": "Yurii Vynnytskyi", "text": "Yurii Vynnytskyi (en ; en ; en ), nado o 24 de xullo de 1660 en Przemy\u015bl (Rutenia, Coroa do Reino de Polonia) e finado o 22 de setembro de 1713 en Strashevychi, foi un eclesi\u00e1stico grecocat\u00f3lico ruteno, metropolita de K\u00ediv e Galicia e toda a Rus dende 1710 at\u00e9 a s\u00faa morte.\nTraxectoria.\nEn 1691 aceptou a uni\u00f3n de Brest, pasando a estar en comu\u00f1\u00f3n coa Igrexa Cat\u00f3lica.\nO 12 de abril de 1700 foi elixido bispo de Przemy\u015bl, Sambor e Sanok, e no mesmo mes profesou na Orde de San Basilio Magno.\nO 2 de maio de 1700 foi ordenado sacerdote polo bispo de Che\u0142m Hedeon Voina-Oranskyi, e o 6 de xu\u00f1o recibiu a consagraci\u00f3n episcopal de mans do metropolita Lev Zalenskyi.\nEn 1707 foi nomeado administrador da eparqu\u00eda de Mukacheve, o 14 de agosto de 1708 foi nomeado administrador das eparqu\u00edas de K\u00ediv e de Volodymyr e Brest, e o 28 de agosto da de Lviv.\nEn 1710 renunciou como administrador de Mukacheve e de Lviv. O 7 de maio de 1710 foi elixido metropolita de K\u00ediv, Galicia e toda a Rus. En 1711 renunciou como administrador de Volodymyr e Brest.\nFinou no cargo o 22 de setembro de 1713."}
{"id": "339761", "revid": "1131", "url": "https://gl.wikipedia.org/wiki?curid=339761", "title": "20 de abril (canci\u00f3n)", "text": "\"20 de abril\" \u00e9 unha canci\u00f3n da banda espa\u00f1ola Celtas Cortos, do seu disco \"Cu\u00e9ntame un cuento\". Ten unha duraci\u00f3n de 3 min 53 seg.\nDescrici\u00f3n.\nEscrita a modo de carta do autor a unha vella amiga, rememorando con nostalxia os bos momentos vividos noutrora co seu grupo de amigos da mocidade. A canci\u00f3n fala dunha fin de semana do pasado que transcorreu na \"Caba\u00f1a de El Turmo\" e que se identificou cun albergue existente na localidade de Benasque (provincia de Huesca). Por\u00e9n, o autor, Jes\u00fas Cifuentes, desvelou que a letra non est\u00e1 baseada nunha historia real. Foi composta namentres que exerc\u00eda como asistente social na localidade de El Tiemblo.\nO t\u00edtulo da canci\u00f3n alude \u00e1 primeira frase da canci\u00f3n, que reproduce o que se sup\u00f3n que \u00e9 o encabezado da carta: \"20 de abril del 90\" (1990). Con todo, a canci\u00f3n escribiuse en 1991.\nO tema foi n\u00famero un na lista elaborada pola cadea de radiof\u00f3rmula Los 40 Principales a semana do 18 de abril de 1992. A repercusi\u00f3n foi tal que o Grupo Municipal de Izquierda Unida no Concello de Valladolid, presentou unha proposta -que non foi adiante- para que o nome da r\u00faa Jos\u00e9 Antonio Primo de Rivera pasase a chamarse \"20 de abril\".\n25\u00ba aniversario.\nO 20 de abril de 2015, coincidindo co 25\u00ba aniversario do d\u00eda desa canci\u00f3n, tivo lugar en Espa\u00f1a unha onda nost\u00e1lxica, quer nas redes sociais quer nos medios de comunicaci\u00f3n tradicionais, evocando o tema, que chegou a se converter en \"trending topic\". Chegaron mesmo a facerse parodias da letra e eventuais respostas \u00e1 carta da canci\u00f3n.\nVersi\u00f3ns.\nO tema foi versionado polos grupos Amaral, Nomadi -en lingua italiana- ou o galego Siniestro Total."}
{"id": "339762", "revid": "23204", "url": "https://gl.wikipedia.org/wiki?curid=339762", "title": "Lev Kyshka", "text": "Lev II Kyshka (en ; en ; en ), nado c. 1663 en Kovel (Voivodato de Volinia, Coroa do Reino de Polonia) e finado o 19 de novembro de 1728 en Kupychiv, foi un eclesi\u00e1stico grecocat\u00f3lico ruteno, metropolita de K\u00ediv e Galicia e toda a Rus dende 1714 at\u00e9 a s\u00faa morte.\nTraxectoria.\nAos 24 anos, o 6 de decembro de 1687 foi ordenado sacerdote da Orde Basiliana de San Xosafat, e posteriormente marchou a estudar a Roma no Colexio Urbaniano, onde estivo at\u00e9 1691 que volveu ao seu pa\u00eds, onde exerceu o seu ministerio en varios mosteiros.\nFoi superior do mosteiro de Polack, e en 1698 foi elixido secretario xeral da s\u00faa orde, xunto ao superior, o protoarquimandrita Yoakym Kyshelych. En 1703, no cap\u00edtulo da orde reunido en Navahrudak entre o 28 de agosto e o 8 de setembro foi elixido protoarquimandrita e Superior Xeral da Orde por catro anos. Foi un per\u00edodo dif\u00edcil para a orde e para a igrexa oriental, por mor das persecuci\u00f3ns no Tsarato ruso por parte do tsar Pedro I nas que morreron moitos basilianos. En 1709 foi elixido novamente por outros catro anos.\nEn 1711 foi nomeado bispo de Volodymyr-Brest, mais permanecendo como superior da orde at\u00e9 rematar os catro anos. Recibiu a consagraci\u00f3n episcopal o 15 de marzo de mans do metropolita de K\u00ediv Yurii Vynnytskyi.\nLogo do pasamento de Vynnytskyi, o 24 de outubro de 1713 foi nomeado administrador da arquieparqu\u00eda de K\u00ediv e da eparqu\u00eda de Przemy\u015bl, Sambor e Sanok.\nEn 1714 foi elixido metropolita, e o 17 de setembro de 1714 foi confirmado polo papa e polo rei como metropolita de K\u00ediv, Galicia e toda a Rus. Ao ano seguinte, o 17 de decembro de 1715, deixou de ser administrador de Przemy\u015bl ao consagrar a Yeronim Ustrytskyi como bispo diocesano.\nConvocou un S\u00ednodo en 1720 que completou a codificaci\u00f3n da disciplina da Igrexa grecocat\u00f3lica, acordou os libros lit\u00farxicos e a catequese. Os resultados do S\u00ednodo foron confirmados en 1724 para toda a provincia eclesi\u00e1stica de K\u00ediv. Enfermou en 1727 e comezou a buscar un bispo coadxutor. Inicialmente pensou no arcebispo de Polack, Floriian Hrebnytskyi, mais finalmente o elixido foi Atanasii Sheptytskyi.\nFinou no cargo, o 19 de novembro de 1728 en Kupychiv (Voivodato de Volinia)."}
{"id": "339765", "revid": "1131", "url": "https://gl.wikipedia.org/wiki?curid=339765", "title": "Relaci\u00f3n sinal/ru\u00eddo", "text": "Relaci\u00f3n sinal/ru\u00eddo ou relaci\u00f3n sinal-ru\u00eddo (abreviado SNR ou S/N, do ingl\u00e9s \"Signal-to-noise ratio\") \u00e9 unha medida utilizada en ciencia e enxe\u00f1ar\u00eda que compara o nivel dun sinal desexado co nivel do ru\u00eddo.\n\u00c9 definido como a proporci\u00f3n entre a potencia do sinal e a potencia do ru\u00eddo. Como tal non ten unidades, a\u00ednda que habitualmente se expresa en unidades logar\u00edtmicas, en decibelios (dB).\nUnha relaci\u00f3n sinal/ru\u00eddo maior que 1 (ou maior que 0\u00a0dB) indica que hai m\u00e1is potencia de sinal que de ru\u00eddo."}
{"id": "339769", "revid": "6939", "url": "https://gl.wikipedia.org/wiki?curid=339769", "title": "Relaci\u00f3n sinal-ru\u00eddo", "text": ""}
{"id": "339776", "revid": "22795", "url": "https://gl.wikipedia.org/wiki?curid=339776", "title": "Neopilinidae", "text": ""}
{"id": "339777", "revid": "98629", "url": "https://gl.wikipedia.org/wiki?curid=339777", "title": "Nasser Al-Attiyah", "text": "Nasser Saleh Al Attiyah (en ) nado en Doha o 21 de decembro de 1970, \u00e9 un deportista ol\u00edmpico de tiro ao prato, piloto de rally e membro dunha das principais familias de Qatar. Al Attiyah \u00e9 primo irm\u00e1n do actual Emir de Qatar.\nAl-Attiyah ga\u00f1ou o Campionato Mundial de Rally de Produci\u00f3n de 2006 e o Campionato Mundial de Rally-2 de 2014 e 2015. Tam\u00e9n obtivo o Campionato Mundial de Rally Cros Country 2008 e 2015, e obtivo dez veces o Campionato de Oriente Medio de Rally. No Rally Dakar, obtivo o triunfo en 2011, 2015 e 2019, o segundo posto en 2010 e 2016, e o terceiro en 2014, logrando en total 25 vitorias de etapa.\nDesde marzo de 2013 \u00e9 encargado da Categor\u00eda de Rally da Comisi\u00f3n de Pilotos da FIA xunto a Daniel Elena e Marcus Gronholm.\nTraxectoria.\nDebutou en 1989 nas competencias de rally pero durante sete anos non puido competir debido a que o presidente da Federaci\u00f3n do seu pa\u00eds pertenc\u00eda a unha familia rival dos Al Attiyah e promocionou a outros pilotos. Esta situaci\u00f3n f\u00edxolle optar polo tiro ol\u00edmpico, que lle levou aos Xogos Ol\u00edmpicos de Atlanta 1996, Sydney 2000 (onde ocupou o sexto lugar) e Atenas 2004, onde quedou \u00e1s portas da medalla, que perdeu no desempate contra un atleta cubano e quedando no cuarto lugar. Cando un primo seu asumiu a presidencia do automobilismo do seu pa\u00eds volveu \u00e1s competici\u00f3ns de rally.\nCampionato Mundial de Rally.\nPWRC.\nNas competici\u00f3ns de rally disputou o Campionato Mundial de Rally de Autom\u00f3biles de Produci\u00f3n desde 2004 at\u00e9 2009, sempre pilotando un Subaru Impreza. Foi campi\u00f3n en 2006, subcampi\u00f3n en 2005 e terceiro en 2009. Logrou cinco vitorias de clase no Rally da Arxentina 2005, 2006 e 2009, o Rally Acr\u00f3pole 2006 e o Rally de Sarde\u00f1a 2009.\nO seu mellor resultado absoluto foi un oitavo posto no Rally da Arxentina 2009, que lle outorgaron dous puntos e un 18\u00ba posto na clasificaci\u00f3n xeral de 2009.\nSWRC.\nNo 2010, Al-Attiyah pasou a disputar o Campionato Mundial de Rally Super 2000 co equipo Barwa. Disputou tres datas cun \u0160koda Fabia e dous cun Ford Fiesta. O seu mellor resultado foi cuarto en Xordania, e colocouse s\u00e9timo no campionato de pilotos.\nO piloto seguiu correndo no SWRC 2011 cun Ford Fiesta de Barwa. Acabou segundo en Alema\u00f1a e Espa\u00f1a, en tanto que resultou cuarto en Sarde\u00f1a e sexto en Grecia. Por tanto, repetiu o s\u00e9timo posto de campionato.\nWRC.\nAl-Attiyah fichou pola marca Citro\u00ebn para competir na tempada 2012 do Campionato Mundial de Rally a bordo dun Citro\u00ebn DS3 WRC do equipo semioficial Qatar World Rally Team. Resultou cuarto en Portugal, sexto en M\u00e9xico, oitavo en Alema\u00f1a, noveno na Arxentina e d\u00e9cimo en Gran Breta\u00f1a, de modo que se colocou 12\u00ba no campionato de pilotos.\nEn 2013, seguiu correndo co Qatar World Rally Car pero cambiando o Citro\u00ebn DS3 polo Ford Fiesta RS WRC. Nasser inscribiuse na segunda proba do campionato do mundo pero non participou porque enfermou d\u00edas antes da proba. Resultou quinto en M\u00e9xico, Portugal e Grecia, polo que culminou 11\u00ba no campionato.\nWRC 2.\nEn 2014, Al-Attiyah pasou a disputar o WRC 2 cun Ford Festa RRC. Coroouse campi\u00f3n con catro vitorias en Portugal, Arxentina, Australia e Espa\u00f1a. En 2015 repetiu t\u00edtulo, logo de obter tres triunfos en M\u00e9xico, Portugal e Australia, un terceiro posto en Catalu\u00f1a, un cuarto en Alema\u00f1a e un quinto en Sarde\u00f1a.\nRally Dakar.\nAl-Attiyah participou en varias edici\u00f3ns do Rally Dakar. No seu debut en 2004, obtivo un 10\u00ba posto cun Mitsubishi, o que fixo que BMW lle confiase o seu volante os tres anos seguintes. En 2005 abandonou na 9\u00aa etapa; 2006, onde abandonou na 8\u00aa etapa; 2005, onde quedou 6\u00ba cunha vitoria de etapa. No 2009, disputado por primeira vez en Am\u00e9rica do Sur, Al-Attiyah ga\u00f1ou un total de 2 etapas, pero abandonou na 6\u00aa etapa tras ter problemas t\u00e9cnicos relacionados co seu GPS.\nVolkswagen contratou \u00e1 o Attiyah para disputar o Dakar 2010 cun Volkswagen Touareg. Nasser finalizou en segunda posici\u00f3n na categor\u00eda de coches, detr\u00e1s do campi\u00f3n de WRC e compa\u00f1eiro de equipo, Carlos Sainz, tan s\u00f3 2:32 minutos m\u00e1is tarde que o espa\u00f1ol (a vitoria m\u00e1is apertada da historia do Rally Dakar). Ga\u00f1ou a edici\u00f3n de 2011 escoltado polos seus compa\u00f1eiros de equipo Giniel De Villiers e Carlos Sainz, en segundo e terceiro lugar respectivamente.\nNo 2012 alugoulle unha Hummer a Robby Gordon, tivo innumerables irregularidades coa mesma, e finalmente tivo que abandonar o Rally, sendo o campi\u00f3n vixente. En 2013 decidiu crearse o seu propio equipo e o seu propio veh\u00edculo, sendo leste un Buggy de Demon Jefferies. No seu equipo tam\u00e9n contaba con Carlos Sainz o seu excompa\u00f1eiro de equipo no Dakar con Volkswagen. Tras ga\u00f1ar 3 etapas tivo que abandonar na 10\u00aa ao estrelarse contra unha \u00e1rbore, pero demostrou que o buggy ten un gran potencial.\nAl-Attiyah pasou a pilotar un Mini privado preparado por X-Raid en 2014, onde ga\u00f1ou tres etapas para acabar terceiro. O qatar\u00ed foi ga\u00f1ador do Rally Dakar de 2015 con Mini, mantendo o liderado na xeral desde a segunda etapa at\u00e9 o final da proba. En 2016 obtivo d\u00faas vitorias de etapa e terminou segundo a 35 minutos de St\u00e9phane Peterhansel.\nNo Rally Dakar de 2017 pasou ao equipo Toyota tendo como compa\u00f1eiro ao ex-campi\u00f3n Nani Roma. Ao comezo do Dakar, ga\u00f1ou a primeira etapa despois de executar os \u00faltimos 10km do especial co motor case en lapas. O equipo conseguiu reparar o problema e Nasser puido seguir correndo. Na etapa 4 tivo que retirarse logo de sufrir un accidente e perder a roda traseira esquerda. En 2018 tivo un bo comezo ga\u00f1ando a primeira etapa, pero non foi suficiente para ga\u00f1ar o campionato, rematando segundo a 44 minutos do seu antigo compa\u00f1eiro de equipo Carlos Sainz con 4 etapas ga\u00f1adas. No 2019 ga\u00f1ou o seu terceiro Dakar, sac\u00e1ndolle 46 minutos na clasificaci\u00f3n final a Nani Roma.\nCampionato Mundial de Rally Cros Country.\nAl-Attiyah ga\u00f1ou o Campionato Mundial de Rally Cros Country 2008 cun BMW de X-Raid, logrando vitorias en Emiratos \u00c1rabes e o Baixo Arag\u00f3n xunto \u00e1 copiloto Tina Th\u00f6rner.\nEn 2014, correu cun Mini no Campionato Mundial de Rally Cros Country. Triunfou en Catar, Marrocos, Libia e a Baixa Hungr\u00eda, e foi segundo no Rally dos Fara\u00f3ns e Portugal, polo que resultou subcampi\u00f3n por detr\u00e1s de Vladimir Vasilyev.\nEn 2015, triunfou con Mini no Rally dos Fara\u00f3ns, Catar, Baixa Italia, Baixa Hungr\u00eda e Marrocos, polo que logrou o seu segundo campionato mundial.\nCampionato de Oriente Medio de Rally.\nAl-Attiyah obtivo dez t\u00edtulos no Campionato de Oriente Medio de Rally de 2003, 2005-2009 e 2011-2015. Correu cun Subaru Impreza at\u00e9 2009, e un Ford Fiesta a partir de 2010.\nLogrou 60 vitorias no certame, inclu\u00edndo catro no Rally de Chipre, oito no Rally de Xordania, doce en Catar, once en Dub\u00e1i e oito en Tro\u00f6dos.\nXogos Ol\u00edmpicos de Londres 2012.\nCompetici\u00f3n de tiro: medalla de bronce na modalidade de skeet. O 31 de xullo de 2012 nos Xogos Ol\u00edmpicos de Londres de 2012 logrou a medalla de bronce ao sumar 144 puntos en skeet, modalidade que consiste en tiro ao prato."}
{"id": "339779", "revid": "89787", "url": "https://gl.wikipedia.org/wiki?curid=339779", "title": "Teodorico Luna Novicio", "text": "Teodorico Luna Novicio, nado en Baler, Filipinas, foi un l\u00edder revolucionario durante a revoluci\u00f3n iniciada en Filipinas polo Katipunan en 1896.\nTraxectoria.\nTeodorico Luna educouse na Loxa Mas\u00f3nica de Manila. Alcanzou o grao de Comandante militar dos rebeldes do Distrito El Pr\u00edncipe, e instalouse en Biak-na-Bato. En 1897, abandonou a serra e dirixiuse cara a Baler, recrutando varios rebeldes durante o traxecto. O 20 de setembro chegou \u00e1 vila e instalouse na xungla dos arredores, nun lugar inaccesible para as tropas espa\u00f1olas. Desde a\u00ed enviaba os seus homes para que, en segredo, informasen aos seus parentes e amigos na vila acerca da s\u00faa chegada. Contactou con Antero Amatorio, gobernadorcillo (alcalde) de Baler, a quen contou os seus plans de liberar a vila do dominio espa\u00f1ol e pediulle axuda para levalos a cabo e que distribu\u00edse uns pasqu\u00edns redactados por Emilio Aguinaldo nos que denunciaba os abusos dos espa\u00f1ois sobre os filipinos, explicando a importancia de acabar co destacamento de Baler e dando instruci\u00f3ns \u00e1 poboaci\u00f3n.\nTeodorico instou \u00e1 xente da vila a levantarse en armas contra a gornici\u00f3n a madrugada do 4 ao 5 de outubro. Antes do ataque, nomeou a Antero Amatorio como Capit\u00e1n Administrativo, a Miguel de Infanta como cabeza do Barangay, a Norberto Valenzuela e Ricardo Novicio como capit\u00e1ns e a Mois\u00e9s Sis\u00f3n como Tenente. O 7 de outubro chegou a Baler o \"Manila\" e o seu capit\u00e1n, enviado para intercambiar noticias, atopouse co comandante da gornici\u00f3n, Jos\u00e9 Mota e o cura mortos, soldados mortos sen enterrar e uns poucos sobreviventes atrincheirados na igrexa.\nO goberno de Manila, tras recibir as noticias, enviou un destacamento de 100 homes ao mando do Capit\u00e1n Jes\u00fas Rold\u00e1n Maizonada, que foi asediado durante tres meses polos rebeldes de Teodorico. O 23 de xaneiro de 1898, chegaron 400 homes m\u00e1is, co xeneral G\u00e9nova \u00e1 fronte, pero ao asinarse o Pacto de Biak-na-Bato e recibir Teodorico ordes de renderse de Aguinaldo, o goberno decidiu substitu\u00edlos ao pouco tempo por un destacamento de 50 homes do Batall\u00f3n Expedicionario de Cazadores n\u00ba 2, comandados por Juan Alonso Zayas.\nO Sitio de Baler.\nAlonso embarcou en Manila rumbo a Baler a principios de 1898, onde chegou en febreiro, xunto ao tenente Saturnino Mart\u00edn Cerezo e o recentemente nomeado gobernador civil e militar do distrito, o capit\u00e1n de Infantar\u00eda Enrique de las Morenas y Fossi.\nA pesar de que entre Baler e Manila apenas hab\u00eda 100 quil\u00f3metros, as comunicaci\u00f3ns por terra eran practicamente inexistentes, sendo o barco o medio habitual para a recepci\u00f3n de mercador\u00edas e noticias.\nTeodorico, volveu ao pobo e en maio, tras renovar os recrutamentos na zona, os rebeldes, cortaron as comunicaci\u00f3ns de Baler. Ao non poder enviar noticias por correo \u00e1 Capitan\u00eda xeneral, o gobernador p\u00faxose en contacto con Teodorico Luna, do que non sospeitaba que segu\u00eda pertencendo aos rebeldes, para pedirlle que lle indicase unha persoa que puidese levar unha mensaxe ao Gobernador de San Isidro para que este, \u00e1 s\u00faa vez, o remitise a Manila explicando a situaci\u00f3n. Luna presentoulle a Ramilo, ao que lle entregou unha mensaxe cifrada. Ao pouco, volveu a Baler dicindo que foi capturado e a mensaxe interceptada, a\u00ednda que afirmou que os inimigos non foron capaces de lelo e el non revelou a procedencia, as\u00ed que o romperon e non lle deixaron continuar o cami\u00f1o.\nO 24 de xu\u00f1o, Alejo, un prisioneiro filipino que fora posto ao servizo do gobernador espa\u00f1ol e ti\u00f1a permiso para moverse por todas partes, deu o aviso para o abandono do pobo e vaise, roubando o sabre do m\u00e9dico, Rogelio Vigil de Qui\u00f1ones. Tras tentar capturalo sen \u00e9xito, os filipinos fixeron chegar aos espa\u00f1ois noticias de que se uniu aos insurrectos de Patabang\u00e1n, que chegar\u00edan a Baler o 27 co fin de matar a Luna por non unirse ao levantamento. Ao ir avisar a Luna da situaci\u00f3n, a familia dixo aos militares que se foi ao monte e que non volver\u00eda nuns d\u00edas. En realidade era o xefe dos insurrectos do Distrito El Pr\u00edncipe e fora a por armas para unirse aos homes de Patabang\u00e1n para asaltar o posto de Baler.\nO 30 de xu\u00f1o, Teodorico tendeu cos seus homes unha emboscada a unha patrulla rutineira espa\u00f1ola ao mando de Cerezo resultando ferido o cabo Jes\u00fas Garc\u00eda Quijano, comezando as\u00ed o sitio.\nOs espa\u00f1ois, refuxi\u00e1ronse na igrexa do pobo por ser o edificio m\u00e1is s\u00f3lido e defendible en caso de prolongarse a situaci\u00f3n, que, finalmente, durou 337 d\u00edas. O 18 de outubro, Alonso, morreu de beriberi, sendo substitu\u00eddo ao mando do destacamento at\u00e9 o final do sitio polo Tenente Mart\u00edn Cerezo."}
{"id": "339781", "revid": "56817", "url": "https://gl.wikipedia.org/wiki?curid=339781", "title": "Neopil\u00ednidos", "text": "A dos neopil\u00ednidos (\"Neopilinidae\") \u00e9 unha familia de moluscos da orde dos triblid\u00edidos, a \u00fanica da clase dos monoplac\u00f3foros,\nClasificaci\u00f3n.\nSegundo o WoRMS, a orde comprende os seguintes x\u00e9neros e especies:\nFamilia \"Neopilinidae\" Knight &amp; Yochelson, 1958 "}
{"id": "339782", "revid": "1131", "url": "https://gl.wikipedia.org/wiki?curid=339782", "title": "Celia Su\u00f1ol i Pla", "text": "Celia Su\u00f1ol i Pla, nada en Barcelona o 5 de maio de 1899 e finada na mesma cidade o 8 de xu\u00f1o de 1986, foi unha escritora espa\u00f1ola en lingua catal\u00e1.\nTraxectoria.\nFilla de Antonia Pla i Manent e do pol\u00edtico Antonio Su\u00f1ol i Pla, despois duns anos de infancia e adolescencia de formaci\u00f3n e estabilidade, a morte dos seus pais marcaron un punto de inflexi\u00f3n na s\u00faa vida. En 1921 enfermou de tuberculose e foi a Su\u00edza para curarse. Al\u00ed co\u00f1eceu a Kaj Hansen, con quen casou en Dinamarca en 1922. Un ano despois volven xuntos a Catalu\u00f1a, onde te\u00f1en ao seu fillo Antoni. En 1929, Hansen morreu. Posteriormente Celia Su\u00f1ol casou con Joaquim Figuerola, con quen tivo, en 1931, \u00e1 s\u00faa filla Rosa. En 1932 incorporouse como secretaria ao Departamento de Cultura da Generalitat de Catalu\u00f1a. En 1945 morreu Joaquim Figuerola. Dous anos despois, ga\u00f1ou o Premio Joanot Martorell, actual Premio Sant Jordi, coa s\u00faa novela \"Primera part.\" En 1950 publicou \"L'home de les fires i altres contes.\" Ao sesenta e cinco anos perdeu a vista.\nCelia Su\u00f1ol morreu en 1986, \u00e1 idade de 87 anos."}
{"id": "339783", "revid": "56817", "url": "https://gl.wikipedia.org/wiki?curid=339783", "title": "Neopilina", "text": "Neopilina \u00e9 un x\u00e9nero de moluscos monoplac\u00f3foros da orde dos triblid\u00edidos, o tipo da familia dos neopil\u00ednidos.\nClasificaci\u00f3n.\nSegundo o WoRMS, o x\u00e9nero comprende as seguintes especies:\nX\u00e9nero \"Neopilina\""}
{"id": "339785", "revid": "89787", "url": "https://gl.wikipedia.org/wiki?curid=339785", "title": "Maria Merc\u00e8 Roca", "text": "Maria Merc\u00e8 Roca i Perich, nada en Portbou (Provincia de Xirona) o 19 de xullo de 1958, \u00e9 unha escritora e pol\u00edtica catal\u00e1.\nTraxectoria.\nNada no seo dunha familia obreira, de moza marchou a estudar a Xirona, onde acabar\u00eda fixando a s\u00faa residencia. A pesar de non completar os estudos de Filolox\u00eda Catal\u00e1, exerceu moitos anos a docencia do catal\u00e1n. A mediados da d\u00e9cada de 1980 incorporouse ao panorama literario ga\u00f1ando o premio \"V\u00edctor Catal\u00e0.\" Continuar\u00eda a actividade literaria cunha abundante produci\u00f3n de contos, novelas e o gui\u00f3n do serial televisivo \"Secrets de fam\u00edlia\", emitido por TV3. A s\u00faa carreira non estivo exenta de reco\u00f1ecementos, en forma de premios literarios e de traduci\u00f3ns das s\u00faas obras ao castel\u00e1n, ao vasco, ao franc\u00e9s, ao alem\u00e1n e ao neerland\u00e9s.\nActiva en pol\u00edtica, foi deputada ao Parlamento de Catalu\u00f1a desde 2003 at\u00e9 2010 coa \"Associaci\u00f3 Catalunya 2003\", integrada en Esquerra Republicana de Catalunya."}
{"id": "339786", "revid": "23204", "url": "https://gl.wikipedia.org/wiki?curid=339786", "title": "Henning Mourier Lemche", "text": "Henning Mourier Lemche, nado o 11 de agosto de 1904 en Copenhague e finado o 4 de agosto de 1977, foi un zo\u00f3logo dan\u00e9s especializado en malacolox\u00eda.\nTraxectoria.\nHenning Mourier estudou na Universidade de Copenhague, onde acadou o doutoramento en 1937.\nDesde 1924 a 1948 traballou no Laboratorio de Zoolox\u00eda da \"Real Universidade de Veterinaria e Agricultura\", de Frederiksberg, Dinamarca.\nDesde 1949, traballou no Departamento de Zoolox\u00eda da Universidade de Copenhague, na que, en 1955, foi conservador da colecci\u00f3n de Moluscos do seu \"Museo Zool\u00f3xico\" e, en 1962, axudante do director.\nDesde 1948 foi membro da Comisi\u00f3n Internacional de Nomenclatura Zool\u00f3xica.\nInteresouse sobre todo nos insectos e nos moluscos nudibranquios. Escribiu \"Fra Molekyle til Menneske\" (1945). e moitos artigos cient\u00edficos.\nEn 1957 Henning Mourier Lemche desubriu o molusco \"Neopilina galatheae\", un molusco dun grupo que se cr\u00eda extinto (o dos monoplac\u00f3foros).\nO World Register of Marine Species relaciona 14 especies mari\u00f1as nomeadas por Henning Mourier Lemche. e 9 especies nomeadas na s\u00faa honra.\nAbreviatura.\nA abreviatura Lemche empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "339787", "revid": "85894", "url": "https://gl.wikipedia.org/wiki?curid=339787", "title": "Isabel-Clara Sim\u00f3", "text": "Isabel-Clara Sim\u00f3 i Monllor, nada en Alcoi (Provincia de Alacant) o 4 de abril de 1943 e finada en Barcelona o 13 de xaneiro de 2020, foi unha escritora e xornalista espa\u00f1ola en lingua catal\u00e1, ademais de pol\u00edtica militante de SI.\nEst\u00e1 considerada unha das autoras modernas m\u00e1is importantes de literatura catal\u00e1. Foi galardoada en m\u00faltiples ocasi\u00f3ns; entre outras distinci\u00f3ns, en 1978 co Premio V\u00edctor Catal\u00e0 por \"\u00c9s quan miro que hi veig clar\"; en 1993 recibiu o premio Sant Jordi por \"La salvatge\", en 1999 foille concedida a Cruz de Sant Jordi pola s\u00faa traxectoria literaria, no 2001 outorg\u00e1ronlle o premio Andr\u00f2mina de narrativa por\u00a0\"Hum... Rita!: L'home que ensumava dones\", o Premio da Cr\u00edtica dos Escritores Valencianos en ensaio, por \"En lleg\u00edtima defensa\" e o Premio Joanot Martorell de narrativa por \"Amor meva\".\nComo xornalista, foi directora do semanario Canig\u00f3 e \u00e9 columnista no diario Avui. Foi Delegada do Libro do Departamento de Cultura da Generalitat de Catalu\u00f1a.\nTraxectoria.\nIsabel-Clara Sim\u00f3 licenciouse en filosof\u00eda pola Universidade de Valencia e en xornalismo, ademais de ser doutora en filolox\u00eda rom\u00e1nica. Exerceu como profesora en Bu\u00f1ol e, posteriormente, no Instituto Ram\u00f3n Muntaner de Figueras, onde naceron os seus fillos, e no Instituto Sant Josep de Calasan\u00e7 de Barcelona. Pasou ao xornalismo no ano 1972 como directora do semanario \"Canig\u00f3\", colaborando ademais habitualmente con distintos medios de comunicaci\u00f3n. Creou nos seus propios contos e novelas personaxes complexos que mante\u00f1en relaci\u00f3ns conflitivas, como \"La Nati\" (1991), \"Raquel\" (1992), \"Hist\u00f2ries perverses\" (1992) ou os de \"T'imagines a vida sense ell?\" (2000). Obras como \"J\u00falia\" ou \"D'Alcoi a Nova York\" (1987) foron ambientadas en Alcoi, o seu lugar de nacemento.\nFoi galardoada, entre outros, co Premio Sant Jordi de Novela 1993, pola s\u00faa obra \"La salvatge.\" Tam\u00e9n foi delegada do Libro do Departamento de Cultura da Generalitat de Catalu\u00f1a. En 1999 foi distinguida coa Creu de Sant Jordi, pola s\u00faa traxectoria. O libro de relatos \"Dones\" (1997) foi obxecto dunha adaptaci\u00f3n cinematogr\u00e1fica, o ano 2000. De publicaci\u00f3n m\u00e1is recente, foron libros como \"L'home que volava en el trapezi\" (2002) ou a s\u00faa recompilaci\u00f3n de artigos no xornal \"Avui\", co t\u00edtulo \"En leg\u00edtima defensa.\" Tam\u00e9n debe destacarse o \u00e9xito de cr\u00edtica e p\u00fablico da obra teatral \"C\u00f2mplices\", levada a escena por Pep Cort\u00e8s. \nEn 1993 ga\u00f1ou o Premio Cr\u00edtica Serra d'Or de Narraci\u00f3n por \"Hist\u00f2ries perverses.\" O ano 2001, \u00e9lle outorgado o premio Andr\u00f3meda polo seu libro \"Hum... Rita!: L'home que ensumava dones\", e o 2004 o Premio da Cr\u00edtica dos Escritores Valencianos na s\u00faa modalidade de ensaio, por \"En leg\u00edtima defensa.\" O ano 2007, conseguiu o Premio de Novela Cidade de Alcira coa s\u00faa obra \"El meu germ\u00e0 Pol\".\nComo xornalista, foi directora do semanario \"Canig\u00f3\", foi columnista do xornal Avui e actualmente \u00e9o do Punt \"Avui.\" Foi delegada do Libro do Departamento de Cultura da Generalitat de Catalu\u00f1a.\nO ano 2009 recibiu o premio Traxectoria no marco da Semana do Libro en Catal\u00e1n. Segundo a organizaci\u00f3n, este galard\u00f3n reco\u00f1ec\u00eda a extensa obra da escritora e a s\u00faa implicaci\u00f3n na defensa da lingua catal\u00e1. En 2013, tam\u00e9n foi reco\u00f1ecida polo Concello de Alcoi coa concesi\u00f3n da medalla de ouro da cidade e o nomeamento de filla predilecta.\nEn 2017 foi nomeada pola Asociaci\u00f3n de Escritoras e Escritores en Lingua Galega (AELG) Escritora Galega Universal 2018.\nObras.\nDe entre oas s\u00faas m\u00e1is de corenta obras, destacan as seguintes:\nA s\u00faa obra foi traducida ao alem\u00e1n, o ingl\u00e9s, o vasco, o castel\u00e1n, o franc\u00e9s, o galego, o italiano, o neerland\u00e9s e o sueco.\nEn galego Edici\u00f3ns Xerais de Galicia publicou en 1996 \"Raquel\", traducida por Mar\u00eda Dolores Torres Par\u00eds na Colecci\u00f3n F\u00f3ra de Xogo, e en 1997 \"Xoel\"."}
{"id": "339788", "revid": "5863", "url": "https://gl.wikipedia.org/wiki?curid=339788", "title": "Marcelino Oreja Aguirre", "text": "Marcelino Oreja Aguirre, nado en Madrid o 13 de febreiro de 1935, \u00e9 un xurista, pol\u00edtico e diplom\u00e1tico espa\u00f1ol. I marqu\u00e9s de Oreja. \u00c9 t\u00edo do tam\u00e9n pol\u00edtico Jaime Mayor Oreja.\nTraxectoria.\nMarcelino Oreja Aguirre pertence a unha familia de destacados empresarios e pol\u00edticos tradicionalistas vascos. \u00c9 fillo de Marcelino Oreja El\u00f3segui, deputado tradicionalista e director da empresa Uni\u00f3n Cerrajera de Mondrag\u00f3n, que morreu asasinado durante a Revoluci\u00f3n de outubro de 1934 por militantes uxetistas. O seu t\u00edo Ricardo Oreja El\u00f3segui foi tam\u00e9n deputado polas filas tradicionalistas e ocupou un posto como procurador nas Cortes franquistas. Outro t\u00edo seu, , foi un prestixioso m\u00e9dico ur\u00f3logo e ocupou tam\u00e9n un posto como procurador nas Cortes.\nDoutorado en Dereito pola Universidade de Madrid, formouse na carreira diplom\u00e1tica sendo destinado aos vinte e cinco anos ao gabinete do Ministro de Asuntos Exteriores durante a ditadura franquista. Membro do Grupo T\u00e1cito, vinculouse a movementos pr\u00f3ximos \u00e1 democracia cristi\u00e1 e \u00e1 dereita democr\u00e1tica representada pola Uni\u00f3n de Centro Democr\u00e1tico, foi nomeado Senador Real na Lexislatura Constitu\u00ednte e ministro de Asuntos Exteriores durante a transici\u00f3n en 1976 no primeiro goberno de Adolfo Su\u00e1rez, cargo que mantivo at\u00e9 1980.\nNas elecci\u00f3ns xerais de 1979 foi elixido deputado ao Congreso pola provincia de Guip\u00fascoa como cabeza de lista da candidatura da UCD. O 25 de novembro de 1980, foi nomeado delegado do Goberno no Pa\u00eds Vasco, deixando o seu escano ao n\u00famero dous por Guip\u00fascoa, o seu sobri\u00f1o Jaime Mayor Oreja. Ocupou o cargo at\u00e9 mediados de 1982. Tras a desintegraci\u00f3n do seu partido nas elecci\u00f3ns de 1982, nas que obtivera a acta de deputado de novo, por \u00c1raba na lista conxunta que presentaron no Pa\u00eds Vasco Alianza Popular, o Partido Dem\u00f3crata Popular, o Partido Dem\u00f3crata Liberal e Uni\u00f3n de Centro Democr\u00e1tico. Foi Secretario Xeral do Consello de Europa en 1984. En 1989 foi elixido parlamentario europeo nas listas do Partido Popular e colaborou na redacci\u00f3n do primeiro borrador dun modelo de Constituci\u00f3n para a Uni\u00f3n Europea en 1993.\nPosteriormente presentouse de novo \u00e1s elecci\u00f3ns en Espa\u00f1a en 1993 pola provincia de \u00c1lava nas filas do Partido Popular, sendo elixido deputado. M\u00e1is tarde foi designado Comisario Europeo de Transportes e Enerx\u00eda en 1994 e participou na elaboraci\u00f3n do Tratado de Maastricht. Terminado o seu mandato en 1999, no que se ocupou de Relaci\u00f3ns co Parlamento Europeo, relaci\u00f3ns cos Estados Membros (en materia de Comunicaci\u00f3n, Transparencia e Informaci\u00f3n), Cultura e Sector Audiovisual, Oficina de Publicaci\u00f3ns, Asuntos Institucionais e Preparaci\u00f3n da Conferencia Intergobernamental de 1996 (conxuntamente co Presidente Jacques Santer) abandonou a actividade pol\u00edtica para dedicarse \u00e1 empresa privada. \u00c9 membro da Real Academia de Ciencias Morais e Pol\u00edticas e da Academia Europea de Ciencias e Artes. Tam\u00e9n \u00e9 Presidente do Instituto de Estudios Europeos da Universidade CEU San Pablo.\nO 9 de abril de 2010 foi nomeado marqu\u00e9s de Oreja polo\u00a0Rei Xo\u00e1n Carlos I en reco\u00f1ecemento \u00e1 s\u00faa traxectoria.\nEst\u00e1 casado con Silvia Arbur\u00faa, filla do exministro franquista Manuel Arbur\u00faa de la Miyar."}
{"id": "339789", "revid": "15490", "url": "https://gl.wikipedia.org/wiki?curid=339789", "title": "Ant\u00f2nia Vicens", "text": "Ant\u00f2nia Vicens i Picornell, nada en Santany\u00ed (Illas Baleares) en 1941, \u00e9 unha escritora espa\u00f1ola en lingua catal\u00e1.\nTraxectoria.\nO seu primeiro libro publicado, a recompilaci\u00f3n de relatos \"Banc de fusta\", foi premiado na pequena localidade de Cantonigr\u00f2s en 1965. A s\u00faa seguinte novela, \"39\u00ba a l'ombra\", con todo, recibiu un premio destacado, o Sant Jordi de novela en 1967. O universo mallorquino proporcionou a fonte de inspiraci\u00f3n principal para estes dous volumes e a obra posterior. En 1977 entrou a formar parte da xunta da Asociaci\u00f3n de Escritores en Lingua Catal\u00e1 (AELC) como vicepresidenta para as Illas Baleares.\nDistinguida con diversos premios literarios, o reco\u00f1ecemento global \u00e1 s\u00faa carreira chegoulle coa Cruz de Sant Jordi en 1999 e a medalla Ramon Llull en 2004, \u00e1 que renunciou en protesta pola pol\u00edtica ling\u00fc\u00edstica do goberno balear.\nOs seus libros foron traducidos ao alem\u00e1n e ao espa\u00f1ol."}
{"id": "339790", "revid": "12452", "url": "https://gl.wikipedia.org/wiki?curid=339790", "title": "Os\u00edxeno molecular", "text": ""}
{"id": "339791", "revid": "12452", "url": "https://gl.wikipedia.org/wiki?curid=339791", "title": "Os\u00edxeno (elemento)", "text": ""}
{"id": "339792", "revid": "98629", "url": "https://gl.wikipedia.org/wiki?curid=339792", "title": "Olga Xirinacs", "text": "Olga Xirinacs D\u00edaz, nada en Tarragona o 11 de maio de 1936, \u00e9 unha escritora catal\u00e1 en lingua catal\u00e1 e castel\u00e1, as\u00ed como profesora de piano. Pos\u00fae unha s\u00f3lida formaci\u00f3n art\u00edstica, que d\u00e1 profundidade \u00e1 s\u00faa obra literaria. Escribiu poes\u00eda, novela, contos e ensaio.\nTraxectoria.\nColabora na prensa peri\u00f3dica: \"La Vanguardia\", \"Avui\", \"Foc Nou\". Deu cursos de narrativa en Aula de Letras e na Universidade Pompeu Fabra, de Barcelona. Moitos dos seus libros mereceron os premios m\u00e1is importantes da literatura en lingua catal\u00e1, entre eles: Sant Jordi, Sant Joan, Josep Pla, Ramon Llull, Carles Riba, dous Premios da Cr\u00edtica, entre outros.\n\u00c9 a \u00fanica muller Mestra en Gai Saber polos Xogos Florais de Barcelona despois de Merc\u00e8 Rodoreda. En 1990, a Xeneralidade de Catalu\u00f1a concedeulle a Creu de Sant Jordi.\nEscribiu m\u00e1is de trescentos contos, 250 para adultos e outros para nenos. At\u00e9 1996, edit\u00e1ronse 3 volumes.\nUnha escola de Tarragona leva o seu nome, a Escola Olga Xirinacs.\nObra.\nObra traducida.\nLingua castel\u00e1\nOutras linguas"}
{"id": "339797", "revid": "89787", "url": "https://gl.wikipedia.org/wiki?curid=339797", "title": "Cinco d\u00edas de Mil\u00e1n", "text": "Os cinco d\u00edas de Mil\u00e1n \u00e9 o nome polo que se co\u00f1ece unha revolta protagonizada polo pobo da capital lombarda, ent\u00f3n parte do Reino lombardo-v\u00e9neto, contra a ocupaci\u00f3n do Imperio Austr\u00edaco entre o 18 e o 22 de marzo de 1848. Os austr\u00edacos defin\u00edan os acontecementos como unha guerra civil, mentres que os milaneses falaban dun movemento de liberaci\u00f3n en contra dunha ocupaci\u00f3n estranxeira. A revolta finalizou coa vitoria dos insurxentes e a liberaci\u00f3n de Mil\u00e1n.\nDespois de cinco d\u00edas de combates, a poboaci\u00f3n da cidade comezou a perseguir as autoridades e as tropas autr\u00edacas. O concello instaurou un goberno moderado provisional que estaba en conflito cos opo\u00f1entes milaneses, principalmente republicanos e federalistas. Por este motivo, o concello chamou ao rei veci\u00f1o Carlos Alberte de Sarde\u00f1a, quen viu a ocasi\u00f3n de ampliar o seu reino. Carlos Alberte declarou a guerra ao Imperio Austr\u00edaco e anexionou a Lombard\u00eda. Por\u00e9n, posteriormente viuse na obriga de abdicar despois de varios reveses militares.\nA insurxencia provocou emoci\u00f3ns fortes e atraeu cara a si varios revolucionarios como Giuseppe Mazzini e Giuseppe Garibaldi, que daquela estaban no exilio. Isto xerou temor entre os mon\u00e1rquicos.\nOs cinco d\u00edas de Mil\u00e1n constit\u00faen, dentro da historiograf\u00eda do \"Risorgimento\", un dos episodios m\u00e1is importantes da unificaci\u00f3n italiana, xa que foi a \u00fanica iniciativa popular de envergadura que tivo \u00e9xito, e deu comezo aos acontecementos que conduciron \u00e1 constituci\u00f3n do Reino de Italia."}
{"id": "339799", "revid": "25871", "url": "https://gl.wikipedia.org/wiki?curid=339799", "title": "Cinco xornadas de Mil\u00e1n", "text": ""}
{"id": "339800", "revid": "5749", "url": "https://gl.wikipedia.org/wiki?curid=339800", "title": "Firstar Corporation", "text": ""}
{"id": "339802", "revid": "23204", "url": "https://gl.wikipedia.org/wiki?curid=339802", "title": "Atanasii Sheptytskyi", "text": "Atanasii Sheptytskyi (en ; en ; en ), nado c. 1686 en Voshchantsi (Voivodato de Rutenia, Coroa do Reino de Polonia) e finado o 12 de decembro de 1746 en Lviv, foi un eclesi\u00e1stico grecocat\u00f3lico ruteno, metropolita de K\u00ediv e Galicia e toda a Rus dende 1729 at\u00e9 a s\u00faa morte.\nTraxectoria.\nNaceu en 1686 en Voshchantsi nunha familia nobre. En 1703, pola influencia do seu t\u00edo, Varlaam Sheptytskyi, entrou no noviciado dos basilianos no mosteiro de Univ, onde Varlaam era arquimandrita. Na vida relixiosa tomou o nome de \"Atanasii\". Posteriormente estudou filosof\u00eda e teolox\u00eda no seminario pontificio de Lviv que levaban os teatinos, onde foi ordenado sacerdote en 1710. Posteriormente, en 1713 foi nomeado el mesmo arquimandrita de Univ.\nEn 1715 foi nomeado bispo de Lviv, recibindo a consagraci\u00f3n episcopal o 13 de setembro de mans do metropolita de K\u00ediv Lev Kyshka.\nO 1 de marzo de 1728 foi elixido arcebispo coadxutor de K\u00ediv, convert\u00e9ndose o 17 de agosto de 1729 en metropolita."}
{"id": "339804", "revid": "23204", "url": "https://gl.wikipedia.org/wiki?curid=339804", "title": "Floriian Hrebnytskyi", "text": "Floriian Hrebnytskyi (en ; en ; en ), nado c. 1683 e finado o 18 de xullo de 1762 en Strunnie (Voivodato de Po\u0142ock, Gran Ducado de Lituania), foi un eclesi\u00e1stico grecocat\u00f3lico ruteno, metropolita de K\u00ediv e Galicia e toda a Rus dende 1748 at\u00e9 a s\u00faa morte."}
{"id": "339806", "revid": "839", "url": "https://gl.wikipedia.org/wiki?curid=339806", "title": "Lev II Kyshka", "text": ""}
{"id": "339807", "revid": "98629", "url": "https://gl.wikipedia.org/wiki?curid=339807", "title": "Henry Aldrich", "text": "Henry Aldrich, nado en 1647 e finado en Oxford (Inglaterra), o 14 de decembro de 1710, foi un te\u00f3logo, fil\u00f3sofo, arquitecto e compositor ingl\u00e9s do Barroco.\nVida.\nDos primeiros anos co\u00f1ecemos que Aldrich se formou con Richard Busby na escola de Westminster. En 1662 entrou na Christ Church (a \"Igrexa de Cristo\", co\u00f1ecida tam\u00e9n simplemente como \"The House\"), en Oxford, da que chegou a ser de\u00e1n en 1689, sucedendo o cat\u00f3lico John Massey, quen fuxira ao Continente. Entre 1692 e 1695 exerceu como reitor (\"vice-chancellor\") da Universidade de Oxford. En 1702, foi nomeado reitor eclesi\u00e1stico de Wem, en Shropshire, a\u00ednda que continuou residindo en Oxford, onde morreu o 14 de decembro de 1710. O seu corpo foi enterrado na catedral de Oxford (\"Christ Church Catedral\"), onde, atendendo ao seu propio desexo, non hai monumento conmemorativo ning\u00fan.\nObras.\nHenry Aldrich era un home dotado duns dons infrecuentemente diversos. Estudoso dos cl\u00e1sicos, \u00e9 m\u00e1is co\u00f1ecido como autor dun pequeno libro de l\u00f3xica (\"Artis Logic\u00e6 Compendium\"). Malia non ser un innovador no terreo de l\u00f3xica (segue estritamente as \"Summulae Logicales\", de Peter of Spain), o uso da s\u00faa obra polas sucesivas promoci\u00f3ns de estudantes de Oxford amosou a s\u00faa notable capacidade de s\u00edntese e o seu grande valor did\u00e1ctico. De feito, o \"Compendium\" seguiu a utilizarse en Oxford (na edici\u00f3n revisada de Mansel) ata a segunda metade do s\u00e9culo XIX.\nAldrich tam\u00e9n compuxo himnos e pezas lit\u00farxicas moi salientables, e adaptou moita da m\u00fasica de Palestrina e de Giacomo Carissimi. Da s\u00faa autor\u00eda \u00e9 o co\u00f1ecido canon \"Hark, the bonny Christ Church bells\".\nEntre as s\u00faas habilidades destacou tam\u00e9n a arquitectura. Proba disto son os seus dese\u00f1os para a igrexa de Todos os Santos (\"All Saints Church\") e, en concreto, do seu campanario, en Oxford, as\u00ed como de tres dos lados do co\u00f1ecido como \"Peckwater Quadrangle\", da igrexa de Cristo (\"Christ Church\").\nOutras mostras do seu polifac\u00e9tico enxe\u00f1o son, por exemplo, unha versi\u00f3n humor\u00edstica en lat\u00edn dunha balada moi popular no seu tempo, titulada \"A soldier and a sailor, A tinker and a tailor\" (\"Un soldado, un mari\u00f1eiro, un caldeireiro e un xastre\"), as\u00ed como un epigrama acerca das cinco raz\u00f3ns para beber: \"Si bene quid memini, causae sunt quinque bibendi; / Hospitis adventus, praesens sitis atque futura, / Aut vini bonitas, aut quaelibet altera causa\" (\"Se penso correctamente, hai cinco raz\u00f3ns para beber: / a chegada dun amigo, a sede de agora e a de despois, / o bo que est\u00e1 o vi\u00f1o, ou algunha outra raz\u00f3n\")."}
{"id": "339813", "revid": "865", "url": "https://gl.wikipedia.org/wiki?curid=339813", "title": "God Is an Astronaut", "text": "God Is an Astronaut \u00e9 unha banda irlandesa de post-rock procedente de Glen of the Downs, Wicklow. O grupo est\u00e1 composto por Torsten Kinsella (voces, guitarras e teclados), Niels Kinsella (baixo e guitarras), Lloyd Hanney (bater\u00eda) e Jamie Dean (teclados e guitarras). Ata a data God Is an Astronaut leva publicados sete \u00e1lbums de estudio e un EP."}
{"id": "339814", "revid": "89787", "url": "https://gl.wikipedia.org/wiki?curid=339814", "title": "Maria Aur\u00e8lia Capmany", "text": "Maria Aur\u00e8lia Capmany i Farn\u00e9s, nada en Barcelona o 3 de agosto de 1918 e finada na mesma cidade o 2 de outubro de 1991, foi unha novelista, dramaturga e ensa\u00edsta catal\u00e1. Foi tam\u00e9n unha destacada feminista, activista cultural e antifranquista.\nTraxectoria.\nNeta do intelectual Sebasti\u00e0 Farn\u00e9s, autor da \"Paremiolog\u00eda catal\u00e1 comparada\", e filla de Aureli Capmany, folclorista e colaborador en revistas infant\u00eds, pasou a s\u00faa mocidade no piso da familia xunto \u00e1 Rambla de Barcelona. Estudou no Instituto-Escola da Xeneralidade e licenciouse en Filosof\u00eda na Universidade de Barcelona da posguerra.\nPracticou a docencia durante as d\u00e9cadas de 1940 e 1950 no Instituto Alb\u00e9niz de Badalona e na Escola Isabel de Villena de Barcelona. Tam\u00e9n traballou gravando vidro, oficio que aprendera na s\u00faa \u00e9poca de universitaria.\nCoa s\u00faa primeira novela \"Necessitem morir\" (publicada en 1952) quedou finalista do premio Joanot Martorell de 1947, premio que ga\u00f1ou ao ano seguinte co \"El cel no \u00e9s transparent\". O seu prestixio como narradora chegoulle con novelas como \"Bet\u00falia\", \"El gust de la pols\" e \"Un lloc entre els morts\", este \u00faltima premio Sant Jordi de 1968. En 1981 recibiu o Premio Ramon Fuster, outorgado polo Colexio Oficial de Doutores e Licenciados en Filosof\u00eda e Letras e en Ciencias de Catalu\u00f1a, e en 1983 ga\u00f1ou o Premio Cr\u00edtica Serra d'Or de Literatura Infantil e Xuvenil co \"El malefici de de la reina d'Hongria\".\nFoi unha das escritoras catal\u00e1s m\u00e1is polifac\u00e9ticas, xa que ademais da narrativa dedicouse \u00e1 traduci\u00f3n; cultivou o teatro, o ensaio e outros x\u00e9neros literarios.\nNo campo da dramaturxia, fundou (1959) xunto a Ricard Salvat a Escola de Arte Dram\u00e1tica Adri\u00e0 Gual. Exerceu de profesora, de actriz e de directora. Ademais, estreou obras propias, como \"Preguntes i respostes sobre la vida i la mort de Francesc Layret, advocat dels obrers de Catalunya\"; Layret foi un destacado avogado dos obreiros de Catalu\u00f1a que morreu asasinado en 1920.\nComo ensa\u00edsta sobresae polas s\u00faas obras sobre a situaci\u00f3n da muller, sobre todo con \"La dona a Catalunya: consci\u00e8ncia i situaci\u00f3\", de 1966. En 1968, prologou a edici\u00f3n catal\u00e1 de \"El segon sexe\", a obra de Simone de Beauvoir. Foi columnista de \"Diario Femenino.\" En 1970 publica, con Carmen Alcalde, \"El feminismo ib\u00e9rico\", que foi un estudo hist\u00f3rico do feminismo en Espa\u00f1a.\nTam\u00e9n dedicou numerosos artigos a diversos aspectos da cultura e da sociedade catal\u00e1. As\u00ed mesmo, destacan os seus libros de memorias \"Pedra de toc\" (1 e 2), \"Mala mem\u00f2ria\", e \"Aix\u00f2 era i no\"\u00a0era. \nParticipou e interveu no \"M\u00edting da Llibertat\" (22 de xu\u00f1o de 1976) e no proceso constitu\u00ednte do Partit Socialista de Catalunya-Congr\u00e9s (novembro de 1976).\nFoi rexedora e responsable das \u00e1reas de Cultura e de Edici\u00f3ns no Concello de Barcelona durante as primeiras lexislaturas polo Partido dos Socialistas de Catalu\u00f1a (PSC), e membro da Deputaci\u00f3n de Barcelona desde o 1983 at\u00e9 \u00e1 s\u00faa morte. Foi tam\u00e9n membro da Asociaci\u00f3n de Escritores en Lingua Catal\u00e1, e presidenta do Centro Catal\u00e0 do Pen Club.\nFaleceu tras unha longa enfermidade o 2 de outubro de 1991 na cidade de Barcelona e foi incinerada no Cemiterio de Collserola.\nObras.\nObras completes.\nRealizou unha ampla e frut\u00edfera obra en varios x\u00e9neros:"}
{"id": "339816", "revid": "23204", "url": "https://gl.wikipedia.org/wiki?curid=339816", "title": "San Jos\u00e9 del Rinc\u00f3n", "text": "San Jos\u00e9 del Rinc\u00f3n \u00e9 un concello do norte do Estado de M\u00e9xico, en M\u00e9xico. Limita coas municipalidades de Tlalpujahua, El Oro, San Felipe del Progreso, Villa Victoria, Ocampo, Angangeo, Senguio e Villa de Allende. A s\u00faa \u00e1rea \u00e9 de 492,25\u00a0km\u00b2, e a s\u00faa poboaci\u00f3n era de 91.345 habitantes no ano 2010. A cabeceira municipal \u00e9 San Jos\u00e9 del Rinc\u00f3n."}
{"id": "339821", "revid": "23204", "url": "https://gl.wikipedia.org/wiki?curid=339821", "title": "Atizap\u00e1n", "text": "Atizap\u00e1n \u00e9 un concello que se atopa en el Val de Toluca do Estado de M\u00e9xico, en M\u00e9xico. Limita ao norte con Tianguistenco e Calimaya, ao sur con San Antonio la Isla e Almoloya del R\u00edo, ao leste con Tianguistenco e ao oeste con San Antonio la Isla. Abrangue unha superficie de 6,92\u00a0km\u00b2 e a s\u00faa poboaci\u00f3n era de 10\u00a0299 habitantes no ano de 2010. A cabeceira municipal \u00e9 Santa Cruz Atizap\u00e1n."}
{"id": "339823", "revid": "23204", "url": "https://gl.wikipedia.org/wiki?curid=339823", "title": "Axapusco", "text": "Axapuxco \u00e9 un concello do oriente do Estado de M\u00e9xico, en M\u00e9xico. Limita coas municipalidades mexicanas de Otumba, Temascalapa, Nopaltepec e con San Mart\u00edn de las Pir\u00e1mides. A s\u00faa \u00e1rea \u00e9 de 230,94\u00a0km\u00b2, e a s\u00faa poboaci\u00f3n era de 25\u00a0559 habitantes no ano 2010. A cabeceira municipal \u00e9 Axapusco."}
{"id": "339828", "revid": "23204", "url": "https://gl.wikipedia.org/wiki?curid=339828", "title": "Concello de Santo Tom\u00e1s", "text": "Santo Tom\u00e1s \u00e9 un concello do norte do Estado de M\u00e9xico, en M\u00e9xico. Limita coas municipalidades mexicanas de Valle de Bravo, Otzoloapan, Ixtapan del Oro e co o estado de Michoac\u00e1n. A s\u00faa \u00e1rea \u00e9 de 104,25\u00a0km\u00b2, e a s\u00faa poboaci\u00f3n era de 9.111 habitantes no ano 2010. A cabeceira municipal \u00e9 Santo Tom\u00e1s de los Pl\u00e1tanos."}
{"id": "339829", "revid": "23204", "url": "https://gl.wikipedia.org/wiki?curid=339829", "title": "Concello de Nicol\u00e1s Romero", "text": "Nicol\u00e1s Romero \u00e9 un concello do norte do Estado de M\u00e9xico, en M\u00e9xico. Limita coas municipalidades mexicanas de Atizap\u00e1n de Zaragoza, Tepotzotl\u00e1n, Jiquipilco, Temoaya, Isidro Fabela, Cuautitl\u00e1n Izcalli e con Villa del Carb\u00f3n. A s\u00faa \u00e1rea \u00e9 de 235.65\u00a0km\u00b2, e a s\u00faa poboaci\u00f3n era de 410.118 habitantes no ano 2015. A cabeceira municipal \u00e9 Villa Nicol\u00e1s Romero."}
{"id": "339830", "revid": "23204", "url": "https://gl.wikipedia.org/wiki?curid=339830", "title": "San Sim\u00f3n de Guerrero", "text": "San Sim\u00f3n de Guerrero \u00e9 un concello do suroeste do Estado de M\u00e9xico, en M\u00e9xico. Limita coas municipalidades mexicanas de Temascaltepec, Tejupilco e con Texcaltitl\u00e1n. A s\u00faa \u00e1rea \u00e9 de 129,23\u00a0km\u00b2, e a s\u00faa poboaci\u00f3n era de 6.272 habitantes no ano 2010. A cabeceira municipal \u00e9 San Sim\u00f3n de Guerrero."}
{"id": "339834", "revid": "25871", "url": "https://gl.wikipedia.org/wiki?curid=339834", "title": "Amatore Sciesa", "text": "Amatore Sciesa, nado en Mil\u00e1n o 12 de febreiro de 1814 e finado na mesma cidade o 2 de agosto de 1851, foi un patriota italiano. Era co\u00f1ecido tam\u00e9n co nome de Antonio Sciesa, por mor dun erro de transcrici\u00f3n descuberto despois de varias investigaci\u00f3ns e estudos do escritor Leo Pollini.\nTraxectoria.\nDe humildes orixes, de profesi\u00f3n tapiceiro, no 1850 entrou en contacto con alg\u00fans grupos clandestinos republicanos que loitaban contra o dominio que o Imperio Austr\u00edaco ti\u00f1a sobre o Lombardo-Veneto. S\u00f3 pasaran dous anos desde os cinco d\u00edas e o gobernador xeral Radetzky segu\u00eda unha pol\u00edtica ferozmente represiva, que non deixaba outro campo aos patriotas lombardos que a submisi\u00f3n, a forca ou o exilio, pero que doutra banda, no canto de reducir a oposici\u00f3n pol\u00edtica e nacional, alz\u00e1baa, a\u00ednda que esta \u00faltima era obrigada a expresarse nas formas m\u00e1is clandestinas. \u00c1 difusi\u00f3n de manifestos revolucionarios tam\u00e9n axudou Sciesa: a noite do 30 de xullo de 1851 foi interceptado, na Porta Ticinese, en posesi\u00f3n de devanditos manifestos, e arrestado coa acusaci\u00f3n de p\u00f3r algunhas copias na v\u00eda Spadari, en Mil\u00e1n.\nCondenado a morte nun proceso sumario instru\u00eddo polo capit\u00e1n auditor Carl Pichler von Deeben, Sciesa foi conducido \u00e1 forca: segundo a tradici\u00f3n popular, a un xendarme que, conduc\u00edndoo ao lugar de execuci\u00f3n o fixera pasar debaixo das xanelas da s\u00faa casa, exhort\u00e1ndoo a revelar os nomes doutros revolucionarios, contestar\u00eda en dialecto milan\u00e9s: \"Tiremm innanz\"! (\"Imos adiante\"!). A falta do verdugo, falecido alg\u00fans d\u00edas antes, foi fusilado e logo sepultado no Fopponino de Porta Vercellina, hoxe desaparecido.\nConta Giovanni Visconti Venosta que don Giuseppe Negri, o sacerdote que acompa\u00f1ou a Sciesa ao pat\u00edbulo, deulle unha versi\u00f3n lixeiramente diferente do contexto no cal se pronunciou a famosa frase: \u00abAs palabras \"tirem innanz\" [sic], segundo Negri, non as dir\u00eda ao longo da r\u00faa ao oficial que mandaba os soldados, sen\u00f3n pouco antes de que o triste cortexo chegase ao lugar do suplicio; talvez ao sacerdote, que o exhortaba a confesar. Isto tam\u00e9n se adec\u00faa m\u00e1is \u00e1s formalidades que se usaban ent\u00f3n con ocasi\u00f3n destas condenas militares\u00bb.\nNa sentenza foi erroneamente chamado Antonio e por este motivo naceu o equ\u00edvoco asociado ao seu nome. A pena foille imposta en aplicaci\u00f3n da lei estatal, promulgada con proclama do 10 de marzo de 1849, confirmada por Radetzky, xunto co estado de asedio, o 2 de agosto de 1851:\nNa pr\u00e1ctica, Sciesa, que non gozaba de ningunha protecci\u00f3n especial, serviu ao gobernador xeral de exemplo de severidade, tanto \u00e9 as\u00ed que a s\u00faa condena a morte precedeu en pouco tempo \u00e1 do comasco Luigi Dottesio. O feito de que rexeitase indicar os nomes dos outros conspiradores s\u00f3 constitu\u00edu un agravante. Neste sentido esta acci\u00f3n foi percibida na \u00e9poca como unha importante confirmaci\u00f3n de que Radetzky non soubo ofrecer, aos 'malos sudditi' italianos do emperador Francisco Xos\u00e9, outra cousa que unha renovada e eterna represi\u00f3n."}
{"id": "339835", "revid": "101044", "url": "https://gl.wikipedia.org/wiki?curid=339835", "title": "Rally de Finlandia", "text": "O Rally de Finlandia, orixinalmente denominado Rally dos Mil Lagos, \u00e9 un rally que se celebra cada ano pola zona dos 1000 lagos en Jyv\u00e4skyl\u00e4, Finlandia desde o ano 1951, foi puntuable para o Campionato de Europa de Rally, as\u00ed como desde 1959 at\u00e9 1973, que pasou a formar parte do Campionato do Mundo de Rally at\u00e9 a actualidade, e salvo en 1995 que entrou dentro do calendario da Copa do Mundo de Rally de 2 Litros. Tam\u00e9n puntuou para o Campionato Mundial de Rally de Autom\u00f3biles de Produci\u00f3n (1987-1994, 1996-2002, 2008 e 2010), e o Campionato Mundial de Rally J\u00fanior (2001, 2003-2007 e 2009).\nCaracter\u00edsticas.\nA proba organ\u00edzase sempre a finais de agosto, posto que se asegura a ausencia de neve e os d\u00edas contan con m\u00e1is horas de luz.\nUtil\u00edzanse amplos cami\u00f1os de grava mi\u00fada moi fina, semellante \u00e1 terra batida das pistas de tenis. O trazado \u00e9 moi lineal, sempre bordeando lagos e entre multitude de con\u00edferas. Comp\u00edtese a velocidades moi altas e destaca polos seus grandes cambios de rasante e saltos, onde os autom\u00f3biles poden alcanzar at\u00e9 case 10 metros de altura a m\u00e1is de 150 quil\u00f3metros por hora, polo peralte das s\u00faas curvas e a suavidade da grava mi\u00fada. \u00c9 un dos m\u00e1is rallies r\u00e1pidos, con medias de velocidade superiores aos 120\u00a0km/h. A marca pos\u00faea Jari-Matti Latvala cun Volkswagen Polo R WRC no ano 2005, cunha media de 125,4&amp;nsp;km/h.\nA proba tam\u00e9n \u00e9 co\u00f1ecida como a carreira dos mil \"yumps\", dado que o piloto finland\u00e9s Timo M\u00e4kinen que na s\u00faa \u00e9poca pelex\u00e1base coa pronuncia da \"j\" inglesa ao pronunciar \"jump\" (\"salto\").\n\u00c9 unha das poucas probas de rally onde os afeccionados pagan unha entrada para gozar dela. D\u00edas antes da proba adquiren un forfait en estaci\u00f3ns de servizo, as\u00ed mesmo existen despachos de billetes nos accesos aos tramos como amplos aparcadoiros para os veh\u00edculos dos espectadores.\nOuninpohja.\nUn dos tramos m\u00e1is co\u00f1ecidos \u00e9 o de Ouninpohja que se compite con continuos saltos, rasantes cegos e curvas de alta velocidade. A velocidade media destes tramos de grava mi\u00fada superou os 130\u00a0km/h, dos m\u00e1is r\u00e1pidos na historia do rally. En 2003 o piloto estoniano Markko Martin realizou un salto de 57 m de longo a unha velocidade de 171\u00a0km/h. En 2005 Gigi Galli bateu a marca ao alcanzar os 58 metros. A marca do tramo o ten o franc\u00e9s S\u00e9bastien Ogier que logrou en 2013 co Volkswagen Polo R WRC un tempo de 15:08.9 e unha velocidade media de 130.7\u00a0km/h.\nHistoria.\nOs finlandeses creadores do formato actual dos rallies, foron os primeiros en organizalos en pistas de terra pechadas ao tr\u00e1nsito rodado, concienciados por mellorar a seguridade viaria e a prop\u00f3sito de que organizar probas en estradas abertas era unha temeridade. Deste xeito naceron os primeiros rallies cronometrados onde as autoridades permit\u00edan competir en pistas pechadas ao tr\u00e1fico a condici\u00f3n de que se respectase escrupulosamente as normas de tr\u00e1fico durante enl\u00e1celos. O Rally Mil Lagos naceu baixo esta f\u00f3rmula, de maneira que sempre foi unha proba de velocidade pura. A diferenza das probas da \u00e9poca nas que a regularidade e a experiencia contaba moito, na proba finlandesa isto non serv\u00eda de nada, posto que a proba a ga\u00f1aba sempre o m\u00e1is r\u00e1pido e o que m\u00e1is arriscaba.\nNos seus inicios a proba chamouse \"Jyvaeskylaen Suurajot\", que en fin\u00e9s significa \"A Gran Carreira de Jyv\u00e4skyl\u00e4\", ata que en 1997 cambiou o seu nome polo de Rally de Finlandia a petici\u00f3n da FIA.\nAo longo dos anos perdeu quilometraxe debida \u00e1s imposici\u00f3ns da FIA, e pasou de preto de 2.000 km nos 70 a uns 1.200 na actualidade, dos cales 400 son cronometrados.\nNo ano 2009, o ruso Evgeny Novikov foi protagonista dun salto no que case colocou o veh\u00edculo en posici\u00f3n vertical.\nPalmar\u00e9s.\nO Rally de Finlandia foi tradicionalmente dominado por pilotos escandinavos, at\u00e9 1989 unicamente finlandeses e suecos venceron a proba. Os \u00fanicos pilotos non escandinavos que a ga\u00f1aron son: o espa\u00f1ol Carlos Sainz, quen rompeu a tradici\u00f3n en 1990, o franc\u00e9s Didier Auriol en 1992, o estoniano Markko M\u00e4rtin en 2003, e o franc\u00e9s S\u00e9bastien Loeb en 2008, 2011 e 2012.\nDurante a d\u00e9cada de 1990, Tommi M\u00e4kinen ga\u00f1ou cinco veces seguidas o evento, desde 1994 at\u00e9 1998. Marcus Gr\u00f6nholm ga\u00f1ou tres veces consecutivas, de 2000 a 2002 e posteriormente ga\u00f1ou catro veces consecutivas, de 2004 a 2007. Tam\u00e9n ga\u00f1aron este rally lendas como Juha Kankkunen, Markku Al\u00e9n, Ari Vatanen, Hannu Mikkola e Timo Salonen.\nGa\u00f1adores.\nOs pilotos con m\u00e1is vitorias no Rally de Finlandia son Hannu Mikkola e Marcus Gr\u00f6nholm con sete vitorias ambos."}
{"id": "339836", "revid": "23204", "url": "https://gl.wikipedia.org/wiki?curid=339836", "title": "Nezahualc\u00f3yotl", "text": "Nezahualc\u00f3yotl \u00e9 un concello do oriente do Estado de M\u00e9xico, en M\u00e9xico. Limita coas municipalidades mexicanas de Chimalhuac\u00e1n, Ecatepec de Morelos e con La Paz. A s\u00faa \u00e1rea \u00e9 de 63.74\u00a0km\u00b2, e a s\u00faa poboaci\u00f3n era de 1.039.867 habitantes no ano 2015. A cabeceira municipal \u00e9 Cidade Nezahualc\u00f3yotl. O municipio foi creado en 1963 con terreos que pertenc\u00edan \u00f3s municipio de Texcoco e Chimalhuac\u00e1n, ocupando superficie das augas do antigo lago de Texcoco. \u00c9 un dos concellos con maior densidade de poboaci\u00f3n do seu pa\u00eds e do propio estado \u00f3 que pertence. Considerada unha cidade dormitorio polo seu car\u00e1cter maioritariamente residencial, nas \u00faltimas d\u00e9cadas repuntou na s\u00faa capacidade econ\u00f3mica, produci\u00f3n de empregos e de impacto socioecon\u00f3mico nos municipios adxacentes.\nToponimia, glifo emblema e xentilicio.\n Nezahualc\u00f3yotl foi o nome dun tlatoani de Texcoco. e quere dicir \u00abcoiote que xax\u00faa\u00bb, do n\u00e1huatl \"nez\u0101hual\" \u2014xax\u00fan\u2014 \"coy\u014dtl\" \u2014coiote\u2014.\nOficialmente o municipio non conta cun emblema, por\u00e9n, distintas administraci\u00f3ns municipais a trav\u00e9s dos anos basearon os seus dese\u00f1os no pictograma co que era representado Nezahualc\u00f3yotl nos c\u00f3dices Ixtlilx\u00f3chitl, Dur\u00e1n e X\u00f3lotl: a cabeza dun coiote do cal pendura un pectoral real. O xentilicio \u00e9 nezahualcoyotlense."}
{"id": "339837", "revid": "88215", "url": "https://gl.wikipedia.org/wiki?curid=339837", "title": "Tommi M\u00e4kinen", "text": "Tommi M\u00e4kinen, nado o 26 de xu\u00f1o de 1964 en Puuppola, Finlandia, \u00e9 un piloto de rally xa retirado que competiu no Campionato Mundial de Rally desde 1983 a 2003.\nGa\u00f1ou catro veces o Campionato Mundial de Rally, de forma consecutiva entre 1996 e 1999, sempre aos mandos dun Mitsubishi Lancer Evolution, e finalizou terceiro en 2001 e quinto en 1995 e 2000. M\u00e4kinen \u00e9 o quinto piloto con m\u00e1is carreiras ga\u00f1adas do Campionato Mundial de Rally con 24, por detr\u00e1s de S\u00e9bastien Loeb, Marcus Gr\u00f6nholm, Carlos Sainz e Colin McRae. Entre os seus \u00e9xitos dest\u00e1canse catro vitorias no Rally de Monte Carlo, catro no Rally dos 1000 Lagos, tres no Rally de Suecia e dous no Rally Safari. Na s\u00faa carreira mundialista, M\u00e4kinen logrou 45 podios e venceu en 362 tramos nas 139 probas disputadas.\nA s\u00faa primeira vitoria no Mundial logrouna en 1994 no Rally dos 1000 Lagos cun Ford Escort RS Cosworth. Ao ano seguinte, M\u00e4kinen fichou por Mitsubishi, compartindo marca con Kenneth Eriksson. Retirouse do mundo dos rally ao terminar a tempada 2003, cunha 3\u00aa posici\u00f3n no Rally de Gran Breta\u00f1a. Os seus copilotos m\u00e1is frecuentes foron Seppo Harjanne e Risto Mannisenm\u00e4ki. Tam\u00e9n resultou vencedor en 2000 da Carreira de Campi\u00f3ns."}
{"id": "339838", "revid": "7802", "url": "https://gl.wikipedia.org/wiki?curid=339838", "title": "Rally dos 1000 Lagos", "text": ""}
{"id": "339839", "revid": "1576", "url": "https://gl.wikipedia.org/wiki?curid=339839", "title": "Organismos ediac\u00e1ricos", "text": ""}
{"id": "339840", "revid": "1576", "url": "https://gl.wikipedia.org/wiki?curid=339840", "title": "Biota ediacariana", "text": ""}
{"id": "339841", "revid": "1576", "url": "https://gl.wikipedia.org/wiki?curid=339841", "title": "Biota do per\u00edodo ediac\u00e1rico", "text": ""}
{"id": "339842", "revid": "1576", "url": "https://gl.wikipedia.org/wiki?curid=339842", "title": "Fauna vendiense", "text": ""}
{"id": "339843", "revid": "1576", "url": "https://gl.wikipedia.org/wiki?curid=339843", "title": "Biota vendiense", "text": ""}
{"id": "339844", "revid": "1576", "url": "https://gl.wikipedia.org/wiki?curid=339844", "title": "Biota vendiana", "text": ""}
{"id": "339845", "revid": "1576", "url": "https://gl.wikipedia.org/wiki?curid=339845", "title": "Fauna vendiana", "text": ""}
{"id": "339850", "revid": "23204", "url": "https://gl.wikipedia.org/wiki?curid=339850", "title": "Pylyp Volodkovych", "text": "Felitsiian Pylyp Volodkovych (en ; en ; en ), nado c. 1698 e finado o 1 de febreiro de 1778 en Uman (Voivodato de Brac\u0142aw, Coroa do Reino de Polonia), foi un eclesi\u00e1stico grecocat\u00f3lico ruteno, metropolita de K\u00ediv e Galicia e toda a Rus dende 1762 at\u00e9 a s\u00faa morte."}
{"id": "339852", "revid": "1131", "url": "https://gl.wikipedia.org/wiki?curid=339852", "title": "Sociedad Pro-Escuelas en Bandeira", "text": "A Sociedad Pro-Escuelas en Bandeira foi unha sociedade de emigrantes galegos do concello de Silleda, fundada en Buenos Aires o 20 de marzo de 1909. A\u00ednda que a s\u00faa denominaci\u00f3n parece reducila \u00e1 vila da Bandeira e ao resto da parroquia de Manduas, a creaci\u00f3n desta agrupaci\u00f3n debeuse tam\u00e9n a emigrantes doutras parroquias pr\u00f3ximas como Cerva\u00f1a, Chapa, Lamela e Moalde.\nEditou en Buenos Aires a revista \"Fomento de la Instrucci\u00f3n Gallega\" (1909-1911) e a s\u00faa continuadora \"Lux\" (1913).\nEn 1928 comezou a construci\u00f3n da \"Escuela de Instrucci\u00f3n Primaria y de Comercio\" na vila da Bandeira, a car\u00f3n da estrada Santiago-Ourense (N-525), que se inaugurou en 1930 e que estar\u00eda activa ata a Guerra civil espa\u00f1ola. Incautada tralo conflito, funcionou como escola nacional ata 1978, cando regresou \u00e1s mans da Sociedad, que a cedeu ao Concello de Silleda. Tras unha rehabilitaci\u00f3n na d\u00e9cada de 1980, hoxe en d\u00eda este edificio \u00e9 usado como local social e casa da cultura, onde ten a s\u00faa sede a Asociaci\u00f3n Cultural Vista Alegre."}
{"id": "339853", "revid": "23204", "url": "https://gl.wikipedia.org/wiki?curid=339853", "title": "Manuel Cabaleiro Go\u00e1s", "text": "Manuel Cabaleiro Go\u00e1s, nado na Coru\u00f1a o 6 de xaneiro de 1918 e finado en Santiago de Compostela o 1 de febreiro de 1977, foi un psiquiatra e antrop\u00f3logo galego.\nTraxectoria.\nCursou o bacharelato no Instituto da Coru\u00f1a. Comezou a carreira de Medicina na Universidade de Santiago de Compostela en 1934. Interrompida pola Guerra Civil, licenciouse en 1942. Formouse en Neurolox\u00eda e Psiquiatr\u00eda co seu mestre Jos\u00e9 P\u00e9rez L\u00f3pez-Villamil no Sanatorio San Jos\u00e9 de Vigo. Doutorouse en 1953 na Universidade de Madrid coa tese: \"La Psiquiatr\u00eda en la Medicina Popular de Galicia\", dirixida por Pedro La\u00edn Entralgo.\nEn 1943 abriu en Ourense con Nicandro P\u00e9rez V\u00e1zquez un sanatorio psiqui\u00e1trico privado. Entre 1954 e 1961 realizou estancias de varios meses en centros psiqui\u00e1tricos europeos de Francia, Su\u00edza e Alema\u00f1a, visitando Sainte-Anne, con Delay, Charenton, con Henri Baruk, Bonneval, con Henri Ey, e o Centro de Tratamento e Readaptaci\u00f3n en Neully-Sur-Marne. No ver\u00e1n de 1959 o Patronato Nacional de Asistencia Psiqui\u00e1trica (PANAP) inaugura o Hospital Psiqui\u00e1trico de To\u00e9n que dirixiu Cabaleiro at\u00e9 a s\u00faa morte."}
{"id": "339854", "revid": "89787", "url": "https://gl.wikipedia.org/wiki?curid=339854", "title": "Lu\u00eds Villares", "text": "Lu\u00eds Villares Naveira, nado en Lugo o 8 de agosto de 1978, \u00e9 un xu\u00edz e pol\u00edtico galego de En Marea e portavoz do seu grupo parlamentario na X Lexislatura do Parlamento de Galicia. En febreiro de 2020, anunciou o seu abandono da pol\u00edtica antes das elecci\u00f3ns ao Parlamento de Galicia de 2020.\nTraxectoria profesional.\nLicenciado en Dereito pola Universidade de Santiago de Compostela, especializado na rama de Dereito do Consumo.\nXu\u00edz de carreira dende 2005, exerceu na Fonsagrada (2007-2010) e despois como maxistrado do contencioso-administrativo da Audiencia Nacional (2010-2011), titular no Tribunal Superior de Xustiza do Pa\u00eds Vasco (2011-2012), no Xulgado Contencioso-Administrativo de Lugo e na Sala do Contencioso-Administrativo do Tribunal Superior de Xustiza de Galicia. Foi coordinador en Galicia da asociaci\u00f3n progresista Xu\u00edces para a Democracia e \u00e9 membro fundador da Irmandade Xur\u00eddica Galega.\nTraxectoria pol\u00edtica.\nO seu foi un dos nomes que soaron para liderar o proxecto pol\u00edtico de En Marea para as elecci\u00f3ns galegas de 2016. O 6 de agosto do 2016 presentou a s\u00faa candidatura \u00e1s primarias deste partido, tralo cal foi elixido candidato \u00e1 presidencia da Xunta de Galicia.\nLogo dos comicios -nos que Villares encabezou as listas pola provincia de Lugo- En Marea foi a segunda lista m\u00e1is votada e acadou un total de 14 deputados. Por\u00e9n, o espazo pol\u00edtico de En Marea crebou por mor das disputas internas. A finais de 2018, unha crise relacionada coa elecci\u00f3n dun novo liderado do partido deveu nunha divisi\u00f3n entre os membros partidarios de Villares e os membros dos partidos fundadores de En Marea, Podemos, Anova-Irmandade Nacionalista (Anova) e Esquerda Unida (EU). Villares foi elixido como novo l\u00edder de En Marea o 24 de decembro de 2018 en medio de acusaci\u00f3ns de fraude electoral, o cal provocou que Podemos, Anova e EU abandonasen En Marea consider\u00e1ndoo como un proxecto pol\u00edtico \"errado\". Os parlamentarios de Podemos, Anova e EU formaron o Grupo Com\u00fan da Esquerda no Parlamento de Galicia en setembro de 2019. Podemos e EU participaron tanto nas elecci\u00f3ns de abril como nas de novembro de 2019 baixo a marca \"En Com\u00fan\u2013Unidas Podemos\", formando o subgrupo \"Galicia en Com\u00fan\" dentro de Unidas Podemos no Congreso dos Deputados.\nEn febreiro de 2020, antes das elecci\u00f3ns ao Parlamento de Galicia de 2020, anunciou que non se presentar\u00eda \u00f3s comicios e que a finais dese mes abandonar\u00eda a pol\u00edtica."}
{"id": "339855", "revid": "1888", "url": "https://gl.wikipedia.org/wiki?curid=339855", "title": "Lu\u00eds Villares Naveira", "text": ""}
{"id": "339857", "revid": "1888", "url": "https://gl.wikipedia.org/wiki?curid=339857", "title": "Sociedad Pro Escuela en Bandeira", "text": ""}
{"id": "339861", "revid": "1131", "url": "https://gl.wikipedia.org/wiki?curid=339861", "title": "Instituto de Estudos Ullo\u00e1ns", "text": "O Instituto de Estudos Ullo\u00e1ns (IEU) \u00e9 unha entidade de \u00e1mbito comarcal que ten como obxectivos a divulgaci\u00f3n e preservaci\u00f3n cultural, patrimonial e paisax\u00edstica da Comarca da Ulloa; as\u00ed como promover estudos sobre o Cami\u00f1o de Santiago e impulsar a creaci\u00f3n do Museo Etnogr\u00e1fico da citada Comarca, no centro xeogr\u00e1fico de Galicia.\nFoi fundada en novembro de 2015 na aldea de Chorexe, parroquia de Pidre (Palas de Rei). As s\u00faas actividades te\u00f1en \u00e1mbito galego, mais centr\u00e1ndose basicamente na cultura dos tres concellos que conforman a comarca: Antas de Ulla, Monterroso e Palas de Rei.\nO seu voceiro \u00e9 a publicaci\u00f3n \"Cair\u00f3n\", coordinada polo xornalista Daniel Salgado e que toma o seu nome dun verso de Lorenzo Varela, nado na Habana mais fillo de pai e nai de Monterroso."}
{"id": "339863", "revid": "89787", "url": "https://gl.wikipedia.org/wiki?curid=339863", "title": "21 de abril de 1981 (canci\u00f3n)", "text": "\"21 de abril de 1981\" \u00e9 unha canci\u00f3n da banda espa\u00f1ola Loquillo y Trogloditas, o \u00faltimo tema dos nove que forman o disco \"Cuero espa\u00f1ol\". Ten unha duraci\u00f3n de 5 minutos e 25 segundos.\nDescrici\u00f3n.\nLoquillo escribiu a canci\u00f3n como homenaxe ao primeiro concerto de Bruce Springsteen no estado espa\u00f1ol, en Barcelona (cidade natal do devandito autor da letra), na data titular do tema. Grabiel Sope\u00f1a tam\u00e9n consta na autor\u00eda."}
{"id": "339864", "revid": "89787", "url": "https://gl.wikipedia.org/wiki?curid=339864", "title": "Windows 10", "text": "Windows 10 \u00e9 o \u00faltimo sistema operativo desenvolvido por Microsoft como parte da familia de sistemas operativos Windows NT. Foi dado a co\u00f1ecer oficialmente en setembro de 2014, seguido por unha breve presentaci\u00f3n de demostraci\u00f3n no Build 2014. Entrou en fase \"beta\" de proba en outubro de 2014 e foi lanzado ao p\u00fablico en xeral o 29 de xullo de 2015. Para animar \u00e1 s\u00faa adopci\u00f3n, Microsoft anunciou a s\u00faa dispo\u00f1ibilidade gratu\u00edta por un ano desde a s\u00faa data de lanzamento para os usuarios que conten con copias xenu\u00ednas de Windows 7 Service Pack 1 ou Windows 8.1 Update. En xu\u00f1o de 2015 habilitouse unha ferramenta que permite reservar esta actualizaci\u00f3n, e que notifica a cada usuario o momento no que estar\u00e1 lista a descarga da actualizaci\u00f3n para o seu dispositivo. Os participantes do programa Windows Insider poden recibir unha licenza de Windows 10, pero con certas condici\u00f3ns.\nEsta edici\u00f3n introduciu unha arquitectura de aplicaci\u00f3ns \u00abuniversais\u00bb. Desenvolvidas coa interface Modern UI, estas aplicaci\u00f3ns poden ser dese\u00f1adas para executarse en todas as familias de produtos de Microsoft cun c\u00f3digo case id\u00e9ntico (inclu\u00edndo computadoras persoais, tabletas, tel\u00e9fonos intelixentes, sistemas embebidos, Xbox One, Surface Hub e HoloLens. A interface de usuario foi revisada para realizar transici\u00f3ns entre unha interface orientada ao rato e unha interface orientada \u00e1 pantalla t\u00e1ctil baseadas en dispositivos de entrada dispo\u00f1ibles (particularmente en tabletas). Ambas as interfaces incl\u00faen un men\u00fa Inicio actualizado que comprende un dese\u00f1o similar a Windows 7 coas baldosas de Windows 8. Tam\u00e9n se introduce a \"Vista de Tarefas\", un sistema de escritorio virtual, o navegador web Microsoft Edge e outras aplicaci\u00f3ns novas ou actualizadas, un soporte integrado para iniciar sesi\u00f3n a trav\u00e9s de pegada dixital ou reco\u00f1ecemento facial, novas caracter\u00edsticas de seguridade para contornas empresariais, DirectX 12 e WDDM 2.0 para mellorar as capacidades gr\u00e1ficas do sistema operativo para os videoxogos.\nMicrosoft describiu a Windows 10 tanto un sistema operativo como un servizo que pode recibir actualizaci\u00f3ns en curso para as s\u00faas caracter\u00edsticas e funcionalidades, ademais coa habilidade nas contornas empresariais para recibir actualizaci\u00f3ns non cr\u00edticas nun ritmo m\u00e1is lento, ou un soporte a longo prazo que s\u00f3 recibe actualizaci\u00f3ns cr\u00edticas, tales como parches de seguridade, no curso de vida de cinco anos de soporte xeral. Terry Myerson, vicepresidente executivo de \"Windows and Devices Group\" de Windows, demostrou que a meta deste modelo foi reducir a fragmentaci\u00f3n en toda a plataforma de Windows, como Microsoft pretend\u00eda ter Windows 10 instalado en polo menos mil mill\u00f3ns de dispositivos nos dous ou tres anos despois do seu lanzamento.\nWindows 10 recibiu valoraci\u00f3ns xeralmente positivas no d\u00eda do seu lanzamento. Os cr\u00edticos eloxiaron a decisi\u00f3n de Microsoft de retirar a interface de usuario introducida por Windows 8 (inclu\u00edndo as aplicaci\u00f3ns a pantalla completa e a pantalla Inicio) nunha contorna non t\u00e1ctil para proporcionar unha interface m\u00e1is orientada ao escritorio na mesma li\u00f1a das versi\u00f3ns anteriores de Windows, a\u00ednda que a interface de usuario de orientaci\u00f3n t\u00e1ctil foi criticada por conter regresi\u00f3ns cara \u00e1 interface de Windows 8. Os cr\u00edticos tam\u00e9n eloxiaron as melloras para o software promocional de Windows 10 sobre 8.1, a integraci\u00f3n de Xbox Live, as\u00ed como a funcionalidade e capacidades de Cortana e a substituci\u00f3n de Internet Explorer por Microsoft Edge (a\u00ednda que o navegador foi criticado por atoparse a\u00ednda en estado de desenvolvemento).\nA maior parte da cr\u00edtica caeu sobre as limitaci\u00f3ns do usuario para controlar algunhas operaci\u00f3ns. Neste caso, Windows Update instala todas as actualizaci\u00f3ns automaticamente. S\u00f3 en Windows 10 Pro se pode aprazar a s\u00faa instalaci\u00f3n. Preocupaci\u00f3ns pola privacidade tam\u00e9n foron mencionadas por cr\u00edticos e defensores ao ver que os axustes por defecto permiten o env\u00edo de informaci\u00f3n sobre o usuario a Microsoft e os seus socios.\nDesenvolvemento.\nDurante a \"Conferencia Internacional de Desenvolvedores de Microsoft\" en 2011, Andrew Les, ent\u00f3n xefe de tecnolox\u00edas m\u00f3biles de Microsoft, afirmou que a empresa pretend\u00eda formar un ecosistema \u00fanico para computadoras, tel\u00e9fonos m\u00f3biles, tabletas e outros dispositivos.\nPrimeiros anuncios.\nDe acordo ao seu sitio web, Microsoft convocou os medios de comunicaci\u00f3n a un evento para o 30 de setembro de 2014 no que mostrou un avance de Windows 10, cuxo nome en clave \u00e9 \"Threshold.\" A p\u00e1xina xa adiantara a comezos dese ano que Microsoft lanzar\u00eda oficialmente a nova xeraci\u00f3n da plataforma en abril de 2015.\nSegundo filtraci\u00f3ns de Internet, dita edici\u00f3n preliminar do sistema inclu\u00eda un novo men\u00fa Inicio (unha combinaci\u00f3n de Windows 7 coa interface Modern UI), cambios nalgunhas iconas do sistema, centro de notificaci\u00f3ns, unha nova interface, escritorios m\u00faltiples, unha nova revisi\u00f3n de Internet Explorer 11, unha aplicaci\u00f3n de informe de erros (para os usuarios de Windows Insider) e a posibilidade de executar aplicaci\u00f3ns Modern UI en xanelas.\nO 30 de setembro de 2014, Microsoft presentou finalmente o sistema operativo co nome de \"Windows 10\", sendo o primeiro durante o per\u00edodo de Satya Nadella como CEO da empresa.\nEdici\u00f3ns preliminares.\nO 1 de outubro de 2014, Microsoft liberou unha versi\u00f3n preliminar de Windows 10 no seu sitio web, con dispo\u00f1ibilidade en cinco idiomas. Dita compilaci\u00f3n estivo dirixida s\u00f3 aos afeccionados e usuarios da empresa. Non obstante, Microsoft expuxo anunciar caracter\u00edsticas orientadas ao consumidor e outros detalles sobre o sistema operativo durante os seus seguintes eventos, os cales levaron a cabo o 21 de xaneiro de 2015 e na conferencia anual \"Build\".\nO 23 de xaneiro de 2015 liberouse a compilaci\u00f3n 9926, a mesma que foi presentada dous d\u00edas antes na conferencia denominada Windows 10: The Next Chapter. Al\u00ed present\u00e1ronse diversas novidades como o navegador \"Spartan\" (m\u00e1is tarde renombrado como Microsoft Edge), Cortana, DirectX 12, unha renovada tenda Windows, un novo tema de escritorio e un centro de notificaci\u00f3ns mellorado, as\u00ed como a s\u00faa dispo\u00f1ibilidade en 25 idiomas inclu\u00edndo ao espa\u00f1ol coas s\u00faas variantes.\nO 9 de abril de 2015 anunciouse que Microsoft ti\u00f1a proposto lanzar en 2016 unha actualizaci\u00f3n p\u00f3stuma de Windows 10 con nome en clave \"Redstone.\" En maio liber\u00e1ronse diversas actualizaci\u00f3ns autom\u00e1ticas de Windows Update para funcionalidades de migraci\u00f3n a Windows 10. Devanditos procesos especificar\u00edanse recentemente a partir de xu\u00f1o.\nVersi\u00f3n final.\nO 1 de xu\u00f1o de 2015, Microsoft habilitou a ferramenta \"Get Windows 10\", a cal permite reservar a actualizaci\u00f3n a Windows 10 desde dispositivos con Windows 7 SP1 e Windows 8.1, as\u00ed como efectuar unha an\u00e1lise de compatibilidade xeral do equipo. A partir de xullo, empez\u00e1ronse a liberar versi\u00f3ns candidatas \u00e1 versi\u00f3n final. O 15 de xullo, Microsoft lanzou a compilaci\u00f3n 10240 para os usuarios do programa Windows Insider. A versi\u00f3n comercial sa\u00edu \u00e1 venda o 29 de xullo de 2015.\nCaracter\u00edsticas.\nUn dos aspectos m\u00e1is importantes de Windows 10 \u00e9 o enfoque na harmonizaci\u00f3n de experiencias de usuario e funcionalidade entre diferentes tipos de dispositivos, ademais de abordar as deficiencias na interface de usuario de Windows que se introduciu por primeira vez en Windows 8. Continuando con este padr\u00f3n, o sucesor de Windows Phone 8.1 presentado no mesmo evento tam\u00e9n se cualifica como Windows 10, e compartir\u00e1 alg\u00fans elementos da interface de usuario e as aplicaci\u00f3ns co seu hom\u00f3logo de PC.\nO ecosistema da tenda Windows enfocouse no desenvolvemento de aplicaci\u00f3ns universais, as cales est\u00e1n feitas para funcionar a trav\u00e9s de m\u00faltiples plataformas e dispositivos, inclu\u00edndo tel\u00e9fonos intelixentes, tabletas, Xbox One e outros dispositivos compatibles con Windows 10. As apps de Windows comparten c\u00f3digos similares nas s\u00faas plataformas respectivas, te\u00f1en un dese\u00f1o web adaptable \u00e1s necesidades e insumos do equipo que os executa, poden sincronizar datos entre dispositivos que executen Windows 10 (inclu\u00edndo notificaci\u00f3ns, credenciais e o modo multixogador para Xbox) e ser\u00e1n distribu\u00eddas nunha \u00fanica tenda Windows.\nOs desenvolvedores poden permitir \"cros-buys\", onde as licenzas adquiridas para unha aplicaci\u00f3n apl\u00edcanse a todos os dispositivos compatibles dun mesmo usuario, en lugar de aplicarse soamente no dispositivo onde llo adquiriu. Dito noutras palabras, se un usuario compra unha aplicaci\u00f3n para PC, tam\u00e9n ten dereito a utilizar a versi\u00f3n para tel\u00e9fono intelixente sen custo adicional.\nWindows 10 tam\u00e9n permitir\u00e1 que as aplicaci\u00f3ns web e o software de escritorio (mediante o uso de Windows API ou Microsoft .NET) se empaqueten para a s\u00faa distribuci\u00f3n na Tenda Windows. O software de escritorio distribu\u00eddo mediante a tenda ser\u00e1 programado utilizando o sistema App-V, coa finalidade de permitir \"sandboxing\" ou illamento de procesos.\nInterface de usuario e escritorio.\nWindows 10 est\u00e1 dese\u00f1ado para adaptar a interface de usuario no tipo de dispositivo que est\u00e1 a ser utilizado e os m\u00e9todos de entrada dispo\u00f1ibles. Ofrece dous modos de interface de usuario diferentes: un modo tableta optimizado para o seu uso con pantallas t\u00e1ctiles, e un optimizado para o rato e o teclado. A nova interface denominada Continuum ofrece unha caracter\u00edstica que cambia automaticamente se o usuario elixe a posibilidade de alternar entre os dous modos nos momentos apropiados, por exemplo, cando se desconecta o teclado dunha tableta ou un computador port\u00e1til convertible c\u00e1mbiase \u00e1 s\u00faa configuraci\u00f3n de tableta, e viceversa.\nO men\u00fa Inicio foi redese\u00f1ado desde cero, cunha lista de aplicaci\u00f3ns e outras opci\u00f3ns no lado esquerdo e os \"live tiles\" ou azulexos no lado dereito. P\u00f3dese cambiar o seu tama\u00f1o e expandirse en pantalla completa como en Windows 8, que \u00e9 a opci\u00f3n por defecto en contornas t\u00e1ctiles.\nAdemais, implementouse un novo escritorio virtual denominado \"Vista de tarefas.\" Ao facer clic neste bot\u00f3n desde a Barra de Tarefas ou deslizando desde o lado esquerdo da pantalla, m\u00f3stranse todas as xanelas abertas e permite aos usuarios alternar entre as mesmas ou cambiar entre m\u00faltiples espazos de traballo. As aplicaci\u00f3ns da Tenda Windows que antes s\u00f3 pod\u00edan utilizarse en modo de pantalla completa, agora tam\u00e9n se poden utilizar como xanelas de escritorio. A construci\u00f3n interna destas aplicaci\u00f3ns \u00e9 agora diferente xa que o n\u00facleo \u00e9 universal e funcionan en calquera pantalla.\nOs programas de Windows agora p\u00f3dense encaixar a cuadrantes da pantalla arrastr\u00e1ndoos cara a unha determinada esquina. Cando unha xanela non encaixa nun lado da pantalla, solic\u00edtase ao usuario elixir unha segunda xanela para encher a parte non utilizada da pantalla (denominado Snap Assist). As iconas do sistema tam\u00e9n foron renovados cun dese\u00f1o m\u00e1is limpo e influente cara a Windows Aero. As transparencias agora est\u00e1n algo m\u00e1is presentes que antes, pero de distinto modo.\nAs opci\u00f3ns da barra lateral dereita ou \"Charm\" de Windows 8 elimin\u00e1ronse; a s\u00faa funcionalidade nas aplicaci\u00f3ns da tenda Windows son accesibles desde un men\u00fa denominado \"Comandos de aplicaci\u00f3n.\" No seu lugar implementouse o \"Centro de actividades\", o cal mostra notificaci\u00f3ns m\u00faltiples e a s\u00faa configuraci\u00f3n respectiva. Acc\u00e9dese facendo clic nunha icona na bandexa do sistema ou arrastrando desde a dereita da pantalla. As notificaci\u00f3ns p\u00f3dense sincronizar entre varios dispositivos. A aplicaci\u00f3n \"Configuraci\u00f3n de PC\" renovouse e agora incl\u00fae m\u00e1is opci\u00f3ns que antes eran exclusivas do Panel de control.\nSistema e seguridade.\nWindows 10 incorpora tecnolox\u00eda de autenticaci\u00f3n en factores m\u00faltiples, baseada en normas elaboradas pola alianza FIDO. O sistema operativo tam\u00e9n incl\u00fae soporte mellorado para a autenticaci\u00f3n biom\u00e9trica a trav\u00e9s de \"Windows Hello\" e as plataformas de \"Passport\", \u00e9 as\u00ed que alg\u00fans dispositivos con c\u00e1maras soportadas (que requiren de infravermellos de iluminaci\u00f3n) permitir\u00e1n o inicio de sesi\u00f3n a trav\u00e9s do servizo reco\u00f1ecemento facial, de forma similar a Kinect. As\u00ed mesmo, os dispositivos con sensor de pegada dixital permitir\u00e1n o inicio de sesi\u00f3n a trav\u00e9s do mesmo. As credenciais almac\u00e9nanse localmente e est\u00e1n protexidos mediante o cifrado asim\u00e9trico. A plataforma \"Passport\" permitir\u00e1 \u00e1s redes, software e sitios web verificar a identidade do usuario mediante un PIN ou un inicio de sesi\u00f3n biom\u00e9trico, sen a necesidade dun contrasinal.\nWindows 10 Enterprise ofrece caracter\u00edsticas de seguridade adicionais; os administradores poden establecer normativas para o cifrado de datos autom\u00e1tico e bloquear selectivamente as solicitudes de acceso aos datos cifrados. Windows 10 tam\u00e9n ofrece \"Device Guard\", unha caracter\u00edstica que permite aos administradores reforzar a seguridade dun espazo dixital, mediante o bloqueo da execuci\u00f3n de software que non est\u00e1 asinado dixitalmente por un provedor de confianza ou Microsoft. \"Device Guard\" exec\u00fatase dentro dun hipervisor, polo que permanece separado do sistema operativo.\nPara reducir o espazo de almacenamento do sistema operativo, Windows 10 comprime automaticamente os arquivos do sistema. O sistema pode reducir o espazo de almacenamento de Windows aproximadamente 1.5 GB para sistemas de 32 bits e 2.6 GB para sistemas de 64 bits. O tama\u00f1o da compresi\u00f3n depender\u00e1 dunha avaliaci\u00f3n realizada durante o proceso de instalaci\u00f3n ou polos fabricantes de equipos orixinais. Dita avaliaci\u00f3n por\u00e1 a proba a cantidade de compresi\u00f3n p\u00f3dese utilizar sen prexudicar o rendemento do sistema operativo.\nAdemais, as funci\u00f3ns \"Actualizar\" e \"Restaurar sistema\" utilizar\u00e1n un sistema de execuci\u00f3n de arquivos nunha partici\u00f3n de recuperaci\u00f3n independente, permitindo o aloxamento permanente de parches e actualizaci\u00f3ns instaladas despois da operaci\u00f3n, e reducindo a\u00ednda m\u00e1is a cantidade de espazo requirido para Windows 10 at\u00e9 12 GB. Estas funci\u00f3ns substit\u00faen ao modo \"WimBOOT\" introducido en Windows 8.1 Update, o cal permitiu aos fabricantes de equipos configurar dispositivos de baixa capacidade de almacenamento baseado en flash, almacenando os arquivos de sistema de Windows na imaxe comprimida WIM, normalmente utilizada durante os procesos de instalaci\u00f3n e recuperaci\u00f3n.\nWindows 10 tam\u00e9n incl\u00fae unha funci\u00f3n relacionada coa aplicaci\u00f3n \"Configuraci\u00f3n\", co\u00f1ecida como \"Sensor de almacenamento\", a cal permite aos usuarios ver de que forma a capacidade de almacenamento do seu dispositivo est\u00e1 a ser utilizado polos diferentes tipos de arquivos, e determinar se certos tipos de arquivos g\u00e1rdanse na memoria interna ou nunha tarxeta SD de forma predeterminada.\nServizos en li\u00f1a e funcionalidade.\nWindows 10 introduce un novo navegador web predeterminado, Microsoft Edge. Conta con ferramentas de anotaci\u00f3n e integraci\u00f3n con outras plataformas de Microsoft presentes en Windows 10. Internet Explorer 11 manterase para fins de compatibilidade en Windows 10, pero nun futuro considerarallo obsoleto a favor de Edge, e ser\u00e1 eliminado cando o seu sucesor sexa completamente estable.\nAs\u00ed mesmo, Windows 10 incorpora o asistente persoal de Microsoft, Cortana, o cal foi introducido por primeira vez con Phone 8.1 no 2014. Cortana substituir\u00e1 a funci\u00f3n de procura integrada con Windows, co soporte de entrada de voz e texto. Algunhas das s\u00faas caracter\u00edsticas son a transferencia directa desde Windows 10 Mobile, inclu\u00edndo a integraci\u00f3n con Bing e unha funci\u00f3n \"Notebook\" para administrar a informaci\u00f3n persoal, as\u00ed como a procura de arquivos, aplicaci\u00f3ns, recordatorios e o env\u00edo de correos electr\u00f3nicos. Ademais, Cortana m\u00f3strase como unha caixa de procura universal situada xunto ao men\u00fa Inicio e a barra de tarefas, os cales poden ser ocultados ou combinados nun s\u00f3 bot\u00f3n.\nMultimedia e xogos.\nWindows 10 proporciona maior integraci\u00f3n co ecosistema de Xbox, unha aplicaci\u00f3n permite aos usuarios navegar pola s\u00faa biblioteca de xogos (inclu\u00edndo PC e consola de xogos Xbox) e \"Game DVR\" tam\u00e9n est\u00e1 dispo\u00f1ible mediante un atallo de teclado, o cal permite aos usuarios gardar os \u00faltimos 10 segundos de xogo como un v\u00eddeo que se pode compartir mediante Xbox Live ou OneDrive.\nWindows 10 tam\u00e9n permitir\u00e1 aos usuarios controlar un xogo desde unha consola Xbox One nunha rede local. Un SDK permitir\u00e1 aos desenvolvedores de aplicaci\u00f3ns incorporar funcionalidades de Live nas s\u00faas aplicaci\u00f3ns, ademais soportaranse futuros accesorios sen f\u00edos de Xbox One (como os controladores) en Windows cun adaptador. \"Microsoft Solitaire Collection\" est\u00e1 inclu\u00eddo en Windows 10. Candy Crush Saga tam\u00e9n est\u00e1 dispo\u00f1ible a modo de descarga autom\u00e1tica para os usuarios de Windows 10.\nAplicaci\u00f3ns.\nWindows 10 cont\u00e9n actualizaci\u00f3ns respecto das aplicaci\u00f3ns de Windows 8.1, pero tam\u00e9n pos\u00fae aplicaci\u00f3ns completamente novas. Algunhas destas son:\nDirectX 12.\nWindows 10 distrib\u00faese con DirectX 12 e WDDM 2.0. Presentado en marzo de 2014 na GDC, esta versi\u00f3n de DirectX ten como obxectivo proporcionar maior eficiencia e rendemento fronte aos recursos de hardware, a reduci\u00f3n da memoria RAM e os gr\u00e1ficos \"Overhead\", as\u00ed como optimizar o consumo enerx\u00e9tico. A maior\u00eda de melloras de rendemento lograranse a trav\u00e9s da linguaxe de baixo nivel IPA, o cal pode reducir pescozos de botella de memoria, actuando de forma similar a outras tecnolox\u00edas como \"Mantle\" de AMD ou \"MetalAPI\" de Apple . WDDM 2.0 introduce un novo sistema de xesti\u00f3n e asignaci\u00f3n de memoria virtual para reducir a carga de traballo no controlador de modo kernel.\nEdici\u00f3ns e prezo.\nWindows 10 est\u00e1 dispo\u00f1ible en catro edici\u00f3ns principais, das cales as versi\u00f3ns \"Home\" e \"Pro\" son vendidas ao xent\u00edo na maior\u00eda dos pa\u00edses, e como software de precarga en novas computadoras. Home est\u00e1 dirixida para usuarios do fogar, mentres \"Pro\" \u00e9 para pequenas empresas e afeccionados. Cada edici\u00f3n de Windows 10 incl\u00fae todas as capacidades e caracter\u00edsticas, e engade caracter\u00edsticas adicionais orientadas aos seus segmentos do mercado. Por exemplo, \"Pro\" engade caracter\u00edsticas adicionais de seguridade e rede como BitLocker, Device Guard, Windows Update para Empresas e a habilidade de unirse a un dominio. As edici\u00f3ns restantes, \"Enterprise\" e \"Education\", conte\u00f1en caracter\u00edsticas adicional dirixida a contornas empresariais e s\u00f3 est\u00e1n dispo\u00f1ibles a trav\u00e9s dunha clave de activaci\u00f3n de produto.\nUnha versi\u00f3n renovada do sistema operativo para tel\u00e9fonos intelixentes, Windows Phone, tam\u00e9n foi lanzada para acompa\u00f1ar a Windows 10 no ano 2015. Este sistema operativo m\u00f3bil foi chamado Windows 10 Mobile e promocionado como unha edici\u00f3n de Windows 10, inda que a baixa cota de mercado acadada fixo que en 2017 Microsoft decidise deter as s\u00faas inversi\u00f3ns no proxecto. Cando foi presentado este sistema operativo para tel\u00e9fonos, a estratexia de unificaci\u00f3n e soporte para Windows 10 fixo que non fose encadrado como unha li\u00f1a de produto separada . As edici\u00f3ns de \"Enterprise\" e \"Mobile\" tam\u00e9n ser\u00e1n producidos para sistemas embebidos, xunto a \"Windows 10 IoT Core\", que est\u00e1 dese\u00f1ado especificamente para pegadas pequenas, dispositivos a baixo custo e contornas do Internet das Cousas (IoT) e \u00e9 similar a Windows Embedded.\nLanzamentos anteriores.\nUn programa beta p\u00fablico para Windows 10, co\u00f1ecido como Windows Insider Program (anteriormente Windows Technical Preview), iniciou co primeiro lanzamento previo o 1 de outubro de 2014. As construci\u00f3ns previas do Insider est\u00e1 dirixidas a usuarios afeccionados e empresariais para probar e avaliar de actualizaci\u00f3ns e novas caracter\u00edsticas. Os usuarios de Windows Insider Program reciben actualizaci\u00f3ns ocasionais a versi\u00f3ns m\u00e1is novas do sistema operativo e continuar\u00e1n sendo capaces de avaliar os lanzamentos previos despois da dispo\u00f1ibilidade xeral (GA) en xullo de 2015. Esta estratexia de proba contrasta cos anteriores programas beta de Windows, onde os lanzamentos de proba eran menos frecuentes e s\u00f3 duraban uns meses despois do GA.\nAs versi\u00f3ns do Windows Insider continuar\u00e1n sendo lanzadas seguindo o RTM de Windows 10.\nLanzamento p\u00fablico.\nMicrosoft anunciou que Windows 10 estar\u00eda publicamente dispo\u00f1ible o 29 de xullo de 2015. A comparaci\u00f3n dos lanzamentos anteriores de Windows, que tiveron un per\u00edodo de cambios m\u00e1is longos entre o lanzamento para a fabricaci\u00f3n (RTM) e o lanzamento xeral para permitir a proba polos vendedores (e nalg\u00fans casos, o desenvolvemento de \u00abkits de actualizaci\u00f3n\u00bb para preparar sistemas na actualizaci\u00f3n \u00e1 versi\u00f3n nova).\nA compilaci\u00f3n p\u00fablica de Windows 10, numerado como 10240, foi lanzado en primeiro lugar o 15 de xullo de 2015 para as canles de Windows Insider nun intento de conseguir comentarios e probas dos usuarios antes do lanzamento. A\u00ednda que un representante de Microsoft aclarou que non haber\u00eda unha compilaci\u00f3n espec\u00edfica para RTM de Windows 10, 10240 foi descrita como un compilaci\u00f3n \u00abRTM\u00bb polos puntos de venda dos medios porque foi lanzado a todos os membros de Windows Insider dunha soa vez (antes que aos membros do anel r\u00e1pido). A edici\u00f3n \"Enterprise\" foi lanzada cunha clave de activaci\u00f3n o 1 de agosto de 2015.\nOs usuarios poden renovar a trav\u00e9s da aplicaci\u00f3n \u00abObter Windows 10\u00bb e Windows Update ou a Ferramenta de Creaci\u00f3n de Medios, que \u00e9 funcionalmente id\u00e9ntico \u00e1 versi\u00f3n de Windows 8, o cal pode xerar unha imaxe ISO ou un medio de instalaci\u00f3n por USB. A actualizaci\u00f3n \"in situ\" son compatibles desde Windows 7 ou Windows 8. Este proceso require a instalaci\u00f3n do Windows 7 Service Pack 1 ou Windows 8.1, e actualizaci\u00f3n de prerrequisito. Windows 10 f\u00edxose dispo\u00f1ible en 190 pa\u00edses e 111 idiomas no seu lanzamento, e como parte do esforzo para \u00abcomprometerse\u00bb cos usuarios na China, Microsoft tam\u00e9n anunciou que se asociar\u00edan con Qihoo e Tencent para axudar a promocionar e distribu\u00edr Windows 10 na China, e que o fabricador de computadoras Lenovo proporcionar\u00eda asistencia nos seus centros de servizos e puntos de vendas polo mi\u00fado para axudar aos usuarios a ascender a Windows 10.\nEn \"retail\", Windows 10 custa similar \u00e1s edici\u00f3ns de Windows 8. Unha licenza de \"Windows 10 Pro Pack\" permite subir de categor\u00eda desde \"Windows 10 Home\" a \"Windows 10 Pro.\" Mesmo se vende copias de instalaci\u00f3n en memorias USB ou DVD-ROM. As novas computadoras e dispositivos que executan Windows 10 tam\u00e9n ser\u00e1n lanzados durante a xanela de lanzamento do sistema operativo.\nOs dispositivos de Windows RT (e Windows Phone), que executan nunha arquitectura ARM de 32 bits, recibir\u00e1n unha actualizaci\u00f3n separada con \u00abalg\u00fans\u00bb cambios de Windows 10 no futuro. O 2 de febreiro de 2015, Microsoft anunciou que poder\u00eda proporcionar un porto ARM gratis para Windows 10 para dispositivos Raspberry Pi 2 a trav\u00e9s do seu programa desenvolvedor do Internet das Cousas.\nLicenza.\nAs licenzas de Windows 10 non est\u00e1n directamente relacionadas cunha clave de produto. Durante a actualizaci\u00f3n, o estado da licenza da instalaci\u00f3n actual do sistema de Windows migra, e un t\u00edtulo dixital \u00e9 xerado desde o hardware do sistema e \u00e9 almacenado nos servizos de activaci\u00f3n de Microsoft. Se Windows 10 \u00e9 reinstalado de forma limpa nun sistema que xa o tivo instalado, e ningunha clave de produto foi ingresa durante o proceso, o proceso de activaci\u00f3n en li\u00f1a automaticamente reco\u00f1ecer\u00e1 a licenza de Windows 10 do sistema se non houbo cambios significativos de hardware. As claves de produtos \u00fanicas a\u00ednda son distribu\u00eddas dentro das copias polo mi\u00fado de Windows 10.\nA partir da versi\u00f3n 1511, Windows 10 poderase activar con claves orixinais de Windows 7, 8 e 8.1, o cal converte a licenza actual en dereito dixital e \u00e9 almacenado nos servidores de activaci\u00f3n de Microsoft, a condici\u00f3n de que o usuario realice a instalaci\u00f3n limpa.\nRenovaci\u00f3n e soporte.\nSistema de soporte e actualizaci\u00f3n.\nWindows 10 \u00e9 servido dunha forma moi diferente aos lanzamentos anteriores de Windows. A s\u00faa entrega \u00e9 a mi\u00fado descrita por Microsoft como un \u00abservizo\u00bb debido \u00e1s s\u00faas actualizaci\u00f3ns continuas. Terry Myerson comentou que o dilema sobre que versi\u00f3n de Windows est\u00e1 a executarse poder\u00eda deixar de ter sentido.\nA diferenza das versi\u00f3ns anteriores de Windows, Windows Update non permite instalar as actualizaci\u00f3ns de forma selectiva, e todas as actualizaci\u00f3ns (que incl\u00faen parches, reaxustes de caracter\u00edsticas e controladores) son descargadas e instaladas automaticamente. Os usuarios s\u00f3 poden escoller se o sistema pode reiniciarse automaticamente para instalar as actualizaci\u00f3ns mentres o sistema est\u00e1 inactivo, ou recibir unha notificaci\u00f3n para programar un reinicio. Windows Update tam\u00e9n usa un sistema de \"peer-to-peer\" para distribu\u00edr actualizaci\u00f3ns; por defecto, o ancho de banda dos usuarios \u00e9 usado para distribu\u00edr as actualizaci\u00f3ns previamente descargadas a outros usuarios, en combinaci\u00f3n cos servidores de Microsoft. No seu lugar, os usuarios poden soamente usar as actualizaci\u00f3ns por peer-to-peer coa s\u00faa rede de \u00e1rea local.\nAs edici\u00f3ns \"Pro\" e \"Enterprise\" permiten aos usuarios escoller a canle de lanzamento chamado \"Current Branch for Business\" (mencionado nos axustes de Windows Update como \u00abAprazar actualizaci\u00f3ns\u00bb), que atrasa nun prazo de catro meses a recepci\u00f3n de novas actualizaci\u00f3ns m\u00e1is al\u00f3 da data dos seus lanzamentos xerais. O CBB pode aprazar as actualizaci\u00f3ns por un per\u00edodo de oito meses, despois que a actualizaci\u00f3n deber\u00eda estar instalada para manter soporte e acceso aos reaxustes de seguridade. Os administradores tam\u00e9n poden usar o sistema de \"Windows Update for Business\" para organizar o despregamento de actualizaci\u00f3ns en todas as s\u00faas redes. \"Enterprise\" tam\u00e9n pode usar o \"Long-term support branch\" (LTSB). Os fitos de LTSB de Windows 10 son instant\u00e1neas peri\u00f3dicas do CBB de Windows 10, e reciben s\u00f3 parches cruciais en curso de 10 anos de soporte. Os sistemas tam\u00e9n pode ser situados nunha ou d\u00faas versi\u00f3ns detr\u00e1s da versi\u00f3n m\u00e1is recente de LTSB para permitir despregamentos estruturados e ciclos de vida interna. O director de Microsoft, Stella Chernyak explicou que te\u00f1en como meta crear unha contorna importante para probar e estabilizalo por un longo tempo.\nActualizaci\u00f3n \"in situ\".\nOs cami\u00f1os de actualizaci\u00f3n \"in situ\" est\u00e1n soportados para todas as edici\u00f3ns de Windows 7 e Windows 8.1 (coa excepci\u00f3n de Windows RT). O cambio de arquitectura durante as actualizaci\u00f3ns \"in situ\" non \u00e9 compatible (por exemplo, cambiar desde unha edici\u00f3n de 32 bits a unha edici\u00f3n de 64 bits ou viceversa; unha instalaci\u00f3n limpa \u00e9 requirida. Non hai cami\u00f1os de actualizaci\u00f3n directa para Windows XP, Windows Vista, Windows 8 ou Windows RT.\nPara activar de forma apropiada e xerar dereitos dixitais para Windows 10, o sistema operativo primeiro debe ser instalado como unha actualizaci\u00f3n \"in situ.\" Unha vez instalado, o sistema operativo pode ser reinstalado no sistema mencionado a trav\u00e9s de medios normais sen unha clave de produto, e a licenza do sistema ser\u00e1 automaticamente detectada v\u00eda activaci\u00f3n en li\u00f1a. A versi\u00f3n de Windows Insider Preview de Windows 10 actualizarase automaticamente por si soa para o lanzamento xeral como parte da progresi\u00f3n, e continuamente ser\u00e1 instalada para novas compilaci\u00f3ns betas, como o fixo durante todo o proceso de proba. S\u00f3 se manter\u00e1 activado e considerado xenu\u00edno se o usuario contin\u00faa optando polas actualizaci\u00f3ns autom\u00e1ticas para as compilaci\u00f3ns betas. Se o usuario opta por sa\u00edr das compilaci\u00f3ns estables, deber\u00e1 ter unha licenza v\u00e1lida para Windows 7, 8 ou 10 para continuar usando o sistema operativo. A licenza pode ser levada desde a actualizaci\u00f3n \"in situ\" ao Insider Preview do 10 desde Windows 7 ou 8. Microsoft declarou explicitamente que unirse a Windows Insider non \u00e9 un cami\u00f1o de actualizaci\u00f3n v\u00e1lido para aqueles que executan Windows XP ou Windows Vista.\nO primeiro de xu\u00f1o de 2015, a aplicaci\u00f3n Obter Windows 10 (GWX) foi activado nos dispositivos Windows que executan versi\u00f3ns id\u00f3neas para actualizar, e compatibles con Windows 10. A trav\u00e9s da icona na barra de tarefas, o usuario pode acceder a unha aplicaci\u00f3n que promociona Windows 10 e a oferta gratu\u00edta de actualizaci\u00f3n, comproba a compatibilidade do dispositivo e permite aos usuarios \u00abreservar\u00bb unha descarga autom\u00e1tica do sistema operativo no d\u00eda do seu lanzamento. O 28 de xullo, un proceso de predescarga iniciouse, no cal os arquivos de instalaci\u00f3n de Windows 10 descarg\u00e1ronse nalg\u00fans equipos que reservaran a mesma. Microsoft manifestou que aquelas persoas que reservaron ser\u00edan capaces de instalalo a trav\u00e9s de Windows Update nun despregamento fasado, a\u00ednda que o sistema operativo pode ser descargado de forma alternativa usando un programa de axustes chamado Ferramenta de Creaci\u00f3n de Medios. A principios de 2016 est\u00e1 previsto que a actualizaci\u00f3n a Windows 10 se recategorice e pase a ser \"recomendada\", o que provocar\u00e1 que segundo estea configurado o Windows Update se descargue automaticamente. Microsoft comprometeuse a avisar antes de executar a instalaci\u00f3n.\nHistorial de versi\u00f3ns.\nActualizaci\u00f3n de novembro - Windows 10 Threshold 2.\nO 12 de novembro de 2015 Microsoft deu a co\u00f1ecer un \"Update novembro\" para Windows 10 (tam\u00e9n co\u00f1ecido como \"Limiar 2\", \"TH2\", \"versi\u00f3n 1511, build 10586\" e \"build 10.586,3\"). A actualizaci\u00f3n estivo en desenvolvemento desde agosto de 2015 e cont\u00e9n numerosas melloras m\u00e1is que a primeira versi\u00f3n para o p\u00fablico de Windows 10 (10240). As novas caracter\u00edsticas incl\u00faen a capacidade de agregar unha cuarta columna para o men\u00fa de inicio, a restauraci\u00f3n da capacidade de aplicar as cores de acento para as barras de t\u00edtulo, men\u00fas de contexto mellorados, numerosas melloras en Microsoft Edge e a capacidade de utilizar unha clave de produto de Windows 7, 8, ou 8,1 para activar Windows 10. Novas aplicaci\u00f3ns inclu\u00eddas nesta actualizaci\u00f3n son a mensaxer\u00eda, tel\u00e9fono, v\u00eddeo de Skype, e Xbox beta (non debe confundirse coa Xbox app). A actualizaci\u00f3n de novembro foi programada para lanzarse xunto coa nova Xbox One Experience (NXE).\nActualizaci\u00f3n de aniversario - Windows 10 Redstone 1.\nWindows 10 Redstone 1 ser\u00e1 a primeira grande actualizaci\u00f3n de Windows 10, foi anunciada en abril de 2015, e comezou o seu desenvolvemento en outubro de 2015.. Posiblemente o seu lanzamento sexa en d\u00faas etapas, unha na tempada de outono de 2016 que se concentrar\u00e1 maiormente en mellorar o n\u00facleo compartido de Windows (\"OneCore\"), na plataforma das aplicaci\u00f3ns universais, co que a Windows Store incluir\u00e1 a tenda de Xbox One e Xbox 360 e a chegada de m\u00e1is aplicaci\u00f3ns do Proxecto Centennial e IslandWood fan parte do paquete que vir\u00e1 coa actualizaci\u00f3n. Continuum tam\u00e9n ser\u00e1 un punto focal grande nesta actualizaci\u00f3n, poderase realizar a sincronizaci\u00f3n de mensaxes de texto e chamadas, o que permitir\u00e1 aos usuarios facer chamadas telef\u00f3nicas desde o seu tel\u00e9fono directamente no seu PC.. A s\u00faa rama de compilaci\u00f3n \u00e9 \"rs1_release\". A primeira compilaci\u00f3n foi lanzada o d\u00eda 16 de decembro de 2015 para o anel r\u00e1pido do programa Insider co n\u00famero de compilac\u00ed\u00f3n \"10.0.11082\"\nNa conferencia //\"Build\"/ do ano 2016, organizada por Microsoft, anunciou a \"Actualizaci\u00f3n de aniversario\" para Windows 10 e toda a s\u00faa contorna, este nome ocuparase para mencionar a esta actualizaci\u00f3n.\nWindows 10 Redstone 2.\nA segunda etapa da rama Redstone previuse para novembro do 2016, pero atrasouse at\u00e9 a primavera de 2017, do mesmo xeito que Threshold 2 funcionou para implementar todo o que faltou en Threshold 1, esta seguir\u00e1 os mesmos pasos de pu\u00edr a primeira actualizaci\u00f3n. Tam\u00e9n se espera un cambio est\u00e9tico do men\u00fa inicio, de Configuraci\u00f3n, e o centro de notificaci\u00f3ns. As notificaci\u00f3ns ser\u00e1n moito m\u00e1is interactivas para un maior control das mesmas, tam\u00e9n se espera unha integraci\u00f3n total do panel de control ao apartado de Configuraci\u00f3n..\nA s\u00faa rama de compilaci\u00f3n ser\u00e1 \"rs2_release\".\nRequisitos do sistema.\nOs requisitos b\u00e1sicos de hardware para instalar Windows 10 son os mesmos que para Windows 8.1 e Windows 8, e \u00e9 un pouco alto que o de Windows 7. As computadoras de 64 bits deben ter un CPU que soporte certas instruci\u00f3ns para que funcione. Os dispositivos con pouca capacidade de almacenamento deben ter unha memoria USB ou un cart\u00f3n SD con suficiente memoria para gardar os arquivos temporais durante as actualizaci\u00f3ns.\nRecepci\u00f3n cr\u00edtica.\nAs recensi\u00f3ns especializadas destacan a reincorporaci\u00f3n do men\u00fa Inicio, a est\u00e9tica da interface de usuario e a posibilidade de cambiar o tama\u00f1o das iconas ou de quitalas, as\u00ed como a incorporaci\u00f3n dun men\u00fa similar ao de Windows 7 que mant\u00e9n os requisitos t\u00e9cnicos desas d\u00faas anteriores versi\u00f3ns, o que garante a fluidez no funcionamento. Doutra banda en setembro de 2015 alg\u00fans usuarios de Windows 7 e Windows 8.1 que non reservaran unha copia viron como a actualizaci\u00f3n a Windows 10 comezaba a descargarse sen permiso provocando nalg\u00fans deles a perda da tarifa de datos de Internet e mesmo multas do ISP e unha perda absurda de espazo no disco r\u00edxido.. En outubro de 2015 alg\u00fans usuarios de Windows 7 e 8.1 viron como a opci\u00f3n de actualizaci\u00f3n a Windows 10 vi\u00f1a marcada por defecto, a instalaci\u00f3n foi forzada nalg\u00fans usuarios e non se pod\u00eda cancelar. M\u00e1is tarde Microsoft reco\u00f1eceu que era un erro, pero non deu soluci\u00f3n aos que se actualizaron.\nAdemais, resaltan as novas aplicaci\u00f3ns como o asistente persoal Cortana para preguntarlle sobre o clima e pedirlle que realice unha procura en internet, abrir unha aplicaci\u00f3n, tomar notas e mesmo contar chistes.\nAs cr\u00edticas sobre Microsoft Edge son que a\u00ednda non est\u00e1 maduro e lle faltan certas opci\u00f3ns de personalizaci\u00f3n, pero pos\u00fae maior rapidez que Google Chrome, permite facer anotaci\u00f3ns sobre as p\u00e1xinas web para almacenalas e compartilas e incl\u00fae un modo de lectura. Non obstante, tam\u00e9n se incl\u00fae Internet Explorer.\nAs\u00ed mesmo res\u00e1ltase a posibilidade para que os desenvolvedores dese\u00f1en aplicaci\u00f3ns universais para computadoras, tabletas e m\u00f3biles; a integraci\u00f3n coa consola de videoxogos Xbox; novas funci\u00f3ns de control de seguridade e privacidade; melloras de dese\u00f1o e multitarefa, que permiten o uso de varios escritorios, entre outros detalles.\nAs cr\u00edticas advirten que a\u00ednda non hai dispositivos para aproveitar a funci\u00f3n de activar o escritorio de maneira remota e a escaseza de aplicaci\u00f3ns, especialmente para dispositivos con pantallas t\u00e1ctiles, herdada de Windows 8.\nPrivacidade.\nPor defecto, o sistema sincroniza datos cos servidores de Microsoft sen previa consulta ao usuario. A\u00ednda que se pode desactivar o env\u00edo de informaci\u00f3n para protexer a privacidade, non se pode deshabilitar totalmente e a comunicaci\u00f3n cos devanditos servidores persiste.\nOs datos recompilados por Windows 10 dependen dos servizos utilizados e, segundo Microsoft, permiten que se ofreza a mellor experiencia ao usuario, con este fin pode recompilar: nome, apelido, correo electr\u00f3nico, enderezo postal, n\u00famero de tel\u00e9fono, informaci\u00f3n de autenticaci\u00f3n como contrasinais, idade, sexo, pa\u00eds no que utiliza o dispositivo, idioma da s\u00faa preferencia, datos de pago e de uso, contactos a xestionar por Windows 10 ou software inclu\u00eddo neste, localizaci\u00f3n a trav\u00e9s de GPS, os arquivos e os seus contidos por exemplo ao almacenar datos en OneDrive.\nDebido ao env\u00edo de informaci\u00f3n privada a Microsoft, alg\u00fans buscadores de redes P2P bloquean Windows 10 para evitar bloqueos nestes buscadores polo uso que Microsoft poida facer coa informaci\u00f3n das procuras que faga o usuario.\nRendemento.\nWindows 10 dimin\u00fae o ancho de banda dispo\u00f1ible, ao enviar actualizaci\u00f3ns a outros dispositivos sen o consentimento do usuario. Pero \u00e9 posible desactivar esta opci\u00f3n se se desexa.\nActualizaci\u00f3n obrigada.\nMicrosoft empezou a actualizar desde Windows 7 cara a Windows 10 sen o consentimento do usuario, o que foi gravemente criticado por alg\u00fans usuarios.\nOpci\u00f3ns predeterminadas.\nWindows 10 cambia as preferencias do usuario establecidas antes da actualizaci\u00f3n, como o cambio do navegador web predeterminado a Microsoft Edge, algo que molestou a Mozilla.\nEliminaci\u00f3n de software sen autorizaci\u00f3n.\nNas \u00faltimas actualizaci\u00f3ns, Windows 10 elimina software automaticamente sen informar o usuario."}
{"id": "339866", "revid": "89787", "url": "https://gl.wikipedia.org/wiki?curid=339866", "title": "Neopilina galatheae", "text": "Neopilina galatheae \u00e9 unha especie de molusco monoplac\u00f3foro da s\u00faa \u00fanica orde, a dos triblid\u00edidos, e da familia dos neopil\u00ednidos.\nEsta especie foi descuberta e descrita en 1957 polo malac\u00f3logo sueco Henning Mourier Lemche, no curso dunha viaxe ocanogr\u00e1fica levada ao cabo no buque \"Galathea\".\nHistoria.\nOs monoplac\u00f3foros \u00e9 unha clase de moluscos moi primitivos, de simetr\u00eda bilateral, caracterizados por teren unha \u00fanica cuncha semellente \u00e1 das lapas e que viven nos mares a grandes profundidades (de a\u00ed o seu nome ingl\u00e9s \"Deep-sea Limpets\".\nEste grupo consider\u00e1base extinguido no paleozoico, xa que s\u00f3 se co\u00f1ec\u00edan f\u00f3siles dos per\u00edodos c\u00e1mbrico e devoniano. O nome monoplac\u00f3foros (\"Monoplacophora\") fora cu\u00f1ado en 1940 polo malac\u00f3logo sueco Nils Hjalmar Odhner para designar este grupo de moluscos.\nPero no ano 1957, como quedou dito, Lemche encontrou exemplares vivos da especie \"Neopilina galatheae\" nunha profunda fosa submarina preto do litoral de Costa Rica, en Am\u00e9rica Central, o que veu a confirmar as hip\u00f3teses de Odher.\nDesde o descubrimento de \"Neopilina\" colect\u00e1ronse individuos de Monoplacophora de diferentes, sempre en augas m\u00e1is ou menos, no oc\u00e9ano Pac\u00edfico Oriental, no Atl\u00e1ntico Meridional e no golfo de Ad\u00e9n.\nOs monoplac\u00f3foros, que presentan algunhas relaci\u00f3ns cos poliplac\u00f3foros, consid\u00e9ranase hoxe como o grupo basal do que derivaron os moluscos das clases dos gaster\u00f3podos, bivalvos e cefal\u00f3podos."}
{"id": "339868", "revid": "1131", "url": "https://gl.wikipedia.org/wiki?curid=339868", "title": "The Doctrine of Chances", "text": "The Doctrine of Chances (en galego, \"A Doutrina das Probabilidades\") foi a primeira obra sobre teor\u00eda da probabilidade, escrita polo matem\u00e1tico franc\u00e9s Abraham de Moivre e publicada por primeira vez en 1718. De Moivre escribiu en ingl\u00e9s xa que viv\u00eda en Inglaterra naquela \u00e9poca, pois abandonara Francia escapando da persecuci\u00f3n dos hugonotes. O t\u00edtulo da obra converteuse nun sin\u00f3nimo de \"teor\u00eda de probabilidades\", e as\u00ed a frase foi usada na obra p\u00f3stuma de Thomas Bayes, que de feito se titulada \"An Essay towards solving a Problem in the Doctrine of Chances\". Nesta aparece por primeira vez o teorema de Bayes.\nEdici\u00f3ns.\nO t\u00edtulo completo da primeira edici\u00f3n foi \"The doctrine of chances: or, a method for calculating the probabilities of events in play\" (A doutrina das probabilidades ou un m\u00e9todo para calcular as probabilidades dos sucesos en xogo); foi publicada en 1718 por W. Pearson e constaba de 175 p\u00e1xinas.\nPublicada en 1738 por Woodfall e composta por 258 p\u00e1xinas, a segunda edici\u00f3n da obra de De Moivre introduc\u00eda o que posteriormente se chamar\u00eda distribuci\u00f3n normal como aproximaci\u00f3n da distribuci\u00f3n binomial. De feito, De Moivre probou un caso especial do teorema central do l\u00edmite, un resultado que \u00e1s veces \u00e9 chamado teorema de De Moivre\u2013Laplace.\nA terceira edici\u00f3n foi publicada de xeito p\u00f3stumo en 1756 por A. Millar e ocupou 348 p\u00e1xinas, xa que se inclu\u00edu material adicional como unha aplicaci\u00f3n da teor\u00eda da probabilidade \u00e1s ciencias actuariais no c\u00e1lculo de anualidades."}
{"id": "339873", "revid": "89787", "url": "https://gl.wikipedia.org/wiki?curid=339873", "title": "Wolfgang Gr\u00f6bner", "text": "Wolfgang Gr\u00f6bner (ou Groebner), nado en Gossensa\u00df (Imperio austroh\u00fangaro) o 11 de febreiro de 1899 e finado o 20 de agosto de 1980, foi un matem\u00e1tico austr\u00edaco. O seu nome \u00e9 co\u00f1ecido pola base de Gr\u00f6bner, usado para c\u00e1lculo na \u00e1lxebra xeom\u00e9trica. A\u00ednda as\u00ed, a teor\u00eda das bases de Gr\u00f6bner para aneis de polinomios foi desenvolvida polo seu alumno Bruno Buchberger en 1965, que o nomeou na s\u00faa honra.\nTraxectoria.\nGr\u00f6bner naceu en Gossensa\u00df, que daquela formaba parte do condado do Tirol do Imperio austroh\u00fangaro, mais agora forma parte de Italia. \nEmpezou estudos de enxe\u00f1ar\u00eda na Universidade de Tecnolox\u00eda de Graz, Austria, pero cambiouse en 1929 a matem\u00e1ticas.\nEscribiu unha disertaci\u00f3n, \"Ein Beitrag zum Problem der Minimalbasen\", en 1932 na Universidade de Viena; o seu asesor foi Phillip Furtw\u00e4ngler. Continuou os seus estudos superiores en G\u00f6ttingen baixo a direcci\u00f3n de Emmy Noether, moi co\u00f1ecida no eido da \u00e1lxebra conmutativa."}
{"id": "339876", "revid": "22570", "url": "https://gl.wikipedia.org/wiki?curid=339876", "title": "Antoine Gombaud", "text": "Antoine Gombaud, m\u00e1is co\u00f1ecido como Chevalier de M\u00e9r\u00e9, nado en Poitou en 1607 e finado o 29 de decembro de 1684, foi un escritor franc\u00e9s. A\u00ednda que non era nobre, adoptou o t\u00edtulo de \"Chevalier\" (Cabaleiro) polo personaxe nos seus di\u00e1logos que representaba os seus propios puntos de vista (Chevalier de M\u00e9r\u00e9 porque se educara en M\u00e9r\u00e9). M\u00e1is tarde, as s\u00faas amizades comezaron a chamalo por este nome.\nM\u00e9r\u00e9 foi un importante te\u00f3rico de sal\u00f3n. Ao igual que moitos pensadores liberais do s\u00e9culo XVII, desconfiaba tanto do poder hereditario como da democracia. Cr\u00eda que estas cuesti\u00f3ns se resolv\u00edan mellor en discusi\u00f3ns abertas entre persoas intelixentes e enxe\u00f1osas.\nOs ensaios m\u00e1is famosos de M\u00e9r\u00e9 son \"L'honn\u00eate homme\" (\"O home honesto\") e \"Discours de la vraie honn\u00eatet\u00e9\" (\"Discurso sobre a verdadeira honestidade\"), pero el \u00e9 moito m\u00e1is co\u00f1ecido pola s\u00faa contribuci\u00f3n \u00e1 teor\u00eda da probabilidade. Era un matem\u00e1tico afeccionado que se interesou nun problema que databa da Idade Media: o problema dos puntos ou da divisi\u00f3n de apostas. Un exemplo deste \u00e9 o seguinte: supo\u00f1amos que dous xogadores acordan xogar un certo n\u00famero de partidas, po\u00f1amos ao mellor de sete, e son interropidos antes de que acaben. Como deber\u00edan repartir a aposta feita entre eles se un ga\u00f1ou tres partidas e o outro ga\u00f1ou unha?\nEn consonancia cos m\u00e9todos de sal\u00f3n, M\u00e9r\u00e9 alistou ao sal\u00f3n de Mersenne para resolvelo. Dous famosos matem\u00e1ticos, Blaise Pascal e Pierre de Fermat, aceptaron o reto. Na correspondencia entre ambos at\u00f3pase a fundaci\u00f3n da moderna teor\u00eda de probabilidades.\nM\u00e9r\u00e9 reclamou que descubrira a teor\u00eda da probabilidade el mesmo, unha reclamaci\u00f3n que non foi tomada en serio polos matem\u00e1ticos implicados. Tam\u00e9n reclamou que os seus c\u00e1lculos de probabilidade amosaban que as matem\u00e1ticas eran inconsistentes e que os matem\u00e1ticos estaban errados ao pensar que as li\u00f1as se pod\u00edan dividir infinitamente."}
{"id": "339877", "revid": "22570", "url": "https://gl.wikipedia.org/wiki?curid=339877", "title": "Test de Lilliefors", "text": "En estat\u00edstica, o test de Lilliefors, chamado as\u00ed por Hubert Lilliefors, profesor de estat\u00edstica na Universidade George Washington, \u00e9 un test de normalidade baseado no test de Kolmogorov\u2013Smirnov. \u00dasase para contrastar a hip\u00f3tese nula de que os datos prove\u00f1en dunha poboaci\u00f3n normal, cando a hip\u00f3tese nula non especifica o tipo de distribuci\u00f3n normal, \u00e9 dicir, cando non se especifica a esperanza e a varianza da distribuci\u00f3n.\nO test.\nO test procede como segue:"}
{"id": "339878", "revid": "1131", "url": "https://gl.wikipedia.org/wiki?curid=339878", "title": "Ponthus e Sidoine, reis de Galiza e Breta\u00f1a", "text": ""}
{"id": "339884", "revid": "23204", "url": "https://gl.wikipedia.org/wiki?curid=339884", "title": "Lev Sheptytskyi", "text": "Lev III Sheptytskyi (en ; en ; en ), nado o 29 de agosto de 1717 en Sheptytsi (Voivodato de Rutenia, Coroa do Reino de Polonia) e finado o 13 de maio de 1779 en Radomyshl (Voivodato de K\u00ediv), foi un eclesi\u00e1stico grecocat\u00f3lico ruteno, metropolita de K\u00ediv e Galicia e toda a Rus dende 1778 at\u00e9 a s\u00faa morte.\nTraxectoria.\nO 7 de novembro de 1742 foi ordenado sacerdote. O 9 de marzo de 1748 foi elixido bispo de Lviv, recibindo a consagraci\u00f3n episcopal o 14 de maio de 1479 de mans do bispo de Lutsk-Ostroh Teodosii Rudnytskyi-Liubenetskyi.\nO 9 de xullo de 1762 foi elixido arcebispo coadxutor de K\u00ediv, sucedendo \u00f3 metropolita Pylyp Volodkovych o 1 de febreiro de 1778. Finou no cargo \u00f3 ano seguinte, o 13 de maio de 1779."}
{"id": "339885", "revid": "839", "url": "https://gl.wikipedia.org/wiki?curid=339885", "title": "Eparqu\u00eda cat\u00f3lica ucra\u00edna de Lviv", "text": ""}
{"id": "339887", "revid": "839", "url": "https://gl.wikipedia.org/wiki?curid=339887", "title": "Felitsiian Pylyp Volodkovych", "text": ""}
{"id": "339888", "revid": "89787", "url": "https://gl.wikipedia.org/wiki?curid=339888", "title": "Thomas Tudway", "text": "Thomas Tudway, nado probablemente antes de 1650 e finado en 1726, foi un m\u00fasico ingl\u00e9s, profesor de m\u00fasica da Universidade de Cambridge. \u00c9 co\u00f1ecido como compositor e tam\u00e9n pola s\u00faa compilaci\u00f3n dunha colleita de m\u00fasica de Igrexa Anglicana.\nVida.\nTudway naceu a finais da primeira metade do s\u00e9culo XVII, xa que se co\u00f1ece que sendo un neno entrou a formar parte, en 1650, do coro da Capela Real, pouco despois da Restauraci\u00f3n. En abril de 1664 obtivo a praza de tenor no coro de San Xurxo, en Windsor. En 1670 sucedeu a Henry Loosemore como organista do King's College, en Cambridge, onde tam\u00e9n se encargou de formar os coristas entre 1679 e 1680. Tam\u00e9n foi organista no Pembroke College e en Great. Saint Mary. En 1681 compuxo dous exercicios para a s\u00faa graduaci\u00f3n en M\u00fasica: o Salmo 20. en ingl\u00e9s, e o Salmo 2, en lat\u00edn, con cadanseu acompa\u00f1amento orquestral.\nTras a morte de Nicholas Staggins en 1700, o primeiro profesor de m\u00fasica en Cambridge, Tudway foi elixido como o seu sucesor en 30 de xaneiro de 1705. Nese mesmo ano acadou o doutoramento en M\u00fasica e viu como unha das s\u00faas composici\u00f3ns, o himno titulado \"Thou, O God, hast heard our desire\" (\"Ti, oh, Deus, o\u00edches o noso desexo\") se executaba na capela do King's College con motivo da visita da Ra\u00ed\u00f1a Ana \u00e1 universidade, o d\u00eda 16 de abril. Foi nomeado \"compositor e organista extraordinario\" da ra\u00ed\u00f1a.\nCo\u00f1ecido polos seus calembures, Tudway foi xulgado en 1706 por un xogo de palabras de car\u00e1cter ofensivo e despectivo cara \u00e1 ra\u00ed\u00f1a, e sentenciado a ser \"degradado de todos os seus graos, presentes e futuros\" e a ser destitu\u00eddo da s\u00faa praza de profesor e dos tres postos de organista dos que dispu\u00f1a. Por\u00e9n, o 10 de marzo de 1707 fixo un acto de retractaci\u00f3n p\u00fablica a ra\u00edz do cal foi absolvido formalmente e restabelecido en todos os seus cargos.\nEra un conservador tradicionalista e foi un dos partidarios de John Walker e un cr\u00edtico de Richard Bentley.\nTudway morreu o 23 de novembro de 1726, e foi sucedido como profesor por Maurice Greene en xullo de 1730.\nA \"Compilaci\u00f3n de Harley\".\nAs opini\u00f3ns pol\u00edticas puideron p\u00f3r a Tudway en contacto con Robert Harley, primeiro conde de Oxford, para quen acometeu o seu traballo m\u00e1is importante. Como complemento \u00e1 biblioteca de Harley, Tudway copiou a partir de 1714 un conxunto representativo de composici\u00f3ns para a igrexa anglicana, que ata a data estaban indispo\u00f1ibles en forma escrita. Xuntou seis volumes de m\u00e1is de 3.000 p\u00e1xinas, en colaboraci\u00f3n con Humphrey Wanley, que recolleu 70 pezas lit\u00farxicas e 244 himnos de 85 compositores, alg\u00fans da s\u00faa propia autor\u00eda. Os orixinais provi\u00f1an de manuscritos localizados arredor de toda Inglaterra, a\u00ednda que a colecci\u00f3n se baseaba maiormente nos libros do coro da catedral de Ely. No \"Dicionary of Music and Musicians\" am\u00f3sase unha lista detallada do seu contido\".\"\nOutros traballos.\nO himno de Tudway titulado \"Is it true that God will dwell with men?\" (\"\u00c9 certo que Deus habitar\u00e1 cos homes?\") foi interpretado na capela de San Xurxo, en Windsor. Compuxo ademais o himno de acci\u00f3n de grazas \"I will sing of Thy great mercies\" (\"Cantarei de ti unha grande clemencia\"), en conmemoraci\u00f3n da vitoria na batalla de Blenheim.\nEn 1720 compuxo himnos compostos e un Te Deum con acompa\u00f1amento orquestral para a consagraci\u00f3n da capela privada de Robert Harley en Wimpole Hall. Algunhas canci\u00f3ns e canons da s\u00faa autor\u00eda foron publicados en varias compilaci\u00f3ns. O himno \"Thou, O Lord, hast heard our desire\" foi imprimido por Arnold."}
{"id": "339889", "revid": "839", "url": "https://gl.wikipedia.org/wiki?curid=339889", "title": "Lev III Sheptytskyi", "text": ""}
{"id": "339890", "revid": "1131", "url": "https://gl.wikipedia.org/wiki?curid=339890", "title": "Estadio Municipal de R\u00edo Seco", "text": "O Estadio Municipal de R\u00edo Seco \u00e9 unha instalaci\u00f3n polideportiva propiedade da vila de Nar\u00f3n, no eu campo de f\u00fatbol xoga os seus partidos como local o Nar\u00f3n Balomp\u00e9 Pi\u00f1eiros e o seu propietario \u00e9 do Concello de Nar\u00f3n,\nO seu terreo de xogo \u00e9 de herba natural.Ten unha pista de atletismo con oito r\u00faas e unha bancada cuberta con capacidade para 1.000 persoas. Foi inaugurado en 1999."}
{"id": "339893", "revid": "23204", "url": "https://gl.wikipedia.org/wiki?curid=339893", "title": "Yason Smohozhevskyi", "text": "Yason Smohozhevskyi (en ; en ; en ), nado o 3 de maio de 1715 e finado o 1 de novembro de 1788 en Varsovia (Voivodato de Mazovia, Coroa do Reino de Polonia), foi un eclesi\u00e1stico grecocat\u00f3lico ruteno, metropolita de K\u00ediv e Galicia e toda a Rus dende 1780 at\u00e9 a s\u00faa morte.\nTraxectoria.\nO 3 de xullo de 1740 foi ordenado sacerdote.\nO 5 de setembro de 1758 foi nomeado arcebispo coadxutor da arquieparqu\u00eda de Polack, sendo consagrado bispo o 31 de decembro do mesmo ano polo arcebispo de Durr\u00ebs Giuseppe Schir\u00f2, e tendo como principais co-consagrantes ao arcebispo titular de Teodosia Giorgio Maria Lascaris e ao bispo em\u00e9rito de F\u0103g\u0103ra\u0219 Inocen\u021biu Micu-Klein.\nO 18 de xullo de 1762, \u00e1 morte de Floriian Hrebnytskyi, sucedeuno como arcebispo de Polack.\nEn 1779 foi nomeado administrador da arquieparqu\u00eda de K\u00ediv logo do pasamento de Lev Sheptytskyi. Ao ano seguinte foi elixido metropolita de K\u00ediv, Galicia e toda a Rus, renunciando ao cargo de arcebispo de Polack.\nFinou o 1 de novembro de 1788 en Varsovia."}
{"id": "339895", "revid": "89787", "url": "https://gl.wikipedia.org/wiki?curid=339895", "title": "Batalla de Crevola", "text": "A Batalla de Crevola tivo lugar en Crevoladossola, Piemonte, na primavera de 1487 entre o ex\u00e9rcito da Confederaci\u00f3n Su\u00edza (Valais e Lucerna) e tropas do Ducado de Mil\u00e1n, pola supremac\u00eda do Val d'Ossola.\nPreludio.\nNo ano 1487 o Bispo Jost von Silenen, por motivos desco\u00f1ecidos, entrou en disputa co Conde de Arona que estaba baixo o se\u00f1or\u00edo do Ducado de Mil\u00e1n. O Cabaleiro Albin von Silenen, irm\u00e1n do Bispo, foi designado como l\u00edder desta expedici\u00f3n militar. En canto o \"Passo del Sempione\" se tornou transitable, a Confederaci\u00f3n Su\u00edza cruzou o Val d'Ossola, onde se lle uniron outros 1\u00a0000 soldados su\u00edzos que estaban de volta dende Savoia.\nBatalla.\nA Confederaci\u00f3n Su\u00edza asediou Domo, ocupando o castelo de Mattarella e asolando os vales pr\u00f3ximos. O Duque de Mil\u00e1n ordenou que Ossola mantivese a Confederaci\u00f3n inactiva mediante unha falsa negociaci\u00f3n de paz, ata que o ducado puidese recadar un ex\u00e9rcito suficientemente grande. En canto o ducado reuin\u00edu as tropas que determinou necesarias, separounas en tres corpos distintos baixo as ordes de Renato Trivulzio, o Conde Borromeo e Gio. Pietro Bergamino. Os su\u00edzos atop\u00e1banse asolando as vilas de Val Vigezzo cando foron asaltados polas tropas milanesas en tres flancos. A Confederaci\u00f3n formou un cadrado de picas dando lugar a un combate no que faleceron entre 800 e 1000 soldados su\u00edzos. O resto das tropas su\u00edzas fuxiron cara \u00e1s monta\u00f1as.\nResultado.\nO conflito finalizou cando a Confederaci\u00f3n Su\u00edza negociou un tratado de paz co Ducado de Mil\u00e1n o 23 de xullo de 1487. Na Ponte di Crevola, realizouse unha oratoria a Vital de Mil\u00e1n en recordo da vitoria."}
{"id": "339896", "revid": "98629", "url": "https://gl.wikipedia.org/wiki?curid=339896", "title": "Lu\u00eds Losada Espinosa", "text": "Lu\u00eds Losada Espinosa, nado en Moldes (Bobor\u00e1s) en 1928 e finado en Madrid o 23 de novembro de 1988, foi un xornalista galego.\nTraxectoria.\nNeto de Miguel Losada Losada, sexto fillo de Ant\u00f3n Losada Di\u00e9guez (quinto da segunda muller, Mercedes Espinosa Cervela) e irm\u00e1n m\u00e1is novo de Xoaqu\u00edn Losada Espinosa, licenciouse en dereito na Universidade de Santiago de Compostela e estudou na Escuela Oficial de Periodismo de Madrid. Traballou para \"ABC\" e \"Blanco y Negro\" ata 1966, cando reguesou a Galicia para dirixir o \"Diario de Pontevedra\". En 1969 regresou a Madrid como redactor xefe de \"Blanco y Negro\". En RTVE desempe\u00f1ou o posto de director da segunda edici\u00f3n do telediario \"24 Horas\" e do programa semanal \"Cr\u00f3nica de siete d\u00edas\". En febreiro de 1985 foi nomeado director da Compa\u00f1\u00eda de Radio e Televisi\u00f3n de Galicia.\nDende o ano 2009, a s\u00faa biblioteca persoal est\u00e1 depositada en comodato na Biblioteca de Galicia."}
{"id": "339897", "revid": "5863", "url": "https://gl.wikipedia.org/wiki?curid=339897", "title": "Luis Losada Espinosa", "text": ""}
{"id": "339899", "revid": "5863", "url": "https://gl.wikipedia.org/wiki?curid=339899", "title": "Avelina Valladares N\u00fa\u00f1ez", "text": ""}
{"id": "339900", "revid": "346", "url": "https://gl.wikipedia.org/wiki?curid=339900", "title": "Hernando Ojea", "text": "Hernando Ojea, nado en Ourense en 1543 e finado en 1615, foi un relixioso galego.\nTraxectoria.\nEn 1566 ingresou na orde dos Predicadores no convento de San Domingos de M\u00e9xico, e dedicouse aos estudos relixiosos. Foi requirido polo Santo Oficio para facer fronte a un foco de propaganda xudaica en Cidade de M\u00e9xico, para o cal escribiu a obra \"La venida de Cristo y su vida y milagros en que se concuerdan los dos testamentos divinos, Viejo y Nuevo\", que apareceu publicada en Medina del Campo en 1602.\nRegresou a Europa en 1601, e documentouse para preparar unha \"Historia de Galicia\" coa axuda de Diego Sarmiento de Acu\u00f1a, Conde de Gondomar. En 1603 volveu a Am\u00e9rica, e deixoulle a Pedro Fern\u00e1ndez de Castro y Andrade, Conde de Lemos, a \"Descrici\u00f3n do Reino de Galicia\", lista para imprimir. Preparou o primeiro mapa de Galicia, que apareceu impreso en Antuerpen en 1604, inclu\u00eddo no \"Theatrum Orbis Terrarum\" de Abraham Ortelius.\nRegresou a Espa\u00f1a en 1614, e nese ano publicou \"Historia del glorioso apostol Santiago, patr\u00f3n de Espa\u00f1a, de su venida a ella, y de las grandezas de su Iglesia y orden militar\". O \"Libro de la nobleza en com\u00fan\" foi publicado despois da s\u00faa morte."}
{"id": "339901", "revid": "1505", "url": "https://gl.wikipedia.org/wiki?curid=339901", "title": "Can mapache", "text": "O can mapache (\"Nyctereutes procyonoides viverrinus\") \u00e9 unha subespecie de \"Nyctereutes procyonoides\", un mam\u00edfero pertencente \u00e1 familia dos c\u00e1nidos.\nCaracter\u00edsticas.\n\u00c9 unha especie do mesmo tama\u00f1o ca o raposo, mais coas patas moi curtas, o pelame moi denso e m\u00e1is groso. A s\u00faa fisionom\u00eda facial lembra a dun mapache. Vive en forestas de \u00e1rbores caducas con presenza dun sotobosque mesto e variado. \u00c9 unha especie solitaria e nocturna. Nada ben na auga. Nas zonas m\u00e1is fr\u00edas, hiberna, caso \u00fanico entre os c\u00e1nidos. A s\u00faa alimentaci\u00f3n \u00e9 omn\u00edvora: roedores, aves, ovos, insectos, ras, froitos e tam\u00e9n raiga\u00f1as.\nDistribuci\u00f3n.\nOri\u00fando do leste de Asia, foi introducido na zona europea da Uni\u00f3n Sovi\u00e9tica na d\u00e9cada de 1930. Dende ent\u00f3n tense estendido por Finlandia, centro e sueste de Europa."}
{"id": "339905", "revid": "23204", "url": "https://gl.wikipedia.org/wiki?curid=339905", "title": "A Airexa, Freixo, A Fonsagrada", "text": "A Airexa \u00e9 un lugar da parroquia de Freixo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 6 habitantes (4 homes e 2 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "339906", "revid": "89787", "url": "https://gl.wikipedia.org/wiki?curid=339906", "title": "O Arco, Freixo, A Fonsagrada", "text": "O Arco \u00e9 un lugar da parroquia de Freixo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 7 habitantes (4 homes e 3 mulleres)."}
{"id": "339907", "revid": "89787", "url": "https://gl.wikipedia.org/wiki?curid=339907", "title": "O Barreiro, Freixo, A Fonsagrada", "text": "O Barreiro \u00e9 un lugar da parroquia de Freixo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 contaba cun habitante, unha muller."}
{"id": "339908", "revid": "85894", "url": "https://gl.wikipedia.org/wiki?curid=339908", "title": "Carballoguid\u00edn, Freixo, A Fonsagrada", "text": "Carballoguid\u00edn \u00e9 un lugar da parroquia de Freixo, no concello lugu\u00e9s da Fonsagrada, na comarca da Fonsagrada. Segundo o IGE en 2015 ti\u00f1a 5 habitantes (4 homes e 1 muller)."}
{"id": "339909", "revid": "89787", "url": "https://gl.wikipedia.org/wiki?curid=339909", "title": "Escamelada, Freixo, A Fonsagrada", "text": "Escamelada \u00e9 un lugar da parroquia de Freixo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 2 habitantes (1 home e 1 muller)."}
{"id": "339910", "revid": "85894", "url": "https://gl.wikipedia.org/wiki?curid=339910", "title": "Castelo, Freixo, A Fonsagrada", "text": "Castelo \u00e9 un lugar da parroquia de Freixo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 11 habitantes (8 homes e 3 mulleres)."}
{"id": "339912", "revid": "85894", "url": "https://gl.wikipedia.org/wiki?curid=339912", "title": "Ferreira de Abaixo, Freixo, A Fonsagrada", "text": "Ferreira de Abaixo \u00e9 un lugar da parroquia de Freixo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 8 habitantes (6 homes e 2 mulleres)."}
{"id": "339913", "revid": "85894", "url": "https://gl.wikipedia.org/wiki?curid=339913", "title": "Ferreira de Arriba, Freixo, A Fonsagrada", "text": "Ferreira de Arriba \u00e9 un lugar da parroquia de Freixo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 9 habitantes (4 homes e 5 mulleres)."}
{"id": "339914", "revid": "85894", "url": "https://gl.wikipedia.org/wiki?curid=339914", "title": "Foncuberta, Freixo, A Fonsagrada", "text": "Foncuberta \u00e9 un lugar da parroquia de Freixo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 3 habitantes (2 homes e 1 muller)."}
{"id": "339915", "revid": "89787", "url": "https://gl.wikipedia.org/wiki?curid=339915", "title": "Freixo, Freixo, A Fonsagrada", "text": "Freixo \u00e9 un lugar da parroquia de Freixo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 38 habitantes (19 homes e 19 mulleres). \u00c9 o lugar m\u00e1is poboado da parroquia."}
{"id": "339916", "revid": "25871", "url": "https://gl.wikipedia.org/wiki?curid=339916", "title": "A Pedra, Freixo, A Fonsagrada", "text": "A Pedra \u00e9 un lugar da parroquia de Freixo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 6 habitantes (3 homes e 3 mulleres)."}
{"id": "339917", "revid": "89787", "url": "https://gl.wikipedia.org/wiki?curid=339917", "title": "A Pereir\u00faa, Freixo, A Fonsagrada", "text": "A Pereir\u00faa \u00e9 un lugar da parroquia de Freixo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 3 habitantes (2 homes e 1 muller)."}
{"id": "339918", "revid": "89787", "url": "https://gl.wikipedia.org/wiki?curid=339918", "title": "Serra, Freixo, A Fonsagrada", "text": "Serra \u00e9 un lugar da parroquia de Freixo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 7 habitantes (6 homes e 1 muller)."}
{"id": "339919", "revid": "89787", "url": "https://gl.wikipedia.org/wiki?curid=339919", "title": "Travesas, Freixo, A Fonsagrada", "text": "Travesas \u00e9 un lugar da parroquia de Freixo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 8 habitantes (4 homes e 4 mulleres)."}
{"id": "339920", "revid": "89787", "url": "https://gl.wikipedia.org/wiki?curid=339920", "title": "Troncos, Freixo, A Fonsagrada", "text": "Troncos \u00e9 un lugar da parroquia de Freixo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 8 habitantes (4 homes e 4 mulleres)."}
{"id": "339921", "revid": "85894", "url": "https://gl.wikipedia.org/wiki?curid=339921", "title": "Vilanova, Freixo, A Fonsagrada", "text": "Vilanova \u00e9 un lugar da parroquia de Freixo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 10 habitantes (5 homes e 5 mulleres)."}
{"id": "339922", "revid": "5608940", "url": "https://gl.wikipedia.org/wiki?curid=339922", "title": "Loquillo", "text": "Jos\u00e9 Mar\u00eda Sanz Beltr\u00e1n, co\u00f1ecido artisticamente como Loquillo ou \u00e1s veces Loco, nado en Barcelona o 21 de decembro de 1960, \u00e9 un cantante espa\u00f1ol de rock. Ata mediados de 2007, estivo acompa\u00f1ado polos denominados Trogloditas (Sim\u00f3n, o derradeiro troglodita orixinal, deixou a banda e quedou co nome de Trogloditas) e anteriormente por Los Intocables. Actualmente pres\u00e9ntase como Loquillo, se ben, acompa\u00f1ado dos seus colaboradores habituais, como Igor Paskual ou Jaime Stinus."}
{"id": "339925", "revid": "6939", "url": "https://gl.wikipedia.org/wiki?curid=339925", "title": "M\u00e9ndez Romeu", "text": ""}
{"id": "339926", "revid": "10599", "url": "https://gl.wikipedia.org/wiki?curid=339926", "title": "Cabido Insular de Gran Canaria", "text": ""}
{"id": "339927", "revid": "10599", "url": "https://gl.wikipedia.org/wiki?curid=339927", "title": "Front d'Alliberament Catal\u00e1", "text": ""}
{"id": "339937", "revid": "23204", "url": "https://gl.wikipedia.org/wiki?curid=339937", "title": "Tenancingo, Estado de M\u00e9xico", "text": "Tenancingo \u00e9 un concello do sur do Estado de M\u00e9xico, en M\u00e9xico. Limita coas municipalidades mexicanas de Tenango del Valle, Zumpahu\u00e1can, Joquicingo, Malinalco e con Villa Guerrero. A s\u00faa \u00e1rea \u00e9 de 163,15\u00a0km\u00b2, e a s\u00faa poboaci\u00f3n era de 90\u00a0946 habitantes no ano 2010. A cabeceira municipal \u00e9 Tenancingo de Degollado."}
{"id": "339938", "revid": "12452", "url": "https://gl.wikipedia.org/wiki?curid=339938", "title": "Tenancingo", "text": ""}
{"id": "339940", "revid": "1131", "url": "https://gl.wikipedia.org/wiki?curid=339940", "title": "Campo Municipal de F\u00fatbol de Gallamonde", "text": "O Campo Municipal de F\u00fatbol de Gallamonde \u00e9 unha instalaci\u00f3n destinada \u00e1 pr\u00e1ctica do f\u00fatbol, pr\u00f3xima \u00e1 vila de Mi\u00f1o, o Concello de Mi\u00f1o \u00e9 o seu propietario e nel xoga os seus partidos como local a A. D. Mi\u00f1o.\nO seu terreo de xogo \u00e9 de c\u00e9spede artificial, cunhas medidas de 110 \u00d7 70 metros e conta cunha bancada parcialmente cuberta cunha capacidade total de 1.000 persoas. Existen ademais, catro vestiarios independentes para os equipos e dous vestiarios para adestradores as\u00ed como servizos p\u00fablicos adaptados para persoas con mobilidade reducida. Adicionalmente, foi instalada unha cantina cuberta e climatizada a nivel do campo para poderen presenciar os partidos desde a mesma."}
{"id": "339941", "revid": "111586", "url": "https://gl.wikipedia.org/wiki?curid=339941", "title": "Universidade de Londres", "text": "A Universidade de Londres (en ingl\u00e9s \"University of London\") \u00e9 unha federaci\u00f3n de facultades e instituci\u00f3ns situada en Londres e fundada no 1836. Conforman en conxunto unha das maiores universidades do mundo. Aproximadamente un 5% de todos os estudantes brit\u00e1nicos estudan nunha das s\u00faas filiais."}
{"id": "339942", "revid": "1131", "url": "https://gl.wikipedia.org/wiki?curid=339942", "title": "Grenoble \u00c9cole de Management", "text": "A Grenoble \u00c9cole de Management (GEM) \u00e9 unha escola de negocios con vocaci\u00f3n internacional, con campus propios en Grenoble e Par\u00eds.\nDescrici\u00f3n.\nEsta instituci\u00f3n foi fundada en 1984. Imparte unha trintena de programas formativos -entre m\u00e1sters, MBA e formaci\u00f3n para altos directivos- que contan coa tripla acreditaci\u00f3n internacional de EQUIS, AACSB e AMBA. Def\u00ednese como a escola de negocios para Europa e est\u00e1 reco\u00f1ecida como unha das mellores \"business school\" do mundo en formaci\u00f3n de directivos, segundo revela o \u00faltimo r\u00e1nking de escolas de negocios de Financial Times.\nA escola, cunha rede de 25.000 antigos alumnos en 130 pa\u00edses e un claustro de mestres internacional e pluriling\u00fce."}
{"id": "339943", "revid": "89787", "url": "https://gl.wikipedia.org/wiki?curid=339943", "title": "Stewart Grand Prix", "text": " \nStewart Grand Prix foi un construtor e equipo de F\u00f3rmula Un fundado polo tres veces campi\u00f3n do mundo de F\u00f3rmula Un Jackie Stewart e o seu fillo Paul Stewart en . O equipo competiu na F1, como equipo de apoio de Ford, durante s\u00f3 tres tempadas, de a . A tempada de 1999 foi, con moito a m\u00e1is forte, logrando unha vitoria (Johnny Herbert no Gran Premio de Europa) e unha pole (Rubens Barrichello no Gran Premio de Francia) terminando cuarto na xeral no Campionato de Construtores.\nA finais de 1999, Ford comprou a totalidade do equipo e se renomeouno como Jaguar Racing. En Jaguar Racing vendeuse \u00e1 compa\u00f1\u00eda de bebidas enerx\u00e9ticas Red Bull e de novo cambiou o seu nome a Red Bull Racing en .\nOrixes.\nAs orixes do equipo rem\u00f3ntanse a , cando o fillo de Jackie Stewart Paul creou Paul Stewart Racing a finais de 1988, logo de comprar o Gary Evans Motorsport Team. O seu equipo participou na tempada de 1989 de F\u00f3rmula 3 brit\u00e1nica cun persoal de 10 empregados. O equipo atraeu ao patrocinador Camel. Paul Stewart pilotou o coche xunto ao alem\u00e1n Otto Rensing. A primeira tempada do equipo non tivo un grande \u00e9xito cunha \u00fanica vitoria de Stewart en Snetterton. En 1990, o equipo se expandiu cambiando a s\u00faa sede a Milton Keynes e dividiuse en tres secci\u00f3ns; preparaci\u00f3n para a F\u00f3rmula 3000 europea, F\u00f3rmula 3 e a F\u00f3rmula Vauxhall Lotus. En poucos anos, o equipo gozou de grande \u00e9xito ao ga\u00f1ar 12 t\u00edtulos e 119 carreiras en diversas categor\u00edas.\nMentres que a finais de 1995, Stewart Racing expresou o seu desinterese en ascender \u00e1 F1, tendo en conta a curta vida de equipos similares como Simtek, Pacific e Forti, esta decisi\u00f3n foi revogada en xaneiro de 1996 cando Jackie Stewart logrou un acordo de desenvolvemento de cinco anos con Ford para ser un equipo de f\u00e1brica. Ford tivera un acordo como fornecedor de motores de f\u00e1brica de Sauber antes deste. O equipo ti\u00f1a a base no Reino Unido con financiamento en Malaisia como unha promoci\u00f3n para o pa\u00eds en xeral. Stewart contou cun orzamento de 24 mill\u00f3ns de \u00a3.\nHistoria das carreiras.\n1997.\nO primeiro coche chamado o Stewart SF01 foi presentado o 19 de decembro de 1996. Co apoio de Ford, Stewart participou no Gran Premio de Australia de 1997 cos pilotos Rubens Barrichello e Jan Magnussen. O \u00fanico \u00e9xito do seu primeiro ano produciuse no chuvioso Gran Premio de M\u00f3naco, onde Barrichello finalizou segundo. Magnussen no segundo coche terminou xusto f\u00f3ra dos puntos en 7\u00ba lugar, logo de perder o seu aler\u00f3n dianteiro na chicana. No resto dos grandes premios, os coches andaban no centro do pelot\u00f3n e Barrichello estivo a mi\u00fado en condici\u00f3ns de loitar polos puntos, pero a fiabilidade do Stewart era mala, o motor V10 Ford Zetec-R instalado no chasis SF01 demostrou ser extremadamente fr\u00e1xil. Isto restrinxiu ao equipo a s\u00f3 poder acabar en oito ocasi\u00f3ns dun m\u00e1ximo de trinta e catro posibilidades.\n1998.\n1998 foi unha loita para o equipo, con ning\u00fan dos pilotos capaz de entrar no podio. De feito, os puntos eran dif\u00edciles de conseguir, e logo dunha serie de pobres resultados Jan Magnussen foi substitu\u00eddo polo holand\u00e9s Jos Verstappen, ironicamente na \u00faltima carreira de Magnussen anotou o seu primeiro e \u00fanico punto na F\u00f3rmula Un no accidentado Gran Premio do Canad\u00e1.\nAo final o cambio de piloto non significou unha gran diferenza en canto que Verstappen tam\u00e9n tivo problemas co coche, pero fixo po\u00f1erse as pilas a Barrichello . Verstappen deixou o equipo ao final da tempada logo do fichaxe de Johnny Herbert, insatisfeito coa posta a punto de Stewart e critic\u00e1ndoo polo seu favoritismo con Barrichello .\nAo final da tempada de 1998, o director t\u00e9cnico Alan Jenkins deixou Stewart Grand Prix, e foi substitu\u00eddo por Gary Anderson de Jordan.\n1999.\nLogo de que Ford adquirira Cosworth en xullo de 1998, arrisc\u00e1ronse a dese\u00f1ar e constru\u00edr un novo motor para o ano 1999. O SF3 era r\u00e1pido, con todo, os dous coches Ford se sobre queceron na grella da primeira carreira, o Gran Premio de Australia, logo de cualificarse de forma competitiva. Isto obrigou a retirarse a Herbert e fixo que Barrichello sa\u00edra desde o pit lane. Barrichello recibiu unha penalizaci\u00f3n de stop and go durante a carreira e terminou quinto. O coche foi consistentemente competitivo durante toda a tempada, con todo inicialmente o motor resultou fr\u00e1xil e os dous coches rebentaron os seus motores na carreira do Brasil o que significaba que o motor non se pod\u00eda po\u00f1er a plena potencia. a competitividade de Stewart confirmouse mediante a disputa por primeira vez no Brasil dun longo per\u00edodo da carreira e a clasificaci\u00f3n na pole para o Gran Premio de Francia con Barrichello. Johnny Herbert obtivo unha vitoria baixo a choiva no Gran Premio de Europa de 1999 no novo N\u00fcrburgring logo de que os principais contendentes estrel\u00e1ranse f\u00f3ra da pista ou perderan tempo nos boxes cambiando os pneum\u00e1ticos. Barrichello terminou en terceiro lugar, nun resultado que a maior\u00eda dos comentaristas consideraron xusto dada a s\u00faa resistencia ao longo da tempada. Johnny Herbert tam\u00e9n se converteu, sen querelo, en arbitro do campionato na seguinte e pen\u00faltima carreira, o Gran Premio de Malaisia. Corr\u00eda terceiro detr\u00e1s dos Ferraris de Michael Schumacher e Eddie Irvine, pero un erro nas \u00faltimas voltas permitiu a Mika H\u00e4kkinen adiantalo e lograr unha posici\u00f3n no podio que deulle os puntos vitais para lograr o campionato de pilotos. En principio os Ferrari foron descualificados por irregularidades nos veh\u00edculos e o triunfo permitiu a H\u00e4kkinen ga\u00f1ar o seu segundo campionato. en consecuencia os Stewart terminaron 2\u00ba e 3\u00ba na carreira. Pero Ferrari ga\u00f1ou a apelaci\u00f3n e o resultado inicial foi reinstalado. Con todo H\u00e4kkinen pasou a ga\u00f1ar o campionato e Stewart quedou cuarto no Campionato de Construtores superando a equipos como Williams e Benetton. A \u00faltima carreira de Stewart foi o Gran Premio do Xap\u00f3n de 1999.\nLogo Ford aumentou o seu compromiso coa F1 comprando o equipo, e chamouno Jaguar Racing para a tempada de . Pero os malos resultados, levaron a vender o equipo na tempada , convert\u00e9ndose en Red Bull Racing.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "339946", "revid": "89787", "url": "https://gl.wikipedia.org/wiki?curid=339946", "title": "Campos, Lamas de Campos, A Fonsagrada", "text": "Campos \u00e9 un lugar da parroquia de Lamas de Campos, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 7 habitantes (4 homes e 3 mulleres)."}
{"id": "339947", "revid": "23204", "url": "https://gl.wikipedia.org/wiki?curid=339947", "title": "As Barrocas, Valadares, Vigo", "text": "As Barrocas \u00e9 un lugar ou barrio da parroquia de Valadares no concello de Vigo. Segundo o IGE, en 2022 ti\u00f1a 728 habitantes (350 homes e 378 mulleres).\nA s\u00faa vexetaci\u00f3n \u00e9 principalmente de eucaliptos e frondosas, debido a gran concentraci\u00f3n desta especie no Monte do Alba.\nCultura.\nComo en todo Valadares as actividades culturais do barrio adoitan ser organizadas polo Centro Veci\u00f1al e Cultural de Valladares."}
{"id": "339948", "revid": "89787", "url": "https://gl.wikipedia.org/wiki?curid=339948", "title": "Fongate, Lamas de Campos, A Fonsagrada", "text": "Fongate \u00e9 un lugar da parroquia de Lamas de Campos, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 16 habitantes (9 homes e 7 mulleres)."}
{"id": "339949", "revid": "85894", "url": "https://gl.wikipedia.org/wiki?curid=339949", "title": "Lamas de Campos, Lamas de Campos, A Fonsagrada", "text": "Lamas de Campos \u00e9 un lugar da parroquia de Lamas de Campos, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 15 habitantes (7 homes e 8 mulleres).\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "339950", "revid": "89787", "url": "https://gl.wikipedia.org/wiki?curid=339950", "title": "Ortigoso, Lamas de Campos, A Fonsagrada", "text": "Ortigoso \u00e9 un lugar da parroquia de Lamas de Campos, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 3 habitantes (1 home e 2 mulleres)."}
{"id": "339951", "revid": "89787", "url": "https://gl.wikipedia.org/wiki?curid=339951", "title": "Pumeda, Lamas de Campos, A Fonsagrada", "text": "Pumeda \u00e9 un lugar da parroquia de Lamas de Campos, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 7 habitantes (3 homes e 4 mulleres)."}
{"id": "339952", "revid": "85894", "url": "https://gl.wikipedia.org/wiki?curid=339952", "title": "Vilarchao, Lamas de Campos, A Fonsagrada", "text": "Vilarchao \u00e9 un lugar da parroquia de Lamas de Campos, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 31 habitantes (15 homes e 16 mulleres)."}
{"id": "339953", "revid": "89787", "url": "https://gl.wikipedia.org/wiki?curid=339953", "title": "Vilarme\u00e1n, Lamas de Campos, A Fonsagrada", "text": "Vilarme\u00e1n \u00e9 un lugar da parroquia de Lamas de Campos, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 63 habitantes (35 homes e 28 mulleres). \u00c9 o lugar m\u00e1is poboado da parroquia."}
{"id": "339957", "revid": "23204", "url": "https://gl.wikipedia.org/wiki?curid=339957", "title": "A Garrida, Valadares, Vigo", "text": "A Garrida \u00e9 un lugar da parroquia de Valadares, no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 1.263 habitantes (602 homes e 661 mulleres)."}
{"id": "339958", "revid": "23204", "url": "https://gl.wikipedia.org/wiki?curid=339958", "title": "A Igrexa, Valadares, Vigo", "text": "A Igrexa \u00e9 un lugar da parroquia de Valadares, no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 718 habitantes (338 homes e 380 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "339959", "revid": "4817", "url": "https://gl.wikipedia.org/wiki?curid=339959", "title": "Planck (observatorio espacial)", "text": "Planck, previamente co\u00f1ecido como COBRAS-SAMBA, foi un observatorio espacial lanzado o 14 de maio de 2009 mediante un foguete Ariane 5 ECA xunto co observatorio Herschel desde o Centro Espacial de Kourou para estudar a radiaci\u00f3n c\u00f3smica de fondo de microondas (RCFM). Entre o 12 de agosto de 2009 e o 23 de outubro de 2013, escaneou o ceo enteiro en lonxitudes de onda de microondas e submilim\u00e9tricas, producindo mapas en nove canais entre os 30 GHz e os 857 GHz.\nContribuci\u00f3ns cient\u00edficas.\nPlanck foi a terceira misi\u00f3n de clase Media da Axencia Espacial Europea (ESA) do Programa Cient\u00edfico Horizon 2000 co obxectivo principal de estudar o fondo c\u00f3smico de microondas, a luz remanente do Big Bang cuxa an\u00e1lise leva a un mellor co\u00f1ecemento dos inicios do Universo. Planck continuou a saga de observatorios espaciais -- iniciada polo sat\u00e9lite COBE en 1989 e continuada polo sat\u00e9lite WMAP no 2001 -- adicados a medir a anisotrop\u00eda do fondo c\u00f3smico de microondas.. A diferenza dos seus predecesores, Planck foi tam\u00e9n quen de medir as anisotrop\u00edas da polarizaci\u00f3n da RCFM, o cal proporcionou informaci\u00f3n adicional de importancia para os estudos da reionizaci\u00f3n do Universo, de fen\u00f3menos astrof\u00edsicos na V\u00eda L\u00e1ctea ou para medir a lentificaci\u00f3n gravitacional asociada coa estrutura a grande escala do Universo, entre outros avances. A an\u00e1lise conxunta dos datos obtidos en intensidade e polarizaci\u00f3n permitiu determinar cunha precisi\u00f3n superior ao 1% o valor de cinco dos seis par\u00e1meteros do modelo cosmol\u00f3xico est\u00e1ndar, \u039bCDM.\n\u00d3rbita.\nA nave foi lanzada a unha \u00f3rbita de halo arredor do punto de Lagrange L2 do sistema Terra-Sol, a uns 1,5 mill\u00f3ns de quil\u00f3metros da Terra, un sitio adecuado para facer as observaci\u00f3ns necesarias no infravermello distante e en lonxitudes de onda submilim\u00e9tricas. \nNave.\nPlanck ti\u00f1a forma aproximadamente cil\u00edndrica con 4,20 m de altura e 4,22 m de di\u00e1metro. Usaba un espello primario de 1,9 x 1,5 m para alimentar os seus dous instrumentos e pesaba 1,95 toneladas ao lanzamento. Estabiliz\u00e1base mediante xiro, a 1 r.p.m. O sistema de propulsi\u00f3n constaba de 12 propulsores de 20 N de pulo cada un e 4 propulsores de 1 N. A enerx\u00eda el\u00e9ctrica era proporcionada por un panel solar cunha superficie de 13 m2 situado na parte posterior da nave e que alimentaba unhas bater\u00edas de i\u00f3n litio de 39 Ah de capacidade.\nInstrumentos.\nPlanck levaba dous instrumentos a bordo:"}
{"id": "339961", "revid": "98629", "url": "https://gl.wikipedia.org/wiki?curid=339961", "title": "Prost Grand Prix", "text": "Prost Grand Prix foi un equipo de F\u00f3rmula Un propiedade e administrado polo ex campi\u00f3n do mundo Alain Prost. O equipo participou en cinco tempadas entre e .\nHistoria.\nCompra de Ligier.\nAlain Prost completou a compra do equipo Ligier a principios de 1997, e inmediatamente cambiou o nome a Prost. Anunciaron un contrato exclusivo con motores Peugeot para o ano 1998, pero o equipo continuou cos motores Mugen-Honda previstos por Ligier para . Como non hab\u00eda tempo antes da tempada de dese\u00f1ar e constru\u00edr un coche novo, o equipo utilizou o Ligier JS45 dese\u00f1ado por Lo\u00efc Bigois e cambioulle o nome a Prost JS45. Os podios en Brasil (terceiro) e Espa\u00f1a (segundo) de Olivier Panis promet\u00edan moito, pero o franc\u00e9s estrelouse con forza a alta velocidade no Canad\u00e1, rompendo as d\u00faas pernas.\nCo seu primeiro piloto obrigado a perderse gran parte da tempada, Prost tivo problemas cos novatos Jarno Trulli e Shinji Nakano ata o regreso de Panis no Gran Premio de Luxemburgo. Houbo escintileos, en Austria, Trulli liderou durante gran parte da carreira antes de que o seu motor explotara, e no Gran Premio de Alema\u00f1a logrou o cuarto lugar, para terminar Panis logrou un punto, no seu regreso en Luxemburgo. polo que Prost non perdeu o tempo e renovou a ambos para unha nova tempada.\nO campi\u00f3n do mundo de 1997 Jacques Villeneuve comentou posteriormente que no ano que logrou o t\u00edtulo, considerara a Panis como unha especie de ameaza. Se Panis competira o ano completo, Prost pod\u00eda moi ben ga\u00f1ar unha carreira. Logo dun prometedor 1997, as cousas tomaron un xiro a peor nas seguintes tempadas. Panis fora o m\u00e1is r\u00e1pido en Espa\u00f1a, e marchaba xusto detr\u00e1s de Villeneuve, en Arxentina cando o seu coche avariouse, tam\u00e9n estivo preto de ga\u00f1ar no Canad\u00e1. \nProblemas e declive.\nLogo de graves problemas co cambio durante as probas, o equipo case non chegou a carreira de inicio da tempada , o seu coche a\u00ednda ti\u00f1a que pasar unha proba de choque. Chegaron ao Gran Premio de Australia, pero a tempada resultou ser un fracaso. S\u00f3 o sexto posto de Trulli en Spa permitiu ao equipo quedar \u00faltimo na t\u00e1boa de posici\u00f3ns. 1999 viu unha mellora, obtiveron varios puntos e unha segunda posici\u00f3n de Trulli en N\u00fcrburgring.\n\u00c1s veces, o coche parec\u00eda verdadeiramente competitivo con grandes tempos de cualificaci\u00f3n. Con todo, os resultados a mi\u00fado non se materializaban. En Magny-Cours Panis comezou en terceiro lugar, pero non foi capaz de capitalizar e terminou f\u00f3ra dos puntos. Trulli ti\u00f1a contrato para o ano 2000, pero a relativa falta de \u00e9xito do equipo permitiulle marchar a Jordan. Panis abandonou e pasou a converterse en probador de McLaren.\nLoita pola supervivencia.\nEn o equipo comezou a s\u00faa gran ca\u00edda. O veterano piloto Jean Alesi, ex compa\u00f1eiro de equipo de Prost en Ferrari en , asinou co equipo. O equipo tam\u00e9n contratou ao novato campi\u00f3n da F3000 Nick Heidfeld para o ano 2000.\nMalia unha ali\u00f1aci\u00f3n de pilotos prometedores, Prost terminou \u00faltimo no campionato de construtores, non lograron anotar un s\u00f3 punto durante a tempada. Heidfeld foi descualificado do Gran Premio de Europa en N\u00fcrburgring por ter o seu coche dous quilos de peso menos do legal. No Gran Premio de Austria os seus dous pilotos estrel\u00e1ronse un contra o outro, quedando ambos f\u00f3ra da carreira. A relaci\u00f3n entre Prost e Peugeot rematou.\nEn 2001 os coches correron con motores marca Acer - Ferrari. A tempada comezou con Alesi e o expiloto de Minardi Gast\u00f3n Mazzacane, pero logo de catro carreiras, este \u00faltimo foi apartado do equipo e substitu\u00eddo por Luciano Burti de Jaguar, que a s\u00faa vez fora substitu\u00eddo en Jaguar por Pedro de la Rosa. Alesi foi moi consistente, terminando todas as carreiras, de cando en vez nos puntos, a m\u00e1is notable en Canad\u00e1 cando o fixo un par de donuts e logo de sa\u00edr do coche, guindou o seu casco \u00e1 multitude. Foi o seu mellor resultado co equipo. Alesi marchou logo do Gran Premio de Alema\u00f1a. Na s\u00faa \u00faltima carreira con Prost, Alesi anotou outro punto para o campionato nesa carreira de desgaste. De feito, o primeiro inicio da carreira estivo marcado porque Burti sa\u00edu lanzado polo aire logo de chocar a gran velocidade contra a parte posterior do Ferrari de Michael Schumacher. Alesi trasladouse a Jordan Grand Prix para o resto do ano, e foi substitu\u00eddo por Heinz-Harald Frentzen, quen fora despedido de Jordan logo de Silverstone.\nEn B\u00e9lxica, Frentzen clasificouse nunha sorprendente cuarta posici\u00f3n da grella logo de facer a s\u00faa primeira e \u00fanica volta en seco xusto antes de que comezara chover, pero desperdiciouna cando det\u00edvose na volta de formaci\u00f3n inicial, na primeira das tres bandeiras vermellas. A terceira provocou un gran demora, logo dun gran choque na parte m\u00e1is r\u00e1pida do circu\u00edto que involucrou a Burti e o Jaguar de Eddie Irvine. Burti foi evacuado f\u00f3ra do circu\u00edto en helic\u00f3ptero. En Monza, o piloto de F3000 Tom\u00e1\u0161 Enge converteuse no quinto piloto en pilotar para o equipo en 2001. Non lograr\u00edan m\u00e1is puntos ese ano.\nAo final da tempada, comezou a especulaci\u00f3n sobre o destino do equipo en vista das crecentes d\u00e9bedas. Finalmente, a principios de 2002 o equipo foi a creba, xusto antes do inicio da tempada. Prost fora incapaz de reunir o patrocinio suficiente para manter o equipo en marcha. Profundamente ferido polo episodio, Prost describiuno como un desastre para Francia. Frentzen ti\u00f1a a esperanza de quedar, pero terminou en Arrows. O equipo nunca logrou substitu\u00edr o di\u00f1eiro que Gauloises deixou de fornecer cando retiraron o seu patrocinio ao final do ano 2000.\nInfrutuosa entrada de Phoenix Finance na F1.\nUn consorcio liderado por Phoenix Finance, dirixido por Charles Nickerson, un amigo de Tom Walkinshaw de Arrows, comprou os activos do equipo, na crenza de que, xunto coa compra dos vellos activos de Arrows, especificamente os motores, lograr\u00eda un posto para a tempada . Pero, a FIA considerou o consorcio como un novo participante (suxeito a unha tarifa de entrada) e o proxecto non seguiu adiante.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "339962", "revid": "85894", "url": "https://gl.wikipedia.org/wiki?curid=339962", "title": "Lamas de Moreira, Lamas de Moreira, A Fonsagrada", "text": "Lamas de Moreira \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 36 habitantes (17 homes e 19 mulleres).\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "339963", "revid": "89787", "url": "https://gl.wikipedia.org/wiki?curid=339963", "title": "Aldobr\u00e9n, Lamas de Moreira, A Fonsagrada", "text": "Aldobr\u00e9n \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 8 habitantes (7 homes e 1 muller)."}
{"id": "339964", "revid": "10599", "url": "https://gl.wikipedia.org/wiki?curid=339964", "title": "Estadio Ernst Happel", "text": ""}
{"id": "339965", "revid": "89787", "url": "https://gl.wikipedia.org/wiki?curid=339965", "title": "Barcela, Lamas de Moreira, A Fonsagrada", "text": "Barcela \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 15 habitantes (6 homes e 9 mulleres)."}
{"id": "339966", "revid": "89787", "url": "https://gl.wikipedia.org/wiki?curid=339966", "title": "Cabana, Lamas de Moreira, A Fonsagrada", "text": "Cabana \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a dous habitantes, d\u00faas mulleres."}
{"id": "339967", "revid": "10599", "url": "https://gl.wikipedia.org/wiki?curid=339967", "title": "Estadio El\u00e1dio de Barros Carvalho", "text": ""}
{"id": "339968", "revid": "10599", "url": "https://gl.wikipedia.org/wiki?curid=339968", "title": "Estadio Major Ant\u00f4nio Couto Pereira", "text": ""}
{"id": "339969", "revid": "85894", "url": "https://gl.wikipedia.org/wiki?curid=339969", "title": "Coto de Lamas, Lamas de Moreira, A Fonsagrada", "text": "Coto de Lamas \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 12 habitantes (6 homes e 6 mulleres).\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "339970", "revid": "10599", "url": "https://gl.wikipedia.org/wiki?curid=339970", "title": "Estadio Giuseppe Meazza", "text": ""}
{"id": "339971", "revid": "10599", "url": "https://gl.wikipedia.org/wiki?curid=339971", "title": "Estadio Rubens Fadini", "text": ""}
{"id": "339972", "revid": "10599", "url": "https://gl.wikipedia.org/wiki?curid=339972", "title": "Estadio Henryk Reyman", "text": ""}
{"id": "339973", "revid": "10599", "url": "https://gl.wikipedia.org/wiki?curid=339973", "title": "Estadio Allmend", "text": ""}
{"id": "339974", "revid": "89787", "url": "https://gl.wikipedia.org/wiki?curid=339974", "title": "Coto de Xunqueira, Lamas de Moreira, A Fonsagrada", "text": "Coto de Xunqueira \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 5 habitantes (2 homes e 3 mulleres)."}
{"id": "339975", "revid": "1131", "url": "https://gl.wikipedia.org/wiki?curid=339975", "title": "O Formigueiro, Lamas de Moreira, A Fonsagrada", "text": "O Formigueiro \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 contaba cun habitante, un home."}
{"id": "339976", "revid": "1131", "url": "https://gl.wikipedia.org/wiki?curid=339976", "title": "A Gamalleira, Lamas de Moreira, A Fonsagrada", "text": "A Gamalleira \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 4 habitantes (3 homes e 1 muller)."}
{"id": "339977", "revid": "1131", "url": "https://gl.wikipedia.org/wiki?curid=339977", "title": "A Gamalleira", "text": "O top\u00f3nimo galego A Gamalleira pode referirse a:"}
{"id": "339980", "revid": "89787", "url": "https://gl.wikipedia.org/wiki?curid=339980", "title": "Louxas, Lamas de Moreira, A Fonsagrada", "text": "Louxas \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 34 habitantes (18 homes e 16 mulleres)."}
{"id": "339981", "revid": "85894", "url": "https://gl.wikipedia.org/wiki?curid=339981", "title": "Moreira, Lamas de Moreira, A Fonsagrada", "text": "Moreira \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 20 habitantes (11 homes e 9 mulleres)."}
{"id": "339982", "revid": "25871", "url": "https://gl.wikipedia.org/wiki?curid=339982", "title": "Conquiolina", "text": "A conquiolina, \u00e1s veces denominada tam\u00e9n conchina ou perlucina, \u00e9 un compleo de macromol\u00e9culas org\u00e1nicas, prote\u00ednas fibrosas quitinidais e polisac\u00e1ridos, que son segregadas polo manto dos moluscos.\nEstes complexos as\u00f3cianse con cristais de aragonita para formaren unha estrutura r\u00edxida que permite a construci\u00f3n da cuncha do molusco. As mol\u00e9culas que forman a conquiolina e o carbonato de calcio que formar\u00e1 a aragonita son segregados polo manto. \u00c9 a matriz org\u00e1nica que permite aos moluscos crear a aragonita, mellor que a calcita, da mesma forma que a interacci\u00f3n dos cristais hidroxiapat\u00edticos e o col\u00e1xeno nos vertebrados. Estas mol\u00e9culas danlle ao n\u00e1car unha enorme resistencia \u00e1 ruptura, 3 000 veces superiore \u00e1 da aragonita."}
{"id": "339984", "revid": "85894", "url": "https://gl.wikipedia.org/wiki?curid=339984", "title": "Paradi\u00f1as, Lamas de Moreira, A Fonsagrada", "text": "Paradi\u00f1as \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 2 habitantes (1 home e 1 muller)."}
{"id": "339985", "revid": "25871", "url": "https://gl.wikipedia.org/wiki?curid=339985", "title": "Paradi\u00f1as", "text": "O top\u00f3nimo Paradi\u00f1as pode referirse a:"}
{"id": "339986", "revid": "10599", "url": "https://gl.wikipedia.org/wiki?curid=339986", "title": "Ramon Berenguer III", "text": ""}
{"id": "339987", "revid": "56817", "url": "https://gl.wikipedia.org/wiki?curid=339987", "title": "Conflent", "text": "O Conflent \u00e9 unha comarca hist\u00f3rica da Catalu\u00f1a Norte, que administrativamente forma parte do departamento franc\u00e9s de Pireneos Orientais. Pertenceu \u00e1 Coroa de Arag\u00f3n, como parte do Rosell\u00f3n,\u00a0ata 1659 cando se cedeu a Francia polo Tratado dos Pireneos. A s\u00faa capital \u00e9 Prada.\nLimita ao norte coa comarca occitana da Fenolleda, ao leste co Rossell\u00f3, ao oeste co Capcir e a Cerdanya e ao sur co Vallespir e o Ripoll\u00e8s (Catalu\u00f1a). Ten a s\u00faa orixe no antigo condado de Conflent."}
{"id": "339988", "revid": "22570", "url": "https://gl.wikipedia.org/wiki?curid=339988", "title": "Inter-Celtic", "text": "Inter-Celtic \u00e9 un \u00e1lbum de estudio do gaiteiro galego Carlos N\u00fa\u00f1ez. Foi publicado o 24 de marzo de 2014, baixo o selo Sony Music.\nA edici\u00f3n componse dun CD e un DVD, este \u00faltimo con 11 das actuaci\u00f3ns m\u00e1is relevantes en diversos escenarios de todo o mundo, inclu\u00eddos momentos con The Chieftains ou Sharon Shannon."}
{"id": "339989", "revid": "22570", "url": "https://gl.wikipedia.org/wiki?curid=339989", "title": "Vallespir", "text": "O Vallespir \u00e9 unha comarca hist\u00f3rica da Catalu\u00f1a Norte, que administrativamente forma parte do departamento franc\u00e9s de Pireneos Orientais. A s\u00faa capital \u00e9 C\u00e9ret.\nLimita ao noroeste co Conflent, ao nord\u00e9s co Rossell\u00f3, e ao sur coas comarcas catal\u00e1s do Ripoll\u00e8s, a Garrotxa e o Alt Empord\u00e0."}
{"id": "339990", "revid": "85894", "url": "https://gl.wikipedia.org/wiki?curid=339990", "title": "Rib\u00f3n, Lamas de Moreira, A Fonsagrada", "text": "Rib\u00f3n \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 5 habitantes (3 homes e 2 mulleres)."}
{"id": "339991", "revid": "1576", "url": "https://gl.wikipedia.org/wiki?curid=339991", "title": "Rib\u00f3n", "text": "O top\u00f3nimo Rib\u00f3n pode referirse a:"}
{"id": "339992", "revid": "85894", "url": "https://gl.wikipedia.org/wiki?curid=339992", "title": "San Breixo, Lamas de Moreira, A Fonsagrada", "text": "San Breixo \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 8 habitantes (5 homes e 3 mulleres)."}
{"id": "339993", "revid": "1131", "url": "https://gl.wikipedia.org/wiki?curid=339993", "title": "San Breixo", "text": "San Breixo pode referirse a:\nComo top\u00f3nimo d\u00e1 nome a:"}
{"id": "339994", "revid": "85894", "url": "https://gl.wikipedia.org/wiki?curid=339994", "title": "Seoane, Lamas de Moreira, A Fonsagrada", "text": "Seoane \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 36 habitantes (21 homes e 15 mulleres).\nToponimia.\nO top\u00f3nimo deriva do lat\u00edn , San Xo\u00e1n."}
{"id": "339995", "revid": "89787", "url": "https://gl.wikipedia.org/wiki?curid=339995", "title": "A Tumbiadoira, Lamas de Moreira, A Fonsagrada", "text": "A Tumbiadoira \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 4 habitantes (1 home e 3 mulleres)."}
{"id": "339996", "revid": "1131", "url": "https://gl.wikipedia.org/wiki?curid=339996", "title": "Vali\u00f1os, Lamas de Moreira, A Fonsagrada", "text": "Vali\u00f1os \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 estaba deshabitado."}
{"id": "339997", "revid": "25871", "url": "https://gl.wikipedia.org/wiki?curid=339997", "title": "Vali\u00f1os", "text": "O top\u00f3nimo Vali\u00f1os pode referirse a:"}
{"id": "339998", "revid": "25871", "url": "https://gl.wikipedia.org/wiki?curid=339998", "title": "As Veigas, Lamas de Moreira, A Fonsagrada", "text": "As Veigas \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 2 habitantes (1 home e 1 muller)."}
{"id": "339999", "revid": "85894", "url": "https://gl.wikipedia.org/wiki?curid=339999", "title": "Vilabol de Abaixo, Lamas de Moreira, A Fonsagrada", "text": "Vilabol de Abaixo \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 13 habitantes (4 homes e 9 mulleres)."}
{"id": "340000", "revid": "25871", "url": "https://gl.wikipedia.org/wiki?curid=340000", "title": "Vilabol", "text": "O top\u00f3nimo Vilabol pode referirse a:\nParroquia\nLugares"}
{"id": "340001", "revid": "89787", "url": "https://gl.wikipedia.org/wiki?curid=340001", "title": "Vilabol de Arriba, Lamas de Moreira, A Fonsagrada", "text": "Vilabol de Arriba \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 9 habitantes (6 homes e 3 mulleres)."}
{"id": "340002", "revid": "89787", "url": "https://gl.wikipedia.org/wiki?curid=340002", "title": "Viladriz, Lamas de Moreira, A Fonsagrada", "text": "Viladriz \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 20 habitantes (14 homes e 6 mulleres)."}
{"id": "340003", "revid": "85894", "url": "https://gl.wikipedia.org/wiki?curid=340003", "title": "Vilanova, Lamas de Moreira, A Fonsagrada", "text": "Vilanova \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 2 habitantes (1 home e 1 muller)."}
{"id": "340004", "revid": "15490", "url": "https://gl.wikipedia.org/wiki?curid=340004", "title": "Papias de Afrodisias", "text": "Pap\u00edas de Afrodisias foi un escultor da Grecia Antiga activo entre os s\u00e9culos I e II d. C.\nNada se sabe da s\u00faa vida, nin se o seu apelido se debe ao seu nacemento ou a s\u00faa educaci\u00f3n en Afrodisias, hoxe en Turqu\u00eda, onde hab\u00eda unha importante escola de escultura. \u00c9 pos\u00edbel que te\u00f1a traballado tam\u00e9n en Roma, onde se preservan nos Museos Capitolinos dous centauros en m\u00e1rmore, asinados por el e por outro artista, Ar\u00edsteas."}
{"id": "340005", "revid": "89787", "url": "https://gl.wikipedia.org/wiki?curid=340005", "title": "Os so\u00f1os na gaiola (\u00e1lbum)", "text": "Os so\u00f1os na gaiola \u00e9 o segundo \u00e1lbum de estudio (e terceiro na discograf\u00eda) do cantante galego Suso Vaamonde. Foi publicado en 1978, baixo o selo Dial Discos, posteriormente reeditado en 2006.\nA edici\u00f3n componse dun dobre LP onde Suso musicaliza o poemario do mesmo t\u00edtulo do poeta Manuel Mar\u00eda. O disco foi premiado polo Ministerio de Cultura de Espa\u00f1a como \"Disco infantil do ano\". Na reedici\u00f3n en CD de 2006 non se inclu\u00edu o \u00faltimo tema \"A esmorga\".\nEn 2016, co gallo da celebraci\u00f3n do D\u00eda das Letras Galegas no poeta Manuel Mar\u00eda, o \u00e1lbum foi reeditado, acompa\u00f1ado dun libro con ilustraci\u00f3ns da sobri\u00f1a de Suso, Ant\u00eda Vaamonde."}
{"id": "340006", "revid": "1131", "url": "https://gl.wikipedia.org/wiki?curid=340006", "title": "Vilar\u00edn do Pont\u00f3n, Lamas de Moreira, A Fonsagrada", "text": "Vilar\u00edn do Pont\u00f3n \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 estaba deshabitado."}
{"id": "340007", "revid": "89787", "url": "https://gl.wikipedia.org/wiki?curid=340007", "title": "Xunqueira, Lamas de Moreira, A Fonsagrada", "text": "Xunqueira \u00e9 un lugar da parroquia de Lamas de Moreira, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 3 habitantes (2 homes e 1 muller)."}
{"id": "340009", "revid": "1131", "url": "https://gl.wikipedia.org/wiki?curid=340009", "title": "Murias, Maderne, A Fonsagrada", "text": "Murias \u00e9 un lugar da parroquia de Maderne, no concello lugu\u00e9s da Fonsagrada, na comarca da Fonsagrada. Segundo o IGE, en 2015 estaba deshabitado."}
{"id": "340010", "revid": "89787", "url": "https://gl.wikipedia.org/wiki?curid=340010", "title": "Casta\u00f1oso, Maderne, A Fonsagrada", "text": "Casta\u00f1oso \u00e9 un lugar da parroquia de Maderne, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 13 habitantes (6 homes e 7 mulleres)."}
{"id": "340011", "revid": "85894", "url": "https://gl.wikipedia.org/wiki?curid=340011", "title": "Li\u00f1ares de Maderne, Maderne, A Fonsagrada", "text": "Li\u00f1ares de Maderne \u00e9 un lugar da parroquia de Maderne, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 9 habitantes (4 homes e 5 mulleres)."}
{"id": "340013", "revid": "89787", "url": "https://gl.wikipedia.org/wiki?curid=340013", "title": "Maderne, Maderne, A Fonsagrada", "text": "Maderne \u00e9 un lugar da parroquia de Maderne, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 41 habitantes (24 homes e 17 mulleres). \u00c9 o lugar m\u00e1is poboado da parroquia."}
{"id": "340014", "revid": "89787", "url": "https://gl.wikipedia.org/wiki?curid=340014", "title": "Silvach\u00e1, Maderne, A Fonsagrada", "text": "Silvach\u00e1 \u00e9 un lugar da parroquia de Maderne, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 21 habitantes (11 homes e 10 mulleres)."}
{"id": "340017", "revid": "98629", "url": "https://gl.wikipedia.org/wiki?curid=340017", "title": "Life Racing Engines", "text": "Life foi un construtor de F\u00f3rmula 1 de M\u00f3dena, Italia. A compa\u00f1\u00eda ch\u00e1mase as\u00ed polo seu fundador, Ernesto Vita (\"Vita\" en italiano \u00e9 \"Life\" en ingl\u00e9s). Life apareceu por primeira vez na escena da F\u00f3rmula Un en , tratando de comercializar o seu pouco convencional motor W12 de 3,5 litros.\nO equipo tivo unha soa tempada desastrosa, e non puido entrar na grella nos 14 intentos de inicio durante a tempada de 1990, a mi\u00fado moitos segundos m\u00e1is lento por volta que o seu competidor m\u00e1is pr\u00f3ximo.\nA aventura W12.\nO Life W12 fora dese\u00f1ado polo ex enxe\u00f1eiro Ferrari Franco Rocchi, que fora responsable de, entre outros, o famoso V8 de 3 litros de Ferrari para os 308 GTB e GTS de 1970. Os planos do W12 de Rocchi rem\u00f3ntanse a 1967, un motor W3 dun s\u00f3 m\u00f3dulo de 500cc como prototipo para un motor Ferrari de 3 litros W18 de 480 CV. Logo do seu despedimento en 1980, Rocchi traballou de forma privada nun motor cunha configuraci\u00f3n W12.\nSegundo o seu concepto, o motor ti\u00f1a tres bancos de catro cilindros, polo tanto, era curto como un V8 pero m\u00e1is alto que un motor normal V-bancarizado. En Francia, Guy N\u00e8gre de Moteurs Guy N\u00e8gre traballado nunha m\u00e1quina similar que viu a luz en 1989 antes de ser probado de forma privada nun obsoleto chasis AGS JH22. Separadamente da configuraci\u00f3n W12, ambos motores non ti\u00f1an outras similitudes, nin houbo v\u00ednculos entre os seus dese\u00f1adores.\nO W12 de Franco Rocchi estaba listo na primeira metade da tempada de F\u00f3rmula Un. Foi o momento no que os motores turbo xa non eran legais na F\u00f3rmula Un e as regras requir\u00edan un motor normalmente aspirado. Novos fabricantes de motores entraron na F\u00f3rmula Un (como Ilmor, Judd e Yamaha), e abr\u00edronse paso novas ideas. Carlo Chiti de Motori Moderni intentou sen \u00e9xito reanimar os motores 12 en li\u00f1a, marcas como Subaru foron utilizadas polo equipo Coloni, mentres que Renault e Honda desenvolveron motores V10, utilizados con \u00e9xito por Williams e McLaren.\nNesta situaci\u00f3n, o empresario italiano Vita confiou no di\u00f1eiro r\u00e1pido. Comprou os dereitos do W12 de Franco Rocchi e tratou de fornecer o motor a un equipo de F\u00f3rmula Un ben financiado. Durante 1989, buscou unha parella sen ning\u00fan \u00e9xito. Finalmente, renunciou \u00e1 s\u00faa procura e decidiu facer funcionar o motor pola s\u00faa conta na tempada de F\u00f3rmula Un.\nUn chasis vello.\nPolo tanto, fundou o equipo \"Life\", que era a traduci\u00f3n en ingl\u00e9s do seu apelido Vita. A sede do equipo dividiuse orixinalmente entre as oficinas t\u00e9cnicas en Reggio Emilia, e a f\u00e1brica en Formigine, preto de M\u00f3dena, a continuaci\u00f3n, se reagruparon baixo o mesmo teito en Formigine. A\u00ednda que non conti\u00f1a instalaci\u00f3ns de \u00faltima xeraci\u00f3n, a f\u00e1brica estaba equipada cun banco de probas \"Borghi e Severi\" e equipos de rexistro de datos relacionados AVL, que foi utilizado para o desenvolvemento do motor W12, m\u00e1quinas est\u00e1ndar, taller de ferramentas e un almac\u00e9n. Life non foi capaz de constru\u00edr un coche por se s\u00f3. No seu lugar, o equipo comprou o chasis de F\u00f3rmula 1 nado morto de First Racing que fora dese\u00f1ado por Richard Divila para o equipo de F\u00f3rmula 3000 de Lamberto Leoni. O coche fora constru\u00eddo antes de xaneiro de 1989, pero o prometedor proxecto abandonouse logo dunha proba inicial feita por Gabriele Tarquini. A finais de 1989, Vita comprou o \u00fanico chasis e equipouno co seu motor W12. O importante traballo de enxe\u00f1ar\u00eda f\u00edxoo Gianni Marelli, outro expiloto de Ferrari. O coche, agora chamado Life L190, estaba listo para febreiro de 1990 e probouse brevemente en Vallelunga e Monza.\nA tempada de 1990.\nCando chegou a nova tempada, o equipo ti\u00f1a un chasis, un motor, e moi poucas ou ningunha peza de reposto. O W12 resultou ser o motor menos potente do ano, a s\u00faa potencia era de 480 cabalos de forza, mentres que outros produc\u00edan de 600 a 700 CV. Ao mesmo tempo, o chasis ex FIRST L190 era un dos coches m\u00e1is pesados da pista con 530\u00a0kg.O manexo era malo e a fiabilidade era pobre. Como resultado, o Life era non era m\u00e1is r\u00e1pido que un coche de F\u00f3rmula 3. Ata ser\u00eda superado na F\u00f3rmula 3000.\nInicialmente o fillo de Sir Jack Brabham Gary Brabham foi contratado para pilotar, pero ao non poder precualificar d\u00faas veces deixou o equipo. Na segunda das s\u00faas d\u00faas carreiras o coche parou logo de percorrer 365 metros co motor gripado debido a que os mec\u00e1nicos non lle puxeron aceite no motor. Bruno Giacomelli, un veterano italiano que correra por \u00faltima vez na F\u00f3rmula Un en , asinouse ent\u00f3n polo equipo. O coche nunca chegou a funcionar m\u00e1is de oito voltas sen problemas t\u00e9cnicos. No Gran Premio de San Marino de 1990 Giacomelli dixo que estaba asustado porque tem\u00eda ser golpeado por detr\u00e1s debido ao lento que era o seu coche. Para o Gran Premio de Portugal, o equipo substitu\u00edu o seu propio motor por un m\u00e1is convencional Judd CV V8, pero logo descubriron que a cuberta do motor non encaixaba (o motor non entraba), e voou do coche na s\u00faa primeira volta de Estoril. Retir\u00e1ronse da competici\u00f3n a falta de dous grandes premios.\nLogo da F\u00f3rmula Un.\nO \u00fanico Life L190 foi completamente restaurado en 2009 e presentouse no Festival da Velocidade de Goodwood de 2009 co seu motor W12 orixinal de novo no seu lugar. A imaxe mostra a Arturo Merzario pilotando o coche. Actualmente o coche \u00e9 propiedade dun tuneador de coches moi co\u00f1ecido na Emilia.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nFonte:"}
{"id": "340019", "revid": "25871", "url": "https://gl.wikipedia.org/wiki?curid=340019", "title": "As Pozas, O Trobo, A Fonsagrada", "text": "As Pozas \u00e9 un lugar da parroquia do Trobo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 17 habitantes (9 homes e 8 mulleres)."}
{"id": "340020", "revid": "89787", "url": "https://gl.wikipedia.org/wiki?curid=340020", "title": "Arquide, O Trobo, A Fonsagrada", "text": "Arquide \u00e9 un lugar da parroquia do Trobo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 33 habitantes (19 homes e 14 mulleres)."}
{"id": "340021", "revid": "89787", "url": "https://gl.wikipedia.org/wiki?curid=340021", "title": "Casta\u00f1eira, O Trobo, A Fonsagrada", "text": "Casta\u00f1eira \u00e9 un lugar da parroquia do Trobo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 9 habitantes (6 homes e 3 mulleres)."}
{"id": "340022", "revid": "25871", "url": "https://gl.wikipedia.org/wiki?curid=340022", "title": "A Chousa, O Trobo, A Fonsagrada", "text": "A Chousa \u00e9 un lugar da parroquia do Trobo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 contaba cun habitante, un home."}
{"id": "340023", "revid": "25871", "url": "https://gl.wikipedia.org/wiki?curid=340023", "title": "O Mazo, O Trobo, A Fonsagrada", "text": "O Mazo \u00e9 un lugar da parroquia do Trobo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 7 habitantes (4 homes e 3 mulleres)."}
{"id": "340024", "revid": "85894", "url": "https://gl.wikipedia.org/wiki?curid=340024", "title": "Noceda, O Trobo, A Fonsagrada", "text": "Noceda \u00e9 un lugar da parroquia do Trobo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 8 habitantes (5 homes e 3 mulleres)."}
{"id": "340025", "revid": "85894", "url": "https://gl.wikipedia.org/wiki?curid=340025", "title": "Reboira, O Trobo, A Fonsagrada", "text": "Reboira \u00e9 un lugar da parroquia do Trobo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 7 habitantes (5 homes e 2 mulleres)."}
{"id": "340026", "revid": "89787", "url": "https://gl.wikipedia.org/wiki?curid=340026", "title": "Trasouturo, O Trobo, A Fonsagrada", "text": "Trasouturo \u00e9 un lugar da parroquia do Trobo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 contaba cun habitante, unha muller."}
{"id": "340027", "revid": "89787", "url": "https://gl.wikipedia.org/wiki?curid=340027", "title": "O Trobo, O Trobo, A Fonsagrada", "text": "O Trobo \u00e9 un lugar da parroquia do Trobo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 contaba cun habitante, un home."}
{"id": "340028", "revid": "85894", "url": "https://gl.wikipedia.org/wiki?curid=340028", "title": "Vilamaior, O Trobo, A Fonsagrada", "text": "Vilamaior \u00e9 un lugar da parroquia do Trobo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 33 habitantes (22 homes e 11 mulleres)."}
{"id": "340029", "revid": "89787", "url": "https://gl.wikipedia.org/wiki?curid=340029", "title": "Vilarxub\u00edn, O Trobo, A Fonsagrada", "text": "Vilarxub\u00edn \u00e9 un lugar da parroquia do Trobo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 contaba cun habitante, un home."}
{"id": "340030", "revid": "89787", "url": "https://gl.wikipedia.org/wiki?curid=340030", "title": "Vilar\u00edn do Castelo, O Trobo, A Fonsagrada", "text": "Vilar\u00edn do Castelo \u00e9 un lugar da parroquia do Trobo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 2 habitantes (1 home e 1 muller)."}
{"id": "340031", "revid": "89787", "url": "https://gl.wikipedia.org/wiki?curid=340031", "title": "Vilar de Vela, O Trobo, A Fonsagrada", "text": "Vilar de Vela \u00e9 un lugar da parroquia do Trobo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 2 habitantes (1 home e 1 muller)."}
{"id": "340032", "revid": "89787", "url": "https://gl.wikipedia.org/wiki?curid=340032", "title": "Vilaframil, O Trobo, A Fonsagrada", "text": "Vilaframil \u00e9 un lugar da parroquia do Trobo, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 11 habitantes (5 homes e 6 mulleres)."}
{"id": "340033", "revid": "89787", "url": "https://gl.wikipedia.org/wiki?curid=340033", "title": "Lingua bardi", "text": "O bardi \u00e9 unha lingua aborixe de Australia falada por entre 152 e 160 persoas na pen\u00ednsula de Dampier, en Australia Occidental. Pertence \u00e1 familia ling\u00fc\u00edstica de linguas nyulnyulan. Tr\u00e1tase dunha lingua en perigo de extinci\u00f3n xa que as novas xeraci\u00f3ns do pobo bardi te\u00f1en o ingl\u00e9s como lingua materna, polo que moitos ent\u00e9ndena pero non a falan. Os falantes son principalmente adultos de idade avanzada.\nDialectos.\nExisten varios dialectos de lingua bardi mais non hai consenso sobre o seu n\u00famero. Segundo Robert Malcolm Ward Dixon (2002), os seguintes dialectos son mutuamente intelix\u00edbeis co bardi:\nPor\u00e9n, Ethnologue (2006) consid\u00e9raos a todos linguas diferenciadas, ag\u00e1s o ngumbarl. Esta postura est\u00e1 apoiada polos ling\u00fcistas que traballaron nesas linguas, inclu\u00edndo a Claire Bowern e a William McGregor. Os falantes de bardi tam\u00e9n as consideran como linguas distintas."}
{"id": "340035", "revid": "98629", "url": "https://gl.wikipedia.org/wiki?curid=340035", "title": "Mascato do Cabo", "text": "O mascato do Cabo (Morus capensis, antes \"Sula capensis\") \u00e9 unha ave mari\u00f1a da familia dos mascatos, Sulidae.\nIdentif\u00edcanse doadamente polo seu gran tama\u00f1o, plumaxe negro e branco e unha distintiva coroa e parte posterior do pescozo amarelos. O peteiro amarelo claro \u00e9 bicudo finamente aserrado preto da punta. O seu peteiro non ten orificios nasais externos, quizais debido \u00e1 profundidade e a velocidade \u00e1 que nada cando est\u00e1 mergullado para pescar xa que a auga se ver\u00eda forzada a entrar cando se mergulla (dependendo da altitude, os mascatos b\u00f3tanse en picado sobre a superficie da auga a velocidades entre 40 e 120\u00a0km/h).\nMorfolox\u00eda.\nCando se olla en voo \u00e9 doado de identificar polo seu corpo moibranco con cola negra e primarias e secundarias negras, e peteiro escuro. Visto m\u00e1is de preto o m\u00e1is salientable \u00e9 a s\u00faa distintiva cabeza coa parte superior e caluga amarela, que gradualmente se vai facendo branca no pescozo. Os individuos xuven\u00eds e inmaturos son marr\u00f3ns escuros con peteiro claro, e poden lembrar a primeira vista a un mascato marr\u00f3n (\"Sula leucogaster\") de cor escura. Os adultos miden entre 84 e 94\u00a0cm de lonxitude e te\u00f1en unha envergadura de \u00e1s entre 171 e 185\u00a0cm e un peso arredor de 2,6\u00a0kg.\nReproduci\u00f3n.\nAs parellas de mascato do Cabo poden permanecer xuntas durante varias tempadas. Realizan elaborados rituais de sa\u00fado no ni\u00f1o, estirando os seus peteiros e pescozos cara ao ceo e chocando suavemente os seus peteiros.\nOs mascatos do Cabo empezan a reproducirse en agosto e setembro. Normalmente a posta \u00e9 un s\u00f3 ovo azulado, que axi\u00f1a se lixa. Ambos os proxenitores participan activamente no proceso de incubaci\u00f3n que dura de 42 a 46 d\u00edas. Utilizan as membranas dos p\u00e9s para incubar o ovo, xa que est\u00e1n ricamente irrigadas de vasos sangu\u00edneos e rodean con elas o ovo.\nA cr\u00eda ao sa\u00edr do ovo \u00e9 negra, espida e cega, pesa s\u00f3 uns 70 g, pero en tres semanas a s\u00faa masa corporal \u00e9 un terzo da dun adulto. \u00c1s sete semanas o polo pesa m\u00e1is que un adulto, e permanece as\u00ed ata que empeza a emplumar aos 95 a 105 d\u00edas de idade.\nEspecies similares.\nO mascato do Cabo pode diferenciarse do mascato australiano \"Morus serrator\" pola s\u00faa cola totalmente negra, unha banda negra m\u00e1is longa baixo a garganta (desde debaixo do peteiro) e m\u00e1is cantidade de negro na cara, pero todas estas caracter\u00edsticas son dif\u00edciles de identificar a non ser que se estea moi pr\u00f3ximo. O mascato do Cabo \u00e9 tam\u00e9n moi similar ao mascato do norte \"Morus bassanus\" (antes \"Sula bassana\"), pero este \u00faltimo difer\u00e9nciase por ter a cola e as \u00e1s case completamente brancas, con s\u00f3 as puntas negras. Tam\u00e9n \u00e9 similar ao mascato de p\u00e9s azuis \"Sula nebouxii\" e mesmo antes estaba clasificado no x\u00e9nero \"Sula\".\nAlimentaci\u00f3n.\nOs mascatos do Cabo son poderosos voadores, que utilizan principalmente a t\u00e9cnica do voo batido-planado, que consome m\u00e1is enerx\u00eda que o planeo din\u00e1mico utilizado polos albatros. Como todos os s\u00falidos, comen peixes que capturan mergull\u00e1ndose en picado desde considerable altura e acadando grandes velocidades.\nStatus e distribuci\u00f3n.\n\u00c1rea de distribuci\u00f3n.\nA \u00e1rea de reproduci\u00f3n do mascato do Cabo est\u00e1 restrinxida ao sur de \u00c1frica en tres illas da costa de Namibia e outras tres en Sur\u00e1frica. Normalmente ani\u00f1an en grandes e densas colonias sobre illas planas ou plataformas planas da illa Mercury namibia de acusadas pendentes. A poboaci\u00f3n mundial da especie estimouse en 1996 en 340.000 individuos, un 12% deles en Namibia e un 88% en Sur\u00e1frica. A colonia m\u00e1is grande ten 140.000 individuos e enc\u00f3ntrase na illa Malgas, Sur\u00e1frica. Algunhas aves v\u00edronse reproduc\u00edndose en illas da costa australiana, en compa\u00f1\u00eda do \"Morus serrator\" local, a\u00ednda que a especie do Cabo s\u00f3 estaba neses casos representada por unhas poucas parellas.\nA \u00e1rea de distribuci\u00f3n non reprodutora \u00e9 moito m\u00e1is ampla e est\u00e9ndese pola costa desde as augas do golfo da Guinea en \u00c1frica occidental, a Mozambique en \u00c1frica oriental. A mi\u00fado poden verse en mar aberto a m\u00e1is de 100\u00a0km da costa, e hai alg\u00fans rexistros destas aves vistas a m\u00e1is de 200\u00a0km da costa nos oc\u00e9anos Atl\u00e1ntico e \u00cdndico.\nTendencias da poboaci\u00f3n.\nO n\u00famero de mascatos do Cabo nas illas namibias descendeu considerablemente entre 1956 e 2000 desde 114.600 a 18.200 parellas reprodutoras respectivamente, o que sup\u00f3n un descenso do 84% en menos de 50 anos. Isto contrasta coa tendencia nas illas de Sur\u00e1frica, onde as cifras multiplic\u00e1ronse por 4,3 durante o mesmo per\u00edodo, desde 34.400 a 148.000 parellas reprodutoras. A IUCN consid\u00e9raa unha especie en estado \"Vulnerable\".\nAves errantes.\nInformouse en varias ocasi\u00f3ns de aves errantes desta especie no Atl\u00e1ntico norte, pero actualmente crese que a s\u00faa identificaci\u00f3n non est\u00e1 ben probada. Crochet e Haas examinaron o status da especie na rexi\u00f3n pale\u00e1rtica occidental. Recompilaron datos de varios avistamentos hist\u00f3ricos que non foran aceptados polos comit\u00e9 de informes de aves, e analizaron o que ata o momento era o \u00fanico informe que fora amplamente aceptado como aut\u00e9ntico, un individuo xuvenil recollido en mar aberto no S\u00e1hara Occidental en 1966, e chegaron \u00e1 conclusi\u00f3n que ocorrera un erro; os datos orixinais situaban esta ave no interior do Chad, e a suposta localizaci\u00f3n no mar aberto fronte ao S\u00e1hara Occidental era o resultado dun intento de corrixir isto, situ\u00e1ndoo nunha localizaci\u00f3n m\u00e1is plausible. Unha (re)transposici\u00f3n da latitude e lonxitude orixinal tivo como resultado que a localizaci\u00f3n real era na costa de Namibia, o que cadra ben coa distribuci\u00f3n invernal da especie. Como resultado recomendaron que o mascato do Cabo fose borrado da lista de aves que visitan o Pale\u00e1rtico occidental. A\u00ednda as\u00ed, esta ave figura na lista de aves de Galicia."}
{"id": "340036", "revid": "27155", "url": "https://gl.wikipedia.org/wiki?curid=340036", "title": "Sula capensis", "text": ""}
{"id": "340037", "revid": "27155", "url": "https://gl.wikipedia.org/wiki?curid=340037", "title": "Morus capensis", "text": ""}
{"id": "340038", "revid": "109216", "url": "https://gl.wikipedia.org/wiki?curid=340038", "title": "Leyton House Racing", "text": "Leyton House Racing foi un construtor de F\u00f3rmula Un que correu nas tempadas de e . Era, en esencia, a nova imaxe do equipo March que volveu \u00e1 F1 na tempada . Leyton House, unha empresa inmobiliaria xaponesa, foi o patrocinador da marca do equipo desde ese ano, e pasou a comprar o equipo en . Os pilotos Ivan Capelli e Maur\u00edcio Gugelmin, que pilotaran para o equipo March de a , continuaron co equipo baixo a s\u00faa nova forma.\nTempada de 1990.\n1990 resultou ser un desastre desde o principio. O chasis Leyton House CG901 non era fiable e durante as seis primeiras carreiras da tempada, o equipo non puido anotar un s\u00f3 punto e non lograron cualificarse en numerosas ocasi\u00f3ns; tanto Gugelmin como Capelli non cualificaron para os grandes premios brasileiro e mexicano (Gugelmin tampouco puido cualificar para as carreiras de M\u00f3naco e o Canad\u00e1). Con todo na carreira logo da cat\u00e1strofe de M\u00e9xico, o Gran Premio de Francia os dous coches non s\u00f3 cualificaron, sen\u00f3n que marcharon primeiro e segundo por un per\u00edodo ata que o motor de Gugelmin explotou. De feito Capelli liderou a maior parte do resto da carreira, antes de ser adiantado polo eventual ga\u00f1ador Alain Prost. Capelli terminou en segundo lugar, os seus \u00fanicos puntos e o \u00fanico podio do equipo da tempada. Gugelmin anotou os seus \u00fanicos puntos da tempada (e o \u00faltimo da s\u00faa carreira na F\u00f3rmula 1) no Gran Premio de B\u00e9lxica de 1990, deixando a Capelli no odiado 7\u00ba lugar.\nF\u00f3ra da pista, o director xerente Ian Phillips contraeu meninxite e deixou o seu posto tralo Gran Premio do Brasil. O director do equipo Harry Mandel tam\u00e9n renunciou e o director t\u00e9cnico Adrian Newey foi despedido. Outros enxe\u00f1eiros, tra\u00eddos de March Engineering, tam\u00e9n marcharon ese ano.\nO equipo orixinalmente terminou 7\u00ba no Campionato de Construtores, pero m\u00e1is tarde foi promovido ao 6\u00ba porque Larrousse (irregularmente) utilizou chasis Lola.\nTempada 1991.\nLeyton House cambiou motores para o ano , abandonando o motor Judd V8 en favor do novo motor Ilmor V10, esperando que o novo equipo e as novas caras na xesti\u00f3n traduciranse en \u00e9xito na pista. Demostrouse exactamente o contrario, Capelli retirouse nos primeiros nove grandes premios da tempada antes de lograr o primeiro e \u00fanico punto do equipo ao terminar sexto no Gran Premio de Hungr\u00eda. O mellor resultado de toda a tempada de Gugelmin foi o 7\u00ba, que logrou tres veces: en Francia, Portugal e Espa\u00f1a.\nEn setembro de 1991, o propietario do equipo Akira Akagi viuse envolto nun esc\u00e1ndalo financeiro que implicaba ao Banco Fuji e foi arrestado. O equipo foi dirixido por Akagi asociado a Ken Marrable pero o di\u00f1eiro era escaso e os coches seguiron loitando para terminar as carreiras.\nCon d\u00faas carreiras restantes na tempada, Capelli renunciou ao seu cargo para dar paso a piloto de probas Karl Wendlinger que, como Michael Schumacher a principios de tempada, entrou na F1 nun acordo de baixo perfil realizado por Jochen Neerpasch de Mercedes, para cuxo equipo Sauber - Mercedes de coches deportivos pilotaba no momento.\nCapelli asinou por Ferrari para a tempada e Gugelmin marchou para Jordan.\nConsecuencias.\nO equipo foi vendido a un consorcio que inclu\u00eda a Marrable, ao ex director t\u00e9cnico Gustav Brunner e outros. Anunciouse que o equipo continuar\u00eda na F\u00f3rmula Un, pero que volver\u00eda ao nome March F1 para o ano , talvez co obxectivo de distanciarse da pol\u00e9mica en torno a Akagi e a s\u00faa compa\u00f1\u00eda Leyton House. Wendlinger acordou permanecer como piloto a tempo completo e un\u00eduselle Paul Belmondo. Mentres que o equipo March F1 correu toda a tempada de 1992, ning\u00fan destes pilotos completaron a tempada xa que tanto Belmondo como Wendlinger abandonaron cando quedaban cinco e d\u00faas carreiras respectivamente. Foron substitu\u00eddos por Emanuele Naspetti e Jan Lammers.\nOs intentos de vender o equipo logo da tempada e fracasaron malia asinar Lammers e Jean-Marc Gounon para pilotar na tempada de F\u00f3rmula Un, os cartos esgot\u00e1ronse e o equipo pechou a principios de 1993.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "340039", "revid": "5312", "url": "https://gl.wikipedia.org/wiki?curid=340039", "title": "Stalinismo", "text": "O stalinismo ou estalinismo son termos utilizados habitualmente para denominar a pol\u00edtica imposta por Iosif Stalin, o segundo presidente da URSS e sucesor de Lenin. O uso do termo comezou cos rivais e contrarios \u00e1 s\u00faa pol\u00edtica de centralizaci\u00f3n do poder totalitario en mans do goberno e concentrado na s\u00faa persoa. O stalinismo defendeu a idea do \"socialismo nun s\u00f3 pa\u00eds\", contrario \u00e1 idea trotskista. Stalin emprendeu o reforzamento do sistema polic\u00edaco para silenciar calquera oposici\u00f3n. Tam\u00e9n se produciron grandes purgas de oficiais e pol\u00edticos cr\u00edticos. Durante a guerra fr\u00eda, os pa\u00edses situados na \u00f3rbita da URSS adoptaron r\u00e9ximes stalinistas."}
{"id": "340040", "revid": "1131", "url": "https://gl.wikipedia.org/wiki?curid=340040", "title": "Campo Municipal de F\u00fatbol Platas Reinoso", "text": "O Campo Municipal de F\u00fatbol Platas Reinoso \u00e9 unha instalaci\u00f3n destinada \u00e1 pr\u00e1ctica do f\u00fatbol situada nas proximidades da vila e parroquia de Baio. O seu propietario \u00e9 o Concello de Zas e nel xoga os seus partidos como local o Club Deportivo Baio.\nO seu terreo de xogo \u00e9 de herba artificial desde 2008, de 105 x 65 metros, e conta cunha bancada cuberta sendo a capacidade total duns 1.500 espectadores.\nHistoria.\nAntonio Platas Reinoso foi un mestre da vila de Baio represaliado durante o franquismo, que foi quen de sobrevivir e criar os seus fillos grazas \u00e1 axuda dos veci\u00f1os. Como contrapartida pola axuda recibida por parte da veci\u00f1anza, decidiu ceder unhas leiras da s\u00faa propiedade na zona co\u00f1ecida como S\u00faa Agra para a construci\u00f3n dun novo campo de f\u00fatbol, xa que o existente Campo do Balsi\u00f1o era excesivamente cativo e de superficie irregular.\nInaugurouse o 24 de agosto de 1990, sendo alcalde Ram\u00f3n Lois Ord\u00f3\u00f1ez, cun encontro entre o RC Deportivo da Coru\u00f1a e o Berganti\u00f1os FC que o conxunto herculino, dirixido por Arsenio Iglesias, ga\u00f1ou por 3 a 1 grazas \u00e1 presenza dalg\u00fans dos xogadores m\u00e1is salient\u00e1beis do momento como eran Fran, Yosu, Kanatlarosvki, Stojadinovi\u0107 ou Uralde."}
{"id": "340041", "revid": "6939", "url": "https://gl.wikipedia.org/wiki?curid=340041", "title": "Stalinista", "text": ""}
{"id": "340045", "revid": "27155", "url": "https://gl.wikipedia.org/wiki?curid=340045", "title": "Taxon monot\u00edpico", "text": "En biolox\u00eda, un taxon monot\u00edpico \u00e9 un grupo taxon\u00f3mico (taxon) que cont\u00e9n s\u00f3 un taxon inmediatamente subordinado. O taxon subordinado en cuesti\u00f3n pode conter varios taxons inferiores ou ser tam\u00e9n monot\u00edpico. A\u00ednda que o termo parece indicar que un taxon ten un s\u00f3 esp\u00e9cime tipo (sen sintipos, lectotipos, ou outros tipos) e ning\u00fan sin\u00f3nimo heterot\u00edpico/j\u00fanior, ese non \u00e9 o seu significado.\nNo caso das especies, unha especie monot\u00edpica \u00e9 aquela que non cont\u00e9n subespecies ou grupos menores de taxons infraespec\u00edficos. No caso dos x\u00e9neros pref\u00edrese \u00e1s veces o o termo \"uniespec\u00edfico\".\nNa nomenclatura bot\u00e1nica, un x\u00e9nero monot\u00edpico tam\u00e9n se refire a un caso especial no que se describen simultaneamente un x\u00e9nero e unha soa especie dese x\u00e9nero. En Bot\u00e1nica, \"monot\u00edpico\" \u00fasase m\u00e1is que \"monoespec\u00edfico\" co mesmo significado.\nIgual que o termo \"monot\u00edpico\" se usa para describir un gran taxon que comprende s\u00f3 unha subdivisi\u00f3n, p\u00f3dese tam\u00e9n dicir que o taxon contido \u00e9 monot\u00edpico dentro do taxon grande, por exemplo, un x\u00e9nero \"monot\u00edpico dentro dunha familia\".\nTaxons que se consideraban inicialmente monot\u00edpicos poden deixar de selo ao seren subdivididos m\u00e1is adiante conforme se afina a s\u00faa clasificaci\u00f3n taxon\u00f3mica ao obt\u00e9rense novos co\u00f1ecementos sobre eles, como por exemplo, datos xen\u00e9ticos.\nO seu ant\u00f3nimo \u00e9 taxon polit\u00edpico ou polit\u00edpico.\nExemplos.\nAlg\u00fans exemplos de grupos monot\u00edpicos son os seguintes:"}
{"id": "340046", "revid": "98629", "url": "https://gl.wikipedia.org/wiki?curid=340046", "title": "Pacific Racing", "text": "Pacific Racing (m\u00e1is tarde co\u00f1ecido como Pacific Grand Prix, e finalmente como Pacific Team Lotus) era un equipo de automobilismo do Reino Unido. Tralo \u00e9xito nas f\u00f3rmulas inferiores, o equipo participou en d\u00faas tempadas completas de F\u00f3rmula Un, en e , participando en 33 grandes premios sen moito \u00e9xito.\nOrixes e \u00e9xito nas f\u00f3rmulas inferiores.\nO equipo foi fundado polo ex mec\u00e1nico de Keith Wiggins en 1984, para competir no Campionato Europeo de F\u00f3rmula Ford, co piloto noruegu\u00e9s Harald Huysman e o apoio de Marlboro. Huysman ga\u00f1ou dous t\u00edtulos o europeo e o do Benelux. Por consello Huysmans, Pacific fichou a Bertrand Gachot para a F\u00f3rmula Ford brit\u00e1nica cun Reynard en 1985. Ao ano seguinte, Gachot, tam\u00e9n formou parte do equipo do Campionato Mundial de Marlboro, ga\u00f1ou a coroa da F\u00f3rmula Ford 2000 para Pacific. Marlboro quedou co equipo de Wiggins na FF2000 en 1987, ga\u00f1ando o t\u00edtulo brit\u00e1nico con JJ Lehto.\nEn 1988, Pacific entrou na Campionato Brit\u00e1nico de F3 con Lehto e un coche Reynard, e ga\u00f1ou o t\u00edtulo no seu primeiro intento. Wiggins non quer\u00eda permanecer na F3 e trasladouse \u00e1 F\u00f3rmula 3000, unha vez m\u00e1is en asociaci\u00f3n con Reynard e Marlboro. Con todo, a tempada de Lehto e Eddie Irvine foi decepcionante e o apoio da compa\u00f1\u00eda de tabaco marchou co equipo rival DAMS en 1990. O equipo volveuse a formar en 1991, logrando Christian Fittipaldi a coroa na F3000 .\nF\u00f3rmula Un.\nPacific Racing ga\u00f1ara en todas as categor\u00edas j\u00fanior, nas que participara, e en 1992 Wiggins decidiuse a dar o salto \u00e1 F1 na tempada , no proceso cambiou o nome do equipo a Pacific Grand Prix. A falta de enxe\u00f1eiros propios e consciente do limitado tempo que ti\u00f1a, Wiggins contactou co construtor de F3000 Reynard Racing para dese\u00f1ar e constru\u00edr o novo chasis PR01, coa esperanza de beneficiarse de varios anos de investigaci\u00f3n e desenvolvemento que Reynard investira no seu propio proxecto recentemente desbotado de participar na F1. Por desgraza para Pacific, o equipo de dese\u00f1o dirixido por Byrne Rory marchara a Benetton ao final de 1991 e Reynard vendera o dese\u00f1o (a\u00ednda en forma de debuxos en papel) ao equipo Ligier. O pequeno equipo de dese\u00f1o do PR01, que traballaba en Reynard pero nominalmente eran empregados de Pacific para cumprir cos regulamentos da FIA, v\u00edronse obrigados a iniciar un novo dese\u00f1o baseado na pouca da investigaci\u00f3n que Reynard manti\u00f1a da F1 e a utilizaci\u00f3n dunha serie de compo\u00f1entes menores do chasis da F3000 de Reynard nun intento de limitar os custos. Coas s\u00faas ra\u00edces no mesmo proxecto, o Benetton B193 resultante, o Ligier JS37 e o Pacific PR01 compart\u00edan o mesmo frontal, co morro elevado que posteriormente converteuse en est\u00e1ndar na F\u00f3rmula Un.\nPospuxeron a s\u00faa entrada en xaneiro de 1993 debido \u00e1 recesi\u00f3n e o fracaso para conseguir investidores..\nNon foron capaces de entrar na F1 ata o ano . O ano foi un desastre. Paul Belmondo e o expiloto de Pacific Bertrand Gachot comezaron a tempada como pilotos, con Oliver Gavin como probador. O PR01, dese\u00f1ado para a tempada de , non se sometera a ningunha das probas no t\u00fanel do vento, algo vital para perfeccionar a aerodin\u00e1mica do coche, s\u00f3 fixera unhas poucas ducias de km de probas na pista e o seu motor Ilmor 3.5 L V10 non ti\u00f1a a potencia suficiente para os est\u00e1ndares de . Esa tempada o equipo non terminou unha soa carreira e a partir do Gran Premio de Francia en diante, non logrou cualificar ning\u00fan coche. Obtiveron un total de cero puntos nesa tempada.\nEn , Pacific fusionouse co moribundo Team Lotus. Os obsoletos motores Ilmors substitu\u00edronse polo Ford ED V8 e troux\u00e9ronse gran cantidade de novos patrocinadores. Tam\u00e9n produc\u00edronse boas noticias tam\u00e9n cando o PR02 garantiuse participar en todas as carreiras, coa desaparici\u00f3n de Larrousse e Lotus non era necesario precualificar. Belmondo fora substitu\u00eddo por Andrea Montermini. Logo de non ter ningunha sorte na primeira metade da tempada, o outro piloto, Gachot, deixou vacante o seu asento a mediados de 1995, para dar paso a infames pilotos de pago Giovanni Lavaggi (catro carreiras, catro abandonos) e Jean-Denis Deletraz (d\u00faas carreiras, un abandono, unha NC). Gachot volveu m\u00e1is adiante cando acab\u00e1ronse os cartos dos dous pilotos de pago. Dous pilotos de Wiggins quer\u00edan correr (o piloto de F\u00f3rmula Nippon Katsumi Yamamoto en Okayama e Suzuka e o piloto de probas Oliver Gavin en Australia) pero f\u00f3ronlles denegadas as super licenzas. Os mellores acabados de Pacific esa tempada foron 8\u00ba nos grandes premios de Alema\u00f1a e Australia.\nRetirada e secuelas.\nAo final da tempada de 1995, o equipo retirouse da F\u00f3rmula Un e Wiggins regresou \u00e1 F\u00f3rmula 3000, resucitando Pacific Racing que competiu con Oliver Tichy e Marc Gen\u00e9 como pilotos. Gen\u00e9 deixou o equipo logo do seu accidente en Pau, e Tichy continuou s\u00f3 ata que o equipo abandonou a metade de tempada. En 1997 Wiggins tam\u00e9n intentou entrar en carreiras de autos deportivos e nas 24 Horas de Le Mans cun chasis moi modificado dun BRM co\u00f1ecido como o P301 e usando motores Nissan. Tras unha serie de fracasos para o proxecto en 1998, Wiggins pechou o equipo.\nWiggins uniuse a Lola e axudou ao construtor a recuperar terreo nas Champ Car World Series. Cun pe nos Estados Unidos, o mec\u00e1nico convertido en xerente de equipo aliouse \u00e1 f\u00e1brica de cervexa Herdez e en 2000 adquiriu Bettenhausen Motorsports, cambiaron o nome a HVM Racing. No ano , Paul Stoddart, ex propietario do equipo Minardi F1, comprou acci\u00f3ns no equipo e volveu a bautizalo como Minardi Team USA.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "340047", "revid": "27155", "url": "https://gl.wikipedia.org/wiki?curid=340047", "title": "Monot\u00edpico", "text": ""}
{"id": "340048", "revid": "27155", "url": "https://gl.wikipedia.org/wiki?curid=340048", "title": "X\u00e9nero monot\u00edpico", "text": ""}
{"id": "340049", "revid": "3795", "url": "https://gl.wikipedia.org/wiki?curid=340049", "title": "Ligadura (tipograf\u00eda)", "text": "En tipograf\u00eda unha ligadura \u00e9 un signo formado pola uni\u00f3n de dous ou m\u00e1is grafemas que adoitan escribirse tam\u00e9n separados.\nHistoria.\nA orixe das ligaduras est\u00e1 na necesidade de economizar esforzos na escrita durante a Idade Media, cando non exist\u00eda ningunha forma de mecanizaci\u00f3n da escritura. Ao introducirse a imprenta de tipos m\u00f3biles, o desexo de fidelidade con respecto \u00e1 escritura manual obrigou a adoptar moitos signos combinados. Na Biblia de Gutenberg, que imita o estilo apertado dos manuscritos centroeuropeos da \u00e9poca, empr\u00e9ganse ata trescentos signos distintos, entre versi\u00f3ns de letras e ligaduras.\nUsos actuais.\nAs ligaduras empregadas na tipograf\u00eda moderna te\u00f1en d\u00faas funci\u00f3ns:\nA ligadura que une \"DE\" empr\u00e9gase en castel\u00e1n para dar unha imaxe arcaica un texto.\nS\u00edmbolos procedentes de ligaduras.\nAlg\u00fans s\u00edmbolos te\u00f1en a s\u00faa orixe en ligaduras. Por\u00e9n, xa non son poden ser considerados como tales. Entre eles incl\u00faense:"}
{"id": "340050", "revid": "865", "url": "https://gl.wikipedia.org/wiki?curid=340050", "title": "MINIM", "text": "MINIM \u00e9 unha banda galega de rock industrial fundada en Vigo en 2006.\nHistoria.\nA finais de 2006 gravaron o seu primeiro EP, con catro pistas 22:22 e 2 remixes. En 2007, despois de tocar por toda Espa\u00f1a, deciden tomar un descanso. Mediado o 2008 a banda reapareceu con varios cambios.\nEn marzo de 2010 publicaron o seu primeiro \u00e1lbum \"\". Este disco foi liberado baixo licenza de Creative Commons, publicado no seu sitio web para ser descargado libremente. O \u00e1lbum acadou 1350 descargas en 3 meses, e o nome de MINIM comezou a soar en Europa, Rusia, o Xap\u00f3n e os Estados Unidos.\nDiscograf\u00eda.\nCollections in which they appear:"}
{"id": "340051", "revid": "98629", "url": "https://gl.wikipedia.org/wiki?curid=340051", "title": "Cervo sika", "text": "O cervo sika (\"Cervus nippon\") \u00e9 un mam\u00edfero pertencente \u00e1 familia dos c\u00e9rvidos.\nCaracter\u00edsticas.\n\u00c9 un cervo m\u00e1is pequeno c\u00f3 cervo com\u00fan. A s\u00faa lonxitude m\u00e1xima est\u00e1 no metro e medio, namentres que o seu peso oscila entre os 60 e os 130\u00a0kg. O pelame \u00e9 pardo avermellado con pintas brancas no ver\u00e1n. No inverno \u00e9 m\u00e1is agrisado. Os seus cornos son m\u00e1is pequenos e con menos ramificaci\u00f3ns cos do cervo com\u00fan.\nDistribuci\u00f3n.\nPresente na China, no Xap\u00f3n e por toda Ocean\u00eda. Moi presente no oeste de Europa, cruz\u00e1ndose con frecuencia co cervo com\u00fan, dando lugar a individuos mestizos ou h\u00edbridos."}
{"id": "340052", "revid": "27155", "url": "https://gl.wikipedia.org/wiki?curid=340052", "title": "Vis\u00f3n europeo", "text": "O vis\u00f3n europeo (\"Mustela lutreola\") \u00e9 un mam\u00edfero pertencente \u00e1 familia dos must\u00e9lidos.\nCaracter\u00edsticas.\nPos\u00fae unhas orellas curtas e redondas. O pelame \u00e9 pardo escuro cos beizos e queixo m\u00e1is claros. Vive nas proximidades da auga e merg\u00fallase con facilidade. A s\u00faa alimentaci\u00f3n \u00e9 completamente animal: roedores, ras, peixes, aves acu\u00e1ticas ou ovos.\nDistribuci\u00f3n.\nA principios do s\u00e9culo XX o vis\u00f3n estaba estendido por toda Europa. Dende ent\u00f3n ten sido perseguido, reducindo a s\u00faa poboaci\u00f3n a puntos espec\u00edficos da Europa Occidental. Tam\u00e9n ten sido desprazado do seu h\u00e1bitat polo vis\u00f3n americano."}
{"id": "340053", "revid": "26995", "url": "https://gl.wikipedia.org/wiki?curid=340053", "title": "Mustela lutreola", "text": ""}
{"id": "340054", "revid": "26995", "url": "https://gl.wikipedia.org/wiki?curid=340054", "title": "Vormela peregusna", "text": ""}
{"id": "340055", "revid": "56817", "url": "https://gl.wikipedia.org/wiki?curid=340055", "title": "Fur\u00f3n b\u00falgaro", "text": "O fur\u00f3n b\u00falgaro (\"Vormela peregusna\") \u00e9 un mam\u00edfero pertencente \u00e1 familia dos must\u00e9lidos.\nCaracter\u00edsticas.\n\u00c9 m\u00e1is pequeno c\u00f3 fur\u00f3n bravo. A principal diferenza \u00e9 o pelame. Este combina as raias brancas e negras cos tons amarelos. Ademais a face \u00e9 distintiva da especie. Alim\u00e9ntase de roedores e moi esporadicamente de aves ou r\u00e9ptiles.\nDistribuci\u00f3n.\nPresente no sueste de Europa, Asia Menor e Asia Central. \u00c9 unha especie vulnerable xa que as estepas onde vive te\u00f1en sido transformadas en terras de agro."}
{"id": "340057", "revid": "98629", "url": "https://gl.wikipedia.org/wiki?curid=340057", "title": "Larrousse", "text": "Larrousse Formula One foi un equipo de carreiras de automobilismo fundado en 1987 por Didier Calmels e o expiloto G\u00e9rard Larrousse, orixinalmente baixo o nome Larrousse &amp; Calmels. Con base en Antony, nos suburbios do sur de Par\u00eds. O seu nome cambiouse a Larrousse trala sa\u00edda de Calmels por raz\u00f3ns legais. O equipo competiu en F\u00f3rmula Un de a antes de sucumbir por problemas financeiros, logrando o seu mellor resultado de terceiro no Gran Premio do Xap\u00f3n de 1990 durante ese tempo.\nF\u00f3rmula Un.\nChasis Lola (1987-1991).\nLarrousse &amp; Calmels encargaron un autom\u00f3bil a Lola e o resultado foi o LC87 (designaci\u00f3n interna Lola: T87/30), un coche dese\u00f1ado por Eric Broadley e Ralph Bellamy. O chasis era impulsado por un motor Cosworth DFZ V8, normalmente aspirado.\nO equipo comezou en cun s\u00f3 coche para Philippe Alliot, Yannick Dalmas uniuse ao equipo nun segundo coche ao final do ano. Nese momento chegaran a un acordo de tres anos con Lola e Chris Murphy foi recrutado de Zakspeed para axudar a Bellamy. Posteriormente, o equipo logrou un acordo para usar o motor V12 de Lamborghini en .\nEn setembro de 1988 o equipo contratou ao ex dese\u00f1ador/enxe\u00f1eiro de Renault e Lotus G\u00e9rard Ducarouge pero na primavera de 1989, Calmels tivo que abandonar o equipo debido a problemas legais. Como resultado, o equipo chegou a ser co\u00f1ecido simplemente como Larrousse.\nNa tempada Alliot quedou pero Dalmas, que enfermara con lexionelose, abandonou logo de Canad\u00e1 e foi substitu\u00eddo polo novato piloto franc\u00e9s \u00c9ric Bernard e m\u00e1is tarde por Michele Alboreto, que recentemente deixara Tyrrell. Ao final do ano, Larrousse vendeu o 50% das s\u00faas acci\u00f3ns \u00e1 xaponesa Espo Corporation e Aguri Suzuki foi contratado para acompa\u00f1ar a Bernard para a tempada . Ao mesmo tempo, o equipo trasladouse de Antony a un novo local en Signes no sur de Francia, preto do Circu\u00edto de Paul Ricard.\nA tempada foi a mellor de Larrousse na F\u00f3rmula Un. A\u00ednda que o equipo viuse obrigado a pre-cualificar durante o ano, Suzuki estivo a piques de conseguir o primeiro podio do equipo fronte \u00e1 s\u00faa afecci\u00f3n no Suzuka durante o Gran Premio do Xap\u00f3n, o equipo terminou sexto no Campionato de Construtores. Ent\u00f3n as cousas empez\u00e1ronse a complicase cando Lamborghini anunciou que cambiaba a Ligier. A maior preocupaci\u00f3n foi coa FIA cando considerou quitarlle os puntos de Larrousse debido a unha suposta \"declaraci\u00f3n falsa\" sobre o dese\u00f1o do chasis. S\u00f3ubose que o equipo cometera un erro honesto rexistrando o coche como fabricado por eles mesmos, cando en realidade fora dese\u00f1ado e constru\u00eddo por Lola en Inglaterra. Malia que o equipo perdeu oficialmente os seus puntos de 1990, o equipo mantivo os beneficios de viaxe e o di\u00f1eiro do premio asociado co seu acabado no campionato e non tivo que participar na preclasificaci\u00f3n.\nLarrousse asinou un acordo de motor con Brian Hart para 1991, pero a principios do ano Espo retirouse e o equipo tivo dificultades financeiras. A\u00ednda que foi dif\u00edcil de configurar, o coche foi relativamente r\u00e1pido e polo xeral era un competidor de medio campo s\u00f3lido antes de sucumbir \u00e1 inevitable ruptura ou a un erro do piloto. Suzuki terminou sexto na primeira carreira da tempada en Phoenix, e logo diso nunca volveu a ver a bandeira a cadros de novo. A tempada de Bernard non foi moito mellor, co franc\u00e9s logrando un s\u00f3 punto co sexto posto no Gran Premio de M\u00e9xico. Coroou unha tempada de pesadelo cando se estrelou con forza na cualificaci\u00f3n no Xap\u00f3n na forquita de Suzuka, rompendo unha perna, e quedando fora da F1 ata que volveu con Ligier en . O belga Bertrand Gachot volveu para a \u00faltima carreira en Australia (logo de ser liberado do c\u00e1rcere por asalto a un taxista en Londres), pero non puido cualificar.\nO peor pasaba na trastenda. A medida que os fondos comezaron a esgotarse, o equipo buscou protexerse dos acredores na corte francesa en xullo. A compa\u00f1\u00eda xaponesa Central Park comprou o equipo, pero pouco despois Ducarouge abandonou. As conversaci\u00f3ns de fusi\u00f3n con AGS non tiveron \u00e9xito e as relaci\u00f3ns con Lola e Hart cando Larrouse non puido pagar.\nChasis Venturi (1992).\nNo outono de 1991 G\u00e9rard Larrousse fichou a Robin Herd de Fondmetal para a construci\u00f3n dun chasis de F1 e o 65% do equipo foi vendido \u00e1 empresa de alugueiro Venturi. Cerrouse un novo acordo para os motores con Lamborghini e Bertrand Gachot mant\u00edvose ao lado de Ukyo Katayama. Nunha tempada dominada polo equipo Williams, Gachot anotou o \u00fanico punto da tempada de Larrousse no Gran Premio de M\u00f3naco. Gachot e Katayama chocaron d\u00faas veces na tempada, en Canad\u00e1 e Xap\u00f3n.\nEn setembro de 1992 Venturi vendeu a s\u00faa participaci\u00f3n a un grupo chamado Comstock, encabezado polo alem\u00e1n Rainer Walldorf. Walldorf, nome real Klaus Walz, resultou estar buscado pola polic\u00eda de varios pa\u00edses europeos en relaci\u00f3n con catro homicidios. Logo de escapar dun ataque da s\u00faa casa en Francia cunha granada de man, foi asasinado durante un tiroteo coa polic\u00eda nun hotel alem\u00e1n.\nChasis Larrousse (1993-1994).\nO equipo tivo unha tempada decepcionante en , cando G\u00e9rard Larrousse financiou aos pilotos Philippe Alliot e \u00c9rik Comas, os condutores s\u00f3 lograron acabar dous veces nos puntos.\nEn Larrousse reorganizou o equipo de novo. Ao non poder alcanzar un acordo para usar motores Peugeot, volveu como cliente dos motores Ford HB, que era substancialmente o predecesor m\u00e1is pequeno do Ford Zetec-R utilizado polo equipo de f\u00e1brica Benetton. Entraron novos socios, Fast Group SA con sede en Su\u00edza, unha organizaci\u00f3n encabezada polo concesionario de Ferrari Michel Golay e o expiloto de F1 Patrick Tambay. Encontraron patrocinio do gran grupo Danone, levando os coches dous libreas separadas, os coches rodaron coas cores da cervexa sen alcohol Tourtel, cando se prohibiu a publicidade dos produtos con alcohol, e as cores vermello e branco de Kronenbourg noutro lugar. Ao volante, Olivier Beretta substitu\u00edu a Alliot mentres Comas seguiu. A fiabilidade foi en xeral moi pobre durante toda a tempada. Comas anotou dous 6\u00ba postos nos grandes premios do Pac\u00edfico e Alema\u00f1a esta \u00faltima carreira s\u00f3 tivo 8 finalistas logo dun grave accidente na li\u00f1a de sa\u00edda. O mellor resultado de Beretta foi 7\u00ba tam\u00e9n no GP de Alema\u00f1a.\nMalia estes escintileos ocasionais de velocidade, Comas e Beretta foron quedaban na parte inferior-media da pista co que resultou ser un coche complicado impulsado por un vello motor.\nComo o di\u00f1eiro acabouse, entraron pilotos de pago, entre eles os veteranos ex pilotos de Larrousse Alliot e Dalmas, as\u00ed como os novatos Hideki Noda e Jean-Denis Deletraz.\nPeche.\nDese\u00f1ouse un novo coche de F1 para por Robin Herd, pero non se constru\u00edu debido \u00e1 falta de fondos. O equipo apareceu na lista de inscritos para a tempada 1995 con \u00c9rik Comas que volveu como un dos seus pilotos, pero necesitaba fusionarse cunha organizaci\u00f3n cun chasis de F1 dispo\u00f1ible para sobrevivir. As d\u00faas opci\u00f3ns eran Lola, que era pouco realista xa que Larrousse a\u00ednda non lle pagara os chasis producidos polo fabricante brit\u00e1nico para as tempadas e ; e o equipo franc\u00e9s DAMS de F\u00f3rmula 3000 Internacional, que estaba en posesi\u00f3n dun chasis Reynard de F1 co que esperaba entrar no deporte no futuro. Con todo, G\u00e9rard Larrousse e o propietario de DAMS Jean-Paul Driot non puideron chegar a un acordo durante o inverno de 1994 a 1995. Driot posteriormente anunciou que DAMS non entrar\u00eda na F1 en 1995. Larrousse en consecuencia, usou o chasis do ano anterior, o LH94, actualizado aos novos regulamentos t\u00e9cnicos como unha soluci\u00f3n temporal, mentres esperaba para ver si o goberno franc\u00e9s d\u00e1balle apoio financeiro ao equipo, como modo de compensaci\u00f3n polo feito da chamada \"Lei de Evin\" que prohib\u00eda os posibles ingresos por patrocinio de tabaco e alcohol. Mentres tanto, vendeu a participaci\u00f3n maioritaria no equipo Larrousse aos seus compatriotas Laurent Barlesi e Jean Messaoudi, que intentaran, pero non puideran entrar co seu propio proxecto Junior F1 Team para a pr\u00f3xima tempada e ti\u00f1an o orzamento necesario para salvar a Larrousse do colapso inminente. Durante este per\u00edodo, a potencial ali\u00f1aci\u00f3n de pilotos do equipo estaba en proceso de cambio, con Comas, Emmanuel Collard, Elton Julian, \u00c9ric H\u00e9lary, Christophe Bouchut e \u00c9ric Bernard todos no equipo.\nEnt\u00f3n d\u00faas semanas do inicio da tempada en Brasil anunciouse que Larrousse poder\u00eda non recibir ning\u00fan di\u00f1eiro do goberno. O equipo optou por perder as d\u00faas primeiras carreiras da tempada disputadas en Am\u00e9rica, co razoamento de que era mellor centrarse na construci\u00f3n dun novo coche que actualizar o anterior (unha soluci\u00f3n que ser\u00eda moi pouco competitivo), e coa esperanza de que o organismo reitor do deporte, a F\u00e9d\u00e9ration Internationale de l'Automobile (FIA) renunciara \u00e1s multas est\u00e1ndar impostas contra os equipos que non participaban en grandes premios no interese de manter o equipo na F1. Con todo, a situaci\u00f3n do equipo segu\u00eda sendo extremadamente dif\u00edcil: Ford negouse a fornecer os motores sen previo pago. Os ex socios de G\u00e9rard Larrousse, Patrick Tambay e Michel Golay, tomaron acci\u00f3ns legais contra el en Francia, e o acordo de patrocinio previsto con Petronas depend\u00eda de que o equipo participara nun Gran Premio. Antes do GP de San Marino, Larrousse anunciou a retirada do seu equipo de F1, culpando a outros por non proporcionar o financiamento prometido. Malia anunciar a s\u00faa intenci\u00f3n de volver ao deporte para , pero a s\u00faa participaci\u00f3n en varias demandas deu como resultado o colapso do equipo e fixo imposible o seu retorno. O fracaso de Larrousse foi un golpe para o deporte de motor franc\u00e9s, que ademais debido aos problemas causados pola prohibici\u00f3n do goberno sobre o patrocinio do tabaco e o alcohol, perdera recentemente ao equipo AGS en e visto a venda do equipo Ligier aos estranxeiros Flavio Briatore e Tom Walkinshaw en .\nSportscars.\nG\u00e9rard Larrousse m\u00e1is tarde participou cun Lamborghini Diablo GT1 en varias carreiras de GT, pero sen \u00e9xito.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\"*\" Inelexible para puntuar."}
{"id": "340058", "revid": "89787", "url": "https://gl.wikipedia.org/wiki?curid=340058", "title": "Midalja g\u0127all-Qadi tar-Repubblika", "text": "A Midalja g\u0127all-Qadi tar-Repubblika (\"Medalla polo Servizo \u00e1 Rep\u00fablica\") \u00e9 unha medalla da Rep\u00fablica de Malta. A medalla \u00e9 entregada polo Presidente de Malta, coa aprobaci\u00f3n do Primeiro Ministro de Malta, por servizo \u00e1 Rep\u00fablica de Malta. O premio \u00e9 entregado a cidad\u00e1ns malteses e organizaci\u00f3ns, mais tam\u00e9n pode ser entregado a estranxeiros con m\u00e9ritos reco\u00f1ecidos. Non m\u00e1is de dez cidad\u00e1ns poden recibir a medalla nun ano. Pode ser entregada a t\u00edtulo p\u00f3stumo.\nOs premiados coa medallan reciben tam\u00e9n o t\u00edtulo post-nominal M.Q.R."}
{"id": "340060", "revid": "23204", "url": "https://gl.wikipedia.org/wiki?curid=340060", "title": "Destiny Chukunyere", "text": "Destiny Chukunyere M.Q.R. \u00e9 unha cantante maltesa. Ela ga\u00f1ou o Festival de Eurovisi\u00f3n J\u00fanior 2015 en Sof\u00eda, Bulgaria.\nBiograf\u00eda.\nDestiny naceu o 19 de xaneiro de 2002. Ela vive en Birkirkara e na actualidade estuda secundaria en \u0126amrun. Ten ascendencia nixeriana-maltesa, o seu pai \u00e9 o ex xogador de f\u00fatbol nixeriano Ndubisi Chukunyere mentres que a nai \u00e9 maltesa.\nDestiny comezou a cantar \u00e1 idade de nove anos. Antes da s\u00faa participaci\u00f3n no Festival de Eurovisi\u00f3n J\u00fanior, ela participou en varias competici\u00f3ns inclu\u00edndo o \"Festival Kanzunetta Indipendenza 2014\" onde quedou terceira coa canci\u00f3n \"Festa t'Ilwien\" e ga\u00f1ou o \"Asterisk Music Festival\" e o \"SanRemo J\u00fanior\" en Italia.\nO 11 de xullo de 2015, Chukunyere ga\u00f1ou a final nacional maltesa no \"Mediterranean Conference Centre\" na Valeta. Ela representou a Malta no Festival de Eurovisi\u00f3n J\u00fanior 2015, en Sof\u00eda, Bulgaria o 21 de novembro de 2015. Chukunyere ga\u00f1ou a final nacional coa canci\u00f3n de Aretha Franklin \"Think\". O 21 de novembro ga\u00f1ou o festival europeo coa canci\u00f3n \"Not My Soul\" con 185 puntos, rompendo o r\u00e9cord de puntos conseguido por Espa\u00f1a no Festival de Eurovisi\u00f3n J\u00fanior 2004 con Mar\u00eda Isabel e a s\u00faa canci\u00f3n \"Antes muerta que sencilla\".\nO 13 de decembro de 2015, Destiny foi condecorada coa Midalja g\u0127all-Qadi tar-Repubblika."}
{"id": "340065", "revid": "1131", "url": "https://gl.wikipedia.org/wiki?curid=340065", "title": "Nuccio Ordine", "text": "Nuccio Ordine, nado en Diamante (Calabria) o 18 de xullo de 1958 e finado en Cosenza 10 de xu\u00f1o de 2023, foi un profesor, fil\u00f3sofo, e escritor italiano, experto no Renacemento e no pensamento de Giordano Bruno. Foi citado como o ensa\u00edsta de Italia m\u00e1is co\u00f1ecido no mundo e as s\u00faas obras tiveron traduci\u00f3ns en m\u00faltiples linguas.\nReco\u00f1ecementos.\nEn 2023, foi galardoado co Premio Princesa de Asturias de Humanidades."}
{"id": "340067", "revid": "15490", "url": "https://gl.wikipedia.org/wiki?curid=340067", "title": "Pietro da Barsegap\u00e9", "text": "Pietro da Barsegap\u00e9 foi un poeta lombardo do s\u00e9culo XIII. Nado en Bascap\u00e8 arredor do ano 1220 no seo dunha familia de orixe pavesa ou ludigiana, na provincia de Pavia. Crese que morreu preto do ano 1280.\nTraxectoria.\n\u00c9 co\u00f1ecido por ser o escritor do \"Sermon\", unha \u00f3pera de car\u00e1cter did\u00e1ctico en lingua lombarda. A \u00f3pera ten uns 2500 versos e est\u00e1 dividida en tres partes: a creaci\u00f3n do mondo, a historia de Cristo e o xu\u00edzo universal."}
{"id": "340070", "revid": "55612", "url": "https://gl.wikipedia.org/wiki?curid=340070", "title": "PortAventura", "text": ""}
{"id": "340071", "revid": "89787", "url": "https://gl.wikipedia.org/wiki?curid=340071", "title": "Illa Sentinela do Norte", "text": "A illa Sentinela do Norte (en ingl\u00e9s: \"North Sentinel Island\") \u00e9 unha das illas Andaman da Ba\u00eda de Bengala. \u00d3 norte da illa at\u00f3pase Andaman do Sur. A meirande parte da illa \u00e9 bosque. \u00c9 pequena, arredada dos principais asentamentos da Gran Andaman, arrodeada por arrecifes de corais, e carece de portos naturais.\nUn grupo de ind\u00edxenas, os sentineleses, viven nesta illa. Est\u00edmase que a s\u00faa poboaci\u00f3n est\u00e1 entre os 50 e os 400 individuos. Os sentineleses rexeitan calquera contacto con outra xente, e est\u00e1n entre \u00faltimos pobos illados que non foron contactados pola civilizaci\u00f3n moderna. A poboaci\u00f3n enfr\u00f3ntase a ameazas potenciais como o contaxio de enfermidades infecciosas \u00e1s cales non te\u00f1en inmunidade, as\u00ed como \u00e1 violencia de intrusos. O goberno indio declarou a illa enteira, que ten o tama\u00f1o de Manhattan, e as augas que a rodean, como zona de exclusi\u00f3n.\nEn novembro de 2018 foi asasinado un misioneiro estadounidense que se dirix\u00eda \u00e1 illa coa intenci\u00f3n de predicar o cristianismo entre os nativos."}
{"id": "340072", "revid": "89787", "url": "https://gl.wikipedia.org/wiki?curid=340072", "title": "Pobo sentinel\u00e9s", "text": "O pobo sentinel\u00e9s \u00e9 un pobo ind\u00edxena das illas Andaman, na Ba\u00eda de Bengala. Habitan na illa Sentinela do Norte. Os sentineleses son unha sociedade cazadora-recoletora que subsiste da caza, a pesca e a recolecci\u00f3n de plantas. Non existen evidencias de pr\u00e1cticas agr\u00edcolas ou m\u00e9todos de produci\u00f3n de lume. A s\u00faa lingua permanece sen clasificar e non \u00e9 mutuamente intelixible coa jarawa, os seus veci\u00f1os m\u00e1is achegados. Os sentineleses rexeitan calquera contacto con outra xente, e est\u00e1n entre \u00faltimos pobos illados que non foron contactados pola civilizaci\u00f3n moderna."}
{"id": "340073", "revid": "89787", "url": "https://gl.wikipedia.org/wiki?curid=340073", "title": "Peri\u00f3straco", "text": "O peri\u00f3straco, (en lat\u00edn cient\u00edfico \"periostracum\"; plural \"periostraca\"), \u00e9 a capa m\u00e1is externa da cuncha dos moluscos e dos braqui\u00f3podos. \u00c9 unha pel\u00edcula de espesor vari\u00e1bel, composta unicamente de materia org\u00e1nica.\nTr\u00e1tase dunha delgada capa org\u00e1nica ou \"pel\". Nos moluscos est\u00e1 presente principalmente en caracois e ameixas, \u00e9 dicir, en gaster\u00f3podos e bivalvos, pero tam\u00e9n se encontra nalg\u00fans cefal\u00f3podos \"Allonautilus scrobiculatus\". O peri\u00f3straco \u00e9 parte integral da cuncha, xunto coas outras capas dela.\n\u00c9 vis\u00edbel como a capa externa da cuncha de moitas especies de moluscos de h\u00e1bitats de auga doce, mari\u00f1os e terrestres.\nEtimolox\u00eda.\nO termo \"peri\u00f3straco\" est\u00e1 formado polos elementos do lat\u00edn cient\u00edfico \"peri-\", calco do grego antigo \u03c0\u03b5\u03c1\u03b9- \"peri-\", do adverbio \u03c0\u03b5\u03c1\u03af \"per\u00ed\", 'ao redor de', e \"-ostracum\", neutro tirado do grego antigo \u1f44\u03c3\u03c4\u03c1\u03b1\u03ba\u03bf\u03bd \u200e\"\u00f3stracon\", 'vasilla de barro', 'anaco dunha vasilla rota'; e tam\u00e9n 'cuncha'. (O termo \"\u00f3stracum\", nos dous primeiros significados, \u00fasase en arqueolox\u00eda; no terceiro, en malacolox\u00eda).\nNos moluscos.\nO peri\u00f3straco dos moluscos est\u00e1 formado por polisac\u00e1ridos e unha prote\u00edna, a conquiolina, que son segregadas polo manto. Adoita ser de cor amarela ou parda, \u00e1s veces negra nalgunhas especies. En xeral, \u00e9 dunha cor diferente da capa subxacente. Est\u00e1 comunmente ausente nunha parte da cuncha, en particular nas zonas m\u00e1is antigas, polo que se ven as partes acabadas de sintetizar.\nNos braqui\u00f3podos.\nNos braqui\u00f3podos o peri\u00f3straco est\u00e1 formado por quitina, e \u00e9 segregado por c\u00e9lulas situadas no bordo do manto. Estas c\u00e9lulas son empuxadas cara \u00e1 parte perif\u00e9rica do manto por c\u00e9lulas novas e, daquela, segregan a parte mineral da valva."}
{"id": "340074", "revid": "56817", "url": "https://gl.wikipedia.org/wiki?curid=340074", "title": "Dialecto de Lugano", "text": "O dialecto de Lugano \u00e9 a variedade de lingua lombarda que se fala na zona de Lugano, ao sur do cant\u00f3n su\u00edzo de Tesino. En realidade p\u00f3dese considerar un subdialecto a medio cami\u00f1o do dialecto de Tesino e o dialecto de Como, que forman parte do dialecto lombardo occidental."}
{"id": "340076", "revid": "45576", "url": "https://gl.wikipedia.org/wiki?curid=340076", "title": "Leyton House", "text": ""}
{"id": "340078", "revid": "98629", "url": "https://gl.wikipedia.org/wiki?curid=340078", "title": "A Saucerful of Secrets", "text": "A Saucerful of Secrets \u00e9 o nome do segundo \u00e1lbum de estudio do grupo brit\u00e1nico de m\u00fasica rock Pink Floyd, considerado un dos primeiros discos de rock progresivo. Este \u00e9 un disco de transici\u00f3n, marcado pola enfermidade mental e posterior sa\u00edda do grupo de Syd Barrett e a entrada do novo integrante en xaneiro de 1968, David Gilmour, sendo este o \u00fanico disco de Pink Floyd no que participan os cinco integrantes.\nEst\u00e1 composto na s\u00faa maior\u00eda con temas sobrantes do seu primeiro \u00e1lbum, \"The Piper at the Gates of Dawn\", complementados con outras rarezas. Barrett contribu\u00edu nas sesi\u00f3ns de gravaci\u00f3n ata que o seu estado mental o permitiu, deixando a banda o 6 de abril de 1968. Barrett aparecu nos temas \"Remember a Day\", \"Jugband Blues\" e \"Set the Controls for the Heart of the Sun\". Esta \u00faltima \u00e9 a \u00fanica canci\u00f3n onde onde saen os cinco membros da banda.\nTivo cr\u00edticas mixtas por parte dos expertos musicais, obtendo un 3'5/5 no portal web de m\u00fasica Allmusic."}
{"id": "340079", "revid": "89787", "url": "https://gl.wikipedia.org/wiki?curid=340079", "title": "Ctenidio", "text": "O ctenidio \u00e9 o \u00f3rgano respiratorio ou branquia da maior\u00eda dos moluscos.\nAs\u00ed mesmo, denom\u00ednase tam\u00e9n ctenidios \u00e1s estruturas formadas por unha fileira de \"espi\u00f1as\", que se asemellan aos \"dentes\" dun peite, que presentan na cabeza, no t\u00f3rax ou en ambas as partes, algunhas pulgas, e tam\u00e9n \u00e1s que forman as oito fileiras lineais de cilios que se moven sincronicamente para nadar, nos cten\u00f3foros.\nEtimolox\u00eda.\nO termo do lat\u00edn cient\u00edfico \"ctenidium\", que romanceamos como ctenidio, est\u00e1 constru\u00eddo polos elementos \"cten-\", tirado do neoloxismo grego \u03ba\u03c4\u03b5\u03bd\u03af\u03b4\u03b9\u03bf\u03bd \"kten\u00eddion\", diminutivo derivado do grego antigo \u03ba\u03c4\u03b5\u03af\u03c2 \u03ba\u03c4\u03b5\u03bd\u03cc\u03c2 \"kte\u00eds\" \"kten\u00f3s\", 'peite', e \"-\u012ddium\", sufixo que indica 'cousa pequena'.\nNos moluscos.\nEstrurura e localizaci\u00f3n.\nOs ctenidios constan dun eixe lonxitudinal que ten nervios, m\u00fasculos e vasos sangu\u00edneos e numerosas expansi\u00f3ns filiformes laterais, cuxa posici\u00f3n alterna coa dos filamentos do lado oposto. Para impedir que os filamentos colapsen, pos\u00faen unha vari\u00f1a esquel\u00e9tica quitinosa.\nLocal\u00edzanse a cada lado da cavidade paleal e mant\u00e9\u00f1ense na s\u00faa posici\u00f3n mediante unha membrana dorsal e outra ventral, de modo que as branquias dividen a cavidade paleal en d\u00faas c\u00e1maras, unha superior e outra inferior.\nFuncionamento.\nA auga penetra na c\u00e1mara inferior ou \"inhalante\", ascende, atravesa os ctenidios, alcanza a c\u00e1mara dorsal ou \"exhalante\" e sae ao exterior. A circulaci\u00f3n da auga na cavidade paleal l\u00e9vase a cabo principalmente polo batido dos cilios que recobren os filamentos do ctenidio.\nOs vasos sangu\u00edneos discorren polo eixe do ctenidio. O vaso \"aferente\", que prov\u00e9n do coraz\u00f3n, achega o sangue \ndesoxixenado, e o vaso \"deferente\" devolve o sangre oxixenado ao coraz\u00f3n. O sangue circula entre os filamentos por difusi\u00f3n, formando unha corrente contraria \u00e1 da auga, o que maximiza o intercambio de gases.\nNas pulgas.\nNos sifon\u00e1pteros (as pulgas com\u00fans), os ctenidios son ap\u00e9ndices moi curtos articulados en tres segmentos (anten\u00f3meros) que sobresaen da s\u00faa cabeza e que son utilizados para adherirse mellor \u00e1 pel dos animais que os hospedan.\nFalando propiamente, o termo util\u00edzase sobre todo para as especies do x\u00e9nero \"Ctenocephalides\" (que integra, por exemplo, \u00e1s pulgas do gato ou as do can).\nNoutros casos pref\u00edrense os nomes de antenas, serdas ou espi\u00f1as.\nNos cten\u00f3foros.\nNos cten\u00f3foros o ctenidio \u00e9 unha especie de peite ou paleta vibr\u00e1til provisto de cilios distribu\u00f1idos nalgunhas series (normalmente oito) ao longo do corpo do animal. Batendo estas estruturas de maneira coordinada entre elas, os ctenidios permiten ao organismo moverse lentamente na auga.\nEste ritmo est\u00e1 regulado por un estatocisto, un \u00f3rgano do sentido do equilibrio (denominado \"apical\" porque est\u00e1 situado na parte superior do corpo, o \"polo apical\"). Cada ctenidio est\u00e1 relacionado co sistema nervioso, e permite a cada unaha das series ciliadas vibrar coa mesma frecuencia, ou a diferentes velocidades, dependendo do movemento que o animal pretende lograr."}
{"id": "340080", "revid": "22795", "url": "https://gl.wikipedia.org/wiki?curid=340080", "title": "Protobranchia", "text": ""}
{"id": "340082", "revid": "56817", "url": "https://gl.wikipedia.org/wiki?curid=340082", "title": "Protobranquios", "text": "A dos protobranquios (\"Protobranchia\") \u00e9 unha subclase de moluscos da clase dos bivalvos.\nTaxonomia.\nDescrici\u00f3n.\nA subclase foi descrita en 1889 polo zo\u00f3logo belga Paul Pelseneer, na s\u00faa obra \"Sur la classification phylogenetique de pelecypods\", publicado no \"Bulletin Scientifique de la France et de la Belgique\". 20 (s\u00e9r. 3, n\u00ba 2): (1\u20134) :27\u201352.\nEtimolox\u00eda.\nO termo do lat\u00edn cient\u00edfico est\u00e1 formado polos elementos \"prot-\", e \"-branchia\".\nClasificaci\u00f3n.\nAgundo o World Register of Marine Species a sbclase comprende as ordes e familias seguintes:\nSubclase \"Protobranchia\" \nAdemais hai que considerar unha orde extinta:\nPor\u00e9n, alg\u00fans autores s\u00f3 consideran as ordes \"Nuculoida\" e \"Solemyoida\"."}
{"id": "340088", "revid": "22795", "url": "https://gl.wikipedia.org/wiki?curid=340088", "title": "Theutida", "text": ""}
{"id": "340089", "revid": "22795", "url": "https://gl.wikipedia.org/wiki?curid=340089", "title": "Teuthida", "text": ""}
{"id": "340094", "revid": "89787", "url": "https://gl.wikipedia.org/wiki?curid=340094", "title": "Oratorio", "text": "O oratorio \u00e9 unha composici\u00f3n de estrutura narrativa en que interve\u00f1en solistas vocais, coro e orquestra. Bas\u00e9ase sempre en textos de car\u00e1cter relixioso e, xa que logo, \u00e9 un dos x\u00e9neros da m\u00fasica relixiosa. As primeiras mostras aparecen maiormente durante a \u00e9poca barroca. Normalmente, interpr\u00e9tanse en versi\u00f3n de concerto, sen escenificaci\u00f3n nin vestiario.\nHistoria.\nO oratorio desenv\u00f3lvese a partir da Contrarreforma por obra de Filipe Neri, que nas reuni\u00f3ns piadosas escenificaba fragmentos das escrituras. A primeira composici\u00f3n que se pode consider como oratorio \u00e9 \"Rappresentazione di anima e di corpo\", de Emilio de' Cavalieri (1600). Tense interpretado que, en certa maneira, o grande pulo que tivo despois, maiormente no s\u00e9culo XVII, se debeu ao feito de que actuou como unha especie de resposta da Igrexa ao enorme \u00e9xito que tivera a \u00f3pera, o x\u00e9nero de m\u00fasica esc\u00e9nica dedicado case exclusivamente \u00e1 narraci\u00f3n escenificada de historias profanas. Pola contra, o oratorio opta sempre polas historias b\u00edblicas, tanto do Antigo como do Novo Testamento, con predilecci\u00f3n dun ou do outro segundo o momento.\nA estrutura resultante, que quedar\u00e1 plenamente fixada na segunda metade do s\u00e9culo XVII, na maior\u00eda dos casos fai que a obra comece cun movemento no que interv\u00e9n s\u00f3 a orquestra ou o grupo instrumental encargado do acompa\u00f1amento instrumental, que segundo os momentos recibiu nomes diversos, como abertura e sinfon\u00eda. A partir daqu\u00ed, a maior parte da obra cont\u00e9n unha alternancia entre recitaci\u00f3ns e arias. Ao non haber representaci\u00f3n escenica, ao oratorio c\u00f3mprelle sempre -polo menos na s\u00faa forma barroca- un narrador, que invariablemente recae nunha voz masculina e que se expresa con recitativos. Entre as arias e os recitativos interc\u00e1lanse as intervenci\u00f3ns dos coros. Cada n\u00famero ou pasaxe cantados polo coro denom\u00ednase, as\u00ed mesmo, coro.\nUnha das figuras m\u00e1is salientables do barroco e que sobresa\u00edu maiormente polos seus oratorios foi Georg Friedrich H\u00e4ndel. Os seus oratorios m\u00e1is co\u00f1ecidos son \"O mes\u00edas\" (\"Messiah\", 1742) -cuxo texto non ten, propiamente, unha estrutura narrativa- e \"Solomon\" (1749).\nDurante o clasicismo destacan, nos derradeiros anos do s\u00e9culo XVIII, Franz Joseph Haydn con oratorios como \"A Creaci\u00f3n\" (\"Die Sch\u00f6pfung\", 1798) e \"As Estaci\u00f3ns\" (\"Die Jahreszeiten\", 1801), ambas as d\u00faas cun fondo moi marcadamente mas\u00f3nico.\nNo s\u00e9culo XIX Ludwig van Beethoven compuxo o oratorio \"Christus am \u00d6lberge\" (1803) e Felix Mendelssohn \"Paulus\" (1838) e \"El\u00edas\" (1846). Robert Schumann, Franz Liszt, Hector Berlioz e C\u00e9sar Franck (\"Les B\u00e9atitudes\", 1879) son os autores m\u00e1is salientables que cultivaron o oratorio na segunda metade do s\u00e9culo XIX. A principios do s\u00e9culo XX, sobresaen os oratorios de Lorenzo Perosi.\nO oratorio como t\u00e9cnica compositiva.\nAproximadamente desde principios do s\u00e9culo XVIII, as t\u00e9cnicas do oratorio aplic\u00e1ronse a moitro outros textos relixiosos que se musicaban habitualmente, en especial no relativo a textos dunha certa amplitude e que recib\u00edan unha m\u00fasica de grandes dimensi\u00f3ns, especialmente concibida para celebraci\u00f3ns lit\u00farxicas dunha marcada solemnidade. Entre estes, as diversas partes da misa, os salmos que se musicaban polas vespras de festividades especialment relevantes do ano lit\u00farxico, o Stabat Mater etc. Concretamente consist\u00eda en fragmentar estes textos est\u00e1ndar da liturxia por uns puntos que adoitaban ser sempre os mesmos. Cada fragmento era tratado como unha composici\u00f3n separada, cunhas voces ou outras, con solistas e/ou coro, cun acompa\u00f1amento de todo o grupo instrumental ou s\u00f3 cunha parte etc.; pero tam\u00e9n cunha tonalidade, unha m\u00e9trica e un tempo diferenciados e contrastando adoito cos dos fragmentos inmediatamente anteriores e posteriores.\nSegue esta t\u00e9cnica compositiva a maior\u00eda das misas dos compositores dos s\u00e9culos XVIII e XIX, entre moitas outras obras relixiosas. No caso das paix\u00f3ns, o narrador toma o nome de evanxelista, e adoita recaer na voz dun tenor.\nOratorios m\u00e1is salientables.\nOrdenados cronoloxicamente segundo o ano da estrea:"}
{"id": "340095", "revid": "23204", "url": "https://gl.wikipedia.org/wiki?curid=340095", "title": "Cana\u00e1n", "text": "Cana\u00e1n (en fenicio \ud802\udd0a\u200f\ud802\udd0d\u200f\ud802\udd0f\u200f\ud802\udd0d\u200f, \"kn\u0295n\"; en , \"kana\u0295an\"; en \u00e1rabe \u06a9\u0646\u0639\u0627\u0646, \"kana\u0295\u0101n\"; en grego \u03a7\u03b1\u03bd\u03b1\u03ac\u03bd, \"Khana\u00e1n\") \u00e9 a denominaci\u00f3n antiga dunha rexi\u00f3n de Asia Occidental, situada entre o mar Mediterr\u00e1neo e o r\u00edo Xord\u00e1n e que abrangue parte da franxa sirio-fenicia co\u00f1ecida tam\u00e9n coma o Crecente f\u00e9rtil. En 2016 corresp\u00f3ndese co Estado de Israel, a Franxa de Gaza e Cisxordania, xunto coa zona occidental de Xordania e alg\u00fans puntos de Siria e o L\u00edbano. As s\u00faas estremas comportar\u00edan dende a antiga Gaza ao Sur, deica a foz do r\u00edo Orontes ao Norte, englobando todas as terras non des\u00e9rticas do interior, at\u00e9 unha profundidade duns 150\u00a0km dende a beiramar Mediterr\u00e1nea, deica alg\u00fans quil\u00f3metros m\u00e1is al\u00f3 da ribeira oriental do r\u00edo Xord\u00e1n.\nUso do termo.\nO marco temporal para a utilizaci\u00f3n do termo Cana\u00e1n adoita estar comprendido dende o ano 3000\u00a0a.\u00a0C. at\u00e9 que os romanos, durante a s\u00faa extensa dominaci\u00f3n, mud\u00e1ronlle o nome polo de Palestina como represalia inmediata contra os hebreos tras sufocar a s\u00faa rebeli\u00f3n dos anos 132 a 135.\nCana\u00e1n era o nome do fillo de Cam, e neto de No\u00e9. Cana\u00e1n recibir\u00eda a maldici\u00f3n de seu av\u00f3 cando Cam, seu pai, viu a No\u00e9 b\u00e9bedo e espido.\nNo \"Dicionario hebreo Strong\", \u00abcananeo\u00bb recibe o significado de \u2018mercador\u2019, \u2018comerciante\u2019. \u00abCananeo\u00bb chega a ser s\u00edmbolo de \u2018mercador\u2019 (v\u00e9xase \"Proverbios\" 31:24 e \"Xob\" 41:6).\nO pobo cananeo era adorador de deuses tales como El (Dagan), Baal e Asera, e iso implicaba un xeito de vida repudiada polos hebreos, o que pode verse nas prohibici\u00f3ns do Antigo Testamento sobre render culto a ditos deuses, especialmente a Asera.\nExisten outras denominaci\u00f3ns para se referir \u00e1 mesma rexi\u00f3n, ou partes dela, por\u00e9n asociadas \u00e1s mesmas entidades xeogr\u00e1ficas e hist\u00f3ricas, tales como Terra de Israel, Xud\u00e1, Fenicia, Aram, Siria, etc\u00e9tera. Tam\u00e9n eran cananeos os fenicios e importantes cidades que fundaron no Mediterr\u00e1neo occidental, como o caso de Cartago.\nA \"Biblia\" , nos evanxeos de Mateu e Marcos, salienta a Sim\u00f3n o Cananeo, refir\u00edndose ao ap\u00f3stolo Sim\u00f3n (tam\u00e9n co\u00f1ecido coma \u00abo celote\u00bb), un dos 12 disc\u00edpulos directos de Xes\u00fas Cisto.\nHistoria e cultura.\nCana\u00e1n \u00e9 unha zona cunha longa historia, que remonta a s\u00faa ocupaci\u00f3n \u00e1s fases neol\u00edticas m\u00e1is cedas, con importantes asentamentos ao longo do tempo, coma Xeric\u00f3, Ugarit, Xerusal\u00e9n, iro, Sid\u00f3n, Biblos, Damasco ou Gaza. Foi habitada por pobos moi diversos, como amorreos, xebuseos, hicsos, filisteos, fenicios, arameos, hebreos que por \u00faltimo, conquistaron a varios destes pobos para tomar posesi\u00f3n desta terra.\nCana\u00e1n salienta pola s\u00faa cultura escrita e maila s\u00faa literatura. Nas escavaci\u00f3ns t\u00e9\u00f1ense achado documentos, practicamente contempor\u00e1neos, escritos en exipcio, acadio, e dialectos semitas cananeos en distintos sistemas de escritura. Estes \u00faltimos procedementos caracter\u00edzanse por simplificar os complexos m\u00e9todos estranxeiros, o xerogl\u00edfico exipcio e o sil\u00e1bico cuneiforme que te\u00f1en un e dous milleiros de signos, respectivamente, e con frecuencia diversas lecturas para un signo. A primeira simplificaci\u00f3n no silabario de Biblos, que totaliza un centenar aproximado de signos diferentes."}
{"id": "340096", "revid": "18868", "url": "https://gl.wikipedia.org/wiki?curid=340096", "title": "Pobo fenicio", "text": ""}
{"id": "340102", "revid": "5749", "url": "https://gl.wikipedia.org/wiki?curid=340102", "title": "Xes\u00fas Rodr\u00edguez Corredoyra", "text": ""}
{"id": "340103", "revid": "56817", "url": "https://gl.wikipedia.org/wiki?curid=340103", "title": "El Practicante Galaico", "text": "El Practicante Galaico foi un peri\u00f3dico editado en Ferrol entre 1926 e 1930.\nHistoria e caracter\u00edsticas.\nSubtitulado \"\u00d3rgano defensor de la clase en general y en particular de los intereses profesionales en Galicia\", apareceu en 1926 editado polo Colegio de Practicantes de Ferrol. Estaba dirixido por Manuel Fern\u00e1ndez Vizoso e o administrador era Andr\u00e9s Regueira. Entre os seus colaboradores figuoru Pedro Guimarey Filgueira."}
{"id": "340106", "revid": "7802", "url": "https://gl.wikipedia.org/wiki?curid=340106", "title": "Corporaci\u00f3n Radio Televisi\u00f3n Espa\u00f1ola, S.A.", "text": ""}
{"id": "340107", "revid": "18868", "url": "https://gl.wikipedia.org/wiki?curid=340107", "title": "Testemu\u00f1as de Xeov\u00e1", "text": ""}
{"id": "340109", "revid": "56817", "url": "https://gl.wikipedia.org/wiki?curid=340109", "title": "Asterismo (tipograf\u00eda)", "text": "O asterismo \u00e9 un signo tipogr\u00e1fico formado por tres asteriscos dispostos nos v\u00e9rtices dun tri\u00e1ngulo equil\u00e1tero imaxinario (\u2042).\nO seu nome prov\u00e9n do l\u00e9xico da astronom\u00eda, no que o termo asterismo indica un grupo de polo menos tres estrelas que aparentemente forman unha figura.\nUso.\nEmpreg\u00e1base para sinalar unha ruptura no texto, indicar o comezo dun par\u00e1grafo, separar os subcap\u00edtulos nun libro, ou para chamar a atenci\u00f3n sobre unha pasaxe.\nHoxe en d\u00eda \u00e9 un signo de raro uso e \u00e9 substitu\u00eddo \u00e1s veces por tres ou m\u00e1is asteriscos ou puntos consecutivos. A s\u00faa funci\u00f3n tam\u00e9n a pode facer un interli\u00f1ado maior entre os par\u00e1grafos.\nO seu c\u00f3digo en Unicode \u00e9 U+2042. Non debe confundirse co signo l\u00f3xico composto por tres puntos \u2234 (car\u00e1cter U+2234 de Unicode), que indica conclusi\u00f3n."}
{"id": "340110", "revid": "895", "url": "https://gl.wikipedia.org/wiki?curid=340110", "title": "Deportienda", "text": "A Deportienda \u00e9 a tenda oficial do Deportivo da Coru\u00f1a, onde se venden os seus produtos oficiais. Actualmente hai tres tendas, na cidade da Coru\u00f1a, ademais da tenda en li\u00f1a.\nHistoria.\nO 5 de maio de 2000 estreouse a p\u00e1xina web da Deportienda, dende a que se pod\u00edan comprar os seus produtos de maneira online.\nA primeira Deportienda inaugurouse o 7 de agosto de 2001 nos novos locais comerciais resultantes das obras de ampliaci\u00f3n na bancada de Tribuna do Estadio Municipal de Riazor. Acc\u00e9dese a ela dende a r\u00faa de Manuel Murgu\u00eda, na cidade da Coru\u00f1a.\nO 21 de agosto de 2014 inaugurouse a segunda tenda, no centro comercial Marineda City, tam\u00e9n na cidade da Coru\u00f1a. Ten unha superficie de m\u00e1is de 100 metros cadrados.\nO 31 de maio de 2019 o club abriu a s\u00faa terceira tenda, na c\u00e9ntrica r\u00faa Real da Coru\u00f1a, dun tama\u00f1o menor que as outras d\u00faas tendas oficiais."}
{"id": "340111", "revid": "23204", "url": "https://gl.wikipedia.org/wiki?curid=340111", "title": "Xos\u00e9", "text": "Xos\u00e9 (pronunciado: [ \u0283o\u02c8s\u025b] ) \u00e9 un nome masculino de orixe hebraica (\"Deus dar\u00e1\"), na s\u00faa variante en galego e asturiano.\nDeriva de \"y\u00f4sef\" (\u05d9\u05d5\u05e1\u05e3) \u00abanada\u00bb, do verbo \"lehosif\" (\u05dc\u05d4\u05d5\u05e1\u05d9\u05e3) \u00abengadir\u00bb \u00ab(Deus) engadir\u00e1\u00bb; un fillo de Xacobe.\nA explicaci\u00f3n do significado deste nome que acha no Antigo Testamento, no libro da \"X\u00e9nese\" \u00e9 a seguinte:\nA festividade de San Xos\u00e9 \u00e9 o 19 de marzo e o 1\u00ba de maio, San Xos\u00e9 Obreiro, D\u00eda do Traballador.\nO hipocor\u00edstico no mundo hispano do nome Xos\u00e9 (\"Jos\u00e9\" en castel\u00e1n [xo\u02c8se] e portugu\u00e9s [\u0292u\u02c8z\u025b]) \u00e9 Pepe (tam\u00e9n empregado en Galiza) e no mundo luso: \"z\u00e9\" ou \"zeca\". Empr\u00e9gase tam\u00e9n sen acento: \"Xose\" e coa variante \"Xus\u00e9\". O feminino \u00e9 Xosefa.\nO nome en Galiza.\nEn Galiza foi e \u00e9 un nome com\u00fan. 11 parroquias te\u00f1en a San Xos\u00e9 coma padr\u00f3n (v\u00e9xase: ). A variante galega Xos\u00e9 \u00e9 menos com\u00fan c\u00e1 castel\u00e1 \"Jos\u00e9\", contodo 461 nenos levan o nome en Galiza (423), Asturias e zonas de emigraci\u00f3n galega, coma Madrid ou Barcelona."}
{"id": "340112", "revid": "18868", "url": "https://gl.wikipedia.org/wiki?curid=340112", "title": "Galego medieval", "text": ""}
{"id": "340113", "revid": "18868", "url": "https://gl.wikipedia.org/wiki?curid=340113", "title": "Idioma lat\u00edn", "text": ""}
{"id": "340114", "revid": "5863", "url": "https://gl.wikipedia.org/wiki?curid=340114", "title": "Fundaci\u00f3n Conde de Fenosa", "text": ""}
{"id": "340115", "revid": "22570", "url": "https://gl.wikipedia.org/wiki?curid=340115", "title": "Xos\u00e9 (fillo de Xacob)", "text": "Xos\u00e9, nado en Cana\u00e1n aprox. s\u00e9culo XIV a.E.C. e finado en Exipto no s\u00e9culo XIII a.E.C., foi un dos doce fillos de Xacob\u00a0segundo o relato b\u00edblico do libro da X\u00e9nese (Xene. 35:22). Foi o fillo preferido de seu pai e seus irm\u00e1ns envex\u00e1bano por isto. A s\u00faa nai foi Raquel. Logo de acoller a todo Israel, e a trav\u00e9s de seus fillos Efra\u00edn e Manas\u00e9s, a casa de Xos\u00e9 constitu\u00edu unha das doce Tribos de Israel e chegou a posu\u00edr un territorio relativamente extenso.\nVen\u00e9rase no xuda\u00edsmo, no cristianismo e no islam.\nLibro da X\u00e9nese.\nXos\u00e9 (ou \"Iosef\", en hebraico) foi o und\u00e9cimo fillo dos doce que tivo Xacob e foi \u00e1 s\u00faa vez devanceiro de Efra\u00edn e Manas\u00e9s. A nai de Xos\u00e9 foi Raquel. Xacob am\u00e1bao m\u00e1is ca os seus outros fillos e iso produciu a envexa de seus irm\u00e1ns. Xos\u00e9 ti\u00f1a \u00e1 s\u00faa vez so\u00f1os nos que aparec\u00eda alzado por riba destes e predicindo o que \u00eda suceder no futuro. Por ser o favorito e quen Xacob quer\u00eda que fose o seu sucesor, o terzo patriarca hebraico elaboroulle unha t\u00fanica de cores que o distingu\u00eda, feito que amolou a\u00ednda m\u00e1is a seus irm\u00e1ns, que buscaron logo unha ocasi\u00f3n para se vingaren. Un d\u00eda seus irm\u00e1ns levaron aos seus animais a pacer nun lugar afastado das s\u00faas tendas. Ao pasar o tempo e ver que non regresaban, Xacob enviou a Xos\u00e9 na s\u00faa procura e verificar que se atopaban ben. Os seus irm\u00e1ns, ao ver de lonxe que vi\u00f1a Xos\u00e9, planearon matalo. Roib\u00e9n, o m\u00e1is vello, tentou convencelos de que non era boa idea. Pero cando Xos\u00e9 chegou guind\u00e1rono nun pozo de auga baleira e tiv\u00e9rono atrapado at\u00e9 decidir que facer con el. Ao d\u00eda seguinte pasou por ese lugar unha caravana de mercadores que se dirix\u00edan cara Exipto e os irm\u00e1ns de Xos\u00e9 vend\u00e9rono como escravo. De regreso con Xacob, mentiron ao patriarca dicindo que s\u00f3 atoparan a t\u00fanica de Xos\u00e9, a cal enchouparon en sangue de a\u00f1o para lle faceren crer a Xacob que fora atacado por un lobo, besta que supostamente o matou. Xacob chorou a morte do seu querido fillo desconsoladamente. As\u00ed foi como Xos\u00e9 partiu de Cana\u00e1n para chegar despois a Exipto.\nVida en Exipto.\nAl\u00ed foi vendido e levado \u00e1 casa de Potifar. Este, ao ver que Xos\u00e9 sab\u00eda ler e manexaba os n\u00fameros (que seu pai lle aprendera), confioulle a administraci\u00f3n da s\u00faa casa e converteuse na man dereita de Potifar. Na xeira coma escravo traballaba arreo e sempre confiando en que Deus alg\u00fan d\u00eda devolver\u00edao \u00e1 s\u00faa terra con seus pais e seus irm\u00e1ns. Co traballo de escravo Xos\u00e9 converteuse nun mozo rexo, e a dona de Potifar, que quedaba na casa cando este sa\u00eda, fixouse nel e tentou seducilo.\nUn d\u00eda chamou a Xos\u00e9 ao seu cuarto e tratou ter relaci\u00f3ns con el, mais el resistiuse, lembrando os ensinos de rectitude que o seu pai sempre lle aprendera, ademais de ser consciente de que ser\u00eda unha falta ante Deus e sa\u00edu do cuarto deixando nas mans da se\u00f1ora o seu manto. Ao non lograr o seu obxectivo, e sabendo que Xos\u00e9 poder\u00eda denunciar o seu adulterio, a dona de Potifar acusouno de tentar aproveitarse dela, mostrando o seu manto como proba. Potifar dubidou disto, pois co\u00f1ec\u00eda a Xos\u00e9 e sab\u00eda que era incapaz disto, mais doutra banda a s\u00faa esposa insist\u00eda moito en que o matase, as\u00ed que Potifar decide enviar a Xos\u00e9 ao c\u00e1rcere.\nInterpretaci\u00f3n dos so\u00f1os do copeiro e do panadeiro.\nNo c\u00e1rcere Xos\u00e9 atopouse co copeiro e o panadeiro do Fara\u00f3n, quen foron parar al\u00ed acusados de roubar unha copa de ouro pertencente ao Fara\u00f3n. Ambos os dous tiveran so\u00f1os misteriosos, e Xos\u00e9 pediulles que llos contasen porque el pod\u00eda descifrar que significaban.\nO copeiro contoulle: \"So\u00f1ei que ti\u00f1a ante min unha vide con tres bacelos, que estaban como botando gomos, rub\u00edan e floreaban e madurec\u00edan os seus acios. Ti\u00f1a nas mi\u00f1as mans a copa do fara\u00f3n, e tomando os acios, esprem\u00edaos na copa do fara\u00f3n e p\u00faxena nas s\u00faas mans\". Xos\u00e9 respondeulle que os tres bacelos representaban tres d\u00edas, e que ao cabo dese tempo o copeiro ser\u00eda declarado inocente e volver\u00eda servir o Fara\u00f3n. Xos\u00e9 pediulle ademais ao copeiro que lle falase del ao fara\u00f3n para que fose liberado e puidese volver \u00e1 s\u00faa patria.\nVendo o panadeiro que Xos\u00e9 dera unha resposta favor\u00e1bel ao copeiro, pediulle que tam\u00e9n lle interpretase o seu so\u00f1o e d\u00edxolle: \"No meu so\u00f1o vou cami\u00f1ando con tres queipos cheos de pan branco. No queipo de riba hab\u00eda toda clase de bolos dos que fan para o Fara\u00f3n os reposteiros, e as aves com\u00edanllas do queipo que levaba sobre a mi\u00f1a testa\". Xos\u00e9 contestou que os tres queipos simbolizaban tres d\u00edas, ao cabo dos cales o Fara\u00f3n decapitar\u00eda ao panadeiro, pendurar\u00edao dunha \u00e1rbore e os paxaros picar\u00edan o seu corpo.\nTodo cumpriuse segundo o predito por Xos\u00e9: ao terceiro d\u00eda, que era o do aniversario do Fara\u00f3n, deu este un banquete a todos os seus servidores; lembrouse logo do copeiro e do panadeiro, e decidiu restablecer ao primeiro no seu posto e condenar \u00e1 morte ao segundo. Con todo, ao verse ceibo, o copeiro esqueceuse de Xos\u00e9.\nInterpretaci\u00f3n dos so\u00f1os de Fara\u00f3n.\nAo cabo de dous anos, o Fara\u00f3n so\u00f1ou que se atopaba na beira do Nilo, e da auga sa\u00edan sete vacas grosas e fermosas que se puxeron a pacer na beira, mais ent\u00f3n sa\u00edron da auga outras sete vacas, laidas e fracas, que devoraron as primeiras. O Fara\u00f3n acordou, e ao volverse durmirso\u00f1ou que dunha cana de trigo agromaban sete espigas vizosas e cheas de gran, pero tras delas agromaban outras sete espigas, baleiras e queimadas polo vento do deserto, que devoraron \u00e1s primeiras. Ao d\u00eda seguinte, o Fara\u00f3n atop\u00e1base nervioso e atormentado polos seus so\u00f1os, por\u00e9n por m\u00e1is que preguntaba aos seus adivi\u00f1os e a todos os sabios do Exipto, ning\u00fan sab\u00eda como interpretalos.\nO copeiro lembrouse ent\u00f3n de Xos\u00e9 (cando se atopaba na cadea) e contoulle a Fara\u00f3n o ocorrido no c\u00e1rcere. As\u00ed pois, o Fara\u00f3n mandou chamar a Xos\u00e9 \u00e1 s\u00faa presenza. Cando sacaron a este do c\u00e1rcere, cort\u00e1ronlle o pelo e d\u00e9ronlle roupas novas antes de presentarse perante o Fara\u00f3n. Este d\u00edxolle: \"Tiven un so\u00f1o e non hai quen mo interprete, e ouv\u00edn falar de ti, que en canto ouves un so\u00f1o interpr\u00e9talo\". Xos\u00e9 respondeu \u00e1 s\u00faa vez: \"Non eu; Deus ser\u00e1 o que dea unha resposta favor\u00e1bel ao Fara\u00f3n\". O Fara\u00f3n dixo ent\u00f3n a Xos\u00e9: \"Este \u00e9 o meu so\u00f1o: estaba eu na ribeira do r\u00edo, e vin subir do r\u00edo sete vacas gordas e fermosas, que se puxeron a pacer no mato da beira, e velaqu\u00ed que tr\u00e1s delas soben outras sete vacas, m\u00e1s, laidas e fracas, como non as vin de m\u00e1s en toda a terra de Exipto, e as vacas febles e feas com\u00e9ronse as primeiras sete vacas gordas, que entraron no seu ventre sen que se co\u00f1ecese que entrara, pois o aspecto daquelas seguiu sendo tan mao como ao principio. E acordei. Vin tam\u00e9n en so\u00f1os que sa\u00edan dunha mesma cana sete espigas selectas e fermosas, e que sa\u00edan despois delas sete espigas m\u00e1s, secas e queimadas do vento, e as sete espigas secas devoraron as sete vizosas. Conteillo aos adivi\u00f1os, e non houbo quen mo explique\".\nXos\u00e9 dixo ao Fara\u00f3n: \"O so\u00f1o do Fara\u00f3n \u00e9 un s\u00f3. Deus deu a co\u00f1ecer ao Fara\u00f3n o que vai facer. As\u00a0sete vacas fermosas son sete anos, e as sete espigas fermosas son sete anos de riqueza e abundancia. As sete vacas fracas e m\u00e1s que sub\u00edan detr\u00e1s das outras son outros sete anos, e as sete espigas secas e queimadas do vento son sete anos de fame. \u00c9 o que dixen ao Fara\u00f3n, que Deus mostroulle o que far\u00e1. Vir\u00e1n sete anos de grande abundancia en toda a terra de Exipto, e detr\u00e1s deles vir\u00e1n sete anos de escaseza, que far\u00e1n que se esqueza toda a abundancia na terra de Exipto, e a fame consumir\u00e1 a terra. Non se co\u00f1ecer\u00e1 a abundancia na terra por mor da escaseza, porque esta ser\u00e1 moi grande. Canto \u00e1 repetici\u00f3n do so\u00f1o ao Fara\u00f3n por d\u00faas veces, \u00e9 que o suceso est\u00e1 firmemente decretado por Deus e que Deus se apresurar\u00e1 a facelo. Agora, pois, procure o Fara\u00f3n un home intelixente e sabio, e p\u00f3\u00f1ao \u00e1 fronte da terra de Exipto. Nomee o Fara\u00f3n intendentes, que visiten a terra e recollan o quinto da colleita da terra de Exipto nos anos de abundancia; re\u00fanan o produto dos anos bos que van vir, e fagan provisi\u00f3n de trigo a disposici\u00f3n do Fara\u00f3n, para mantemento das cidades, e cons\u00e9rveno para que sirva \u00e1 terra de reserva para o sete anos de fame que vir\u00e1n sobre Exipto, e non pereza de fame a terra\".\nTodos pareceron conformes coas palabras de Xos\u00e9, e o propio Fara\u00f3n, impresionado por iso, dixo: \"Ti ser\u00e1s quen goberne a mi\u00f1a casa, e todo o meu pobo obedecerache; s\u00f3 polo trono serei maior que ti\". Devandito isto, o Fara\u00f3n tirou o seu anel e p\u00faxollo a Xos\u00e9, mandou que o vestisen con roupas brancas de li\u00f1o, puxo no seu pescozo un colar de ouro e ordenou que, cando Xos\u00e9 montase sobre o segundo dos carros do Fara\u00f3n, berrasen ante el a expresi\u00f3n de reverencia \"Abrek\" e que se lle chamase \"Zafnat Paneaj\", que significa aproximadamente \"Deus falou e el veu \u00e1 vida\". Finalmente, o Fara\u00f3n entregoulle por esposa a Asenat, filla de Potifera, sacerdote de On.\nPasou o tempo, e antes de que chegasen os anos de escaseza Xos\u00e9 tivo dous fillos homes coa s\u00faa dona Asenet. Chamou ao m\u00e1is vello\u00a0Manas\u00e9s, pois se dixo \"Deus f\u00edxome esquecer todas as mi\u00f1as penas e toda a casa do meu pai\", e ao m\u00e1is novo\u00a0Efra\u00edm, pois dic\u00eda: \"Deus deume froito na terra da mi\u00f1a aflici\u00f3n\", pero xamais esqueceu ao seu pai e irm\u00e1ns, e nunca perdeu a esperanza de volver velos.\nParalelos biogr\u00e1ficos.\nXos\u00e9 ten un not\u00e1bel paralelo con outro personaxe b\u00edblico, o profeta Daniel.\u00a0As\u00ed mesmo, os aspectos dram\u00e1ticos da s\u00faa vida, (entregado polos seus irm\u00e1ns e logo encumbrado a unha gran posici\u00f3n) prefiguran a Xes\u00fas Cristo.\nExisten outros personaxes hist\u00f3ricos que, vindo das orixes m\u00e1is humildes e da periferia de grandes imperios, conseguiron encumbrarse at\u00e9 as m\u00e1is altas posici\u00f3ns (por exemplo, Estilic\u00f3n)."}
{"id": "340116", "revid": "89787", "url": "https://gl.wikipedia.org/wiki?curid=340116", "title": "Oncorhynchus clarkii", "text": "Oncorhynchus clarkii (antes \"Salmo clarkii\") \u00e9 unha especie de troitas da familia Salmonidae nativa das augas fr\u00edas de r\u00edos do continente norteamericano costeiros que desembocan no Pac\u00edfico, ou discorren polas Monta\u00f1as Rochosas, e pola Gran Cunca, pertencentes aos Estados Unidos ou Canad\u00e1. \u00c9 unha das troitas do Pac\u00edfico do x\u00e9nero \"Oncorhynchus\", no cal se incl\u00fae tam\u00e9n a m\u00e1is abondosa troita arco da vella (\"Oncorhynchus mykiss\"). \"O. clarkii\" \u00e9 moi popular entre os pescadores con cana deportivos. Caracter\u00edzase por ter unha distintiva banda de cor vermella na gorxa baixo a mand\u00edbula inferior, polo que parece que ten a garganta cortada, ao que se debe o nome que lle dan na s\u00faa \u00e1rea de distribuci\u00f3n, \"cutthroat trout\" (~troita degolada). O seu nome cient\u00edfico espec\u00edfico, \"clarkii\", d\u00e9uselle en honor ao explorador William Clark, que codirixiu a Expedici\u00f3n de Lewis e Clark de 1804 que atravesou o daquela mal co\u00f1ecido noroeste dos Estados Unidos.\nEsta troita xeralmente habita e desova en r\u00edos de pouco fondo de lonxitude pequena a moderada, de augas claras e ben oxixenadas con fondos de grava. Tam\u00e9n se reproduce en lagos moderadamente profundos claros e fr\u00edos. Son nativas de correntes aluviais ou de fluxo estacional (sobre arenitos, lousas e rochas cristalinas) que son normalmente afluentes de r\u00edos da cunca do Pac\u00edfico, a Gran Cunca e as Monta\u00f1as Rochosas. Desova na primavera e pode hibridarse de forma inadvertida e natural coa troita arco da vella, dando lugar a h\u00edbridos f\u00e9rtiles. Algunhas poboaci\u00f3ns da \"O. c. clarkii\" son semi-an\u00e1dromas, \u00e9 dicir, migran durante un per\u00edodo ao mar.\nCo\u00f1\u00e9cense varias subespecies desta troita, algunhas das cales se consideran ameazadas nas s\u00faas \u00e1reas de distribuci\u00f3n nativas debido \u00e1 perda de h\u00e1bitats e \u00e1 introduci\u00f3n de especies non nativas. D\u00faas das subespecies, \"O. c. alvordensis\" e \"O. c. macdonaldi\", consid\u00e9ranse extinguidas. A especie foi criada artificialmente para restablecer as poboaci\u00f3ns nos seus territorios nativos, e para manter poboaci\u00f3ns en lagos non nativos para soportar a pesca deportiva. Esta especie ou algunhas das subespecies son s\u00edmbolos oficiais dalg\u00fans dos estados do oeste dos Estados Unidos.\nTaxonom\u00eda.\nO nome cient\u00edfico actual desta troita \u00e9 \"Oncorhynchus clarkii\", pero o seu nome cambiou varias veces desde que foi descrita. Foi a primeira troita que atoparon os europeos no Novo Mundo, concretamente en 1541, cando o explorador espa\u00f1ol Francisco de Coronado deixou rexistrado que a vira no r\u00edo Pecos preto de Santa Fe, Novo M\u00e9xico. Trat\u00e1base probablemente da subespecie de R\u00edo Grande (\"O. c. virginalis\") A especie describiuse por primeira vez nos diarios do explorador William Clark a partir de esp\u00e9cimes recollidos durante a Expedici\u00f3n de Lewis e Clark no r\u00edo Missouri preto de Great Falls, Montana, e seguramente era a subespecie \"O. c. lewisi\". Como unha das moitas misi\u00f3ns de Lewis e Clark era describir a flora e a fauna que encontrasen durante a expedici\u00f3n, a esta troita d\u00e9uselle o nome de \"Salmo clarkii\" en honor de William Clark. En 1836, o esp\u00e9cime tipo de \"S. clarkii\" foi descrito polo naturalista John Richardson a partir de exemplares dun afluente do curso inferior do r\u00edo Columbia, identificado co nome de \"Katpootl\", que quizais era o r\u00edo Lewis, xa que hab\u00eda unha aldea de indios Multnomah con nome similar na confluencia. Este esp\u00e9cime tipo era posiblemente da subespecie da costa \"O. c. clarkii\". Ata a d\u00e9cada de 1960, as poboaci\u00f3ns das subespecies do westslope e do Yellowstone estaban inclu\u00eddas nunha mesma subespecie chamada \"Salmo clarkii lewisii\". Despois, os bi\u00f3logos dividiron o grupo en d\u00faas subespecies, d\u00e1ndolle \u00e1 do westslope o nome de \"lewisii\" en honor do explorador Meriwether Lewis e renomeando a do Yellowstone como \"Salmo bouvierii\"; este \u00faltimo nome deullo David Starr Jordan en 1883 en honor do capit\u00e1n Bouvier do ex\u00e9rcito norteamericano.\nEn 1989, os estudos morfol\u00f3xicos e xen\u00e9ticos indicaron que as troitas da cunca do Pac\u00edfico eran xeneticamente m\u00e1is pr\u00f3ximas ao salm\u00f3n do Pac\u00edfico (\"Oncorhynchus\" species) que ao x\u00e9nero \"Salmo\" (troitas e salm\u00f3ns do Atl\u00e1ntico). Ent\u00f3n, en 1989, as autoridades taxon\u00f3micas moveron a troita arco da vella e outras troitas da cunca do Pac\u00edfico, inclu\u00edda a actual \"O. clarkii\", ao x\u00e9nero \"Oncorhynchus\".\nSubespecies.\nBehnke no seu manual de salm\u00f3ns e troitas de 2002 reco\u00f1ec\u00eda 14 subespecies desta troita cada unha das cales era nativa dunha \u00e1rea xeogr\u00e1fica separada. Non todas elas foran descritas cientificamente, e nalg\u00fans casos present\u00e1ronse diferentes opini\u00f3ns sobre as s\u00faas identidades taxon\u00f3micas. Suxeriuse que esta troita evolucionou a partir dun antepasado do \"Oncorhynchus\" com\u00fan que migrou ao longo da costa do Pac\u00edfico e cara ao oeste \u00e1s monta\u00f1as principalmente polas cuncas dos r\u00edos Columbia e Snake hai de 3 a 5\u00a0mill\u00f3ns de anos, a finais do plioceno ou inicios do plistoceno. Esas \u00e9pocas sufriron repetidos per\u00edodos glaciais e interglaciais que causar\u00edan unha repetida fragmentaci\u00f3n e illamento das poboaci\u00f3ns desta troita, o que tivo finalmente como resultado as diferentes subespecies que atopamos hoxe. As 14 subespecies poden agruparse en catro grupos evolutivos: da costa, do westslope, do Yellowstone e do Lahontan, como se resume na t\u00e1boa.\nDescrici\u00f3n.\nAo longo da s\u00faa \u00e1rea de distribuci\u00f3n nativa ou introducida, esta troita var\u00eda moito en tama\u00f1o, coloraci\u00f3n e selecci\u00f3n de h\u00e1bitat. A s\u00faa coloraci\u00f3n pode variar desde o dourado ao gris ou ao verde no dorso. Pode xeralmente distinguirse da troita arco da vella pola presenza de dentes basibranquiais na base da lingua e un maxilar que se estende al\u00e9n do bordo posterior do ollo. Dependendo da subespecie, cepa e h\u00e1bitat, a maior\u00eda delas te\u00f1en unhas distintivas marcas vermellas, rosas ou laranxas ao longo da parte inferior das mand\u00edbulas nos pregamentos inferiores das placas das branquias. A estas marcas se debe o nome de \"cutthroat trout\" (~troita degolada) co que se co\u00f1ece na s\u00faa rexi\u00f3n nativa, que lle deu por primeira vez o escritor amante da natureza Charles Hallock nun artigo de 1884 publicado en \"The American Angler\". Estas marcas non son exclusivas desta especie, xa que algunhas poboaci\u00f3ns de subespecies de troitas arco da vella (\"Oncorhynchus mykiss irideus\" e \"O. m. gairdneri\") tam\u00e9n presentan marcas na gorxa avermelladas ou rosas.\nNa madureza, diferentes poboaci\u00f3ns e subespecies de \"O. clarkii\" poden medir desde 15 a 102\u00a0cm de lonxitude, dependendo do h\u00e1bitat e dispo\u00f1ibilidade de alimento. As formas costeiras que migran ao mar pesan como media de 0,9 a 2,3\u00a0kg. As lonxitudes e pesos das formas maduras do interior var\u00edan moito dependendo do seu ambiente particular e dispo\u00f1ibilidade de alimento. As que residen nun r\u00edo son moito menores, de 11 a 91 g, mentres que as poboaci\u00f3ns lacustres chegan a pesos de ata 5,4 a 7,7\u00a0kg en condici\u00f3ns ideais. A subespecie m\u00e1is grande \u00e9 a do Lahontan (\"O. c. henshawi\"), que mide de 20 a 23\u00a0cm en pequenos r\u00edos e de 20 a 56\u00a0cm en r\u00edos grandes e lagos. En contornos ideais, a subespecie do Lahontan chega a pesos t\u00edpicos de 0,11 a 3,63\u00a0kg. O r\u00e9cord mundial para esta especie \u00e9 un exemplar do Lahontan de 99\u00a0cm e 19\u00a0kg.\nCiclo de vida.\nEsta especie habita e desova en r\u00edos de pouco fondo, de pequenos a moderadamente grandes, de augas claras e ben oxixenadas, con fondos de grava. Son nativos de r\u00edos aluviais ou de fluxo con gran variaci\u00f3n estacional que cursan sobre leitos de arenito, lousa ou rocha cristalina, como os tributarios da cunca do Pac\u00edfico, a Gran Cunca e as Monta\u00f1as Rochosas. Desovan na primavera, desde febreiro nos r\u00edos costeiros, e ata xullo nas correntes e lagos de monta\u00f1a. O desove empeza cando a temperatura das augas est\u00e1 entre 6 e 8\u00a0\u00b0C. Constr\u00faen unha depresi\u00f3n que limpan na grava do r\u00edo e depositan nela os ovos. As femias son as que seleccionan o sitio e escavan o \"ni\u00f1o\", e despois depositan, dependendo do seu tama\u00f1o, entre 200 e 4.400\u00a0ovos. Os ovos son fertilizados co esperma por un macho que agarda o momento da posta. Un mes despois, dos ovos eclosionan os alev\u00edns, a\u00ednda con saco vitelino, que pasan d\u00faas semanas na grava mentres absorben o seu vitelo antes de sa\u00edren \u00e1 corrente. Despois, as cr\u00edas empezan a alimentarse de zooplancto. Os xuven\u00eds normalmente maduran entre os tres e os cinco anos. As que viven en lagos enc\u00f3ntranse a moderada profundidade, en lagos fr\u00edos con zonas pouco fondas axeitadas e vexetaci\u00f3n que proporcione nutrici\u00f3n \u00e1 cadea tr\u00f3fica. As poboaci\u00f3ns dos lagos xeralmente deben poder acceder a correntes con fondo de grava para poder automanterse, pero ocasionalmente desovan en zonas de grava pouco fondas cunha boa circulaci\u00f3n de auga.\n\"O. clarkii\" hibr\u00eddase de forma natural coa especie moi emparentada troita arco da vella (\"O. mykiss\"), producindo h\u00edbridos f\u00e9rtiles. Estes h\u00edbridos xeralmente te\u00f1en coloraci\u00f3n similar e unha aparencia xeral semellante \u00e1 de \"O. clarkii\", e normalmente conservan as \"talladas\" vermello-alaranxadas caracter\u00edsticas da gorxa. Os h\u00edbridos a mi\u00fado supo\u00f1en unha dificultade taxon\u00f3mica cando hai que distinguir se un determinado esp\u00e9cime \u00e9 unha \"O. clarki\" ou unha \"O. mykiss\". Ademais, \"O. clarkii\" pode hibridarse con \"O. gilae\" (a troita de Gila) e \"O. apache\" (a troita apache) en rexi\u00f3ns onde as s\u00faas \u00e1reas de distribuci\u00f3n se solapan.\nEcolox\u00eda.\n\u00c1rea de distribuci\u00f3n.\n\"O. clarkii\" \u00e9 nativa do leste de Norteam\u00e9rica e evolucionou por illamento xeogr\u00e1fico dando lugar a 14 subespecies, cada unha nativa dunha cunca hidrogr\u00e1fica principal diferente. A especie nativa desta troita vive ao longo da costa do Pac\u00edfico noroeste desde Alasca ata o norte e California, pasando pola Columbia Brit\u00e1nica, inclu\u00edndo a Cadea das Cascadas, a Gran Cunca e as Monta\u00f1as Rochosas ata o sur de Alberta. Algunhas poboaci\u00f3ns costeiras da subespecie \"O. c. clarkii\" son semian\u00e1dromas, e pasan alg\u00fans meses do ano en ambientes mari\u00f1os aliment\u00e1ndose como adultos, e volvendo \u00e1s augas doces desde o outono a principios da primavera para alimentarse de insectos e desovar. \"O. clarkii\" ten a segunda \u00e1rea de distribuci\u00f3n m\u00e1is grande nativa hist\u00f3rica das troitas norteamericanas, despois da especie \"Salvelinus namaycush\". A \u00e1rea de distribuci\u00f3n dalgunhas subespecies, especialmente \"O. c. lewisi\" quedou reducida a menos do 10\u00a0\u032c% do seu territorio hist\u00f3rico debido \u00e1 perda de h\u00e1bitats e \u00e1 introduci\u00f3n de especies non nativas.\nA\u00ednda que son membros do x\u00e9nero \"Oncorhynchus\" (as troitas do Pac\u00edfico), tres das subespecies, \"O. c. lewisi\", \"O. c. stomias\" e \"O. c. bouvierii\", te\u00f1en poboaci\u00f3ns que viven m\u00e1is ao leste da divisoria de augas continental de Am\u00e9rica, na cunca do curso superior do r\u00edo Missouri, curso superior do r\u00edo Arcansas, e cuncas do r\u00edo Platte e do curso superior do r\u00edo Yellowstone, os cales non desembocan no Pac\u00edfico sen\u00f3n no Atl\u00e1ntico (Golfo de M\u00e9xico) a trav\u00e9s da cunca do r\u00edo Mississippi. Crese que as condici\u00f3ns clim\u00e1ticas e xeol\u00f3xicas que reinaban hai de 3 a 5\u00a0mill\u00f3ns de anos permit\u00edronlle a esta troita migrar desde o r\u00edo Snake pasando a divisoria ata a planicie de Yellowstone a trav\u00e9s do Paso dos Dous Oc\u00e9anos. Hai tam\u00e9n probas de que o lago Yellowstone anteriormente drenaba cara ao sur no r\u00edo Snake. Outras probas indican que a subespecie \"O. c. lewisi\" puido establecer poboaci\u00f3ns ao leste da divisoria a trav\u00e9s do lago Summit de Montana polo Paso Mar\u00edas, que nalg\u00fan tempo conectaba a cunca do r\u00edo Flathead coa do curso superior do Missouri. Os cient\u00edficos especulan que hai varios pasos de monta\u00f1a asociados coas cabeceiras da cunca do r\u00edo Colorado e do Arcansas/Platte que ter\u00edan permitido a migraci\u00f3n deste peixe ao leste da divisoria.\n\"O. clarkii\" foi introducida en augas non nativas f\u00f3ra da s\u00faa \u00e1rea hist\u00f3rica nativa, pero non na medida en que se fixo coa troita arco da vella (\"O. mykiss\"). Dentro da s\u00faa \u00e1rea nativa da cunca do Yellowstone, as autoridades da U.S. Fisheries Bureau e do National Park Service introduciron a especie en moitos lagos do Parque Nacional de Yellowstone que non ti\u00f1an peixes. A especie foi tam\u00e9n introducida esporadicamente en afluentes do lago Michigan na d\u00e9cada de 1890 e esporadicamente a inicios do s\u00e9culo XX, mais nunca conseguiu establecer poboaci\u00f3ns salvaxes. Unha poboaci\u00f3n da subespecie do Yellowstone supostamente estableceuse no lago Huron. E, a\u00ednda que a especie non \u00e9 nativa de Arizona, \u00e9 rutineiramente introducida polo Arizona Game and Fish Department en lagos de alta monta\u00f1a das Monta\u00f1as Brancas na rexi\u00f3n nordeste de dito estado.\nH\u00e1bitat.\n\"O. clarkii\" necesita vivir en r\u00edos pouco fondos de augas be oxixenadas, claras, fr\u00edas con fondos de grava ou en lagos fr\u00edos e moderadamente fondos. As ribeiras con vizosa vexetaci\u00f3n que reduce os s\u00f3lidos en suspensi\u00f3n son t\u00edpicos dos h\u00e1bitats que prefire esta troita, e as pozas creadas polos castores poden proporcionarlles refuxio durante os per\u00edodos de seca e durante o inverno. A maior\u00eda das poboaci\u00f3ns permanecen en augas doces durante toda a s\u00faa vida e non son migradoras, sen\u00f3n residentes nos r\u00edos. A subespecie da costa (\"O. c. clarkii\") \u00e9 a \u00fanica que coevolucionou en toda a s\u00faa \u00e1rea de distribuci\u00f3n coa troita arco da vella (\"O. mykiss irideus\"). Partes da \u00e1rea de distribuci\u00f3n da subespecie \"O. c. lewisi\" sol\u00e1panse coas da subespecie de troita arco da vella do r\u00edo Columbia \"O. m. gairdneri\", pero a maior\u00eda do seu territorio nativo est\u00e1 nas cabeceiras de r\u00edos afluentes que est\u00e1n m\u00e1is arriba das grandes cataratas e outras barreiras o que impide que poidan migrar r\u00edo arriba. Polo menos tres subespecies est\u00e1n confinadas en cuncas endorreicas illadas da Gran Cunca e poden tolerar augas salinas ou alcalinas.\n\"O. clarkii\" alim\u00e9ntase de forma oportunista. As que son residentes en r\u00edos alim\u00e9ntanse principalmente de larvas, pupas e adultos de insectos acu\u00e1ticos (xeralmente tric\u00f3pteros, plec\u00f3pteros, ef\u00e9meras e d\u00edpteros acu\u00e1ticos), e de insectos terrestres adultos (normalmente formigas, escaravellos, salt\u00f3ns e grilos) que caen na auga, e tam\u00e9n de ovos de peixes, pequenos peixes, e cangrexos, camar\u00f3ns e outros crust\u00e1ceos. A medida que medran a proporci\u00f3n de peixes consumidos increm\u00e9ntase na maior\u00eda das poboaci\u00f3ns. En estuarios de auga salgada e ao longo das praias, a subespecie costeira alim\u00e9ntase de peixes pequenos como \"Myoxocephalus\", \"Ammodytes\", cr\u00edas de salm\u00f3n e arenque. Tam\u00e9n comen camar\u00f3ns e pequenas luras e krill. En augas doces consomen a mesma dieta que as troitas residentes nos r\u00edos (insectos acu\u00e1ticos e crust\u00e1ceos, anfibios, mi\u00f1ocas, pequenos peixes e ovos de peixe). No territorio onde vive a troita \"Salvelinus confluentus\", a \"O. clarkii\" s\u00e9rvelle de alimento.\nPropagaci\u00f3n artificial.\nVarias subespecies de \"O. clarkii\" cr\u00edanse en criadeiros comercias, estatais e federais para a s\u00faa posterior introduci\u00f3n en ambientes lacustres ou fluviais nativos axeitados. A principios do s\u00e9culo XX o U.S. Bureau of Fisheries, estableceu varios destes criadeiros no Parque Nacional de Yellowstone. Estes criadeiros non s\u00f3 produc\u00edan a subespecie do Yellowstone (\"O. c. bouvierii\") para o parque, sen\u00f3n que tam\u00e9n fornec\u00edan ovos a outros criadeiros dos Estados Unidos. Entre os anos 1901 e 1953 export\u00e1ronse un total de 818\u00a0mill\u00f3ns de ovos de troita do parque a outros criadeiros estadounidenses. O Criadeiro Nacional de Peixes do Lahontan xestionado polo U.S. Fish and Wildlife Service ten a misi\u00f3n de restaurar as poboaci\u00f3ns de troita do Lahontan (\"O. c. henshawi\") nos lagos Pyramid e Walker de Nevada, nos lagos lago Fallen Leaf, e June de California, e nos lagos Marlette, e Gull e no r\u00edo Truckee de California e Nevada. O criadeiro produce de 300.000 a 400.000 cr\u00edas de troitas do Lahontan anualmente. O Criadeiro Nacional de Peixes de Jackson produce unhas 400.000 troitas do r\u00edo Snake (\"O. c. behnkei\") anualmente para axudar a manter as \u00e1reas de pesca de Idaho e Wyoming. O Criadeiro Nacional de Peixes de Leadville produce de 125.000 a 200.000 troitas do r\u00edo Snake (\"O. c. behnkei\"), troitas de dorso verde (\"O. c. stomias\") e de troita arco da vella anualmente para manter as \u00e1reas de pesca das cuncas do r\u00edo Fryingpan e do r\u00edo Arcansas e outras augas de Colorado. O Criadeiro Nacional de Peixes de Bozeman, Montana, xoga un importante papel na restauraci\u00f3n das subespecies \"O. c. stomias\" e \"O. c. lewisi\".\nAmeazas \u00e1s poboaci\u00f3ns.\nO territorio nativo hist\u00f3ricode \"O. clarkii\" quedou hoxe m\u00e1is reducido pola sobrepesca, urbanizaci\u00f3n e perda de h\u00edtat debido \u00e1 miner\u00eda, gander\u00eda e cortas de bosques. As densidades das poboaci\u00f3ns reduc\u00edronse e nalg\u00fans casos as poboaci\u00f3ns desapareceron pola competici\u00f3n con outras especies non nativas introducidas a finais do s\u00e9culo XIX e principios do XX, como as troitas \"Salvelinus fontinalis\", \"Salmo trutta\", \"Salvelinus namaycush\" e \"Oncorhynchus mykiss\", o salm\u00f3n \"Oncorhynchus nerka\", e o cor\u00e9gono \"Coregonus clupeiformis\" e tam\u00e9n pola introduci\u00f3n dos camar\u00f3ns m\u00edsidos. Os cient\u00edficos cren que a subespecie \"O. c. lewisi\" ser\u00e1 finalmente erradicada dos lagos grandes do oeste de Montana debido \u00e1s fervenzas tr\u00f3ficas resultantes da introduci\u00f3n da troita \"Salvelinus namaycush\" e dos camar\u00f3ns m\u00edsidos. As ameazas actuais m\u00e1is graves para varias das subespecies son a hibridaci\u00f3n interespec\u00edfica coa troita arco da vella introducida da que nacen h\u00edbridos pr\u00f3speros, e da hibridaci\u00f3n intraespec\u00edfica con outras subespecies de \"O. clarkii\". No ecosistema do Gran Yellowstone, a presenza da troita \"Salvelinus namaycush\" no lago de Yellowstone do Parque Nacional de Yellowstone causou un declive grave da subespecie \"O. c. bouvierii\". Os gromos da doenza causada polo parasito \"Myxobolus cerebralis\" nos principais afluentes de desove nas \u00e1reas nativas da especie tam\u00e9n causou declives nas poboaci\u00f3ns. A maior\u00eda das subespecies de \"O. clarkii\" son moi susceptibles a esta doenza, a\u00ednda que a subespecie do r\u00edo Snake (\"O. c. behnkei\") parece ser resistente a este parasito.\nReproduci\u00f3n intraespec\u00edfica e interespec\u00edfica.\nO impacto m\u00e1is grave sobre a pureza xen\u00e9tica da maior\u00eda das subespecies de \"O. clarkii\" \u00e9 o produciido pola hibridaci\u00f3n inter e intraespec\u00edfica, que orixina h\u00edbridos que levan os xenes de ambos os proxenitories. Nas poboaci\u00f3ns do interior, a intoducion da troita arco da vella procedente de criadeiros tivo como resultado o nacemento dun gran n\u00famero de h\u00edbridos (chamados na s\u00faa \u00e1rea \"cutbows\") que fan diminu\u00edr a pureza xen\u00e9tica de moitas subespecies de \"O. clarkii\". A introduci\u00f3n de individuos nacidos en criadeiros da subespecie do Yellowstone (\"O. c. bouvierii\") nos territorios nativos doutras subespecies, especialmente nos da \"O. c. lewisi\", tivo como resultado unha hibridaci\u00f3n intraespec\u00edfica e unha diminuci\u00f3n da pureza xen\u00e9tica da subespecie anfitrioa. Como consecuencia, as poboaci\u00f3ns xeneticamente puras de \"O. c. lewisi\" son xa moi raras e est\u00e1n localizadas en r\u00edos que est\u00e1n m\u00e1is arriba das barreiras que impiden a migraci\u00f3n r\u00edo arriba das especies introducidas. O bi\u00f3logo Robert J. Behnke atrib\u00fae a extinci\u00f3n da subespecie de aletas amarelas (\"O. c. macdonaldi\") e a do Alvord (\"O. c. alvordensis\") \u00e1 introduci\u00f3n de troita arco da vella non nativa.\nDeclive da subespecie de Yellowstone.\nA poboaci\u00f3n que vive no centro do territorio nativo da subespecie do Yellowstone (\"O. c. bouvierii\"), que \u00e9 o lago Yellowstone, diminu\u00edu significativamente na d\u00e9cada de 1960 por mor da sobrepesca de exemplares maduros feita polos pescadores con cana, e polo exceso de recollida de ovos para os criadeiros a principios do s\u00e9culo XX. Os xestores do Parque aplicaron a norma da captura e liberaci\u00f3n, que obriga aos pescadores deportivos a devolver ao lago as s\u00faas capturas, e ademais d\u00e9ronse por rematadas as operaci\u00f3ns dos criadeiros no Parque, o que permitiu que as poboaci\u00f3ns se recuperasen. Despois, en 1994, os funcionarios do parque descubriron a presenza da troita invasora \"Salvelinus namaycush\" no lago de Yellowstone. A\u00ednda que se realizara en 1890 unha introduci\u00f3n gobernamental de poboaci\u00f3ns de \"Salvelinus namaycush\" en lugares como os lagos Shoshone, Lewis e Heart da cunca do r\u00edo Snake, esta especie nunca fora introducida oficialmente na cunca do r\u00edo Yellowstone e a s\u00faa presenza al\u00ed \u00e9 probablemente o resultado de introduci\u00f3ns accidentais ou ilegais. En 2000, a poboaci\u00f3n de \"O. clarkii\" diminu\u00edu a menos do 10 % da s\u00faa abundancia de principios do s\u00e9culo XX. Por\u00e9n, os programas agresivos de erradicaci\u00f3n de \"Salvelinus namaycush\" eliminaron m\u00e1is dun mill\u00f3n destas troitas desde 1996, e a esperanza \u00e9 que isto levar\u00e1 \u00e1 restauraci\u00f3n das poboaci\u00f3ns de \"O. clarkii\". \"O. clarkii\" coexiste con \"S. namaycush\" no lago Heart, un lago rural remoto illado na cabeceira do r\u00edo Heart (Wyoming), que soporta pouca presi\u00f3n pesqueira.\nPesca con cana.\n\"O. clarkii\" \u00e9 moi aprezada polos pescadores deportivos, especialmente polos pescadores de cana con mosca. A s\u00faa propensi\u00f3n a alimentarse de insectos acu\u00e1ticos e terrestres fai que este peixe sexa ideal para os pescadores de cana con mosca. Est\u00e1 regulada como unha especie para a pesca deportiva en todos os estados norteamericanos e provincias canadenses nas que vive. Esta especie de troita \u00e9 moi demandada e aprezada polos pescadores con cana de troitas en todas as s\u00faas \u00e1reas, desde a \u00e1rea de pesca deportiva de troita do Yellowstone do Parque Nacional de Yellowstone, \u00e1 \u00fanica pesquer\u00eda de troita do Lahontan no lago Pyramid de Nevada, pasando polas pequenas pesquer\u00edas de r\u00edo de \"O. c. lewisi\" ata a pesca con cana en augas salgadas das troitas costeiras do Pac\u00edfico que migran ao mar. O r\u00e9cord mundial \u00e9 unha captura de 19\u00a0kg feita no lago Pyramid en decembro de 1925.\nComo s\u00edmbolo.\nEsta especie \u00e9 o peixe do estado de Idaho, Montana e Wyoming, e determinadas subespecies son o peixe do estado de Colorado, Nevada, Novo M\u00e9xico e Utah."}
{"id": "340117", "revid": "27155", "url": "https://gl.wikipedia.org/wiki?curid=340117", "title": "Salmo clarkii", "text": ""}
{"id": "340118", "revid": "89787", "url": "https://gl.wikipedia.org/wiki?curid=340118", "title": "Santiago, mar de pedra", "text": "Santiago, mar de pedra \u00e9 o d\u00e9cimo \u00e1lbum de estudio (e d\u00e9cimo segundo na discograf\u00eda) do cantante de folk galego Suso Vaamonde. Foi publicado en 1997 baixo o selo Producci\u00f3ns Treb\u00f3n.\nTr\u00e1tase dun disco dedicado \u00e1 capital de Galiza, con composici\u00f3ns dos poetas Avelino Abu\u00edn de Tembra, Aquilino Iglesia Alvari\u00f1o, \u00c1lvarez Bl\u00e1zquez, Celso Emilio Ferreiro, Xos\u00e9 D\u00edaz J\u00e1come, Xos\u00e9 Ant\u00f3n Neira Cruz, Ram\u00f3n Cabanillas, Manuel Fabeiro G\u00f3mez, Eusebio Lorenzo Baleir\u00f3n e Bernardino Gra\u00f1a."}
{"id": "340121", "revid": "89787", "url": "https://gl.wikipedia.org/wiki?curid=340121", "title": "Malaria das aves", "text": "A malaria das aves ou malaria aviaria \u00e9 unha enfermidade parasitaria das aves, xeralmente causada polo protozoo Plasmodium relictum (ver a s\u00faa clasificaci\u00f3n no cadro taxon\u00f3mico).\nEtiolox\u00eda.\nA malaria das aves est\u00e1 causada fundamentalmente pola especie de protozoos \"Plasmodium relictum\", que infecta as aves en todas as partes do mundo ag\u00e1s a Ant\u00e1rtica. Non obstante, hai outras especies de \"Plasmodium\" que en raros casos poden tam\u00e9n infectar \u00e1s aves, como \"Plasmodium anasum\" e \"Plasmodium gallinaceum\", pero estas te\u00f1en normalmente menos importancia para a industria da avicultura. A enfermidade est\u00e1 distribu\u00edda mundialmente, con algunhas importantes excepci\u00f3ns. Xeralmente, non mata as aves, pero en \u00e1reas onde a malaria das aves \u00e9 de nova introduci\u00f3n, como as illas Hawai, pode ter resultados devastadores para as aves que perderon a s\u00faa resistencia evolutiva co tempo e o illamento.\nEn Hawai o vector \u00e9 o mosquito \"Culex quinquefasciatus\", que foi introducido nas illas en 1826. Desde ent\u00f3n, a malaria das aves e a var\u00edola das aves devastaron as poboaci\u00f3ns de aves nativas, causando moitas extinci\u00f3ns, ata o punto que Hawai \u00e9 a parte do mundo no que se rexistraron m\u00e1is extinci\u00f3ns de aves, e a doenza ameaza a existencia de todas.\nProceso da doenza e epidemiolox\u00eda.\nO \"Plasmodium relictum\" reprod\u00facese nos eritrocitos. Se a carga de parasitos \u00e9 suficientemente alta, as aves empezan a perder eritrocitos, o que lles causa anemia (USDI e USGS 2005). Como estas c\u00e9lulas son esenciais para transportar o ox\u00edxeno polo corpo, a perda destas c\u00e9lulas pode orixinar unha progresiva debilidade e, finalmente, a morte (USDI e USGS 2005). Unhas especies de aves son m\u00e1is susceptibles \u00e1 malaria que outras.\nA incidencia desta doenza case triplicou nos \u00faltimos 70 anos. Foron notablemente afectados os pardais com\u00fans (\"Passer domesticus\"), ferreiri\u00f1os abelleiros (\"Parus major\"), e papuxas das amoras (\"Sylvia atricapilla\"). Antes de 1990, cando as temperaturas globais eran m\u00e1is fr\u00edas que agora, menos do 10% dos pardais estaban infectados de malaria. Por\u00e9n, en anos recentes, esta cifra incrementouse ata case o 30%. Igualmente, desde 1995, a porcentaxe de papuxas das amoras infectadas de malaria subiu do 3 ao 15%. Outro exemplo, \u00e9 a avelaiona (\"Strix aluco\") no Reino Unido no que a incidencia da malaria subiu do 2 ou 3% ao 60%."}
{"id": "340122", "revid": "27155", "url": "https://gl.wikipedia.org/wiki?curid=340122", "title": "Malaria aviaria", "text": ""}
{"id": "340123", "revid": "27155", "url": "https://gl.wikipedia.org/wiki?curid=340123", "title": "Paludismo aviario", "text": ""}
{"id": "340124", "revid": "27155", "url": "https://gl.wikipedia.org/wiki?curid=340124", "title": "Paludismo das aves", "text": ""}
{"id": "340125", "revid": "75439", "url": "https://gl.wikipedia.org/wiki?curid=340125", "title": "Modena F1", "text": "Modena Team SpA foi un equipo de F\u00f3rmula Un de Italia que disputou unha soa tempada en . O equipo tivo unha historia bastante confusa, e ref\u00edrese a mi\u00fado como a el como equipo \"Lambo\" ou Lamborghini debido \u00e1s s\u00faas conexi\u00f3ns co fabricante de autom\u00f3biles italiano. Competiu en 16 grandes premios do campionato do mundo (6 como titular), pero non anotou puntos no Campionato. O seu mellor resultado foi s\u00e9timo no Gran Premio dos Estados Unidos de 1991.\nHistoria.\nLamborghini Engineering, Team Glas e Modena Team.\nO equipo xurdiu cando, durante 1990, o financeiro mexicano Fernando Gonz\u00e1lez Luna encargou \u00e1 Lamborghini Engineering (Lamborghini establecera unha divisi\u00f3n espec\u00edfica de F\u00f3rmula Un en 1988 co obxectivo de constru\u00edr un motor V12 para a F\u00f3rmula 1) o dese\u00f1o dun coche completo para o ano , para participar na F\u00f3rmula 1 co seu propio equipo, ao que chamou GLAS (Gonz\u00e1lez Luna Auto Scuderia), ti\u00f1a un orzamento de 20 mill\u00f3ns de d\u00f3lares. A realizaci\u00f3n do auto foi confiada a Mauro Forghieri, que xa traballara no dese\u00f1o do V12; para mediados da tempada de 1990, o prototipo estaba listo para ser presentado ao p\u00fablico, pero de s\u00fapeto Gonz\u00e1lez Luna desapareceu da circulaci\u00f3n co di\u00f1eiro para a operaci\u00f3n.\nMalia que a repentina desaparici\u00f3n de Gonz\u00e1lez Luna creou considerables problemas econ\u00f3micos, Lamborghini (ent\u00f3n baixo o control de Chrysler), decidiu continuar co proxecto de forma independente agora que ti\u00f1an un coche de F\u00f3rmula Un. A firma italiana inxectou unha suma de di\u00f1eiro no equipo para que seguira funcionando, tam\u00e9n asinou un acordo co empresario italiano Carlo Patrucco (ent\u00f3n vicepresidente de Confindustria) para o patrocinio do equipo, xestionado directamente por Lamborghini Engineering e Forghieri, trasladaron a base a Modena, o que resultou no subsecuente cambio de nome do equipo, foi inscrito na tempada de co nome de Modena Team SpA, porque en Lamborghini eran reticentes a que o equipo verase como un equipo de f\u00e1brica, xa que isto poder\u00eda reflectir negativamente na marca. A maior\u00eda das fontes e os seguidores dos medios de comunicaci\u00f3n ignoraron isto, refer\u00edndose ao equipo como Lamborghini, ou m\u00e1is coloquialmente como \"Lambo\". Con todo, logo dunha investimento inicial de Lamborghini, M\u00f3dena Team foi unha entidade totalmente independente e non recibiu m\u00e1is investimento ou axuda financeira de Lamborghini.\nTempada 1991.\nO cambio de nome causou confusi\u00f3n durante toda a tempada. Era esencialmente o equipo Lamborghini Engineering, xa que dese\u00f1aran e constru\u00edran o chasis, o chasis levaba o nome da empresa e estaba impulsado por un motor de Lamborghini, pero foron inflexibles e puxeronlle un nome diferente o que resultou que o equipo co\u00f1ecido como M\u00f3dena pero os coches inscrib\u00edranse como Lambo 291. \"Modena\" era tam\u00e9n o apelido de Stefano Modena, un piloto que disputou a tempada con Tyrrell.\nO Lambo 291 era un chasis de aspecto bastante rechamante e elegante, co seu distintivo de cor azul caracter\u00edstico, pont\u00f3ns laterais triangulares e radiadores inclinados. Os radiadores inclinados na F1 convert\u00e9ronse nunha tendencia de dese\u00f1o alg\u00fans anos m\u00e1is tarde, continuando ata os nosos d\u00edas. Despois dalgunhas probas levadas a cabo polo ex piloto de F\u00f3rmula 1 Mauro Baldi a finais de 1990, o equipo, contratou a Nicola Larini e Eric van de Poele, e estaba listo para ser presentado. Mario Tolentino ser\u00eda o enxe\u00f1eiro de carreira de Larini mentres que o ex piloto de F\u00f3rmula Un David Morgan foi contratado como enxe\u00f1eiro de van de Poele.\nAo ser o primeiro ano na F\u00f3rmula 1, o Modena Team viuse obrigado a participar, durante as primeiras oito carreiras, na sesi\u00f3n previa \u00e1 cualificaci\u00f3n o venres pola ma\u00f1\u00e1, onde se eliminaban aos catro competidores m\u00e1is lentos, non tendo acceso \u00e1 cualificaci\u00f3n e carreira. Na primeira carreira da tempada, disputada en Phoenix, o novato van de Poele non puido pasar este obst\u00e1culo, mentres que Larini clasificouse en d\u00e9cimo s\u00e9tima posici\u00f3n, quedanto s\u00e9timo na meta, malia as tres voltas perdidas co ga\u00f1ador Ayrton Senna, foi un resultado moi positivo para un equipo debutante.\nNo Gran Premio do Brasil ning\u00fan Lambo superoo a precualificaci\u00f3n. Foille mellor en Imola, onde van de Poele clasificouse en vix\u00e9simo primeira posici\u00f3n, na carreira, aproveitando o gran n\u00famero de retiradas, o belga ocupou o quinto lugar, pero na \u00faltima volta quedou sen combustible \u00e1 vista da bandeira de meta, o que resultou que van de Poele clasificara noveno. Nas seguinte cinco carreiras ning\u00fan dos pilotos pasou a precualificaci\u00f3n.\nA mediados da tempada o equipo atop\u00e1base en dificultades financeiras, non puido obter ning\u00fan tipo de patrocinio significativo e Lamborghini negouse a liberar fondos adicionais. A\u00ednda que o equipo non tivo que volver a participar na precualificaci\u00f3n grazas ao s\u00e9timo posto de Larini nos EE.UU., foron incapaces de facer ning\u00fan progreso. Larini conseguiu participar noutras catro carreiras (retirouse no Gran Premio de Alema\u00f1a, 16\u00ba nos Gran Premio de Hungr\u00eda e Gran Premio de Italia e chocou con Jean Alesi no Gran Premio de Australia). Foghieri deixara o seu cargo como director t\u00e9cnico a metade de tempada para volver a centrarse no seu papel en Lamborghini Engineering e supervisar o dese\u00f1o dun novo motor para a tempada de F\u00f3rmula Un.\nAo final da tempada, Modena Team SpA estaban endebedado e Lamborghini xa non proporcionaba axuda financeira, o equipo estaba ao final da s\u00faa andaina. Forghieri volveu para tratar de organizar M\u00f3dena como unha entidade independente de Lamborghini Engineering e viable, ou intentar unha fusi\u00f3n co equipo Larrousse de F\u00f3rmula Un ou co proxecto de F1 que naceu morto de Reynard para salvar ao equipo. Con todo, ningunha das propostas converteuse en realidade. En \u00faltima instancia, o equipo desapareceu antes da tempada , incapaz de superar os seus problemas financeiros.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "340127", "revid": "27155", "url": "https://gl.wikipedia.org/wiki?curid=340127", "title": "Plasmodium relictum", "text": ""}
{"id": "340128", "revid": "27155", "url": "https://gl.wikipedia.org/wiki?curid=340128", "title": "Complexo silenciador inducido por RNA", "text": ""}
{"id": "340131", "revid": "23204", "url": "https://gl.wikipedia.org/wiki?curid=340131", "title": "Marshall Meyer", "text": "Marshall Theodore Meyer, nado en Brooklyn (Nova York) o 25 de marzo de 1930 e finado en Nova York o 29 de decembro de 1993, foi un rabino conservador estadounidense e activista dun renome internacional dos dereitos humanos.\nTraxectoria.\nEstudou na Universidade de Dartmouth gradu\u00e1ndose no 1952. No 1958 recibiu a s\u00faa ordenaci\u00f3n rab\u00ednica. Recibiu ademais o seu doutoramento en filosof\u00eda da relixi\u00f3n na Universidade de Columbia e na Union Theological Seminary.\nMarshall T. Meyer viviu 25 anos na Arxentina, onde fundou o Instituto Superior de Estudos Relixiosos, na revista \"Majzor\", e fundou o Seminario Rab\u00ednico Latinoamericano, o m\u00e1is importante de Am\u00e9rica Latina, a partir do cal a sa\u00edda que leva rabinos de toda a rexi\u00f3n. Foi ademais o l\u00edder da m\u00e1is importante transformaci\u00f3n cultural dos xudeus do continente no s\u00e9culo XX e fundou m\u00e1is de vinte comunidades xudaicas na Arxentina, como na \"Comunidad Bet El\" na cidade de Buenos Aires. Nele decenas de rabinos servir as comunidades da lingua castel\u00e1 de Am\u00e9rica Latina e do resto do mundo son ordenados. Desde a s\u00faa creaci\u00f3n ata 2009, 83 rabinos, inclu\u00edndo 8 mulleres rabinas, foron encomendados polo Seminario, rabinos e rab\u00ednicas traballando nas diferentes comunidades da Arxentina, Uruguai, Chile, Per\u00fa, Brasil, Colombia, Porto Rico, Venezuela, M\u00e9xico, Paraguai, Bolivia, Rep\u00fablica Dominicana, O Salvador e os Estados Unidos de Am\u00e9rica.\nCando ligado \u00e1 vida democr\u00e1tica conforma parte da Comisi\u00f3n Nacional sobre a Desaparici\u00f3n de Persoas."}
{"id": "340142", "revid": "22570", "url": "https://gl.wikipedia.org/wiki?curid=340142", "title": "0,999...", "text": "En matem\u00e1ticas, o n\u00famero 0,999\u2026 co 9 como un n\u00famero decimal peri\u00f3dico, denota o n\u00famero real un. Noutras verbas, as notaci\u00f3ns \u00ab0,999\u2026\u00bb e \u00ab1\u00bb representan o mesmo n\u00famero no sistema de n\u00fameros reais. As demostraci\u00f3ns desta igualdade formul\u00e1ronse con diversos graos de rigor matem\u00e1tico, dependendo do xeito preferido para definir os n\u00fameros reais, as hip\u00f3teses e suposici\u00f3ns de partida, o contexto hist\u00f3rico e a audiencia de obxectivo.\nCertos n\u00fameros reais p\u00f3dense representar por m\u00e1is dunha cadea de d\u00edxitos e este feito non \u00e9 un caso que se limite \u00f3 sistema decimal. O mesmo fen\u00f3meno ocorre en todas as bases de enteiros, e os matem\u00e1ticos tam\u00e9n cuantificaron as formas para escribir 1 en bases non enteiras. Tampouco \u00e9 un fen\u00f3meno \u00fanico do 1: todos os n\u00fameros diferentes de cero cunha representaci\u00f3n decimal finita te\u00f1en un xemelgo peri\u00f3dico puro rematado en cifras decimais iguais a 9, como 28,3287 e 28,3286999\u2026. Para simplificalo, o decimal finito \u00e9 case sempre a representaci\u00f3n preferida, contribu\u00edndo a unha mala interpretaci\u00f3n o feito de que sexa a \"\u00fanica\" representaci\u00f3n. Mesmo de forma m\u00e1is xeral, calquera sistema de numeraci\u00f3n posicional cont\u00e9n unha cantidade infinda de n\u00fameros con representaci\u00f3ns m\u00faltiples. Estas diversas identidades aplic\u00e1ronse deste xeito para entender mellor os patr\u00f3ns nas expansi\u00f3ns decimais de fracci\u00f3ns e a estrutura dun fractal sinxelo, o conxunto de Cantor. Tam\u00e9n aparecen na investigaci\u00f3n xa cl\u00e1sica da infinidade do conxunto enteiro dos n\u00fameros reais.\nA igualdade formula_1 estivo aceptada durante moito tempo polos matem\u00e1ticos profesionais e ensinouse nos libros de texto. Nas \u00faltimas d\u00e9cadas, os expertos no ensino de matem\u00e1ticas estudaron a percepci\u00f3n desta igualdade entre os estudantes, moitos dos cales inicialmente cuestionan ou rexeitan esta igualdade. Moitos bas\u00e9anse nunha apelaci\u00f3n \u00e1 autoridade de acordo con determinados libros de texto e profesores, ou por razoamentos aritm\u00e9ticos como os de non aceptar que os dous sexan iguais. Ademais, alg\u00fans s\u00e9ntense a mi\u00fado molestos por buscar outra xustificaci\u00f3n. O razoamento dos estudantes para negar ou afirmar a igualdade bas\u00e9ase tipicamente nun erro \u2013entre uns cantos erros com\u00fans\u2013, provocado polo comportamento contrario \u00e1 intuici\u00f3n dos n\u00fameros reais. Por exemplo, que cada n\u00famero real ten unha expansi\u00f3n decimal \u00fanica, que os n\u00fameros reais infinitesimais diferentes de cero deber\u00edan existir, ou que a expansi\u00f3n de 0,999\u2026 finalmente acaba.\nP\u00f3dense constru\u00edr sistemas de n\u00fameros que cumpren algunhas destas intuici\u00f3ns, e nalg\u00fans destes sistemas a igualdade \u00e9 falsa. C\u00f3mpre considerar que estes sistemas de n\u00fameros son diferentes \u00f3 sistema de n\u00fameros reais est\u00e1ndar que se emprega nas matem\u00e1ticas elementais, e que xa se comentou. En efecto, algunhas construci\u00f3ns de n\u00fameros conte\u00f1en n\u00fameros que son \"infinitesimalmente\" achegados a 1; xeralmente non est\u00e1n relacionados co 0,999\u2026, pero son de interese considerable en an\u00e1lise matem\u00e1tica."}
{"id": "340143", "revid": "23204", "url": "https://gl.wikipedia.org/wiki?curid=340143", "title": "0.999...", "text": ""}
{"id": "340145", "revid": "23204", "url": "https://gl.wikipedia.org/wiki?curid=340145", "title": "0,9...", "text": ""}
{"id": "340146", "revid": "23204", "url": "https://gl.wikipedia.org/wiki?curid=340146", "title": "0,99...", "text": ""}
{"id": "340147", "revid": "23204", "url": "https://gl.wikipedia.org/wiki?curid=340147", "title": "0,9 peri\u00f3dico", "text": ""}
{"id": "340148", "revid": "23204", "url": "https://gl.wikipedia.org/wiki?curid=340148", "title": "0,999", "text": ""}
{"id": "340150", "revid": "1131", "url": "https://gl.wikipedia.org/wiki?curid=340150", "title": "O Barc\u00f3n", "text": ""}
{"id": "340151", "revid": "1131", "url": "https://gl.wikipedia.org/wiki?curid=340151", "title": "A Barcula", "text": ""}
{"id": "340152", "revid": "1131", "url": "https://gl.wikipedia.org/wiki?curid=340152", "title": "Bardaio", "text": ""}
{"id": "340153", "revid": "1131", "url": "https://gl.wikipedia.org/wiki?curid=340153", "title": "As Bardallas", "text": ""}
{"id": "340154", "revid": "56817", "url": "https://gl.wikipedia.org/wiki?curid=340154", "title": "A Bardanca", "text": "O top\u00f3nimo galego A Bardanca pode referirse a:"}
{"id": "340155", "revid": "1131", "url": "https://gl.wikipedia.org/wiki?curid=340155", "title": "A Afoz", "text": ""}
{"id": "340156", "revid": "1131", "url": "https://gl.wikipedia.org/wiki?curid=340156", "title": "O Agro do Santo", "text": ""}
{"id": "340157", "revid": "1131", "url": "https://gl.wikipedia.org/wiki?curid=340157", "title": "Aldobr\u00e9n", "text": ""}
{"id": "340158", "revid": "1131", "url": "https://gl.wikipedia.org/wiki?curid=340158", "title": "Aldom\u00e1n", "text": ""}
{"id": "340159", "revid": "1131", "url": "https://gl.wikipedia.org/wiki?curid=340159", "title": "A Allonqui\u00f1a", "text": ""}
{"id": "340160", "revid": "839", "url": "https://gl.wikipedia.org/wiki?curid=340160", "title": "J\u00e1n Hirka", "text": "J\u00e1n Hirka, nado o 16 de novembro de 1923 en Abranovce (Checoslovaquia) e finado o 10 de abril de 2014 en Pre\u0161ov (Eslovaquia), foi un eclesi\u00e1stico grecocat\u00f3lico eslovaco, bispo de Pre\u0161ov entre 1989 e 2002.\nTraxectoria.\nEstudou na Academia Greco-Cat\u00f3lica de Teolox\u00eda de Pre\u0161ov, e posteriormente na Facultade de Teolox\u00eda da Universidade Carolina de Praga, gradu\u00e1ndose en 1949. Foi ordenado sacerdote da eparqu\u00eda de Pre\u0161ov o 31 de xullo de 1949 polo bispo auxiliar de dita eparqu\u00eda, Vasi\u013e Hopko.\nLogo de que a Igrexa Greco-Cat\u00f3lica fose abolida polas autoridades da Rep\u00fablica Socialista Checoslovaca, Hirka continuou o seu ministerio de xeito clandestino. En 1952 foi arrestado polo StB, e en abril de 1953 condenado a tres anos de prisi\u00f3n. Foi liberado nunha amnist\u00eda presidencial meses despois, mais en setembro de 1955 foi trasladado a Praga e en 1956 condenado novamente a dous anos e medio de prisi\u00f3n.\nO 2 de abril de 1969 foi nomeado administrador apost\u00f3lico de Pre\u0161ov por Paulo VI, mais non foi at\u00e9 o 21 de decembro de 1989 que foi nomeado bispo. Recibiu a consagraci\u00f3n episcopal o 17 de febreiro de 1990 de mans do cardeal Jozef Tomko, e tivo como co-consagrantes ao bispo de Kri\u017eevci Slavomir Miklov\u0161 e ao bispo de Santos Cirilo e Metodio de Toronto Michael Rusnak.\nRetirouse o 11 de decembro de 2002. Finou en Pre\u0161ov o 10 de abril de 2014.\nPremios e distinci\u00f3ns.\nEn 1998 foi galardoado coa Orde de Andrej Hlinka polo presidente de Eslovaquia."}
{"id": "340162", "revid": "98629", "url": "https://gl.wikipedia.org/wiki?curid=340162", "title": "Demograf\u00eda de Colombia", "text": "A poboaci\u00f3n de Colombia conc\u00e9ntrase nas \u00e1reas andinas e na costa do Atl\u00e1ntico, onde se aprecian os n\u00facleos demogr\u00e1ficos da sabana de Bogot\u00e1, conformado por Bogot\u00e1 e Soacha, do val de Aburr\u00e1, que abrangue a Medell\u00edn, Bello e Itag\u00fc\u00ed, do Valle del Cauca, composto por Cali e Palmira. O mesmo que as cidades da Costa Atl\u00e1ntica, Cartaxena, Barranquilla e Santa Marta. \u00d3 igual que os centros demogr\u00e1ficos de Bucaramanga e C\u00facuta na zona dos Santanderes, o Eixo cafeteiro, Huila e Tolima.\nEn canto \u00e1 s\u00faa demograf\u00eda, Colombia caracter\u00edzase por ser o terceiro pa\u00eds m\u00e1is poboado en Latinoam\u00e9rica despois do Brasil e M\u00e9xico. Experimentou un r\u00e1pido crecemento poboacional como moitos pa\u00edses da rexi\u00f3n, cun lixeiro descenso nas \u00faltimas d\u00e9cadas. Arrededor de 3 mill\u00f3ns de colombianos viven f\u00f3ra do pa\u00eds por mor do conflito armado. Por\u00e9n, grazas a melloras econ\u00f3micas dende a d\u00e9cada dos 2000, nos centros urbanos mellor\u00e1ronse os est\u00e1ndares de vida."}
{"id": "340164", "revid": "51526", "url": "https://gl.wikipedia.org/wiki?curid=340164", "title": "Esa\u00fa", "text": "Na X\u00e9nese, Esa\u00fa ou Edom (en hebraico: \u05e2\u05b5\u05e9\u05b8\u05c2\u05d5 \u05d1\u05df-\u05d9\u05b4\u05e6\u05b0\u05d7\u05b8\u05e7 \"\u0112\u015b\u0101w ben Yish\u0101q\") era o fillo de Isaac e mais Rebeca. Foi o primeiro en nacer, e xemelgo de Xacob.\nEra m\u00e1is afeccionado \u00e1 caza ca seu irm\u00e1n, de xeito que era m\u00e1is querido polo seu pai, a\u00ednda que a nai devec\u00eda por Xacob. Cando or xemelgos ti\u00f1an quince anos, aconteceu que Esa\u00fa chegou de cazar famento e vendeu a primoxenitura a Xacob por un prato de lentellas. Segundo o xuda\u00edsmo, aquel d\u00eda, Esa\u00fa estaba canso porque cometera tres pecados capitais (asasinato, adulterio e idolatr\u00eda); ademais, o mesmo d\u00eda finou Abraham.\nMoitos anos despois, o d\u00eda no que seu pai quer\u00eda beicer ao seu irm\u00e1n, vaino suplantar disfraz\u00e1ndose con pelica de cabra que lle cubr\u00eda os brazos para simular a vilosidade de Esa\u00fa (o seu pai, Isaac, xa non ti\u00f1a a vista moi ben).\nCando lle pediu que o beicese, o seu pai d\u00edxolle que xa non se pod\u00eda botar atr\u00e1s, mais lle vai dir que, unha vez que el estivese morto, non matase a seu irm\u00e1n. De todos os xeitos, Xacob marchou da casa e foise a vivir a Mesopotamia, \u00e1 casa do seu tit\u00edo Lab\u00e1n, irm\u00e1n da s\u00faa nai, Rebeca.\nCando Esa\u00fa chegou aos corenta anos, tomou por muller \u00e1 hivita Aholibamah, filla de Beer\u00ed, coa que ten tres fillos:\nUniuse tam\u00e9n coa hitita Ad\u00e1, filla de El\u00f3n, coa que tivo un fillo:\nIsto foi moi decepcionante para Isaac e mais Rebeca, que v\u00edan coma o seu sangue e as s\u00faas tradici\u00f3ns mestur\u00e1banse con outras for\u00e1neas. A relaci\u00f3n das d\u00faas mozas coa s\u00faa sogra Rebeca non foi doada. Por iso mesmo colleu coma terceira dona a Mahalat, filla do seu tit\u00edo Ismael, que lle deu un fillo:\nPouco antes de morrer seu pai, Xacob volveu \u00e1 casa coas s\u00faas esposas. Chegou tal bo momento, que Esa\u00fa e Xacob se perdoaron mutuamente. Despois do soterramento do pai, Esa\u00fa instalouse en Edom, onde os seus fillos foron os xefes das tribos edomitas.\nSegundo o Libro de Jasher, foi asasinado por Sem, fillo de No\u00e9, devanceiro seu. Pola contra, no Libro dos Xubileus n\u00e1rrase que finou durante unha batalla entre Xacob e os seus fillos contra Esa\u00fa e os seus."}
{"id": "340165", "revid": "83328", "url": "https://gl.wikipedia.org/wiki?curid=340165", "title": "Edom", "text": ""}
{"id": "340167", "revid": "1987", "url": "https://gl.wikipedia.org/wiki?curid=340167", "title": "Sem", "text": "Sem (\u00e1rabe: \"S\u0101m\"; hebraico \u05e9\u05b5\u05c1\u05dd Shem, \u0160\u0113m ; literalmente \"nome\"; \"renome\" e por extensi\u00f3n prosperidade, sona) foi un dos tres fillos de No\u00e9 e irm\u00e1n m\u00e1is vello de Cam\u00a0e Xafet. Salvouse do Diluvio xunto aos seus irm\u00e1ns e o seu pai, que \u00e1 hora do Gran Diluvio ti\u00f1a 600 anos.\nOs xudeus consid\u00e9rano unha figura hist\u00f3rica, do cal eles mesmos ser\u00edan descendentes, igual que moitos outros pobos, por exemplo os \u00e1rabes.\nO que se mencione primeiro a Sem, en\u00a0X\u00e9nese 5:32, non\u00a0\u00e9 en si mesmo unha indicaci\u00f3n definitiva de que fose o primox\u00e9nito de No\u00e9. Cando Sem procreou ao seu fillo Arfaxad, ti\u00f1a 100 anos de idade e isto ocorreu 2 anos despois do Diluvio. Se o Diluvio foi no ano 600 da vida de No\u00e9, ent\u00f3n Sem ti\u00f1a 98 anos de idade e polo tanto, Xafet foi o primeiro. En X\u00e9nese 10:21 lese: \u201cTam\u00e9n lle naceron fillos a Sem, pai de todos os fillos de Heber e irm\u00e1n m\u00e1is vello de Xafet.\u201d Esta \u00e9 a traduci\u00f3n que adoita darse na versi\u00f3n Reina-Valera (edici\u00f3n de 1909); con todo, ao verter directamente do hebreo ao espa\u00f1ol (e de a\u00ed ao galego), o cal \u00e9 sostido polos xudeus e hebra\u00edstas, nese verso realmente lese: \u201cE a Sem nac\u00e9ronlle [fillos] tam\u00e9n a el, [que era] pai de todos os fillos de \u00c9ber, e irm\u00e1n de Xafet, o m\u00e1is vello.\u201d Isto confirma que Xafet era o maior.\nOutro fillo de Sem foi Elam \u2015en X\u00e9nese 5:32 e 10:22\u2015 que lendariamente puido ser o fundador do reino de Elam.\nDisque as culturas sem\u00edticas son as provenientes dos descendentes de Sem.\n\u00c9 mencionado en X\u00e9nese 5:32, 6:10; 7:13; 9:18,23,26-27; 10; 11:10; tam\u00e9n en 1 Cr\u00f3nicas 1:4 e no Evanxeo segundo Lucas 3:36"}
{"id": "340168", "revid": "98629", "url": "https://gl.wikipedia.org/wiki?curid=340168", "title": "Ca\u00edn", "text": "Segundo a \"X\u00e9nese\" (o primeiro libro da \"Biblia\") Ca\u00edn foi o primox\u00e9nito de Ad\u00e1n e Eva, o primeiro ser humano nado f\u00f3ra do Para\u00edso e o primeiro fundador dun asentamento humano.\nNa Biblia.\nSegundo a \"Biblia\", Ad\u00e1n e Eva concibiron a Ca\u00edn despois de ser desterrados do Para\u00edso por Deus por mor a que desobedeceran a s\u00faa orde de non comer da \u00c1rbore da Ciencia do Ben e o Mal.\nDespois de Ca\u00edn, concibiron a outro home, o seu irm\u00e1n Abel.\nCa\u00edn dedicouse \u00e1 agricultura, mentres que o seu irm\u00e1n m\u00e1is novo ao pastoreo. Segundo o relato b\u00edblico estes irm\u00e1ns presentaron os seus sacrificios a Deus nos seus respectivos altares; ao velos, Deus preferiu a ofrenda de Abel (dos primox\u00e9nitos das s\u00faas ovellas) ca o de Ca\u00edn (do froito da terra), quen toleou de celos e matou o seu irm\u00e1n, \u00edndose, despois disto, aos seus cultivos. Ao ser interrogado por Deus sobor do paradoiro do seu irm\u00e1n, Ca\u00edn responde \u00abSeica son eu o custodio do meu irm\u00e1n?\u00bb. Sabendo Deus o que ocorrera, castigou a Ca\u00edn conden\u00e1ndoo a vagar pola terra, peor\u00e9n colocoulle unha marca particular para preservar a s\u00faa vida ante os habitantes da terra. Na s\u00faa peregrinaci\u00f3n Ca\u00edn chegou \u00e1 terra de Nod onde edificou a primeira cidade \u00e1 cal chamou Enoc, polo nome do seu fillo.\nNomes.\nCa\u00edn e Abel son traduci\u00f3ns dos nomes hebraicos \u05e7\u05b7\u05d9\u05b4\u05df / \u05e7\u05b8\u05d9\u05b4\u05df e \u05d4\u05b6\u05d1\u05b6\u05dc / \u05d4\u05b8\u05d1\u05b6\u05dc,respectivamente. Na transliteraci\u00f3n moderna do hebraico est\u00e1ndar, escr\u00edbense Q\u00e1yin e H\u00e9vel (ou H\u00e1vel), mentres que en hebraico tiberiano escr\u00edbense Q\u00e1yin (ou Q\u0101yin) e H\u00e9\u1e07o (ou H\u0101\u1e07o). O Cor\u00e1n fala de Ca\u00edn ( Q\u00e2b\u00eel) e de Abel ( H\u00e2b\u00eel) como \u201cos fillos de Ad\u00e1n\u201d. Ser\u00eda a tradici\u00f3n posterior a que introducir\u00eda os seus nomes propios. Ded\u00edcalles apena seis vers\u00edculos (5,27-32), onde narra o fratricidio referido pola Biblia.\nLiteratura.\nManuel Vicent escribiu a novela \"Balada de Ca\u00edn\" que recibiu o Premio Nadal en 1986. Nesta obra Ca\u00edn \u00e9 narrador e protagonista.\nO autor portugu\u00e9s, Jos\u00e9 Saramago, escribiu unha novela narrando a historia de Ca\u00edn desde a s\u00faa perspectiva persoal de como sucederon os feitos."}
{"id": "340169", "revid": "109703", "url": "https://gl.wikipedia.org/wiki?curid=340169", "title": "Conquista espa\u00f1ola das naci\u00f3ns chibchas", "text": "A Conquista espa\u00f1ola das naci\u00f3ns chibchas ref\u00edrese \u00f3 per\u00edodo de conquista levado a cabo polo Imperio Espa\u00f1ol das naci\u00f3ns chibchas, principalmente os muiscas e os taironas que habitaban a actual Colombia, comezando o proceso da colonizaci\u00f3n espa\u00f1ola de Am\u00e9rica.\nPer\u00edodo precolombiano.\nOs primeiros habitantes da actual Colombia foron membros de pobos procedentes de Mesoam\u00e9rica que se estabeleceron na rexi\u00f3n no -1200, seguido por d\u00faas ondas migratorias, a primeira no -500 e a terceira entre o -400 e o -300. Posteriormente, os arauacos orixinarios do sur (no r\u00edo Orinoco) tam\u00e9n se estabeleceron na zona, seguidos polos caribes que se asentaron nas terras baixas e desprazaron \u00f3s mesoamericanos \u00e1s monta\u00f1as. As \u00e1reas meridionais da actual Colombia formaban parte do Imperio Inca.\nExistiron d\u00faas tribos desenvolvidas social e economicamente na era da chegada dos espa\u00f1ois: os muiscas, e os taironas. \u00c1mbolos dous pobos formaban parte das naci\u00f3ns chibchas.\nNo s\u00e9culo XVI, os chibchas, estaban divididos en dous grupos principais: os muiscas, asentados nas chairas de Cundinamarca e Boyac\u00e1, e os tairona, asentados na zona norte de Serra Nevada de Santa Marta no actual departamento de La Guajira.\nChegada dos espa\u00f1ois.\nO primeiro espa\u00f1ol que navegou as costas do que hoxe \u00e9 Colombia foi Alonso de Ojeda en 1499, que lideraba unha expedici\u00f3n polas costas da pen\u00ednsula de La Guajira no cabo de la Vela, entre cuxa tripulaci\u00f3n se atopaba Juan de la Cosa, mais nunca desembarcaron. En 1502, Juan de la Cosa organizou a s\u00faa propia expedici\u00f3n e volveu a La Guajira.\nEn 1502, na outra costa da actual Colombia preto do Golfo de Urab\u00e1, os exploradores espa\u00f1ois liderados por Vasco N\u00fa\u00f1ez de Balboa conquistaron a \u00e1rea preto do r\u00edo Atrato. Al\u00ed fundaron Santa Mar\u00eda la Antigua del Dari\u00e9n (c. 1509) e a vila de San Sebastian de Urab\u00e1 (c. 1508-1510), os dous primeiros asentamentos europeos na Am\u00e9rica continental.\nO 29 de xullo de 1525, foi fundada a cidade de Santa Marta na costa norte de Colombia polo conquistador Rodrigo de Bastidas. En 1536, Gonzalo Jim\u00e9nez de Quesada liderou unha expedici\u00f3n con 600 soldados e 85 cabalos, deixando atr\u00e1s Santa Marta e chegando a territorio muisca ese mesmo ano.\nEntre as vilas de Suesca e Nemoc\u00f3n, a expedici\u00f3n de De Quesada enfrontouse \u00e1 primeira resistencia activa muisca: o \"zipa\" muisca Tisquesusa realizou un esforzo errado de acabar cos invasores, que deron a primeira mostra da s\u00faa superioridade militar.\nPosteriormente, De Quesada foi asediado sen descanso na sabana de Bogot\u00e1 polas forzas de Tisquesusa, mais conseguiu sacar proveito das rivalidades entre os varios xefes ind\u00edxenas para ir enfraquecendo o poder do zipa de Bacat\u00e1. Os xefes de Ch\u00eda e Suba foron dos primeiros en someterse e colaborar cos espa\u00f1ois, mentres que os homes de Tisquesusa sufr\u00edan derrota tras derrota e non conseguiron opo\u00f1erse \u00f3s espa\u00f1ois, que contaban con cabalos, cans e armas de metal, en troques das armas de madeira primitivas: lanzas, mazas e dardos. Tisquesusa continuou a asediar e atacar \u00f3s espa\u00f1ois, mais morreu nalgunha contenda escura, a finais de 1537, sen que os espa\u00f1ois o soupesen e sen que co\u00f1ecesen o seu tesouro.\nO sucesor de Tisquesusa, o seu sobri\u00f1o Zaquesazipa (Saquesazipa) someteuse axi\u00f1a \u00f3s espa\u00f1ois, mais as relaci\u00f3ns entre os espa\u00f1ois e Zaquesazipa non tardaron moito en deteriorarse. Querendo facerse co tesouro do \"zipa\", os espa\u00f1ois apreixoaron a Zaquesazipa e lev\u00e1rono a xu\u00edzo, acus\u00e1ndoo de rebeli\u00f3n contra os espa\u00f1ois e de non revelar a localizaci\u00f3n onde o tesouro estaba agochado.\nTundama foi outro xefe que apareceu listo para loitar contra os invasores. Este belicoso l\u00edder chamou \u00f3s seus soldados e pediu a asistencia de \"caciques\" veci\u00f1os de Serinza, polo que cando chegou De Quesada, atopou as m\u00e1is ordenadas e marciais forzas militares dos muiscas, dispostos en diferentes facci\u00f3ns e adornados con plumas de diferentes cores. Na batalla, chamada Bonsa, as forzas ind\u00edxenas opuxeron unha resistencia desesperada. O xeneral espa\u00f1ol De Quesada estivo en perigo de perder a vida cando caeu do cabalo no medio dos inimigos, pero as filas indias romp\u00e9ronse e os espa\u00f1ois acadaron a vitoria nos pantanos de Bonsa.\nFinalmente, o 6 de agosto de 1538, a cidade de Bogot\u00e1 (chamada orixinalmente \"Santa F\u00e9 de Bogot\u00e1\") foi fundada sobre a capital orixinal dos muiscas, Bacat\u00e1."}
{"id": "340170", "revid": "85894", "url": "https://gl.wikipedia.org/wiki?curid=340170", "title": "Stabat Mater", "text": "Stabat Mater (\"Estaba a Nai\", en lat\u00edn) \u00e9 unha secuencia (himno ou tropo do Aleluia gregoriano) atribu\u00edda ao papa Inocencio III e ao franciscano Jacopone da Todi, e datada no s\u00e9culo XIII. Comeza coas palabras \"Stabat Mater dolorosa\" (\"estaba a Nai sufrindo\"). Como pregaria, medita sobre o sufrimento de Mar\u00eda, a nai de Xes\u00fas, durante a crucifixi\u00f3n do seu fillo.\nNon se debe confundir co himno \"Stabat Mater Speciosa\", atribu\u00eddo ao mesmo autor, que narra o gozo de Mar\u00eda polo nacemento do seu fillo.\nM\u00fasica.\n\u00c9 unha das composici\u00f3ns literarias \u00e1 que m\u00e1is se lle puxo m\u00fasica: preto de 200 compositores de distintas \u00e9pocas, x\u00e9neros, estilos e visi\u00f3n musical. As versi\u00f3ns m\u00e1is interpretadas son as de Giovanni Battista Pergolesi e Gioachino Rossini, pero hainas tam\u00e9n de Giovanni Pierluigi da Palestrina, Josquin des Pr\u00e9s, Luigi Boccherini, Joseph Haydn, Alessandro Scarlatti, Domenico Scarlatti, Antonio Vivaldi, Giacomo Meyerbeer, Franz Liszt, George Henschel, Anton\u00edn Dvo\u0159\u00e1k, Giuseppe Verdi, Karol Szymanowski, Francis Poulenc, Isidre Jover, Josef Rheinberger, Krzysztof Penderecki, Salvador Brotons, Arvo P\u00e4rt, Pilar Jurado e Karl Jenkins.\nArtes pl\u00e1sticas.\nNas artes pl\u00e1sticas, \"Stabat Mater\" \u00e9 un tema da arte cristi\u00e1 que representa a Virxe de p\u00e9, \u00e1 dereita de Cristo crucificado (\u00e9 dicir, \u00e1 esquerda do espectador), entanto que o ap\u00f3stolo Xo\u00e1n, tam\u00e9n de p\u00e9, se representa \u00e1 esquerda de Cristo (\u00e9 dicir, \u00e1 dereita do espectador), reproducindo a escena evanx\u00e9lica durante a que Cristo pronunciou a terceira das \"sete palabras\": \"Muller, aqu\u00ed tes o teu fillo\".\". Aqu\u00ed tes a t\u00faa nai\" (Xo\u00e1n, 19: 26-27). \u00c9 habitual que se dispo\u00f1a a escena como parte superior de retablos e coros altos, e conforma moitas das \"Crux triumphalis\" e \u00e9 a estaci\u00f3n n\u00famero doce dos viacrucis. As representaci\u00f3ns m\u00e1is xerais da escena (con inclusi\u00f3n dos dous ladr\u00f3ns, a lanzada de Longino, o Espasmo da Virxe ou mesmo outras escenas da Paix\u00f3n) adoitan recibir a denominaci\u00f3n de \"Calvario\". Prop\u00faxose unha interpretaci\u00f3n simb\u00f3lica da Virxe como a Igrexa, e de San Xo\u00e1n como a Sinagoga, enlazando esta escena coa da descuberta da tumba baleira, que converte as tres Mar\u00edas nas primeiras testemu\u00f1as da Resurrecci\u00f3n fronte \u00e1 incredulidade dos ap\u00f3stolos homes.\nAs convenci\u00f3ns compositivas do tema mant\u00e9\u00f1ense esencialmente ao longo da pintura medieval e renacentista, malia se introduciren variaci\u00f3ns iconogr\u00e1ficas de moitas clases (se Cristo agoniza ou est\u00e1 xa morto, se as figuras est\u00e1n serenas ou expresan dor, ou se se incl\u00faen outras figuras, que poden mesmo ser anacr\u00f3nicas -santos posteriores, doadores etc.-). En cambio, a partir da pintura barroca pref\u00edrense composici\u00f3ns menos r\u00edxidas para a representaci\u00f3n da Crucifixi\u00f3n e, mesmo cando as figuras principais baixo a cruz sigan sendo San Xo\u00e1n e a Virxe, adoitan disporse de xeito distinto; por exemplo, xuntos ao mesmo lado, rompendo a simetr\u00eda propia do modelo \"Stabat Mater\" (as\u00ed o fan Simon Vouet ou Rubens), seguindo os precedentes de obras anteriores nas que o tema non \u00e9 propiamente a escena na que Cristo se dirixe ao seu disc\u00edpulo e \u00e1 s\u00faa nai, sen\u00f3n outros momentos, como a lanzada, ou o desmaio da Virxe.\nTexto da secuencia.\nOs versos da versi\u00f3n latina est\u00e1n compostos en tetr\u00e1metros trocaicos."}
{"id": "340171", "revid": "23204", "url": "https://gl.wikipedia.org/wiki?curid=340171", "title": "Conquista de Colombia", "text": ""}
{"id": "340172", "revid": "23204", "url": "https://gl.wikipedia.org/wiki?curid=340172", "title": "Conquista espa\u00f1ola dos pobos chibchas", "text": ""}
{"id": "340174", "revid": "72012", "url": "https://gl.wikipedia.org/wiki?curid=340174", "title": "Parque Nacional do Golfo de Orosei e do Gennargentu", "text": "O Parque Nacional do Golfo de Orosei e do Gennargentu at\u00f3pase na illa italiana de Sarde\u00f1a.\nCaracter\u00edsticas.\nO parque sit\u00faase no leste da illa, \u00f3 redor do monte \"Gennargentu\" de 1.829 metros e estend\u00e9ndose ata o litoral. Sendo o l\u00edmite do parque contiguo \u00e1 vila de Fonni. O h\u00e1bitat \u00e9 variado: dende a alta monta\u00f1a ata os vales onde predominan os bosques mediterr\u00e1neos, pasando polos areais e zonas litorais.\nFlora e Fauna.\nAs aci\u00f1eiras, os \u00e9rbedos e a uz branca son as especies vexetais m\u00e1is habituais. Entre os mam\u00edferos salientan o mufl\u00f3n, que conta cunha boa poboaci\u00f3n no parque. Importante presenza de aves, coma a gaivota de Audouin ou as aves de presa. Entre as cales p\u00f3dense atopar a aguia real, o falc\u00f3n da ra\u00ed\u00f1a, a aguia perdiceira ou o azor."}
{"id": "340175", "revid": "23204", "url": "https://gl.wikipedia.org/wiki?curid=340175", "title": "MIR (hom\u00f3nimos)", "text": "O termo MIR p\u00f3dese referir a:"}
{"id": "340176", "revid": "2520", "url": "https://gl.wikipedia.org/wiki?curid=340176", "title": "Mir (estaci\u00f3n espacial)", "text": ""}
{"id": "340177", "revid": "23204", "url": "https://gl.wikipedia.org/wiki?curid=340177", "title": "Exame MIR", "text": "O exame MIR \u00e9 unha proba de avaliaci\u00f3n para acceder \u00e1 formaci\u00f3n sanitaria especializada para m\u00e9dicos especialistas no estado Espa\u00f1ol. Consiste na avaliaci\u00f3n dos co\u00f1ecementos m\u00e9dicos e do \u00e1mbito da sa\u00fade mediante un test obxectivo e sistematizado, no que os opositores escollen entre m\u00faltiples respostas que te\u00f1en coma fin a obtenci\u00f3n dunha puntuaci\u00f3n prioritaria. Dita puntuaci\u00f3n permitir\u00eda establecer unha orde de preferencia para escoller especialidade e hospital.\nO exame v\u00e9nse convocando desde 1978 polo Ministerio de Sanidade e polo Ministerio de Educaci\u00f3n, e cel\u00e9brase en diversas sedes do estado Espa\u00f1ol o mesmo d\u00eda e \u00e1 mesma hora.\nA convocatoria do exame v\u00e9n rexida pola publicaci\u00f3n da mesma no Bolet\u00edn Oficial do Estado (BOE), polo xeral entre os meses de setembro e outubro. Para a admisi\u00f3n na realizaci\u00f3n do exame, \u00e9 preciso estar e posesi\u00f3n do t\u00edtulo universitario de Medicina, ben en calquera das universidades espa\u00f1olas, ben en universidades estranxeiras, sempre que os aspirantes te\u00f1an o seu t\u00edtulo correctamente homologado. Para este \u00faltimo grupo de aspirantes, denominado coma cota de extracomunitarios, existe un l\u00edmite de 5% das prazas dispo\u00f1\u00edbeis. Tam\u00e9n existe unha cota especial para persoas con discapacidade.\nCaracter\u00edsticas.\nO exame MIR est\u00e1 constitu\u00eddo por 235 preguntas tipo test, das cales 225 son computadas inicialmente, e 10 mant\u00e9\u00f1ense coma preguntas de reserva. Se ap\u00f3s o per\u00edodo de impugnaci\u00f3ns algunha pregunta fica anulada (por erros de formulaci\u00f3n, erratas, m\u00faltiples pos\u00edbeis respostas correctas ou ningunha delas correcta), as preguntas na reserva pasan a computar coma preguntas v\u00e1lidas por estrita orde num\u00e9rica. At\u00e9 o ano 2015 cada pregunta contaba con 5 pos\u00edbeis respostas, e desde ese ano o Ministerio de Sanidade reduciu a 4 as respostas. Cada pregunta acertada contabil\u00edzase coma 1 punto, mentres que cada pregunta errada contabil\u00edzase negativamente coma -0,33 puntos, de xeito que 1 pregunta acertada an\u00falase con 3 preguntas erradas. As preguntas sen contestar (en branco), te\u00f1en un efecto neutro na puntuaci\u00f3n final.\nO temario sometido a exame non est\u00e1 definido oficialmente, se ben tradicionalmente v\u00e9\u00f1ense cumprindo certas tendencias predec\u00edbes nas materias e temas m\u00e1is preguntados. Por\u00e9n, pode ser suxeito a ser preguntado calquera aspecto que te\u00f1a relaci\u00f3n coa Medicina.\nA duraci\u00f3n do exame e de 5 horas, e \u00e9 celebrado en sedes nomeadas polo Ministerio de Sanidade. A data de celebraci\u00f3n \u00e9 variable, sendo habitual que se celebre en s\u00e1bado de 16h a 21h, normalmente nas \u00faltimas semanas de xaneiro ou primeiras de febreiro.\nA nota obtida no exame representa un 90% da cualificaci\u00f3n final, mentres que o restante 10% corresponde ao expediente acad\u00e9mico acadado polo estudante na s\u00faa titulaci\u00f3n universitaria.\nEspecialidades.\nExisten 47 especialidades m\u00e9dicas que os aspirantes poden escoller:"}
{"id": "340179", "revid": "1131", "url": "https://gl.wikipedia.org/wiki?curid=340179", "title": "Colexio Oficial de M\u00e9dicos de Pontevedra", "text": "O Ilustre Colexio Oficial de M\u00e9dicos de Pontevedra (co\u00f1ecido tam\u00e9n coas siglas CMPONT) \u00e9 unha corporaci\u00f3n de car\u00e1cter profesional de dereito p\u00fablico que foi constitu\u00edda en Pontevedra o 15 de outubro de 1898. Est\u00e1 integrada na Organizaci\u00f3n M\u00e9dica Colexial de Espa\u00f1a (OMC). Ten d\u00faas sedes, unha na cidade de Pontevedra e outra en Vigo.\nXunta directiva.\nO organigrama da xunta directiva est\u00e1 formada, en 2016, polos seguintes membros:"}
{"id": "340182", "revid": "5312", "url": "https://gl.wikipedia.org/wiki?curid=340182", "title": "Loligo", "text": "Loligo \u00e9 un x\u00e9nero de moluscos cefal\u00f3podos coleoideos decapodiformes mi\u00f3psidos, o tipo da familia dos lolix\u00ednidos.\nSegundo o World Register of Marine Species e outras autoridades, o x\u00e9nero est\u00e1 formado por tan s\u00f3 tres especies de luras, amplamente distribu\u00eddas por diversos mares e que son obxecto de activa pesca debido \u00e1 gran calidade da s\u00faa carne.\nTaxonom\u00eda.\nDescrici\u00f3n.\nO x\u00e9nero foi descrito por primeira vez en 1798 polo naturalista franc\u00e9s Jean-Baptiste Lamarck.\nPor\u00e9n, o nome fora xa utilizado antes (Schneider, 1784; Linnaeus, 1758) e quizais poder\u00eda telo usado Plinio o Vello. A principios do s\u00e9culo XIX este nome xen\u00e9rico era de uso frecuente para designar ao grupo das luras propiamente ditas.\nEtimolox\u00eda.\nLamarck tirou o nome cient\u00edfico \"Loligo\" do lat\u00edn \"l\u014dl\u012bg\u014d\" (ou \"l\u014dll\u012bg\u014d\"), -\u012bnis\", 'lura'.\nSin\u00f3nimos.\nAdemais de polo nome \"Loligo\", o x\u00e9nero co\u00f1eceuse tam\u00e9n polos sin\u00f3nimos:\nSegundo o WoRMS:\nSegundo o ITIS:\nSubx\u00e9neros.\nO ITIS considera, dentro do x\u00e9nero, os seguintes tres subx\u00e9neros:\nEspecies.\nSegundo as recentes clasificaci\u00f3ns do WoRMS, o Tree of Life Web Projet, e Vecchione \"et al.\", reco\u00f1\u00e9cense unicamente tres especies dentro do x\u00e9nero:\nPor\u00e9n, outros autores reco\u00f1ecen moitas m\u00e1is especies. A xeito de exemplo, o ITIS considera as seguintes:\nTaxonom\u00eda controvertida.\nToda a taxonom\u00eda dos moluscos est\u00e1 hoxe en contyroveris. Polo que respecta ao x\u00e9nero que nos ocupa, a s\u00faa posici\u00f3n sistem\u00e1tica \u00e9 a seguinte:\nPara o WoRMS:\nPara o ITIS:\nComo vemos, as principais diferenzas son as de consideraren o grupo dos \"Myopsida\" como orde (no canto de \"Teuthida\"), ou como suborde desta (\"Myopsina\")."}
{"id": "340184", "revid": "22795", "url": "https://gl.wikipedia.org/wiki?curid=340184", "title": "Myopsina", "text": ""}
{"id": "340186", "revid": "89787", "url": "https://gl.wikipedia.org/wiki?curid=340186", "title": "Miopsinos", "text": "A dos miopsinos (\"Myopsina\") \u00e9, para alg\u00fans autores, unha suborde de moluscos cefal\u00f3podos coleoideos decabraquios da orde dos t\u00e9utidos.\nA suborde comprede d\u00faa familias, a dos australit\u00e9utidos (\"Australiteuthidae\"), monot\u00edpica, e a dos lolix\u00ednidos (\"Loliginidae\"), que comprende unhas 50 especies moi diversas e das que moitas son comercialmente moi importantes.\nPor\u00e9n outros tax\u00f3nomos, como os do WoRMS, consideran este grupo como unha orde da orde dos decapodiformes (a dos mi\u00f3psidos), debido a que se demostrou que \n\"Teuthida\" \u00e9 un \"nomen dubium\", que incl\u00fae [\"Myopsida\" + \"Oegopsida\"], pero non est\u00e1 demostrado que formen un clado.\nCaracter\u00edsticas.\nUn bo n\u00famero de caracter\u00edsticas morfol\u00f3xicas distingue aos membros dos miopsinos dos dos seu grupo irm\u00e1n, os egopsinos. Algunhas das diferenzas m\u00e1is obvias enc\u00f3ntranse na estrutura dos ollos: nos dos mi\u00f3psidos falta unha p\u00e1lpebra secundaria e, en cambio, est\u00e1n cubertos por unha membrana c\u00f3rnea transparente, a abertura da cal se reduce a un microsc\u00f3pico poro anterior na maior\u00eda das especies. Os seus brazos ou tent\u00e1culos presentan ventosas simples (non te\u00f1en ganchos), e con ventosas adicionais xeralmente situadas nos l\u00f3bulos bucalis. A porci\u00f3n anterior dos tent\u00e1culos carece dun aparato de peche e prenentan unha bolsa tentacular na cabeza. O embude non ten m\u00fasculos adutores laterais. Presentan unha cuncha interna en forma de \"pluma\" ou \"espada\", ben desenvolvida, que est\u00e1 situada dorsalmente no manto e se estende por case toda a s\u00faa lonxitude. En contraste cos eg\u00f3psidos, as femias pos\u00faen gl\u00e1ndulas nidamentais accesorias ademais das principais; por\u00e9n, carecen do oviduto dereito.\nOs miopsinos habitan en augas costeiras de todo o mundo. Son demersais e xeralmente alim\u00e9ntanse no fondo ou preto del.\nO tama\u00f1o dos adultos oscilan entre os menos de 2\u00a0cm de lonxitude do manto das luras ananas dos x\u00e9neros \"Australiteuthis\" e \" Pickfordiateuthis\", at\u00e9 os m\u00e1is de 90\u00a0cm que pode medir \"Loligo forbesii\".\nTaxonom\u00eda.\nDescrici\u00f3n.\nA suborde foi descrita en 1845 (como orde) polo naturalista franc\u00e9s Alcide d'Orbigny.\nEtimolox\u00eda.\nO termo \"Myopsina\" est\u00e1 formado polos elementos do lat\u00edn cient\u00edfico \"my-\", tirado do grego antigo \u03bc\u03cd\u03b5\u03b9\u03bd \"m\u00fdein\", 'pechar os ollos'; \"-ops\", derivado do grego antigo \u1f45\u03c8\u03b9\u03c2 \"\u00f3psis\", 'ollo', e o sufixo do lat\u00edn cient\u00edfico \"-ina\". Literalmente: 'os que pechan os ollos', aludindo \u00e1 carencia de p\u00e1lpebra secundaria.\nFamilias.\nA suborde dos \"Myopsina\" comprende as d\u00faas familias seguintes:"}
{"id": "340187", "revid": "22795", "url": "https://gl.wikipedia.org/wiki?curid=340187", "title": "Loliginidae", "text": ""}
{"id": "340188", "revid": "89787", "url": "https://gl.wikipedia.org/wiki?curid=340188", "title": "Lolix\u00ednidos", "text": "A dos lolix\u00ednidos (\"Loliginidae\") \u00e9, para alg\u00fans autores, unha familia de moluscos cefal\u00f3podos coleoideos decabraquios da orde dos t\u00e9utidos, e suborde dos miopsinos.\nPor\u00e9n, para outros, pertence \u00e1 orde dos mi\u00f3psidos, da superorde dos decapodiformes\nTaxonom\u00eda.\nDescrici\u00f3n.\nA familia foi descrita en 1821 polo naturalista franc\u00e9s Charles Alexandre Lesueur, na s\u00faa obra \"Description of several new species of Cuttle-fish\". \"Journal of the Academy of Natural Sciences of Philadelphia\" 2 (1): 86-101.\nEtimolox\u00eda.\nO nome da familia, \"Loliginidae\", f\u00f3rmase, como \u00e9 habitual, engad\u00edndolle \u00e1 ra\u00edz do seu x\u00e9mero tipo, \"Loligo\", a desinencia do lat\u00edn cient\u00edfico \"-\u012ddae\", propia dos nomes das familias de animais.\nClasificaci\u00f3n.\nSegundo o World Register of Marine Species a familia comprende os x\u00e9neros seguintes:"}
{"id": "340191", "revid": "15490", "url": "https://gl.wikipedia.org/wiki?curid=340191", "title": "Benjam\u00edn Prado", "text": "Benjam\u00edn Prado, nado en Madrid o 13 de xullo de 1961, \u00e9 un novelista, ensa\u00edsta e poeta espa\u00f1ol.\nTraxectoria.\nFoi distinguido con diversos galard\u00f3ns, entre os cales se atopan o premio Hiperi\u00f3n, o premio Internacional de Poes\u00eda Ciudad de Melilla, o premio Andaluc\u00eda de Novela e o premio Generaci\u00f3n del 27. A s\u00faa obra foi traducida a numerosas linguas, como o ingl\u00e9s, o franc\u00e9s, alem\u00e1n, italiano, dinamarqu\u00e9s, grego..."}
{"id": "340195", "revid": "5863", "url": "https://gl.wikipedia.org/wiki?curid=340195", "title": "Ram\u00f3n R\u00edos Sordo", "text": "Ram\u00f3n R\u00edos Sordo, nado en Ferrol e finado na mesma cidade o 17 de agosto de 1936, foi un pol\u00edtico galego.\nTraxectoria.\nMaquinista naval retirado, veci\u00f1o de Mugardos. Mas\u00f3n, militante do Partido Republicano Radical Socialista e despois de Izquierda Republicana, foi tenente de alcalde de Mugardos. Co golpe de Estado do 18 de xullo de 1936 foi detido e asasinado en Ferrol o 17 de agosto de 1936."}
{"id": "340198", "revid": "1888", "url": "https://gl.wikipedia.org/wiki?curid=340198", "title": "Pedro Guimarey Filgueira", "text": ""}
{"id": "340199", "revid": "1888", "url": "https://gl.wikipedia.org/wiki?curid=340199", "title": "El Gr\u00e1fico", "text": "El Gr\u00e1fico foi un diario editado en Ferrol en 1932.\nHistoria e caracter\u00edsticas.\nEditado pola CNT de Ferrol a resultas dunha folga dos tip\u00f3grafos de \"El Correo Gallego\", apareceu o 1 de maio de 1932. Imprim\u00edase nos obradoiros de La Art\u00edstica. O seu director era Nicol\u00e1s Garc\u00eda Pereyra. Constaba de 4 p\u00e1xinas. Entre os seus colaboradores figuraban Mario Rico, Antonio Figueira Vieytes, Pedro Guimarey e Mat\u00edas Usero. Tivo unha existencia de apenas dous meses."}
{"id": "340202", "revid": "89787", "url": "https://gl.wikipedia.org/wiki?curid=340202", "title": "T\u00e9utidos", "text": "A dos t\u00e9utidos (\"Teuthida\") \u00e9, para moitos autores, unha orde de moluscos cefal\u00f3podos coleoideos da superorde dos decabraquios.\nPor\u00e9n outros autores, como os do WoRMS, non consideran v\u00e1lido este grupo, debido a que se demostrou que \n\"Teuthida\" \u00e9 un \"nomen dubium\", que incl\u00fae [\"Myopsida\" + \"Oegopsida\"], pero non est\u00e1 demostrado que estes formen un clado.\nA orde comprende unhas 304 especies.\nCaracter\u00edsticas.\nComo todos os outros cefal\u00f3podos, te\u00f1en unha cabeza diferenciada, simetr\u00eda bilateral, un manto en forma de va\u00ed\u00f1a pou bolsa, e tent\u00e1culos, oito dispostos en pares e dous xenralmente m\u00e1is de longos, de funci\u00f3n funci\u00f3n reprodutora. Son nadadores eficaces, e algunhas especies poden \"voaren\" a distancias curtas f\u00f3ra da auga.\nClasificaci\u00f3n.\nA orde dos t\u00e9utidos foi descrita en 1916 polo zo\u00f3logo e paleont\u00f3logo su\u00edzo Adolf Naef.\nComprende as seguintes familias:\nOrde \"Teuthida\" "}
{"id": "340214", "revid": "1888", "url": "https://gl.wikipedia.org/wiki?curid=340214", "title": "Mat\u00edas Usero Torrente", "text": ""}
{"id": "340216", "revid": "1888", "url": "https://gl.wikipedia.org/wiki?curid=340216", "title": "Nicol\u00e1s Garc\u00eda Pereyra", "text": ""}
{"id": "340221", "revid": "5863", "url": "https://gl.wikipedia.org/wiki?curid=340221", "title": "Orquestra de Espazo de C\u00e1mara da Universidade de Santiago de Compostela", "text": "A Orquestra de Espazo de C\u00e1mara da Universidade de Santiago de Compostela \u00e9 un proxecto educativo no que participan estudantes e mesmo outras persoas que saben tocar un instrumento orquestral.\nA orquestra ten a s\u00faa orixe en 2010, a\u00ednda que ofrece o seu primeiro concerto en 2011, realiza cada curso escolar unha convocatoria p\u00fablica, polo menos, para a selecci\u00f3n e admisi\u00f3n para pertencer \u00e1 formaci\u00f3n. Os diferentes instrumentos para os que se realizan probas de admisi\u00f3n son viol\u00edn, viola, violoncello, contrabaixo, frauta, \u00f3boe, clarinete, fagot, trompa, trompeta, tromb\u00f3n, tuba, clave, \u00f3rgano, percusi\u00f3n e arpa.\nO vestiario dos membros do grupo nas actuaci\u00f3ns \u00e9 de cor negra, toda a indumentaria: camisa, pantal\u00f3n, vestido e zapatos son de cor negra.\nNas actuaci\u00f3ns desta orquestra \u00e9 frecuente vela acompa\u00f1ada por solistas alleos \u00e1 formaci\u00f3n. Esta orquestra ofrece concertos p\u00fablicos e gratu\u00edtos repartidos ao longo do curso escolar.\nDirecci\u00f3n musical.\nDende a s\u00faa fundaci\u00f3n en 2010 est\u00e1 baixo a batuta de Mario Diz.\nMario Diz, \u00e9 un m\u00fasico disc\u00edpulo do mestre Ant\u00f3n Garc\u00eda Abril, que desenvolve a s\u00faa carreira profesional ligada a diversos proxectos, ademais do xa mencionado. Exerce nos \u00faltimos anos unha intensa actividade compositiva para diferentes agrupaci\u00f3ns profesionais e did\u00e1cticas ademais de continuar a s\u00faa actividade como profesor de viol\u00edn e viola na Escola Municipal de M\u00fasica de Santiago de Compostela.\nParticipantes.\nNeste proxecto participan dous grupos de m\u00fasicos:\nAcontecementos.\nEspazo de C\u00e1mara ofrece concertos gratu\u00edtos e de asistencia libre ao longo do curso escolar.\nA\u00ednda que o seu primeiro concerto tivo lugar a mediados de abril de 2011, o primeiro concerto oficial desta formaci\u00f3n tivo lugar o 17 de xu\u00f1o de 2011, na igrexa da Universidade, co programa seguinte:\nPremio de composici\u00f3n musical.\nA Orquestra de Espazo de C\u00e1mara da Universidade de Santiago de Compostela xunto coa Area de Cultura da Universidad de santiago de Compostela, promoveu no 2017 o \"I premio de Composici\u00f3n musical OUSC\" a nivel nacional.\nAs obras ga\u00f1adoras ex aequo desta primeira edici\u00f3n foron:\nSendo excelent\u00edsimo tribunal o compositor e mestre Fernando Buide del Real, o director Mario Diz e Pablo Sampedro Mag\u00e1n representante da \u00c1rea de Cultura da USC."}
{"id": "340230", "revid": "5312", "url": "https://gl.wikipedia.org/wiki?curid=340230", "title": "Discurso secreto", "text": "O chamado discurso secreto, cuxo nome oficial \u00e9 sobre do culto \u00e1 personalidade e \u00e1s s\u00faas consecuencias, \u00e9 unha famosa intervenci\u00f3n do l\u00edder sovi\u00e9tico Nikita Khrushchev durante o 20\u00ba Congreso do Partido Comunista da Uni\u00f3n Sovi\u00e9tica, o 25 de febreiro de 1956. Neste denuncianse os crimes de Stalin e a represi\u00f3n durante a chamada Gran Purga nos anos anteriores \u00e1 segunda guerra mundial.\nEste discurso significou o rompemento da li\u00f1a oficial do partido dos postulados reflectidos no chamado stalinismo, dunha maneira que intentase volver de regreso ao PCUS ao seu leninismo oficial e inicial, instaurando o repudio contra o culto \u00e1 personalidade.\nO seu nome \u00e9 debido \u00e1 sesi\u00f3n na cal foi pronunciado, xa que era unha sesi\u00f3n reservada na cal non participaron os invitados estranxeiros do Congreso. Ademais o seu texto orixinal s\u00f3 foi publicado na s\u00faa totalidade na gaceta oficial do Comit\u00e9 Central do partido o 3 de marzo de 1989, como produto da apertura realizada por Gorbachov no proceso co\u00f1ecido como \"gl\u00e1snost\".\nEstrutura do discurso.\nA estrutura parcial do discurso \u00e9 a seguinte:"}
{"id": "340231", "revid": "23204", "url": "https://gl.wikipedia.org/wiki?curid=340231", "title": "Okuje", "text": "Okuje \u00e9 un \"naselje\" preto da cidade de Zagreb, preto de Velika Gorica, na Rep\u00fablica de Croacia. \nPoboaci\u00f3n.\nSegundo o censo de 2011 Okije ten 467 habitantes, distribu\u00eddos en 125 residencias.\nComposici\u00f3n \u00e9tnica.\nNo censo do ano 1991 a aldea Okuje ti\u00f1a 384 habitantes e esta \u00e9 a s\u00faa seguinte composici\u00f3n \u00e9tnica:"}
{"id": "340232", "revid": "25871", "url": "https://gl.wikipedia.org/wiki?curid=340232", "title": "Antirrevisionismo", "text": "Dentro do movemento marxista-leninista internacional, un antirrevisionista \u00e9 quen favorece a li\u00f1a te\u00f3rica e pr\u00e1ctica asociada con Karl Marx, Friedrich Engels, Vladimir Lenin, Iosif Stalin e Mao Zedong (ou Mao Tse-tung) e que opo\u00f1ese ao trotskismo (o cal considera que Lev Trotski \u00e9 o \u201caut\u00e9ntico\u201d sucesor ideol\u00f3xico de Lenin). Ademais critica \u00e1 dirixencia sovi\u00e9tica posterior a Stalin, \u00e9 dicir, partindo de Nikita Khrushchev. Os antirrevisionistas afirman que a URSS baixo o f\u00e9rreo mando de Stalin representou a \"\u00faltima e definitiva\" implementaci\u00f3n correcta do chamado socialismo cient\u00edfico, teorizado e preconizado pola dupla Marx-Engels e trasladado \u00e1 pr\u00e1ctica por Lenin.\nL\u00edderes antirrevisionistas.\nA seguinte \u00e9 unha lista dos principais l\u00edderes e dirixentes comunistas, hist\u00f3ricos ou actuais, que no seu momento autodefinieronse como antirrevisionistas:"}
{"id": "340234", "revid": "98629", "url": "https://gl.wikipedia.org/wiki?curid=340234", "title": "Abel", "text": "Abel\u00a0\u00e9, segundo a\u00a0Biblia,\u00a0o\u00a0segundo fillo de Ad\u00e1n e Eva. \u00a0O seu nome significa \"O que est\u00e1 con Deus\".\u00a0Foi asasinado polo seu irm\u00e1n Ca\u00edn, quen envexaba a satisfacci\u00f3n divina coas ofrendas de Abel; de acordo ao relato, a s\u00faa foi a primeira morte dun ser humano.\nHistoria.\nA historia, relatada na X\u00e9nese, afirma que Abel dedic\u00e1base a pastorear ovellas e o seu irm\u00e1n m\u00e1is vello dedic\u00e1base \u00e1 agricultura. As ofrendas de Ca\u00edn non foron do agrado de Deus, non pola s\u00faa acci\u00f3n ou polas ofrendas en si, sen\u00f3n pola s\u00faa vontade de ofrendar. Con todo aceptou as do seu irm\u00e1n m\u00e1is novo. A raz\u00f3n do favor divino segundo a tradici\u00f3n talm\u00fadica fai fincap\u00e9 no matiz de xenerosidade con que Abel ofrece a Deus as m\u00e1is selectas ovellas do seu raba\u00f1o para destacar que a ofrenda de Ca\u00edn, nacida da obriga e non da xenerosidade, non era desex\u00e1bel.\nA raz\u00f3n pola que Deus s\u00f3 aprobou a ofrenda de Abel expl\u00edcase en escritos posteriores. A ep\u00edstola aos hebreos cita a Abel como o primeiro home de fe, e mostra que esta fe resultou en que o seu sacrificio f\u00f3ra de \u201cmaior valor\u201d que a ofrenda de Ca\u00edn.\nIreneo de Li\u00f3n, seguindo o texto da Septuaxinta, afirmou que:\nVarios int\u00e9rpretes ven aqu\u00ed unha aplicaci\u00f3n retroactiva da soteriolox\u00eda sacrificial cristi\u00e1, exposta en \"Hebreos\" 9:22. Para redimir os pecados Deus esix\u00eda o sacrificio de animais e non de froitos da terra, \"sen derrama de sangue non hai remisi\u00f3n\". Esta visi\u00f3n retrospectiva interpreta que cando Ad\u00e1n e Eva pecaron foron sacrificados animais, pois foi as\u00ed coma Deus proveu as peles para facer a roupa para os cubrir (\"X\u00e9nese\" 3:21). Abel cumpriu cos desexos de Deus, pero Ca\u00edn soamente ofreceu froitos.\nDe acordo \u00e1 tradici\u00f3n oral, as ofrendas de Abel foron consumidas polo lume enviado por Deus. Ca\u00edn, non satisfeito do favor deste, e a pesar da advertencia divina de que era a xustiza das s\u00faas obras o que decidir\u00eda que a s\u00faa ofrenda se aceptase ou non, matou o seu irm\u00e1n. Segundo Xerome\u00a0de\u00a0Estrid\u00f3n, que recolle unha antiga tradici\u00f3n, o lugar dos feitos \u00e9 a localizaci\u00f3n da actual Damasco; outros haxi\u00f3grafos f\u00edxano xunto a Hebr\u00f3n, a\u00ednda que non hai tradici\u00f3ns locais que avalen ningunha das lendas.\nPola morte de Abel, Ca\u00edn foi expulsado \"da presenza de Xahveh\", e marchou a morar \u00e1 terra de Nod, \"ao leste do Ed\u00e9n\". A tradici\u00f3n xud\u00eda di que Abel foi soterrado polos seus pais, seguindo as indicaci\u00f3ns dun corvo enviado por Deus para ese prop\u00f3sito; o Cor\u00e1n, pola contra, sost\u00e9n que foi Ca\u00edn quen foi instru\u00eddo por un corvo para o soterrar. No cap\u00edtulo 22 do libro de Enoc, que forma parte do canon da Igrexa ortodoxa et\u00edope, faise menci\u00f3n ao esp\u00edrito de Abel; indic\u00e1ndose que este estar\u00eda no lugar onde os esp\u00edritos de todos os seres humanos esperan o gran xu\u00edzo no fin dos tempos. Naquel lugar Abel realizar\u00eda a s\u00faa acusaci\u00f3n e denunciar\u00eda ao seu irm\u00e1n Ca\u00edn at\u00e9 que a semente do seu irm\u00e1n desapareza da face da terra; e f\u00e1gase xustiza.\nO Novo Testamento menciona con frecuencia a Abel como prototipo de xusto. Xes\u00fas canon\u00edzao en Mateo como o primeiro dos mortos en nome da xustiza, e o seu exemplo serve aos ap\u00f3stolos como analox\u00eda e premonici\u00f3n do de Xes\u00fas. Os pais da Igrexa c\u00f3ntano entre os m\u00e1rtires. No Cor\u00e1n o pacifismo de Abel, que se nega a responder \u00e1 violencia de Ca\u00edn, \u00e9 a virtude que o salva; \u00e9 o principal exemplo de humildade e mansedume para os musulm\u00e1ns.\nAs interpretaci\u00f3ns cr\u00edticas do texto b\u00edblico viron na historia unha versi\u00f3n estilizada dos conflitos entre pobos agricultores e os hebreos, fundamentalmente pastor\u00eds; o fil\u00f3logo Thomas Kelly Cheyne sost\u00e9n que se trata dunha antiga lenda israelita, indubidabelmente anterior \u00e1 compilaci\u00f3n da X\u00e9nese, aproveitada polo xahvista polo seu valor moral. Notouse tam\u00e9n a similitude entre o termo, de dubidosa etimolox\u00eda, e o \u00e1rabe \"jibil\", \"camelo\". \u00c9 pos\u00edbel que Ca\u00edn sexa un ep\u00f3nimo dos ceneos, nese caso Abel ser\u00eda probabelmente un heroe m\u00edtico de Xudea.\nOutra explicaci\u00f3n \u00e9 ver no relato unha das interacci\u00f3ns humanas m\u00e1is habituais. Na tradici\u00f3n posterior, Abel pasou como o prototipo do home xusto."}
{"id": "340235", "revid": "23204", "url": "https://gl.wikipedia.org/wiki?curid=340235", "title": "Lingua ioruba", "text": ""}
{"id": "340238", "revid": "1131", "url": "https://gl.wikipedia.org/wiki?curid=340238", "title": "Jos\u00e9 Isorna", "text": "Jos\u00e9 Manuel Isorna Ferreir\u00f3s, nado en Barcia (Cordeiro, Valga) o 29 de maio de 1921 e finado en Santiago de Compostela o 26 de abril de 2016, foi un frade galego.\nTraxectoria.\nEstudou no convento de San Francisco de Herb\u00f3n. Nomeado sacerdote, deu a s\u00faa primeira misa o 8 de xu\u00f1o de 1947 na s\u00faa parroquia natal.\nFrade da Orde dos Freires Menores, desempe\u00f1ou diversas responsabilidades nos conventos franciscanos de Santiago de Compostela, Pontevedra, Ourense e mais en Madrid.\nFoi delegado diocesano de medios de comunicaci\u00f3n social. Colaborou en \"El Correo Gallego\" e \"La Noche\", e en 1950 pasou a dirixir \"El Eco Franciscano\". Oficiou as misas dominicais televisadas na Televisi\u00f3n de Galicia, e foi membro correspondente da Real Academia Galega."}
{"id": "340239", "revid": "1888", "url": "https://gl.wikipedia.org/wiki?curid=340239", "title": "Jos\u00e9 Manuel Isorna Ferreir\u00f3s", "text": ""}
{"id": "340240", "revid": "839", "url": "https://gl.wikipedia.org/wiki?curid=340240", "title": "Dionisio Lachovicz", "text": "Dionisio Lachovicz, nado como Paulo en Itai\u00f3polis (Santa Catarina, Brasil) o 2 de xullo de 1946, \u00e9 un relixioso cat\u00f3lico basiliano, visitador apost\u00f3lico para os grecocat\u00f3licos ucra\u00ednos en Espa\u00f1a e Italia dende 2009.\nTraxectoria.\nIngresou na Orde de San Basilio Magno, facendo os votos perpetuos o 20 de marzo de 1970. Foi ordenado sacerdote da devandita orde o 8 de decembro de 1972 polo bispo de San Xo\u00e1n Bautista en Curitiba, Efra\u00edm Bas\u00edlio Krevey.\nO 21 de decembro de 2005 foi nomeado bispo curial da Arquieparqu\u00eda Maior de K\u00ediv-Galicia e bispo titular de \"Egnatia\". Recibiu a consagraci\u00f3n episcopal o 26 de febreiro de 2006 de mans do arcebispo maior Liubomyr Huzar.\nO 19 de xaneiro de 2009 o papa Bieito XVI nomeouno visitador apost\u00f3lico para os grecocat\u00f3licos ucra\u00ednos en Espa\u00f1a e Italia."}
{"id": "340246", "revid": "1131", "url": "https://gl.wikipedia.org/wiki?curid=340246", "title": "Caso da hepatite C en Galicia", "text": "O caso da hepatite C en Galicia foi un procedemento xudicial aberto polo xulgado de instruci\u00f3n n\u00famero 3 de Santiago de Compostela contra o Servizo Galego de Sa\u00fade e dous cargos sanitarios do goberno de Alberto N\u00fa\u00f1ez Feij\u00f3o, os cales foron imputados por prevaricaci\u00f3n e homicidio imprudente pola negativa a receitar o f\u00e1rmaco Sofosbuvir (cuxos nomes comerciais son Sovaldi e Virunon) a doentes con hepatite C en estado avanzado. Os directivos do Servizo Galego de Sa\u00fade (SERGAS), ter\u00edan atrasado ou denegado deliberadamente, e por raz\u00f3ns orzamentarias, a concesi\u00f3n da receita deste novo f\u00e1rmaco para a hepatite C, moito m\u00e1is eficaz e o indicado nas \u00faltimas gu\u00edas cl\u00ednicas para o tratamento desta doenza, pero cun custo econ\u00f3mico substancialmente maior. Alg\u00fans dos doentes afectados por este caso faleceron durante o tempo de espera \u00e1 concesi\u00f3n da receita. O xefe da Unidade de Trasplantes do Hospital de Santiago, Evaristo Varo P\u00e9rez, vinculou o atraso das prescrici\u00f3ns a, a lo menos, a morte de tres pacientes.\nO procedemento xudicial aberto pola fiscal\u00eda contra o SERGAS foi o primeiro destas caracter\u00edsticas no Estado Espa\u00f1ol, e estivo xestionado polo Xulgado de Instruci\u00f3n n\u00famero 3 de Santiago de Compostela a cargo do maxistrado Andr\u00e9s Lago Louro, o mesmo xu\u00edz que levou o caso do accidente de Angrois.\nCargos imputados.\nAdemais do SERGAS, imputado como persoa xur\u00eddica, foron imputados dous altos cargos do departamento de sa\u00fade da Xunta de Galicia: F\u00e9lix Rubial, Director Xeral de Asistencia Sanitaria do SERGAS e respons\u00e1bel da xesti\u00f3n da \u00c1rea Sanitaria de Vigo; e Carolina Gonz\u00e1lez-Criado Mateo, Subdirectora Xeral de Farmacia.\nEntre os cargos que se lle imputa ao SERGAS e aos cargos imputados, est\u00e1 o de homicidio imprudente, en referencia \u00e1 doentes que faleceron durante o tempo que tardou a comisi\u00f3n encargada de aprobar o f\u00e1rmaco, nalg\u00fans casos con esperas de m\u00e1is de 6 meses. Segundo a Fiscal\u00eda, estes atrasos produc\u00edronse de xeito deliberado e inxustificado, dilatando a toma de decisi\u00f3ns.\nA denuncia da Fiscal\u00eda e mais a Asociaci\u00f3n Batas Blancas presentouse ao xu\u00edz correspondente:\nO 28 de abril de 2016 declararon no Xulgado de Intruci\u00f3n n\u00famero 3 de Santiago os dous imputados, respondendo \u00e1s preguntas do Xu\u00edz, do Fiscal e do avogado da \"Plataforma Galega de Afectados pola Hepatite C\".\nReacci\u00f3ns pol\u00edticas.\nPerante a imputaci\u00f3n de dous dos altos cargos da Conseller\u00eda de Sanidade da Xunta de Galicia, todos os grupos pol\u00edticos pertencentes \u00e1 oposici\u00f3n do Parlamento Galego (PSOE, Alternativa Galega de Esquerda e BNG), pediron a comparecencia parlamentaria do Presidente da Xunta de Galicia, o popular Alberto N\u00fa\u00f1ez Feij\u00f3o. O voceiro de AGE, ademais, solicitou a dimisi\u00f3n do Presidente Galego.\nPor outra banda, o 24 de abril de 2016 o Conselleiro de Sanidade Jes\u00fas V\u00e1zquez Almu\u00ed\u00f1a considerou, nunha entrevista no xornal \"La Voz de Galicia\", que a denuncia contra os cargos do SERGAS era esaxerada, e que posibelmente os doentes falecidos tiv\u00e9rano feito de todos os xeitos a\u00ednda ao recibiren Sovaldi.\nUn d\u00eda despois, o 25 de abril dese mesmo ano, na sesi\u00f3n de control ao Goberno Galego, N\u00fa\u00f1ez Feij\u00f3o defendeu a xesti\u00f3n levada a cabo polo SERGAS dos casos da hepatite C, e acusou \u00e1 oposici\u00f3n de atacar \u00e1 sanidade galega e de querer tirar r\u00e9dito pol\u00edtico do caso.\nA tenor da comparecencia de N\u00fa\u00f1ez Feij\u00f3o no Parlamento Galego, produc\u00edronse diversas reacci\u00f3ns entre os colectivos afectados. O voceiro da Plataforma Galega de Afectados pola Hepatite C, Henrique Costas, calificou ao Presidente de \"canalla pol\u00edtico\", mentres que a Defensora do Paciente, Carmen Flores, lamentou nunha misiva ao Conselleiro de Sanidade que desde o Goberno galego se lle faltase ao respecto aos doentes afectos pola hepatite C.\nAntecedentes.\nEn 2014, aprobouse no estado espa\u00f1ol por parte da Axencia Estatal de Medicamentos e Produtos Sanitarios (AEMPS) o emprego de novos f\u00e1rmacos contra a hepatite C. Segundo o seu \"Informe de Posicionamento Terap\u00e9utico de Sofosbuvir\" , o seu uso pasou a estar indicado en circunstancias m\u00e9dicas espec\u00edficas, como a cirrose avanzada. \nA partir de 2015 as novas gu\u00edas cl\u00ednicas comezaron a indicar o uso de Sofosbuvir, un antiviral de acci\u00f3n directa, nos casos avanzados da enfermidade.\nEn marzo dese mesmo ano o Ministerio de Sanidade aprobou o Plan Nacional contra a Hepatite C para tentar establecer un plan de tratamento para os 95\u00a0524 doentes diagnosticados no estado. Meses m\u00e1is tarde, en xu\u00f1o de 2015, aprobouse un \"Documento de Consenso\" do Grupo Espa\u00f1ol para o Estudo da Hepatite (GEHEP) sobre o tratamento da hepatite C no que se inclu\u00eda o Sofosbuvir e outros f\u00e1rmacos semellantes nas recomendaci\u00f3ns de tratamento da hepatite C.\nAntes da denuncia da Fiscal\u00eda contra o Servizo Galego de Sa\u00fade en 2016, a Asociaci\u00f3n Batas Blancas presentara en marzo de 2015 unha denuncia perante o Tribunal Superior de Xustiza de Galicia contra o SERGAS, ante un clima de protestas de afectados e profesionais do sistema sanitario galego, con motivo dos atrasos e denegaci\u00f3ns dos novos medicamentos coma Sovaldi para o tratamento dos enfermos m\u00e1is graves afectados pola hepatite C. A base da denuncia era a extrema burocracia \u00e1 que vi\u00f1a sometida a tramitaci\u00f3n da aprobaci\u00f3n do medicamento. Ademais da aprobaci\u00f3n do m\u00e9dico facultativo correspondente, outros organismos te\u00f1en que aprobar o uso do f\u00e1rmaco. Entre eles, a Comisi\u00f3n Auton\u00f3mica e Central de Farmacia e Terap\u00e9utica, formada por tres farmac\u00e9uticos e sete doutores, que pode aprobar ou denegar o seu uso ap\u00f3s da s\u00faa valoraci\u00f3n. A denuncia imposta por este colectivo critica o atraso deliberado da tramitaci\u00f3n, con perdas de expedientes e denegaci\u00f3ns a persoas que cumpr\u00edan os requisitos."}
{"id": "340247", "revid": "85894", "url": "https://gl.wikipedia.org/wiki?curid=340247", "title": "Manuel L\u00f3pez Noguerol", "text": "Manuel L\u00f3pez Noguerol, nado en Lal\u00edn en 1902 e finado no mesmo concello en 1977, foi un avogado e pol\u00edtico galego.\nTraxectoria.\nFoi presidente do casino de Lal\u00edn durante a Segunda Rep\u00fablica (1931-1933). No franquismo foi nomeado alcalde de Lal\u00edn en 1949 tomando posesi\u00f3n o 6 de febreiro, e cesado no posto en 1951."}
{"id": "340253", "revid": "98629", "url": "https://gl.wikipedia.org/wiki?curid=340253", "title": "Emigraci\u00f3n europea", "text": "A emigraci\u00f3n europea \u00e9 a migraci\u00f3n dos pobos de Europa cara a outros continentes. A emigraci\u00f3n dende Europa a grande escala comezou durante a era dos Imperios coloniais europeos dos s\u00e9culos XVIII e XIX e contin\u00faa at\u00e9 a \u00e9poca actual. Ref\u00edrese especialmente \u00f3 Imperio Espa\u00f1ol dos s\u00e9culo XVI e XVII (expansi\u00f3n da hispanosfon\u00eda), \u00f3 Imperio Brit\u00e1nico entre os s\u00e9culo XVII e XIX (expansi\u00f3n da anglofon\u00eda), o Imperio portugu\u00e9s e o Imperio Ruso no s\u00e9culo XIX (expansi\u00f3n cara Asia Central e o Extremo Oriente Ruso).\nDende 1815 at\u00e9 1932, 60\u00a0mill\u00f3ns de persoas abandonaron Europa (moitos deles acabaron regresando), principalmente cara a \"\u00e1reas de asentamento europeo\" nas Am\u00e9ricas (especialmente nos Estados Unidos, Canad\u00e1, Arxentina e o Brasil), Australia, Nova Zelandia e Siberia.\nEstas poboaci\u00f3ns medraron axi\u00f1a nos seus novos h\u00e1bitats; moito m\u00e1is que as poboaci\u00f3ns de \u00c1frica e Asia. Como resultado, na v\u00e9spera da primeira guerra mundial, o 38% da poboaci\u00f3n mundial era de ascendencia europea.\nEn Asia, as poboaci\u00f3ns de orixe europea (especificamente rusos) predomina en Asia do Norte, que \u00e9 parte da Federaci\u00f3n Rusa. Africa non ten pa\u00edses con maior\u00edas de poboaci\u00f3n de orixe europea, pero existe minor\u00edas significativas en Sur\u00e1frica con m\u00e1is de 5 mill\u00f3ns de brancos, Namibia e algunhas rexi\u00f3ns de pa\u00edses como Madagascar, Botswana e Marrocos.\nOs pa\u00edses de Am\u00e9rica que recibiron maior n\u00famero de inmigrantes europeos entre mediados dos s\u00e9culos XIX e XX foron: os Estados Unidos (32,6\u00a0mill\u00f3ns), Arxentina (6,5\u00a0mill\u00f3ns), Canad\u00e1 (5,1\u00a0mill\u00f3ns), Brasil (5,0\u00a0mill\u00f3ns), Venezuela (1,5\u00a0mill\u00f3ns), Cuba (1,4\u00a0mill\u00f3ns), Uruguai (713\u00a0000). Outros pa\u00edses que recibiron un fluxo de inmigraci\u00f3n m\u00e1is modesto (achegando menos do 10% da migraci\u00f3n europea en Am\u00e9rica Latina) foron: M\u00e9xico (270\u00a0000), Chile (200\u00a0000 ou m\u00e1is), Porto Rico (62\u00a0000), Per\u00fa (30\u00a0000), e Paraguai (21\u00a0000)."}
{"id": "340254", "revid": "23204", "url": "https://gl.wikipedia.org/wiki?curid=340254", "title": "Di\u00e1spora europea", "text": ""}
{"id": "340255", "revid": "89787", "url": "https://gl.wikipedia.org/wiki?curid=340255", "title": "Pa\u00edses megadiversos", "text": "Os pa\u00edses megadiversos son un grupo de pa\u00edses que conte\u00f1en a meirande parte das especies da Terra e un gran n\u00famero de especies end\u00e9micas. Conservaci\u00f3n Internacional identificou 17 pa\u00edses megadiversos en 1998. Moitos deles at\u00f3panse en rexi\u00f3ns tropicais ou subtropicais.\nNo 2002, M\u00e9xico formou unha organizaci\u00f3n diferente que se centrou nos Pa\u00edses megadiversos af\u00edns, formados por pa\u00edses cunha rica diversidade biol\u00f3xica e co\u00f1ecementos tradicionais asociados. Esta organizaci\u00f3n non incl\u00fae t\u00f3dolos pa\u00edses megadiversos como os identifica Conservaci\u00f3n Internacional.\nEn orde alfab\u00e9tica, os 17 pa\u00edses megadiversos son:\nPa\u00edses megadiversos af\u00edns.\nOs actuais pa\u00edses membros da organizaci\u00f3n de Pa\u00edses megadiversos af\u00edns son os seguintes, en orde alfab\u00e9tica:"}
{"id": "340256", "revid": "51389", "url": "https://gl.wikipedia.org/wiki?curid=340256", "title": "Foli\u00f3n dos Carros", "text": ""}
{"id": "340257", "revid": "109703", "url": "https://gl.wikipedia.org/wiki?curid=340257", "title": "Pobos ind\u00edxenas de Colombia", "text": "Os pobos ind\u00edxenas de Colombia ou nativos colombianos, son uns grupos \u00e9tnicos que habitan en Colombia dende antes da chegada dos europeos no s\u00e9culo XVI. No ano 2018, comprend\u00edan o 4,4% da poboaci\u00f3n do pa\u00eds e est\u00e1n formados por 87 tribos diferentes.\nSegundo as fontes oficiais, a poboaci\u00f3n ind\u00edxena ou amerindia en Colombia, no 2018, foi de 1\u00a0905\u00a0617, e aproximadamente o 50% dos ind\u00edxenas de Colombia viven en La Guajira, Cauca e Nari\u00f1o. Malia que a rexi\u00f3n da Amazon\u00eda est\u00e1 pouco poboada, \u00e9 o fogar de 70 grupos \u00e9tnicos diferentes.\nTerritorios.\nOs pobos ind\u00edxenas ocupan porci\u00f3ns substanciais de Colombia, principalmente en forma de reservas ind\u00edxenas (en ), que abranguen un terzo da superficie do pa\u00eds. A divisi\u00f3n de Asuntos Ind\u00edxenas do Ministerio do Interior ten 567 reservas que supo\u00f1en 365\u00a0004\u00a0km\u00b2, e nos cales viven 800\u00a0272 en 67\u00a0503 familias.\nPrincipais grupos \u00e9tnicos.\nSegundo a Organizaci\u00f3n Nacional Ind\u00edxena de Colombia (ONIC), hai 102 grupos ind\u00edxenas en Colombia.\nOs pobos das terras altas pertencen \u00e1 cultura dos Andes e de Serra Nevada de Santa Marta de Colombia, mentres que os pobos das terras baixas son os habitantes Choc\u00f3, Amazon\u00eda, Guajira, a Costa Caribe e outras culturas non monta\u00f1osas."}
{"id": "340258", "revid": "23204", "url": "https://gl.wikipedia.org/wiki?curid=340258", "title": "Amerindios de Colombia", "text": ""}
{"id": "340259", "revid": "23204", "url": "https://gl.wikipedia.org/wiki?curid=340259", "title": "Ind\u00edxenas de Colombia", "text": ""}
{"id": "340260", "revid": "23204", "url": "https://gl.wikipedia.org/wiki?curid=340260", "title": "Poboaci\u00f3n ind\u00edxena de Colombia", "text": ""}
{"id": "340261", "revid": "23204", "url": "https://gl.wikipedia.org/wiki?curid=340261", "title": "Nativos colombianos", "text": ""}
{"id": "340262", "revid": "22570", "url": "https://gl.wikipedia.org/wiki?curid=340262", "title": "Setembro (\u00e1lbum de Leonor Andrade)", "text": "Setembro \u00e9 o \u00e1lbum debut da cantora portuguesa Leonor Andrade, lanzado o 13 de maio de 2016.\nA\u00ednda que nun principio o \u00e1lbum so \u00eda ter canci\u00f3ns en portugu\u00e9s, o segundo sinxelo do \u00e1lbum, que participou na banda sonora da telenovela \"Santa B\u00e1rbara\", chamado \"Strong for Too Long\" \u00e9 totalmente en ingl\u00e9s.\nO 29 de abril do 2016 publ\u00edcase a \"pre-venda\" do \u00e1lbum na plataforma dixital iTunes."}
{"id": "340268", "revid": "1505", "url": "https://gl.wikipedia.org/wiki?curid=340268", "title": "Camel Trophy", "text": "O Camel Trophy foi unha competici\u00f3n de rally realizada entre os anos de 1980 e 2000, ideada como evento promocional da marca de cigarros Camel.\nA competici\u00f3n iniciouse en 1980 coa iniciativa e participaci\u00f3n de seis pilotos alem\u00e1ns en estradas da Amazonia e nun pequeno treito da Transbrasil (BR-153 tomando ao longo dos anos proporci\u00f3ns mundiais, con treitos en m\u00e1is de 15 pa\u00edses."}
{"id": "340277", "revid": "23204", "url": "https://gl.wikipedia.org/wiki?curid=340277", "title": "Arhuacos", "text": ""}
{"id": "340296", "revid": "45576", "url": "https://gl.wikipedia.org/wiki?curid=340296", "title": "Officine Alfieri Maserati", "text": ""}
{"id": "340300", "revid": "98629", "url": "https://gl.wikipedia.org/wiki?curid=340300", "title": "Arraianos (filme)", "text": "Arraianos \u00e9 un filme galego dirixido por Eloy Enciso que se estreou no 2012. Tr\u00e1tase da segunda longametraxe de Enciso. \u00c9 unha cr\u00f3nica sobre unha pequena aldea perdida nas monta\u00f1as da fronteira entre Galicia e Portugal, unha comunidade rural que se resiste a desaparecer. Os momentos de ficci\u00f3n coexisten coa vida diaria dos veci\u00f1os que interpretan di\u00e1logos dunha obra existencialista e l\u00edrica chamada \"O bosque\" (1977), do escritor Marinhas del Valle.\nSinopse.\nNeste relato sobre unha pequena aldea perdida nos bosques entre Galicia e Portugal, a ficci\u00f3n e a vida coti\u00e1 mest\u00faranse. Os protagonistas, os arraianos, son actores que representan a s\u00faa propia vida."}
{"id": "340305", "revid": "109216", "url": "https://gl.wikipedia.org/wiki?curid=340305", "title": "Resultados de Maserati na F\u00f3rmula 1", "text": "Estes son os resultados completos nos Grandes Premios do Campionato Mundial para Officine Alfieri Maserati, o equipo de f\u00e1brica de Maserati.\n() (resultados en negra indican pole position, resultados en \"italica\" indican volta r\u00e1pida) \n\u2020 Indica unidade compartida\nResultados doutros coches Maserati.\n\u2020 Indica unidade compartida\nComo fornecedor de motores.\n() (resultados en negra indican pole position, resultados en \"italica\" indican volta r\u00e1pida) "}
{"id": "340306", "revid": "1131", "url": "https://gl.wikipedia.org/wiki?curid=340306", "title": "Henrique Alvarellos Casas", "text": ""}
{"id": "340307", "revid": "1576", "url": "https://gl.wikipedia.org/wiki?curid=340307", "title": "O Esteiro", "text": ""}
{"id": "340308", "revid": "89787", "url": "https://gl.wikipedia.org/wiki?curid=340308", "title": "Midas", "text": "Midas (en grego \u039c\u03af\u03b4\u03b1\u03c2, chamado \"Mita\" en fontes asirias) foi un rei de Frixia que gobernou no per\u00edodo entre o -740 e o -696, aproximadamente.\nTraxectoria.\nCasado cunha grega, foi o primeiro rei estranxeiro que mandou un agasallo ao santuario de Delfos. Probabelmente, foi durante o seu reinado cando Frixia adoptou o alfabeto grego.\nO reinado de Midas sup\u00f3n a maior \u00e9poca de esplendor de Frixia, que se expandiu cara ao leste, at\u00e9 a fronteira con Urartu, ocupando unha extensa zona de Asia Menor. Mantivo relaci\u00f3ns comerciais con Asiria e Urartu, alcanzando o rei unha riqueza extraordinaria, que chamou a atenci\u00f3n dos gregos, quen lle dedicaron un espazo na mitolox\u00eda.\nContempor\u00e1neo de Tiglath-Pileser III, Salmanasar V, e Sarg\u00f3n II, durante moitos anos instigou levantamentos dos principados de Asia Menor contra Asiria, apoiando a Hama, Karkemish, Tabal, Gurgum, Kummukhu e Meliddu, ata que finalmente foi atacado por Sarg\u00f3n II. Medorento do poder do asirio, Midas envioulle unha embaixada, declar\u00e1ndose vasalo.\nDespois dos conflitos con Sarg\u00f3n II, sufriu invasi\u00f3ns dos cimerios, que destru\u00edron a capital Gordio. Segundo a tradici\u00f3n, Midas suicidouse e as\u00ed terminou o curto per\u00edodo hexem\u00f3nico de Frixia.\nO mito.\nNa mitolox\u00eda grega, Midas era rei de Frixia, e fillo de Gordias. Ti\u00f1a unha filla chamada Zoe.\nPola s\u00faa hospitalidade con Sileno, Dioniso outorgoulle o poder de converter en ouro todo canto tocase. Vendo que non pod\u00eda comer os alimentos que ao seu contacto quedaban transformados no devandito metal, pediu ao deus que o liberase do seu don, para o que tivo que ba\u00f1arse no r\u00edo Pactolo, que desde ent\u00f3n contivo areas aur\u00edferas."}
{"id": "340310", "revid": "839", "url": "https://gl.wikipedia.org/wiki?curid=340310", "title": "Bas\u00edlica de San Apolinar o Novo", "text": ""}
{"id": "340312", "revid": "98629", "url": "https://gl.wikipedia.org/wiki?curid=340312", "title": "Hertha Marks Ayrton", "text": "Phoebe Sarah Hertha Ayrton, nada en Portsea (Hampshire) o 28 de abril de 1854 e finada en Bexhill-on-sea (Sussex) o 23 de agosto de 1923, foi unha enxe\u00f1eira, matem\u00e1tica, f\u00edsica, inventora e sufraxista inglesa. Foi galardoada coa Medalla Hughes pola Royal Society polo seu traballo cos arcos el\u00e9ctricos e as ondulaci\u00f3ns na area e na auga.\nTraxectoria.\nHertha Ayrton, nada Phoebe Sarah Marks, era a terceira filla de Levi Marks, un reloxeiro de orixe polaca, e Alice Theresa Moss, unha modista. O seu pai faleceu en 1861, deixando a nai de Sarah con sete fillos e un oitavo por nacer.\n\u00c1 idade de nove anos, Sarah foi invitada pola s\u00faa t\u00eda, que ti\u00f1a unha escola no norte de Londres. Viviu cos seus primos e a trav\u00e9s deles introduciuse nas matem\u00e1ticas e na ciencia. Aos dezaseis anos, converteuse en institutriz. Fixo os seus estudos de posgrao no Girton College, Cambridge, onde foi asesorada por Richard T. Glazebrook. A s\u00faa inscrici\u00f3n foi apoiada por George Eliot, que ent\u00f3n traballaba en \"Daniel Deronda\"; parece que George Eliot se inspirou en Sarah para unha personaxe deste libro, Mirah. Durante os seus estudos en Cambridge, constru\u00edu un esfigmoman\u00f3metro, dirixiu o coro, fundou o corpo de bombeiros de Girton e fundou un club de matem\u00e1ticas con Charlotte Scott.\nEn 1880, aprobou o exame da universidade de Cambridge, os Tripos, pero non obtivo ning\u00fan diploma, xa que nesa \u00e9poca Cambridge non outorgaba diplomas \u00e1s mulleres, s\u00f3 certificados. En 1881, obtivo a s\u00faa licenciatura na Universidade de Londres.\nContribuci\u00f3ns \u00e1 enxe\u00f1ar\u00eda.\nEn 1884 patentou un instrumento de debuxo de enxe\u00f1er\u00eda para dividir unha li\u00f1a en calquera n\u00famero de partes iguais e para ampliar e reducir figuras.\u200b\u200b A solicitude de patente de Hertha foi financiada por Lady Goldsmid e a feminista Barbara Bodichon. O seu invento amosouse na \"Exhibition of Women\u2019s Industries\" e recibiu moita atenci\u00f3n da prensa. \nEn 1884, empezou a ir a clases nocturnas sobre electricidade no Finsbury Technical College, impartidas por William Edward Ayrton, un pioneiro no ensino de f\u00edsica e enxe\u00f1ar\u00eda el\u00e9ctrica e socio da Royal Society. O 6 de maio de 1885 casou co seu exprofesor, e desde ent\u00f3n asistiuno nos seus experimentos de f\u00edsica e electricidade. Hertha comezou tam\u00e9n a s\u00faa propia investigaci\u00f3n sobre as caracter\u00edsticas do arco el\u00e9ctrico. \nA finais do s\u00e9culo dezanove, o uso do arco el\u00e9ctrico era moi com\u00fan na iluminaci\u00f3n p\u00fablica. O seu maior problema era a tendencia dos arcos el\u00e9ctricos a emitir chasquidos e asub\u00edos. En 1895, Hertha Ayrton escribiu unha serie de artigos para \"The Electrician\", explicando que estes fen\u00f3menos se produc\u00edan cando o os\u00edxeno entraba en contacto coas varelas de carbono utilizadas para crear o arco. En 1899, foi a primeira muller en ler o seu propio relatorio ante a Institution of Electrical Engineers (IEE). O seu estudo titulouse \"O asub\u00edo do arco el\u00e9ctrico\". Pouco despois, Hertha foi elixida a primeira muller membro do IEE; a seguinte non o ser\u00eda ata 1958. Solicitou presentar o seu estudo ante a Royal Society pero non se lle concedeu debido ao seu sexo: \"The Mechanism of the Electric Arc\" (O Mecanismo do Arco El\u00e9ctrico) foi lido por John Perry no seu nome en 1901. Tam\u00e9n foi a primeira muller en obter un premio da instituci\u00f3n, a Medalla Hughes, outorgada en 1906 en reco\u00f1ecemento \u00e1s s\u00faas investigaci\u00f3ns sobre a formaci\u00f3n de ondas nas dunas polas ondas do mar e o seu traballo sobre o arco el\u00e9ctrico. A finais do s\u00e9culo XIX, o traballo de Hertha no campo da enxe\u00f1ar\u00eda el\u00e9ctrica era amplamente reco\u00f1ecido, tanto nacional como internacionalmente. No Congreso Internacional de Mulleres celebrado en Londres en 1899, Hertha presidiu a secci\u00f3n de f\u00edsica. Tam\u00e9n falou no Congreso El\u00e9ctrico Internacional en Par\u00eds en 1900. O seu \u00e9xito al\u00ed conduciu a que a Asociaci\u00f3n Brit\u00e1nica para o Avance da Ciencia permitise \u00e1s mulleres entrar en comit\u00e9s xerais e particulares.\nEn 1902, Ayrton publicou \"The Electric Arc\" (O arco el\u00e9ctrico), un compendio das s\u00faas investigaci\u00f3ns e traballos sobre o arco voltaico, a partir dos seus primeiros artigos de The Electrician publicados entre 1895 e 1896. Con esta publicaci\u00f3n, a s\u00faa contribuci\u00f3n ao campo de enxe\u00f1ar\u00eda el\u00e9ctrica comezou a consolidarse. A\u00ednda as\u00ed, polo menos ao principio, Hertha non foi ben recibida polas m\u00e1is prestixiosas e tradicionais sociedades cient\u00edficas como a Royal Society. No per\u00edodo posterior \u00e1 publicaci\u00f3n de \"The Electric Arc\", Hertha foi proposta como socia da Royal Society polo renomeado enxe\u00f1eiro el\u00e9ctrico John Perry en 1902. O Consello da Royal Society desestimou a s\u00faa solicitude, porque as mulleres casadas non pod\u00edan ser candidatas a socios. A\u00ednda as\u00ed, en 1904, converteuse na primeira muller en ler o seu relatorio ante a Royal Society \u00abThe Origin and Growth of Ripple Marks\u00bb (A orixe e expansi\u00f3n das ondulaci\u00f3ns), que despois se publicou no Proceedings of the Royal Society. En 1906 foille concedido o galard\u00f3n m\u00e1is prestixioso da Royal Society, a Medalla Hughes, por \u00abas s\u00faas investigaci\u00f3ns experimentais sobre o arco el\u00e9ctrico, e tam\u00e9n sobre as ondulaci\u00f3ns na area\u00bb. Foi a quinta persoa en obter este premio, que se concede anualmente desde 1902 en reco\u00f1ecemento a un descubrimento orixinal nas ciencias f\u00edsicas, particularmente en electricidade e magnetismo ou as s\u00faas aplicaci\u00f3ns; e ata 2013, unha das d\u00faas \u00fanicas mulleres galardoadas.\nEn 1908 e 1911, Hertha leu de novo os seus estudos ante a Royal Society. Tam\u00e9n presentou os resultados da s\u00faa investigaci\u00f3n ante a audiencia da British Association e a Physical Society. O interese de Ayrton nos v\u00f3rtices de auga e aire inspiraron o ventilador Ayrton, chamado flapper, utilizado nas trincheiras na primeira guerra mundial para disipar o gas velenoso.\nHertha colaborou en crear a Federaci\u00f3n Internacional de Mulleres Universitarias en 1919 e o Sindicato Nacional de Traballadores Cient\u00edficos en 1920.\nVida persoal.\nCasou con William Edward Ayrton en 1885, e tiveron unha filla, Barbara Ayrton-Gould, sufraxista, e membro do Partido Laborista. A s\u00faa filla leva o nome de Barbara en honra de Barbara Bodichon, que a axudou a financiar a s\u00faa primeira patente. \nEn 1903 co\u00f1eceu a Marie Curie con quen mantivo unha longa amizade. No ver\u00e1n de 1912, Curie e as s\u00faas fillas Ir\u00e8ne e \u00c8ve foron acollidas por Ayrton na s\u00faa casa da costa inglesa, para escapar do esc\u00e1ndalo provocado pola s\u00faa relaci\u00f3n con Langevin.\nReco\u00f1ecementos.\nEn 1923, o seu amigo Ottilie Hancock creou a Asociaci\u00f3n de Investigaci\u00f3n Hertha Ayrton en Girton College.\u200b\nEn 2010, foi votada como unha das dez mulleres brit\u00e1nicas m\u00e1is influentes na historia da ciencia.\nEn 2015, a British Society for the History of Science creou o premio Ayrton, en reco\u00f1ecemento \u00e1s contribuci\u00f3ns de Hertha Ayrton \u00e1 ciencia brit\u00e1nica.\nO 28 de abril de 2016, Google conmemorou o 162 aniversario do seu nacemento cun Google Doodle."}
{"id": "340313", "revid": "23204", "url": "https://gl.wikipedia.org/wiki?curid=340313", "title": "Phoebe Sarah Hertha Ayrton", "text": ""}
{"id": "340318", "revid": "839", "url": "https://gl.wikipedia.org/wiki?curid=340318", "title": "Willem Eijk", "text": ""}
{"id": "340376", "revid": "1131", "url": "https://gl.wikipedia.org/wiki?curid=340376", "title": "A Bardela", "text": ""}
{"id": "340377", "revid": "1131", "url": "https://gl.wikipedia.org/wiki?curid=340377", "title": "A Bardoeira", "text": ""}
{"id": "340386", "revid": "89787", "url": "https://gl.wikipedia.org/wiki?curid=340386", "title": "Hepatite C", "text": "A hepatite C \u00e9 unha doenza infecciosa que afecta principalmente ao f\u00edgado, e \u00e9 causada polo virus da hepatite C (VHC). A infecci\u00f3n en fase aguda adoita ser, polo xeral, asintom\u00e1tica. Por\u00e9n, na meirande parte dos casos a doenza t\u00f3rnase cr\u00f3nica, podendo producir lesi\u00f3ns no f\u00edgado e, co tempo, evolucionar a cirrose e hepatocarcinoma. En certos casos, os doentes con cirrose tam\u00e9n poden presentar insuficiencia hep\u00e1tica, cancro de f\u00edgado e varices esof\u00e1xicas."}
{"id": "340387", "revid": "1131", "url": "https://gl.wikipedia.org/wiki?curid=340387", "title": "Andr\u00e9s Lago", "text": "Andr\u00e9s Lago Louro, nado en Louro (Muros) o 16 de febreiro de 1973, \u00e9 un xu\u00edz galego.\nTraxectoria.\nEstudou Dereito na Universidade de Santiago de Compostela. Ingresou na carreira xudicial no ano 2004, e desde ent\u00f3n ocupou diversos xulgados como o Xulgado de Instruci\u00f3n n\u00famero 2 de Corcubi\u00f3n, o n\u00famero 1 de Cistierna (Le\u00f3n), e o Xulgado do Contencioso-Administrativo n\u00famero 2 de Santiago de Compostela.\nEntre outros, foi o xu\u00edz instrutor dos xu\u00edzos polo caso Orquesta, o accidente de Angrois ou a denuncia dos doentes afectos pola hepatite C contra o SERGAS.\n\u00c9 profesor da Universidade de Santiago de Compostela no mestrado de Avogac\u00eda. Foi elixido xu\u00edz decano de Santiago de Compostela en 2018 e reelixido no cargo en 2022."}
{"id": "340408", "revid": "23204", "url": "https://gl.wikipedia.org/wiki?curid=340408", "title": "Isidoro de K\u00ediv", "text": "Isidoro de K\u00ediv, nado arredor de 1385 en Monemvasia (Imperio Bizantino) e finado o 27 de abril de 1463 en Roma (Estados Pontificios), foi un eclesi\u00e1stico cat\u00f3lico grego, metropolita de K\u00ediv e toda a Rus entre 1437 e 1441, cardeal e patriarca latino de Constantinopla.\nTraxectoria.\nEra de orixe grega, dunha familia ortodoxa de Monemvasia. Alg\u00fans historiadores indican que arredor de 1413 foi elixido metropolita de Monemvasia, mais outros historiadores rexeitan dita identificaci\u00f3n proposta. Entrou no mosteiro, e chegou a ser heg\u00fameno do mosteiro de San Demetrio de Constantinopla. Dende moi cedo foi partidario da reuni\u00f3n da Igrexa ortodoxa coa Igrexa cat\u00f3lica.\nCando o Imperio Bizantino estaba ameazado polos otom\u00e1ns, a corte valorou a posibilidade dun rescate dos reinos de Europa Occidental como resultado da reuni\u00f3n entre as igrexas, e en 1434 Isidoro foi enviado por Xo\u00e1n VIII Pale\u00f3logo a Basilea, como parte dunha delegaci\u00f3n para negociar co Concilio de Basilea. \u00c1 s\u00faa volta, continuou a participar nas preparaci\u00f3ns da reuni\u00f3n.\nEn 1437 foi nomeado metropolita de K\u00ediv e toda a Rus (estando ent\u00f3n a s\u00e9 en Moscova) polo patriarca ecum\u00e9nico de Constantinopla Xos\u00e9 II, tam\u00e9n favorable \u00e1 uni\u00f3n. \u00c1 s\u00faa chegada a Moscova, comezou a organizar a delegaci\u00f3n moscovita para o Concilio de Ferrara, malia a hostilidade do gran duque Basilio II.\nNo concilio, o 5 de xullo de 1439 foi asinada a f\u00f3rmula de entendemento, a bula \"Laetantur coeli\", polos representantes de rito latino e rito bizantino, Isidoro entre eles. Posteriormente, o 18 de decembro do mesmo ano, Isidoro foi creado cardeal por Ux\u00edo IV, e nomeado legado papal para Lituania, Livonia e Moscovia. \u00c1 s\u00faa volta a Moscova, publicou dende Buda unha enc\u00edclica chamando aos seus bispos a aceptar a uni\u00f3n, mais cando chegou a Moscova na pascua de 1441 se encontrou coa oposici\u00f3n de Basilio II e de varios bispos.\n\u00c1 s\u00faa chegada a Moscova, durante a s\u00faa primeira Divina Liturxia na Catedral da Dormici\u00f3n no Kremlin, Isidoro nomeou o papa Ux\u00edo IV durante a liturxia, e proclamou o decreto de unificaci\u00f3n. Ademais, Isidoro enviou unha mensaxe do Vaticano a Basilio II, ped\u00edndolle a s\u00faa colaboraci\u00f3n para a propagaci\u00f3n da uni\u00f3n. Tres d\u00edas m\u00e1is tarde, Isidoro foi arrestedo e encerrado no mosteiro de Chudov.\nEn setembro de 1443, logo de dous anos encerrado, o metropolita fuxiu a Tver, posteriormente a Lituania e, finalmente, a Roma, onde foi recibido polo papa. Al\u00ed foi nomeado bispo de Sabina.\nO papa Nicolao V enviouno como legado a Constantinopla en 1452 para continuar coa reuni\u00f3n de cat\u00f3licos e ortodoxos. Levou con el arredor de 200 soldados para a defensa da cidade. Coa ca\u00edda de Constantinopla en mans dos otom\u00e1ns o 29 de maio de 1453 salvou a vida ao vestir a un cad\u00e1ver coas s\u00faas roupas, mais caeu como prisioneiro e foi enviado a Asia Menor como escravo.\nCando conseguiu fuxir volveu a Roma. O 10 de maio de 1456 foi nomeado administrador de Nicosia, e o 20 de abril de 1458 patriarca titular de Constantinopla."}
{"id": "340418", "revid": "1093", "url": "https://gl.wikipedia.org/wiki?curid=340418", "title": "Andr\u00e9s Lago Louro", "text": ""}
{"id": "340438", "revid": "111586", "url": "https://gl.wikipedia.org/wiki?curid=340438", "title": "Utop\u00eda e distop\u00eda na literatura", "text": "Utop\u00eda e distop\u00eda na literatura, \u00e1s veces referidas como ficci\u00f3n ut\u00f3pica e ficci\u00f3n dist\u00f3pica, son senllas denominaci\u00f3ns para dous x\u00e9neros literarios nos que se exploran as estruturas sociais e pol\u00edticas dentro dun determinado contexto.\nCaracter\u00edsticas.\nPor unha banda, a ficci\u00f3n ut\u00f3pica desenv\u00f3lvese arredor do concepto de utop\u00eda, termo que designa un mundo ideal onde todo \u00e9 perfecto. Pola contra, a ficci\u00f3n dist\u00f3pica ten que ver cunha sociedade na que impera o sufrimento sistem\u00e1tico dos cidad\u00e1ns.\nAmbas as d\u00faas, utop\u00eda e distop\u00eda, son com\u00fans na ciencia ficci\u00f3n literaria."}
{"id": "340439", "revid": "6939", "url": "https://gl.wikipedia.org/wiki?curid=340439", "title": "Ficci\u00f3n ut\u00f3pica e dist\u00f3pica", "text": ""}
{"id": "340443", "revid": "22795", "url": "https://gl.wikipedia.org/wiki?curid=340443", "title": "Vombat", "text": ""}
{"id": "340445", "revid": "1505", "url": "https://gl.wikipedia.org/wiki?curid=340445", "title": "Vombatus ursinus", "text": ""}
{"id": "340479", "revid": "22570", "url": "https://gl.wikipedia.org/wiki?curid=340479", "title": "Dismaland", "text": "Dismaland foi un proxecto art\u00edstico temporal organizado polo artista da r\u00faa Banksy, constru\u00eddo na vila resort de Weston-super-Mare en Somerset, Inglaterra. Preparado en segredo, a exhibici\u00f3n temporal do \"Tropicana\", unha piscina p\u00fablica sen uso, foi unha \"versi\u00f3n sinistra de Disneyland\" que abriu durante a fin de semana do 21 de agosto de 2015 e pechou permanentemente o 27 de setembro de 2015, 36 d\u00edas despois. Banksy describiuno como un \"parque tem\u00e1tico non apto para nenos.\"\nNa construci\u00f3n do parque participaron at\u00e9 58 artistas de 27 pa\u00edses diferentes convidados persoalmente polo autor. P\u00f3dense atopar obras in\u00e9ditas de artistas como Damien Hirst, Jenny Holzer, Mike Ross, Ben Long, Dietrich Wegner e Jimmy Cauty. O nome elixido para o parque xoga coa verba inglesa \"Dismal\" que quere dicir \"deprimente\"; e pretende ser unha s\u00e1tira ir\u00f3nica de Disneyland, cousa que pon de manifesto no seu logo."}
{"id": "340495", "revid": "1822", "url": "https://gl.wikipedia.org/wiki?curid=340495", "title": "Cercopithecidae", "text": ""}
{"id": "340496", "revid": "85894", "url": "https://gl.wikipedia.org/wiki?curid=340496", "title": "Muanda, Rep\u00fablica Democr\u00e1tica do Congo", "text": "Muanda ou Moanda \u00e9 unha cidade que fica na costa do oc\u00e9ano Atl\u00e1ntico na desembocadura do r\u00edo Congo na Rep\u00fablica Democr\u00e1tica do Congo. \u00c9 unha cidade situada na Provincia do Baixo Congo (en franc\u00e9s \"Province du Bas-Congo\") e ten unha poboaci\u00f3n de 50 000 habitantes. Muanda \u00e9 co\u00f1ecida polas s\u00faas praias. Conta cunha infraestrutura tur\u00edstica d\u00e9bil, pero isto non afecta \u00e1s actividades econ\u00f3micas da cidade xa que o turismo non \u00e9 unha actividade econ\u00f3mica principal.\nXeograf\u00eda.\nA cidade de Muanda local\u00edzase a 8 quil\u00f3metros ao leste do pequeno porto de Bananas, na desembocadura do r\u00edo Congo, e 6,5 quil\u00f3metros ao sueste de Point Kipundji. A terminal de hidrocarburos de Moanda, que conta con varias plataformas, viadutos, un buque e un tanque permanente e esta queda a 10 millas ao suroeste de Point Kipundji.\nUns 100 quil\u00f3metros r\u00edo arriba da cidade de Muanda, na marxe norte do r\u00edo Congo, est\u00e1 a cidade de Boma, o segundo maior porto da Rep\u00fablica Democr\u00e1tica do Congo. A s\u00faa grande largura e profundidade do r\u00edo Congo permite que os nav\u00edos que ve\u00f1en polo mar que cheguen a Boma e ao seu maior porto, Matadi, a pesar da s\u00faa distancia da costa.\nClima.\nSegundo a clasificaci\u00f3n clim\u00e1tica de K\u00f6ppen-Geiger, Muanda ten un clima tropical seco e h\u00famido.\nAeroporto.\nA cidade ten un aeroporto e o seu c\u00f3digo IATA \u00e9 o \"FZAG\"."}
{"id": "340497", "revid": "5889022", "url": "https://gl.wikipedia.org/wiki?curid=340497", "title": "Vaidade", "text": "A vaidade (chamada tam\u00e9n orgullo, presunci\u00f3n) \u00e9 o desexo de atraer a admiraci\u00f3n das outras persoas, unha estima esaxerada que algu\u00e9n ten de si mesmo, das s\u00faas cualidades e dos seus intereses. Unha persoa vaidosa crea unha imaxe persoal para transmitir \u00f3s outros, co obxectivo de ser admirada e envexada. A vaidade \u00e9 m\u00e1is utilizada tam\u00e9n hoxe para est\u00e9tica, visual e aparencia da propia persoa. A imaxe dunha persoa vaidosa estar\u00e1 polo xeral en fronte dun espello, a exemplo de Narciso.\nNos ensaios de Montaigne hai un cap\u00edtulo sobre \"vaidade\". Un escritor brasileiro, Fl\u00e1vio Gikovate, dedicouse a analizar a influencia da vaidade na vida das persoas e os seus impactos na sociedade.\nUnha abordaxe da vaidade na literatura foi feita por Oscar Wilde no libro \"O retrato de Dorian Gray\", onde o principal tema \u00e9 a vaidade da personaxe de Dorian, onde o rapaz \u00e9 \u00f3 mesmo tempo vello, e o vello \u00e9 \u00f3 mesmo tempo novo."}
{"id": "340514", "revid": "839", "url": "https://gl.wikipedia.org/wiki?curid=340514", "title": "Concilio de Basilea", "text": ""}
{"id": "340532", "revid": "1576", "url": "https://gl.wikipedia.org/wiki?curid=340532", "title": "Lingua hindi de Fidxi", "text": ""}
{"id": "340560", "revid": "7802", "url": "https://gl.wikipedia.org/wiki?curid=340560", "title": "Teodorico Novicio Luna", "text": ""}
{"id": "340561", "revid": "23204", "url": "https://gl.wikipedia.org/wiki?curid=340561", "title": "Stephen Edwin King", "text": ""}
{"id": "340566", "revid": "56817", "url": "https://gl.wikipedia.org/wiki?curid=340566", "title": "Bargo", "text": "O top\u00f3nimo galego Bargo p\u00f3dese referir a:"}
{"id": "340567", "revid": "1131", "url": "https://gl.wikipedia.org/wiki?curid=340567", "title": "O Bargo", "text": ""}
{"id": "340568", "revid": "23204", "url": "https://gl.wikipedia.org/wiki?curid=340568", "title": "Sete Palabras", "text": "As Sete Palabras (Septem Verba en lat\u00edn) \u00e9 a denominaci\u00f3n m\u00e1is habitual das sete derradeiras frases que Xes\u00fas pronunciou durante a s\u00faa crucifixi\u00f3n, antes de morrer, segundo se recolle nos Evanxeos can\u00f3nicos. Os dous primeiros, o de Mateu e o de Marcos, mencionan soamente unha, a cuarta. O de Lucas relata tres: a primeira, a segunda e a s\u00e9tima. O de Xo\u00e1n recolle as tres restantes: a terceira, a quinta e a sexta. Non se pode determinar a s\u00faa orde cronol\u00f3xica.\nCaracter\u00edsticas.\nA s\u00faa orde tradicional \u00e9 a seguinte:\nA s\u00faa interpretaci\u00f3n devocional \u00e9 unha comparaci\u00f3n con situaci\u00f3ns polas que inevitablemente pasa a vida de todo crente, \u00e1 que se suma unha diversidade de exexese. O mesmo texto evanx\u00e9lico atrib\u00faelles a estas \"palabras\" un fin de cumprimento de profec\u00edas do Antigo Testamento: sabendo que xa todo estaba cumprido, e para que a Escritura se cumprise ata o final (Xo\u00e1n, 19: 28).\nSon obxecto de particular devoci\u00f3n no cristianismo, ao ser consideradas como \"verdadeiras palabras\" de Xes\u00fas, condici\u00f3n compartida con algunhas outras expresi\u00f3ns, recollidas ao longo dos Evanxeos, que pretenden ser citas exactas (malia seren traduci\u00f3ns ao grego, ag\u00e1s unha poucas que se transcribiron literalmente en hebreo ou arameo polos evanxelistas e reciben a denominaci\u00f3n particular de \"ipsissima verba\" ou \"ipsissima vox\").\nSecuencia das Palabras.\nPrimeira Palabra.\n\"Meu Pai, perd\u00f3aos que eles non saben o que fan\" (Lucas, 23: 34)A oraci\u00f3n ofreceuse para quen eran culpables de lle dar morte. P\u00f3dese interpretar como dirixida aos xudeus, aos soldados romanos (que no final dese vers\u00edculo aparecen xogando a s\u00faa t\u00fanica aos dados), a ambos ou, xenericamente, \u00e1 humanidade enteira.\nPara \"perdoa\", ademais da voz latina \"dimitte\", tam\u00e9n \u00e9 moi frecuente usar \"ignosce.\" O orixinal grego \u00e9 \u03a0\u03b1\u03c4\u03b5\u03c1, \u03c3\u03c5\u03b3\u03c7\u03c9\u03c1\u03b7\u03c3\u03bf\u03bd \u03b1\u03c5\u03c4\u03bf\u03c5\u03c2\u00b7 \u03b4\u03b9\u03bf\u03c4\u03b9 \u03b4\u03b5\u03bd \u03b5\u03be\u03b5\u03c5\u03c1\u03bf\u03c5\u03c3\u03b9 \u03c4\u03b9 \u03c0\u03c1\u03b1\u03c4\u03c4\u03bf\u03c5\u03c3\u03b9.\nSegunda Palabra.\n\"Aseg\u00faroche que hoxe estar\u00e1s comigo no Para\u00edso\" (Lucas, 23: 43) \u00c9 a resposta de Cristo \u00e1 s\u00faplica \"l\u00e9mbrate de min, cando ve\u00f1as no teu reino\" do ladr\u00f3n arrepentido. Con iso interpr\u00e9tase que lle asegura a salvaci\u00f3n sen que para iso haxa obst\u00e1culo nos seus pecados anteriores, pola fe que puxo en Xesucristo.\nTerceira Palabra.\n\"Muller, velaqu\u00ed o teu fillo. [...] Vela\u00ed a t\u00faa nai\" (Xo\u00e1n, 19: 26-27)Segundo unha primeira interpretaci\u00f3n vese esta pasaxe en sentido \u00e9tico ou social: Cristo entregou o coidado da s\u00faa nai ao disc\u00edpulo amado, cumprindo un elemental deber filial. Vese o ensino de atender \"as cousas do reino\" (\u00e1s que \u00e9 enviado Xo\u00e1n), sen desatender as responsabilidades asignadas desde antes; se amamos a Deus, amamos o noso pr\u00f3ximo e atend\u00e9molo, pero primeiramente far\u00e9molo cos m\u00e1is pr\u00f3ximos. En Xes\u00fas descansaba o deber de coidar a s\u00faa nai, que se sup\u00f3n vi\u00fava neses momentos. Se non ti\u00f1a outros fillos (a problem\u00e1tica existencia ou ausencia de irm\u00e1ns de Xes\u00fas), ent\u00e9ndese que o seu \u00fanico fillo a encomende ao disc\u00edpulo amado, d\u00e1ndolla por nai. Este acto rec\u00edproco interpr\u00e9tase como demostraci\u00f3n de que non s\u00f3 hai que recibir amor, sen\u00f3n tam\u00e9n sabelo dar sen importar as circunstancias.\nFix\u00e9ronse numerosas afirmaci\u00f3ns mariol\u00f3xicas sobre esta pasaxe. Segundo Raymond Edward Brown, \"parece absolutamente incrible que unha escena tan reveladora e dram\u00e1tica, que sit\u00faa a nai de Xes\u00fas nunha nova relaci\u00f3n co disc\u00edpulo amado, acabe simplemente en que el a leve \u00e1 s\u00faa casa. [...] O significado deste episodio reside na nova relaci\u00f3n entre a nai de Xes\u00fas e o disc\u00edpulo amado\". Segundo Francis J. Moloney, non se pode eludir o feito de que Xes\u00fas crucificado creou desde a cruz \"unha familia nova\". No espazo de tres vers\u00edculos (Xo\u00e1n 19:25-27), o termo \"nai\" aparece non menos de cinco veces. Esa mesma expresi\u00f3n aparecera na pasaxe das vodas de Can\u00e1 (Xo\u00e1n 2:1-5), cando a\u00ednda \"non chegara a hora\" da glorificaci\u00f3n de Xes\u00fas. Moloney apunta que no relato da crucifixi\u00f3n e morte de Xes\u00fas (\"a hora\" da glorificaci\u00f3n), tan sofisticado e simb\u00f3lico, o evanxelista non puido significar simplemente que o disc\u00edpulo amado ti\u00f1a que coidar da vi\u00fava e nai de Xes\u00fas logo da morte do seu fillo. No concepto de Moloney, a pasaxe afirma o papel maternal da nai de Xes\u00fas na nova familia de Xes\u00fas creada na cruz.\nCuarta Palabra.\n\"Meu Deus, meu Deus! Por que me abandonaches?\" (Mateu, 27: 46 e Marcos, 15: 34)Aparece no Evanxeo de Marcos (o m\u00e1is antigo) en arameo (\"Elohi, Elohi, lema' \u0161\u0115baqtani\"), e no Evanxeo de Mateu en hebreo (\"'Eli, 'Eli, l\u0115ma' \u0161\u0115baqtani\").\nSegundo a interpretaci\u00f3n tradicional, Xes\u00fas estar\u00eda a recitar o Salmo 22, que empeza precisamente por esas palabras. Para a teolox\u00eda, Xes\u00fas entregouse libremente ao sacrificio pola humanidade, e na s\u00faa natureza humana s\u00e9ntese abandonado, como expresara en Xetseman\u00ed. El \u00e9 o servo sufrinte de Deus, pero finalmente acepta o sacrificio vicario cara \u00e1 humanidade. O sufrimento de Cristo simboliza tam\u00e9n o sufrimento do ser humano a\u00ednda na fe meirande.\nPara a cr\u00edtica hist\u00f3rica, a frase, ou polo menos o que expresa, \u00e9 probablemente hist\u00f3rica, cumprindo co criterio do testemu\u00f1o m\u00faltiple (sendo de feito a \u00fanica das Sete Palabras que aparece en m\u00e1is dun evanxeo) e o da dificultade (xa que, dado o seu car\u00e1cter de desolaci\u00f3n, \u00e9 factible que a Igrexa primitiva experimentase certa dificultade para aceptar esta frase nos beizos de Cristo). Pero tam\u00e9n se pensa que, malia ser esta idea aut\u00e9ntica (\u00e9 dicir, o Xes\u00fas hist\u00f3rico sentiuse realmente abandonado no momento da s\u00faa morte, esperando unha intervenci\u00f3n de Deus que non chegou), as outras m\u00faltiples inserci\u00f3ns do Salmo 22 (xunto a Isa\u00edas 53) poden facer pensar no relato da Paix\u00f3n como unha composici\u00f3n a posteriori a partir de pasaxes do Antigo Testamento, a\u00ednda que con elementos realmente hist\u00f3ricos.\nQuinta Palabra.\n\"Te\u00f1o sede\". (Xo\u00e1n, 19: 28)Interpr\u00e9tase como expresi\u00f3n de dous tipos de ansia de Cristo na cruz. En primeiro termo, da sede fisiol\u00f3xica, un dos maiores tormentos dos crucificados. En sentido aleg\u00f3rico, como a sede espiritual de Cristo de consumar a redenci\u00f3n para a salvaci\u00f3n de todos. Cadra coa estrutura do cuarto evanxeo, e evoca a sede espiritual que Cristo experimentou ao p\u00e9 pozo da samaritana.\nSexta Palabra.\n\"Est\u00e1 cumprido\". (Xo\u00e1n, 19: 30)C\u00edtase adoito en lat\u00edn (\"Consummatum est\"), xa que se converteu nun verdadeiro t\u00f3pico literario (en termos escritur\u00edsticos, unha per\u00edcopa). P\u00f3dese interpretar como a proclamaci\u00f3n en boca de Cristo do cumprimento perfecto da sacra Escritura na s\u00faa persoa. Esta palabra pon de manifesto que Xes\u00fas era consciente de que cumprira ata o derradeiro detalle a s\u00faa misi\u00f3n redentora e a culminaci\u00f3n do programa da s\u00faa vida: cumprir a Escritura facendo sempre a vontade de Deus. M\u00e1is que unha palabra de agon\u00eda ser\u00eda, pois, de vitoria: \"est\u00e1 cumprido\".\nS\u00e9tima Palabra.\n\"Meu Pai! Nas t\u00faas mans entrego o meu esp\u00edrito.\" (Lucas, 23: 46)\u00c9 a derradeira frase que se atrib\u00fae a Xesucristo e interpr\u00e9tase como un exemplo da confianza que debe ter un cristi\u00e1n ante a entrada no mundo espiritual.\nObras musicais.\nO organista e compositor alem\u00e1n Heinrich Sch\u00fctz (s\u00e9culo XVII) compuxo \"Die Sieben Worte Jesu Christi am Kreuz\".\nEn 1787, a Irmandade da Santa Cova de C\u00e1diz encargou ao compositor austr\u00edaco Joseph Haydn un oratorio (titulado en alem\u00e1n \"Die sieben letzten Worte unseres Erl\u00f6sers am Kreuze\") que describise as Sete Palabras, ademais do terremoto descrito no Evanxeo de Mateu. Haydn realizou tam\u00e9n unha versi\u00f3n para coro e orquestra da obra, ademais dunha transcrici\u00f3n para cuarteto de corda (esta \u00e9 a versi\u00f3n m\u00e1is co\u00f1ecida).\nCo t\u00edtulo \"Sept paroles du Christ en croix\" hai unha obra coral de Cesar Franck e Charles Gounod (s\u00e9culo XIX).\nChristophe Looten compuxo d\u00faas obras baseadas nas Sete Palabras: o seu quinto cuarteto de corda \"Les sept derni\u00e8res paroles du Christ en croix\" (2008) e \"Mourning\" (2009), para voz de alto e cuarteto de corda, onde se mesturan cantos de queixa dos soldados brit\u00e1nicos fusilados tras a batalla de Dunkerque de 1940 con evocaci\u00f3ns das palabras de Cristo na Cruz."}
{"id": "340570", "revid": "1131", "url": "https://gl.wikipedia.org/wiki?curid=340570", "title": "Bareango", "text": ""}
{"id": "340572", "revid": "1131", "url": "https://gl.wikipedia.org/wiki?curid=340572", "title": "Encoro de Los Bermejales", "text": "O encoro de Los Bermejales at\u00f3pase situado no suroeste da provincia de Granada, Espa\u00f1a, sobre a canle do r\u00edo Cac\u00edn. Est\u00e1 integramente no termo municipal de Arenas del Rey.\nDescrici\u00f3n.\nO pantano de Los Bermejales est\u00e1 situado no curso alto do r\u00edo Cac\u00edn, onde converxen as augas procedentes da Serra de Almijara e Tejeda.\nO encoro recolle as augas dunha conca de 307\u00a0km\u00b2. A pluviosidade media da cunca \u00e9 de 625\u00a0mm anuais, que v\u00e9n supor unha achega media duns 60 mill\u00f3ns de m\u00b3 de auga anuais, a\u00ednda que coa achega posterior do transvasamento do r\u00edo Alhama, afluente do Cac\u00edn, a trav\u00e9s dun t\u00fanel ach\u00e9ganse outros 17 mill\u00f3ns de m\u00b3 aproximadamente.\nO pantano, que ten capacidade para 104 mill\u00f3ns de m\u00b3, orixinou a \u00e1rea dos novos regad\u00edos da Canle do Cac\u00edn, estend\u00e9ndose estes a o longo da beira esquerda do r\u00edo Genil, ocupando unhas terras do antigo seca\u00f1o que marcaban por esta beira a separaci\u00f3n entre a Veiga de Granada e a de Loja. Coa s\u00faa construci\u00f3n foi posible a uni\u00f3n de ambas as de forma unha banda continua entre Granada e Loja e supuxo a rega sobre 5709 hect\u00e1reas.\nHistoria.\nO encoro de Los Bermejales entrou en funcionamento en 1958, a\u00ednda que o proxecto da s\u00faa construci\u00f3n formaba xa parte do \"Plan de Obras Hidr\u00e1ulicas\" de 1902.\nNo Decreto de 11 de xullo de 1941 autorizouse a execuci\u00f3n, mediante poxa, das obras do proxecto reformado do pantano. Francisco Franco autorizou ao Ministro de Obras P\u00fablicas, Alfonso Pena Boeuf, para a execuci\u00f3n polo seu orzamento de 5.526.496,33 pesetas, que se abonaron en catro anualidades.\nPara a s\u00faa ordenaci\u00f3n traballaron conxuntamente o Ministerio de Obras P\u00fablicas e o Instituto Nacional de Colonizaci\u00f3n levando a cabo unha adaptaci\u00f3n ao regad\u00edo. Para iso constru\u00edronse bancais, canles, tubaxes, c\u00e1maras para rego por aspersi\u00f3n (estanques para auga), exequias, cami\u00f1os, etc. e transformaron a estrutura da propiedade das terras co que apareceron as\u00ed novos pobos de colonizaci\u00f3n, como \u00e9 o caso de Pe\u00f1uelas, Fuensanta, Loreto e Romilla la Nueva."}
{"id": "340573", "revid": "839", "url": "https://gl.wikipedia.org/wiki?curid=340573", "title": "Filib Naxim", "text": "Filib Naxim (en ), nado en Bagdad (Iraq), \u00e9 un eclesi\u00e1stico cat\u00f3lico caldeo, entre 2010 e 2018 administrador patriarcal do Cairo.\nTraxectoria.\nNaceu en Bagdad o 26 de setembro de 1959. En 1979 marchou a Roma, onde se graduou en 1984 en Filosof\u00eda e Teolox\u00eda pola Pontificia Universidade Urbaniana, e onde no mesmo ano foi ordenado sacerdote por Xo\u00e1n Paulo II na bas\u00edlica de San Pedro. Entre 1985 e 1990 exerceu como primeiro p\u00e1rroco dos caldeos no Reino Unido, e posteriormente volveu a Roma onde se graduou en Dereito can\u00f3nico pola Pontificia Universidade Lateranense e se doutorou en Dereito can\u00f3nico oriental polo Pontificio Instituto Oriental. En 1994 o patriarca Rafael I Bidawid nomeouno delegado patriarcal para os caldeos de Europa. En 2000 foi nomeado procurador da Igrexa cat\u00f3lica caldea en Roma, cargo que exerceu at\u00e9 2014.\nO 11 de xu\u00f1o de 2005 o papa Bieito XVI nomeouno visitador apost\u00f3lico para os caldeos residentes en Europa; exerceu este cargo at\u00e9 o nomeamento como visitador de Ramsi Karmu o 20 de xullo de 2013.\nEn 2010, logo do pasamento do bispo Yusif Saraf, foi nomeado administrador patriarcal do Cairo. Exerceu como administrador patriarcal at\u00e9 a s\u00faa renuncia o 27 de agosto de 2018, e foi sucedido por Bulus Sati."}
{"id": "340584", "revid": "65337", "url": "https://gl.wikipedia.org/wiki?curid=340584", "title": "As Sete Palabras", "text": ""}
{"id": "340585", "revid": "65337", "url": "https://gl.wikipedia.org/wiki?curid=340585", "title": "Septem Verba", "text": ""}
{"id": "340593", "revid": "89787", "url": "https://gl.wikipedia.org/wiki?curid=340593", "title": "The Man in the High Castle", "text": "The Man in the High Castle \u00e9 unha novela ucr\u00f3nica de Philip K. Dick publicada en 1962. A novela transcorre nos Estados Unidos, 15 anos despois de que as forzas do Eixe (Alema\u00f1a, Italia e o Xap\u00f3n e os seus aliados) derroten aos aliados na segunda guerra mundial. Neste mundo alternativo, o antigo territorio dos Estados Unidos foi dividido en tres partes, ocupando a s\u00faa costa estas forzas alem\u00e1s e a costa oeste forzas xaponesas, situ\u00e1ndose no medio unha franxa de estados aut\u00f3nomos.\nA\u00ednda que non \u00e9 a primeira obra que trata unha versi\u00f3n alternativa da historia, esta novela practicamente definiu este x\u00e9nero de literatura. Ga\u00f1ou un premio Hugo e axudou a Dick a converterse nun dos m\u00e1is co\u00f1ecidos escritores de ciencia ficci\u00f3n do seu tempo. Dentro das s\u00faas novelas, \u00e9 unha das m\u00e1is centradas nos personaxes, e practicamente non trata con temas cl\u00e1sicos da ciencia ficci\u00f3n que alagan as s\u00faas outras novelas.\nSinopse.\nO mundo alternativo.\nO punto de diverxencia entre o mundo do home no castelo e a historia real \u00e9 o asasinato do presidente dos Estados Unidos, Franklin D. Roosevelt, en 1933. Isto evita que o pa\u00eds se recobre da Gran Depresi\u00f3n, instaurando unha pol\u00edtica de illamento durante a segunda guerra mundial.\nSen a asistencia dos Estados Unidos, Inglaterra e, finalmente, o resto de Europa, foron derrotadas polo Eixe. A frota xaponesa foi capaz de ocupar Hawai e a costa oeste dos Estados Unidos coa s\u00faa propia versi\u00f3n da guerra l\u00f3strego.\nPara 1947, todo o territorio dos aliados estaba baixo o control do Eixo. O territorio estadounidense reflicte a nova polaridade do mundo. Mentres a costa oeste (estados do Pac\u00edfico) est\u00e1 baixo o dominio xapon\u00e9s, a costa leste (Estados Unidos) permanece ocupada polos alem\u00e1ns. Os estados centrais (estados das Monta\u00f1as Rochosas) aparentemente lograron manterse aut\u00f3nomos, pero est\u00e1n divididos en d\u00faas \u00e1reas de influencia, unha xaponesa e outra alem\u00e1.\nAdolf Hitler quedou incapacitado por s\u00edfilis cerebral ao final da guerra, polo que o chanceler do NSDAP, Martin Bormann, asumiu o liderado de Alema\u00f1a. Os nazis crearon o seu propio imperio colonial, causando xenocidios masivos de xudeus e negros, devastando \u00c1frica e desecando o Mediterr\u00e1neo para convertelo en terras de cultivo. Tam\u00e9n se lanzaron \u00e1 exploraci\u00f3n do espazo e desenvolveron tecnolox\u00edas tales como o dominio do pl\u00e1stico, a produci\u00f3n masiva de autom\u00f3biles, a televisi\u00f3n, a bomba at\u00f3mica e a bomba de hidr\u00f3xeno.\nXap\u00f3n, pola s\u00faa banda, lanzouse \u00e1 conquista de Asia e Am\u00e9rica do Sur, con resultados dispares, e s\u00f3 logrou a ocupaci\u00f3n de parte da China e Rusia. Cara ao momento no que transcorre a narraci\u00f3n, Xap\u00f3n e Alema\u00f1a at\u00f3panse enfrontados nunha guerra fr\u00eda, marcada pola superioridade tecnol\u00f3xica alem\u00e1 sobre o seu rival, que se estima de dez anos.\nDurante a novela, Martin Bormann morre e os outros xerarcas nazis como Joseph Goebbels e Reinhard Heydrich compiten para converterse no novo chanceler do Reich. Ao mesmo tempo, existe un complot para realizar un ataque por sorpresa con armas nucleares sobre Xap\u00f3n que permita a Alema\u00f1a ocupar as s\u00faas posesi\u00f3ns imperiais.\nAdaptaci\u00f3ns.\nAudiolibro.\nEn 1997 publicouse un audiolibro de \"The Man in the High Castle\", lido por George Guidall e cunha duraci\u00f3n aproximada de 9,5 horas, divididas en sete cintas de casete. No ano 2008 apareceu outro audiolibro publicado por Blackstone Audio, lido por Tom Weiner, cunha duraci\u00f3n de 8.5 horas distribu\u00eddas en 7 CDs. No ano 2014 apareceu unha terceira edici\u00f3n, esta vez publicada por Brilliance Audio. O encargado de po\u00f1er voz ao relato foi Jeff Cummings, durante 9:58 horas.\nTelevisi\u00f3n.\nTras un longo n\u00famero de intentos de adaptaci\u00f3n do libro \u00e1s pantallas, a unidade de produci\u00f3n cinematogr\u00e1fica de Amazon comezou en outubro de 2014 a gravar un episodio piloto de \"The Man in the High Castle\" en Roslyn, Washington, para unha nova serie que foi emitida na plataforma Amazon Prime. O episodio piloto foi emitido por Amazon Studios o 15 de xaneiro de 2015, e foi o episodio piloto m\u00e1is visto na historia de Amazon, segundo o vicepresidente de Amazon Studios, Roy Price. O 18 de febreiro de 2015, Amazon deu permiso para a produci\u00f3n da serie. A serie estivo dispo\u00f1ible para emisi\u00f3n en li\u00f1a o 20 de novembro de 2015.\nA serie diverxe da novela en varios aspectos significativos. Na serie, os \"Pacific States of America\" e o \"Eastern American Reich\", aparecen como meras provincias dos imperios xapon\u00e9s e alem\u00e1n, sen ning\u00fan signo de goberno aut\u00f3nomo. As Monta\u00f1as Rochosas se converten, literalmente nunha zona neutral gobernada pola anarqu\u00eda.\nA segunda guerra mundial parece rematar de xeito simb\u00f3lico en 1945, cos Estados Unidos rend\u00e9ndose de xeito incondicional trala destruci\u00f3n de Washington, D.C. por unha bomba de hidr\u00f3xeno; en lugar de 1947, como sucede no libro, en que os Estados Unidos son invadidos e derrotados por terra."}
{"id": "340594", "revid": "2520", "url": "https://gl.wikipedia.org/wiki?curid=340594", "title": "Esc\u00e1ndalo da hepatite C", "text": ""}
{"id": "340597", "revid": "197", "url": "https://gl.wikipedia.org/wiki?curid=340597", "title": "Caso das fotograf\u00edas de Alberto N\u00fa\u00f1ez Feij\u00f3o con Marcial Dorado", "text": "O caso das fotograf\u00edas de Alberto N\u00fa\u00f1ez Feij\u00f3o con Marcial Dorado, en ocasi\u00f3ns citado como esc\u00e1ndalo das fotos con Marcial Dorado fai referencia ao esc\u00e1ndalo pol\u00edtico en Galicia tras a publicaci\u00f3n dunhas fotograf\u00edas no xornal \"El Pa\u00eds\" o 30 de marzo de 2013, onde aparec\u00eda o Presidente da Xunta de Galicia, o pol\u00edtico do Partido Popular Alberto N\u00fa\u00f1ez Feij\u00f3o, xunto ao narcotraficante Marcial Dorado. A publicaci\u00f3n da informaci\u00f3n puxo en evidencia a relaci\u00f3n de amizade entre o pol\u00edtico galego e o narcotraficante, os cales chegaron a realizar viaxes xuntos.\nAs pol\u00e9micas fotos foron tiradas nunha embarcaci\u00f3n recreativa no ano 1995. Por aquel ent\u00f3n, Dorado era xa un reco\u00f1ecido narcotraficante residente na Illa de Arousa, que fora xa detido en d\u00faas ocasi\u00f3ns. Pola contra, Feij\u00f3o ocupaba un posto destacado na Administraci\u00f3n galega, no departamento de Sa\u00fade, sendo o \"n\u00famero dous\" do daquela conselleiro, Romay Beccar\u00eda.\nAdemais das fotograf\u00edas no barco de Dorado, a relaci\u00f3n entre Feij\u00f3o e o contrabandista inclu\u00edu invitaci\u00f3ns persoais \u00e1 s\u00faa mansi\u00f3n na Illa de Arousa, e tam\u00e9n visitas a un domicilio en Baiona entre 1995 e 1998. O propio Feij\u00f3o reco\u00f1eceu ter realizado viaxes co narcotraficante a Cascais, en Portugal, e a Andorra.\nReacci\u00f3ns pol\u00edticas e sociais.\nO 1 de abril dese mesmo ano, dous d\u00edas despois da publicaci\u00f3n das fotograf\u00edas, o daquela Presidente da Xunta de Galicia compareceu no Parlamento Galego para dar explicaci\u00f3ns sobre o feito. Feij\u00f3o non negou a s\u00faa relaci\u00f3n co narcotraficante, pero asegurou que non ti\u00f1a co\u00f1ecemento de que este se adicase ao contrabando, e que no momento no que o soubo cesou a s\u00faa relaci\u00f3n con el. Na s\u00faa comparecencia parlamentaria declarouse v\u00edtima dun plan para amedrentalo. D\u00edas m\u00e1is tarde, Manuel V\u00e1zquez Pad\u00edn, testemu\u00f1a protexida na operaci\u00f3n N\u00e9cora contra o narcotr\u00e1fico en Galicia, declarou nunha entrevista na Cadena SER que era \"impos\u00edbel\" que Feij\u00f3o non soubese a que se adicaba Dorado.\nFeij\u00f3o non dimitiu como esix\u00eda a oposici\u00f3n, pese a que el mesmo pedira a dimisi\u00f3n de Anxo Quintana, antigo Vicepresidente da Xunta de Galicia, cando se publicaran unhas fotograf\u00edas nas que sa\u00edra cun empresario.\nPor outra banda, o voceiro nese momento do grupo parlamentario de Alternativa Galega de Esquerda (AGE), Xos\u00e9 Manuel Beiras, acusou a Feij\u00f3o nunha sesi\u00f3n parlamentario de \"narcopresidente\".\nO xornal La Voz de Galicia publicou unha enquisa na s\u00faa p\u00e1xina web na que participaron m\u00e1is de 2 700 internautas, onde se afirmaba que o 75 % dos votantes pensaban que o esc\u00e1ndalo non erosionara a carreira pol\u00edtica de Feij\u00f3o."}
{"id": "340605", "revid": "89787", "url": "https://gl.wikipedia.org/wiki?curid=340605", "title": "Josep Llimona", "text": "Josep Llimona i Bruguera, nado en Barcelona 8 de abril de 1864 e finado na mesma cidade o 27 de febreiro de 1934, foi un escultor, considerado dos mellores representantes da escultura modernista catal\u00e1.\nTraxectoria.\nIrm\u00e1n do pintor Joan Llimona e t\u00edo da ilustradora Merc\u00e8 Llimona e da pintora N\u00faria Llimona, estudou na \"escola da Llotja\" e no taller dos irm\u00e1ns Agapit e Venaci Vallmitjana. Tam\u00e9n foi alumno de Rossend Nobas, co cal traballou dous anos, e do pintor Mart\u00ed i Alsina, na Escola de Belas Artes de Barcelona.\nCon 16 anos (1880) consegue co \"El fill pr\u00f2dig\" (O fillo pr\u00f3digo) a pensi\u00f3n Fortuny, que outorgaba o concello de Barcelona,traslad\u00e1ndose a Roma durante 4 anos co seu irm\u00e1 Joan. Al\u00e1 vai traballar no taller de Enric Serra e vai estudar na Academia Giggi. Durante o primeiro ano realizou as d\u00faas obras que por contrato lle esix\u00eda a pensi\u00f3n, \"Patrici rom\u00e0\"(Patricio romano) e o borrador da estatua ecuestre do conde Ramon Berenguer o Grande, obra que lle permite a Josep Llimona a renovaci\u00f3n da pensi\u00f3n por un ano m\u00e1is e as\u00ed puido, durante un novo per\u00edodo, modelar o monumento na medida definitiva.\nPresentada a obra na Exposici\u00f3n Universal de Barcelona de 1888, obt\u00e9n a medalla de Ouro, que foi a recompensa de maior valor concedida polo xurado internacional de escultura.A obra orixinal queda baixo propiedade do concello a cambio dunha pensi\u00f3n de e hoxe en d\u00eda p\u00f3dese ver na praza de Ram\u00f3n Berenguer da cidade. Para esta exposici\u00f3n tam\u00e9n presentou unha estatua de Ramon Berenguer O Vello, que, feita en bronze, figura entre os monumentos expostos no Sal\u00f3n de Sant Joan, e no friso do \" Arco de Triunfo de Barcelona \" de Barcelona.\nO seu irm\u00e1n comezou unha vida relixiosa moi activa, que influ\u00edu fortemente a Josep Llimona, e vainos levar a fundar xunto con outros artistas, o \"Cercle Art\u00edstic de Sant Lluc\" o ano 1893, para preservar a arte dos excesos dos artistas da \u00e9poca. Tam\u00e9n comezou a realizar obras de tem\u00e1tica relixiosa coma a \"Mare de D\u00e9u del Roser\", \"Consumatum est\" ou \"Primera Comuni\u00f3\".\nO ano 1900 presentou en Olot unha exposici\u00f3n de espidos femininos. Pouco despois, o 1901, morr\u00eda a s\u00faa muller, feito que marcar\u00eda o seu car\u00e1cter introvertido.\nOs anos seguintes realizou diversos encargos, tanto de tem\u00e1tica funeraria coma o \"L'\u00c0ngel exterminador\" no cemiterio de Comillas coma monumentos civ\u00eds, coma o \"Monument al Dr. Robert\". No 1907 presenta \"Desconsol\" na Exposici\u00f3n Internacional de Belas Artes de Barcelona, que lle achega o Premio de Honor. A obra foi adquirida polo museo municipal da cidade. No 1909 foi nomeado rexedor do concello e vocal da Xunta de Museos. Posteriormente acadar\u00eda a presidencia da xunta entre o 1918 e o 1924.\nNo 1920 realizouse unha Exposici\u00f3n de Belas Artes en Barcelona, onde van adicar unha sala enteira en homenaxe. Catro anos m\u00e1is tarde realiza unha estatua de Sant Jordi que \u00e9 considerada unha das s\u00faas mellores obras.\nFoi elixido de novo presidente da Xunta de Museos no 1931, cargo que manter\u00eda ata a s\u00faa norte. Foi un per\u00edodo moi produtivo, xa que no 1934 inaug\u00farase o Museu d'Art de Catalunya, actual MNAC.\nFoi mestre da escultora Margarida Sans i Jordi, que foi a s\u00faa alumna preferida e a s\u00faa sucesora, de acordo \u00f3 propio artista. Contou coa presenza de Enric Monjo no seu taller, \u00f3 cal introduciu no novecentismo.\nObra e estilo.\nAs s\u00faas primeiras obras foron acad\u00e9micas, por\u00e9n a partir dunha estad\u00eda en Par\u00eds, influenciado por Auguste Rodin, o seu estilo derivou cara o modernismo, e a comezos do s\u00e9culo XX incorporouse \u00f3 simbolismo. Fixo un traballo extens\u00edsimo, realizando exposici\u00f3ns en Catalu\u00f1a, Madrid, Par\u00eds, Bruxelas e Buenos Aires.\nOutra obra representativa \u00e9 \"Idil\u2022li\" (Idilio), obra que pos\u00fae unha colecci\u00f3n particular arxentina; o monumento f\u00fanebre da se\u00f1ora de Chopitea (Buenos Aires); o grupo \"Amor a la inf\u00e0ncia\", situado nas Escolas do Bosco de \"Montju\u00efc\", e o gran monumento erixido na praza da Universidade de Barcelona \u00f3 \"Monument al Doctor Robert\", obra complexa, na que sobresaen o grupo de do pobo e que esculpe en pedra branca representando as ensinanzas do excelente mestre.\nMerecen especial menci\u00f3n as obras de arte aplicadas realizadas por Llimona, sendo as de maior importancia un b\u00e1culo pastoral ofrecido o bispo de Vic, un art\u00edstico xogo de caf\u00e9 que deb\u00eda ofrecerse coma agasallo de vodas a un rei, e diversas xoias nas que o valor art\u00edstico supera \u00f3 intr\u00ednseco, a\u00ednda sendo este elevado.\nComo debuxante produciu un n\u00famero considerable de estudos excelentes sobre a natureza."}
{"id": "340607", "revid": "44972", "url": "https://gl.wikipedia.org/wiki?curid=340607", "title": "Campinense Clube", "text": "O Campinense Clube, co\u00f1ecido como Campinense, \u00e9 un club de f\u00fatbol brasileiro da cidade de Campina Grande, en Para\u00edba. Foi fundado en 1915\u00a0e compite no Campionato Paraibano (liga do estado da Para\u00edba)."}
{"id": "340611", "revid": "22795", "url": "https://gl.wikipedia.org/wiki?curid=340611", "title": "Phascolarctidae", "text": ""}
{"id": "340612", "revid": "22795", "url": "https://gl.wikipedia.org/wiki?curid=340612", "title": "Fascol\u00e1rctidos", "text": ""}
{"id": "340613", "revid": "22795", "url": "https://gl.wikipedia.org/wiki?curid=340613", "title": "Vombatus", "text": ""}
{"id": "340614", "revid": "98629", "url": "https://gl.wikipedia.org/wiki?curid=340614", "title": "Vombatiformes", "text": "A dos vombatiformes (Vombatiformes) \u00e9 unha suborde de mam\u00edferos marsupiais da orde dos diprotodontes. Esta suborde comprende tan s\u00f3 d\u00faas familias con especies viventes, a dos fascol\u00e1rctidos, que incl\u00fae tan s\u00f3 o coala, e a dos vomb\u00e1tidos, que comprende dous x\u00e9neros, \"Lasiorhinus\", con d\u00faas especies, e \"Vombatus\", cunha \u00fanica especie viva, o uombat.\nEntre as familias extintas destaca a dos diprotod\u00f3ntidos, que incl\u00fae a \"Diprotodon optatum\", o marsupial m\u00e1is grande que xamais existiu, e que moitos cren que foi a inspiraci\u00f3n do \"bunyip\", monstro mari\u00f1o da mitolox\u00eda dos aborixes australianos.\nA suborde dos vombatiformes, cos seus membros estreitamente relacionados e a s\u00faa forma corporal compacta, contrasta coas outras d\u00faas subordes dos diprotodontes, a dos macropodiformes, que incl\u00fae, entre outros, aos canguros), e a dos falanxeriformes, que abarca as sarig\u00fceias, os falanxeros e os petauros.\nMoitos bi\u00f3logos cren que o coala e o uombat comparten un antepasado com\u00fan, do que diverxeron moi recentemente, no cenozoico.\nTaxonom\u00eda.\nDescrici\u00f3n.\nA suborde foi descrita en 1830 polo bot\u00e1nico e zo\u00f3logo brit\u00e1nico Gilbert Thomas Burnett.\nEtimolox\u00eda.\nO termo \"Vombatiformes\" est\u00e1 formado pola ra\u00edz do nome do x\u00e9nero tipo, \"Vombatus\" e o segundo elemento do lat\u00edn cient\u00edfico \"-iformes\", que significa 'en forma de'. Literalmente: 'os que te\u00f1an forma de uombat'.\nClasificaci\u00f3n.\nSuborde \"Vombatiformes\""}
{"id": "340615", "revid": "27155", "url": "https://gl.wikipedia.org/wiki?curid=340615", "title": "Bioacumulaci\u00f3n", "text": "En biolox\u00eda e toxicolox\u00eda, bioacumulaci\u00f3n \u00e9 a acumulaci\u00f3n de substancias qu\u00edmicas procedentes do exterior, como os pesticidas ou outros compostos nun organismo. A bioacumulaci\u00f3n ocorre cando un organismo absorbe unha substancia (posiblemente t\u00f3xica) a unha velocidade maior \u00e1 que se elimina polo catabolismo e a excreci\u00f3n. Por tanto, canto m\u00e1is longa \u00e9 a vida media biol\u00f3xica dunha substancia t\u00f3xica maior \u00e9 o risco de envelenamento cr\u00f3nco, mesmo se as concentraci\u00f3ns ambientais da toxina non son moi altas. A bioacumulaci\u00f3n, por exemplo en peixes, pode predicirse por medio de modelos. En funci\u00f3n de cada substancia, esta acumulaci\u00f3n pode producirse a partir de fontes abi\u00f3ticas (solo, aire, auga), ou bi\u00f3ticas (outros organismos vivos). As principais v\u00edas de introduci\u00f3n dunha substancia qu\u00edmica nun organismo vivo son a respiratoria, a dixestiva e a integumentaria. As hip\u00f3teses sobre o criterio de l\u00edmite ou exclusi\u00f3n por tama\u00f1o molecular para usalo como indicador potencial de bioacumulaci\u00f3n non est\u00e1n apoiadas polos datos. A biotransformaci\u00f3n pode modificar moito a bioacumulaci\u00f3n de compostos qu\u00edmicos nun organismo. Os compostos que son moi estables e non se alteran coas reacci\u00f3ns qu\u00edmicas metab\u00f3licas ou os que son pouco m\u00f3biles porque non son hidrosolubles, pero si liposolubles, poden acumularse nos tecidos graxos e non son excretados facilmente na urina, polo que poden bioacumularse.\nO termo bioacumulaci\u00f3n acu\u00f1\u00e1rono entre as d\u00e9cadas de 1950 e 1960 un grupo de naturalistas estadounidenses que encontraron altas concentraci\u00f3ns de DDT no organismo dalgunhas especies de aves. Como consecuencia deste descubrimento, o DDT foi prohibido para uso indiscriminado en moitos pa\u00edses. Ademais, na d\u00e9cada de 1950 descubr\u00edronse varios casos de intoxicaci\u00f3n masiva por compostos org\u00e1nicos de mercurio, como o desastre ecol\u00f3xico da ba\u00eda de Minamata, no Xap\u00f3n, onde se deu a co\u00f1ecer a enfermidade de Minamata.\nO concepto de bioconcentraci\u00f3n est\u00e1 relacionado co anterior, pero \u00e9 m\u00e1is espec\u00edfico, e ref\u00edrese \u00e1 captaci\u00f3n e acumulaci\u00f3n dunha substancia que se encontraba na auga. Ao contrario, bioacumulaci\u00f3n ref\u00edrese \u00e1 captaci\u00f3n a partir de todas as fontes combinadas (por exemplo, auga, alimentos, aire, etc.)\nA Axencia de Protecci\u00f3n Ambiental dos Estados Unidos define o factor de bioconcentraci\u00f3n como a relaci\u00f3n de concentraci\u00f3ns de produtos qu\u00edmicos entre un organismo e a auga dos seus arredores.\nBioacumuladores.\nOs bioacumuladores son organismos vivos dotados da capacidade de absorber do ambiente determinadas substancias e almacenalas no interior dos seus propios tecidos sen eliminalas mediante procesos metab\u00f3licos. A s\u00faa principal utilidade \u00e9 a de servir como bioindicadores: monitorizando os cultivos de bioacumuladores \u00e9 posible avaliar o grao de contaminaci\u00f3n dos ecosistemas, analizando factores como a presenza de metais pesados (chumbo, vanadio, cadmio, cromo, zinc, n\u00edquel, manganeso), hidrocarburos, outras substancias t\u00f3xicas e elementos radioactivos como o cesio-137. Poden utilizarse como bioindicadores diversos tipos de plantas. Os organismos m\u00e1is comunmente utilizados son os liques e os musgos, pero existen tam\u00e9n diversos tipos de cole\u00f3pteros terrestres e microorganismos acu\u00e1ticos que se utilizan para esta finalidade.\nAlg\u00fans peixes costeiros, como o tetraod\u00f3ntido \"Tetractenos glaber\", e aves mari\u00f1as, como os araos papagaio do Atl\u00e1ntico (\"Fratercula arctica\"), son a mi\u00fado monitorizados para controlar a s\u00faa concentraci\u00f3n de metais pesados que bioacumularon.\nExemplos de bioacumulaci\u00f3n.\nAlg\u00fans compostos liposolubles velenosos e bioacumulables son o tetraetilchumbo (o chumbo da gasolina que levaba chumbo), e o DDT. Estes compostos son almacenados nas graxas do corpo, das que se poden en determinados momentos liberar e causar un envelenamento agudo.\nSon tam\u00e9n substancias potencialmente bioacumlables, entre outras, a aldrina, o captafol, o clordano, os compostos de mercurio, o dicofol, a dieldrina, o dinoseb, a endrina, a fenacetina, o lindano (e os HCH), o heptacloro, o parati\u00f3n, o PBB, o PBDE, os piretroides, os compostos organofosforados, o \u00f3xido de tributilesta\u00f1o, o toxafeno, os compostos que conte\u00f1en bifenilos policlorados (policloruro de bifenilo ou PCB) e o tri\u00f3xido de antimonio. Tam\u00e9n son bioacumulables os metais pesados.\nAs toxinas producidas de forma natural poden tam\u00e9n bioacumularse. As floraci\u00f3ns de algas co\u00f1ecidas como \"mareas vermellas\" poden ter como resultado que localmente se volvan t\u00f3xicos os organismos filtradores como os mexill\u00f3ns e ostras. Certos peixes do coral poden ser responsables dunha intoxicaci\u00f3n ciguatox\u00ednica cando acumulan unha toxina chamada ciguatoxina que toman das algas do arrecife.\nUn exemplo de envelenamento laboral por bioacumulaci\u00f3n \u00e9 o envelenamento que tradicionalmente sufr\u00edan os traballadores que fabricaban sombreiros. Para endurecer o feltro usado para fabricalos us\u00e1base mercurio, que forma especies qu\u00edmicas org\u00e1nicas como o metilmercurio, que \u00e9 liposoluble, e tend\u00eda a acumularse no cerebro dos traballadores, o que ti\u00f1a como resultado un envelenamento por mercurio.\nO estroncio-90, presente na chuvia radioactiva producida pola explosi\u00f3n de bombas at\u00f3micas, \u00e9 bastante similar quimicamente ao calcio que o noso corpo utiliza abundantemente na oseox\u00e9nese, polo que se bioacumula no tecido \u00f3seo e a s\u00faa radiaci\u00f3n causa danos prolongados.\nAlgunhas especies animais utilizan a bioacumulaci\u00f3n como un medio de defensa. Ao consumiren plantas ou presas t\u00f3xicas, estas especies poden acumular toxinas, que despois lles serven como arma disuasoria contra un potencial depredador. Un exemplo \u00e9 a larva do lepid\u00f3ptero \"Manduca sexta\", que se alimenta da planta do tabaco, que concentra a nicotina ata chegar a un nivel t\u00f3xico.\nOutros compostos que non son considerados normalmente t\u00f3xicos pode acumularse ata chegaren a niveis t\u00f3xicos nos organimsos. O exemplo cl\u00e1sico \u00e9 a vitamina A, que se concentra no f\u00edgado dos carn\u00edvoros, por exemplo, no oso polar. Este animal, que \u00e9 un carn\u00edvoro puro que se alimenta doutros carn\u00edvoros (focas), acumula cantidades extremadamente grandes de vitamina A no seu f\u00edgado. Os pobos nativos do \u00e1rtico saben tradicionalmente que os f\u00edgados destes animais non deben comerse, mais os exploradores do \u00c1rtico non o sab\u00edan e sufriron \u00e1s veces de hipervitaminose A por comeren f\u00edgados de oso polar (tam\u00e9n houbo alg\u00fan caso por comer f\u00edgado de cans de raza husky).\nNalg\u00fans sistemas acu\u00e1ticos eutr\u00f3ficos pode producirse biodiluci\u00f3n. Consiste no decrecemento da concentrraci\u00f3n dun contaminante ao ascender de nivel tr\u00f3fico e d\u00e9bese a que maiores concentraci\u00f3ns de algas ou bacterias consomen e \"dil\u00faen\" a concentraci\u00f3n do contaminante.\nBiomagnificaci\u00f3n.\nA biomagnificaci\u00f3n ou bioamplificaci\u00f3n \u00e9 a bioacumulaci\u00f3n dun composto en concentraci\u00f3ns crecentes conforme ascendemos na cadea tr\u00f3fica. Por tanto, os depredadores ter\u00e1n m\u00e1is concentraci\u00f3n do composto que a que hai nos primeiros elos da cadea tr\u00f3fica."}
{"id": "340616", "revid": "98629", "url": "https://gl.wikipedia.org/wiki?curid=340616", "title": "Vomb\u00e1tidos", "text": "A dos vomb\u00e1tidos (\"Vombatidae\") \u00e9 unha familia de mam\u00edferos marsupiais da orde dos diprotodontes e suborde dos vombatiformes, co\u00f1ecidos como uombats (ou \"wombats\", na bibliograf\u00eda internacional).\nNo presente sobreviven tres especies destes animais que viven nos bosques das monta\u00f1as de Australia (inclu\u00edda Tasmania), onde escavan grandes tobos: o uombat com\u00fan, ou uombat propiamente dito, o \u00fanico do x\u00e9nero \"Vombatus\", o uombat de foci\u00f1o peludo do norte e o uombat de foci\u00f1o peludo do sur, ambos os dous pertencentes ao x\u00e9nero \"Lasiorhinus\".\nCaracter\u00edsticas.\nOs uombats te\u00f1en a aparencia dun pequeno oso musculado coas patas moi curtas.\nA coloraci\u00f3n da s\u00faa pel pode ser beixe, parda, negra ou gris. As tres especies que seguen con vida miden at\u00e9 1,20 m de longo e 70\u00a0cm de alto, e pesan entre os 20 e os 35\u00a0kg.\nComo todos os marsupiais, te\u00f1en unha bolsa ventral, que cont\u00e9n un s\u00f3 par de mamas. Este marsupio ten tam\u00e9n a vantaxe, para un escavador de tobos, de que se pode pechar para que a terra non entre nel.\nAdemais te\u00f1en un \"escudo\", unha placa \u00f3sea nas n\u00e1degas, debaixo da pel; cando un depredador os persegue, pechan a entrada do seu tobo con este escudo posterior.\nA f\u00f3rmula dentaria dos vomb\u00e1tidos \u00e9 1.0.1.4 / 1.0.1.4.\nBiolox\u00eda.\nNutrici\u00f3n.\nOs uombats son fit\u00f3fagos, aliment\u00e1ndose de herbas, ra\u00edces, fungos e cascas de \u00e1rbore e arbustos. Os seus dentes incisivos (similares aos dos roedores), son de crecemento continuo, a diferenza doutros marsupiais.\nTe\u00f1en un metabolismo extraordinariamente lento: tardan ao redor de 14 d\u00edas en completar a dixesti\u00f3n, o que os axuda a vivir nos seus ambientes \u00e1ridos.\nAdemais, non adoitan moverse con rapidez; por\u00e9n, son animais raudos e \u00e1xiles que, en caso necesario, poden facilmente superar a un home en carreira (poden alcanzar at\u00e9 os 40\u00a0km/h e manteren esa velocidade durante 90 segundos). A\u00ednda que son animais principalmente crepusculares e nocturnos, avent\u00faranse tam\u00e9n a buscar alimento durante o d\u00eda, cando vai fr\u00edo ou o d\u00eda e moi nubrado.\nReproduci\u00f3n.\nO per\u00edodo de xestaci\u00f3n adoita durar uns 20 ou 21 d\u00edas. Despois do parto, as cr\u00edas viven no ben desenvolvido marsupio seis ou sete meses; aos 15 meses de idade son destetados. Alcanzan a idade reprodutiva aos 18 meses.\nCostumes.\nOs uombats escavan extensos tobos cos seus dentes incisivos e as s\u00faas poderosas garras.Ocupan territorios ao redor dos seus tobos, que defenden contra os intrusos. No uombat com\u00fan, este territorio pode cubrir at\u00e9 23 hect\u00e1reas, mentres que os dos das d\u00faas especies de uombats de foci\u00f1o peludo s\u00f3 abarcan 4 hect\u00e1reas.\nA s\u00faa principal defensa contra un depredador baixo terra \u00e9 esmagalo contra o teito do t\u00fanel at\u00e9 que o invasor deixa de respirar.\nNon se deixan ver tan facilmente como outros animais, pero si adoitan deixaren pegadas vis\u00edbeis do seu paso, como as s\u00faas t\u00edpicas bostas c\u00fabicas.\nTaxonom\u00eda.\nDescrici\u00f3n.\nA familia foi descrita en 1829 polo bot\u00e1nico e zo\u00f3logo brit\u00e1nico Gilbert Thomas Burnett no seu traballo publicado en \"Quart. J. Lit. Sci. Art\"., 1829: 351.\nEtimolox\u00eda.\nO termo \"Vombatidae\" est\u00e1 formado pola ra\u00edz do nome do x\u00e9nero tipo, \"Vombatus\" e o segundo elemento do lat\u00edn cient\u00edfico \"-\u012ddae\", propio dos nomes das familias de animais. Literalmente: 'os parecuidos ao uombat'.\nPola s\u00faa parte, o \"Vombatus\" deriva do termo ingl\u00e9s \"wombat\", que prov\u00e9n da lingua eora falada pola comunidade aborixe que viv\u00eda na rexi\u00f3n de Sydney.\nClasificaci\u00f3n.\nFamilia \"Vombatidae\" "}
{"id": "340631", "revid": "45576", "url": "https://gl.wikipedia.org/wiki?curid=340631", "title": "Carlos Mendit\u00e9guy", "text": ""}
{"id": "340632", "revid": "45576", "url": "https://gl.wikipedia.org/wiki?curid=340632", "title": "Oscar G\u00e1lvez", "text": ""}
{"id": "340639", "revid": "98629", "url": "https://gl.wikipedia.org/wiki?curid=340639", "title": "Comportamento agon\u00edstico", "text": "O comportamento agon\u00edstico \u00e9 calquera comportamento social relacionado coa loita. O termo ten un significado m\u00e1is amplo que simplemente un comportamento agresivo porque incl\u00fae tam\u00e9n as ameazas, exhibici\u00f3ns, retiradas, aplacamentos, e conciliaci\u00f3ns. O termo foi acu\u00f1ado por Scott e Fredericson en 1951.\nAlgunhas formas de comportamento agon\u00edstico danse entre contendentes que est\u00e1n a competir polo acceso aos mesmos recursos, como o alimento ou as parellas para a reproduci\u00f3n ou o refuxio. Outras veces, implica probas de forza ou a exhibici\u00f3n de amezas que fan que os animais parezan m\u00e1is grandes e m\u00e1is fortes fisicamente do que son, unha exhibici\u00f3n que pode permitirlles ga\u00f1ar os recursos en competencia sen necesidade de que finalmente te\u00f1a lugar unha verdadeira batalla. A\u00ednda que o comportamento agon\u00edstico var\u00eda entre especies, a interacci\u00f3n agon\u00edstica consiste en tres tipos de comportamentos: ameazas, agresi\u00f3ns, e submisi\u00f3n. Estes tres comportamentos est\u00e1n funcional e fisioloxicamene interrelacionados co comportamento agresivo a\u00ednda que queden f\u00f3ra dunha definici\u00f3n estreita deste comportamento como s\u00f3 de agresi\u00f3n. A\u00ednda que calquera destas divisi\u00f3ns dos comportamentos pode considerarse s\u00f3 unha interacci\u00f3n entre dous animais, normalmente ocorre seguindo unha secuencia con principio e final. Dependendo da dispo\u00f1ibilidade e importancia dun recurso, os comportamentos poden ir desde a loita \u00e1 morte ou un comportamento ritualizado moito m\u00e1is seguro, a\u00ednda que os comportamentos ritualizados ou de exhibici\u00f3n son as formas m\u00e1is com\u00fans de comportamento agon\u00edstico.\nPredici\u00f3n da vitoria.\nO tipo de comportamento agon\u00edstico observado, xa sexa agresivo ou submiso, depende da probabilidace de ga\u00f1ar que se perciba. Por exemplo, o tama\u00f1o \u00e9 xeralmente un bo preditor do \u00e9xito na loita, e moitos animais exh\u00edbense para alardear do seu tama\u00f1o. Os animais deben poder avaliar o tipo de acci\u00f3n agonista que van executar estimando o tama\u00f1o do opo\u00f1ente e se \u00e9 probable que ga\u00f1en a loita f\u00edsica se esta se produce.\nExemplo: As moscas Diopsidae.\nNo compotamento agresivo dos machos das moscas da familia Diopsidae, estes p\u00f3\u00f1ense en garda exhibindo os seus ollos pedunculados. As femias mostran unha forte preferencia por aparearse cos machos con ped\u00fanculos oculares m\u00e1is longos. Debido a esta preferencia das femias, os machos evolucionaron para competir uns contra outros polo dereito de aparearse. Na exhibici\u00f3n de ameaza as d\u00faas moscas p\u00f3\u00f1ense en fronte cabeza con cabeza, coas patas anteriores estendidas cara a adiante e paralelas aos seus longos ped\u00fanculos oculares. Este comportamento permite que cada individuo xulgue a distancia entre os ollos do seu competidor. A lonxitude dos ped\u00fanculos oculares increm\u00e9ntase co tama\u00f1o corporal, e os machos con ped\u00fanculos oculares m\u00e1is curtos xeralmente se retiran. Unha maior distancia entre os ollos sup\u00f3n un maior tama\u00f1o corporal e unha maior probabilidade de ga\u00f1ar nunha loita.\nEvitaci\u00f3n.\nMoitos animais evitan a loita f\u00edsica. Parecer\u00eda en principio que normalmente canto m\u00e1is agresivo \u00e9 o animal, m\u00e1is ten que ga\u00f1ar se loita. Por\u00e9n, nun escenario normal se un animal \u00e9 demasiado agresivo isto poder\u00eda supo\u00f1erlle un custo inaceptablemente alto, como feridas graves ou a morte. A menos que un animal te\u00f1a indicios claros de que ga\u00f1ar\u00e1 sen sufrir danos, ou que os recursos en disputa son o suficientemente valiosos para afrontar o risco de morte, o animal xeralmente evitar\u00e1 loitar. Un animal debe sopesar os custos e beneficios relativos de loitar. Se os custos son demasiado altos \u00e9 preferible evitar a loita.\nExhibici\u00f3n ritual.\nNos animais a exhibici\u00f3n \u00e9 calquera comportamento modificado pola evoluci\u00f3n que se usa para transmitir informaci\u00f3n. Os animais exhiben determinados signos para que os individuos aos que van dirixidos poidan usalos para inferir algo sobre o estado f\u00edsico e mental do outro animal. \nPara evitar o alto custo de loitar, nalg\u00fans animais evolucionaron sofisticados rituais, que utilizan para impresionar aos seus opo\u00f1entes para que retrocedan ou marchen. O modelo de custo-beneficio da exhibici\u00f3n fai tres asunci\u00f3ns, que son: (1) o tipo de exhibici\u00f3n var\u00eda dependendo do custo; (2) o risco da exhibici\u00f3n increm\u00e9ntase a medida que a efectividade da exhibici\u00f3n aumenta; e (3) o valor dos recursos en disputa determina a elecci\u00f3n da exhibici\u00f3n utilizada. Os animais evolucionaron para usar os seus atributos f\u00edsicos como unha mostra da s\u00faa capacidade. Se a contenda pode resolverse cunha exhibici\u00f3n ritual, non \u00e9 necesario chegar a loitar. A exhibici\u00f3n pode utilizarse para disputar polas femias, o territorio, e a comida por medio de xestos simb\u00f3licos en vez de batallar ata talvez a morte. Se un animal pode mostrar sen loitar que \u00e9 fisicamente m\u00e1is poderoso que o seu opo\u00f1ente, ga\u00f1ar\u00e1 m\u00e1is do que o far\u00eda se loitase e afrontase o risco de quedar ferido.\nExemplo: Os machos da ave \"Dumetella carolinensis\".\nOs machos do paxaro norteamericano \"Dumetella carolinensis\" esponxan as s\u00faas plumas e estenden as s\u00faas colas para defender o seu territorio cando est\u00e1n ameazados por outros machos. O paxaro que pode incharse m\u00e1is esponxando as plumas e parece ser o m\u00e1is grande ser\u00e1 o que se faga co territorio..\nExemplo: O gorila occidental (\"Gorilla gorilla\").\nOs machos de \"Gorilla gorilla\" mostran unha ampla variedade de comunicaci\u00f3ns xesturais e vocais cando son ameazados por un opo\u00f1ente. Un macho de costas prateadas (macho alfa) empeza a ouvear, guindar cousas, golpearse o peito, dar patadas, e correr lateralmente cando se aproxima outro macho. Isto fano para intimidalo e mostrar as s\u00faas capacidades f\u00edsicas sen ter realmente un contacto f\u00edsico con el.\nAmeazas.\nO comportamento ameazante \u00e9 aquel que indica hostilidade ou intento de atacar ao outro animal. O comportamento ameazante pretende causar a retirada ou fuxida do opo\u00f1ente. A\u00ednda que se pode utilizar unha exhibici\u00f3n ritual por diversas raz\u00f3ns ou con prop\u00f3sitos comunicativos, a ameaza util\u00edzase especificamente para mostrar hostilidade e \u00e9 o \u00faltimo paso antes de loitar ou someterse. A ameaza non implica un contacto f\u00edsico co outro animal. Xeralmente os comportamentos ameazantes causan tam\u00e9n un comportamento agon\u00edstico no outro individuo. Esta iniciaci\u00f3n das ameazas consiste nunha exhibici\u00f3n dos atributos f\u00edsicos, unha loita ou a submisi\u00f3n; o comportamento ou secuencia de comportamentos depende dos recursos polos que se loita e a probabilidade que ten cada individuo de ga\u00f1ar ao seu contrincante. En todas as especies animais, as ameazas sempre conte\u00f1en compo\u00f1entes de ataque e fuxida, que expresan a disposici\u00f3n e probabilidde de ga\u00f1ar dun animal. Unha exhibici\u00f3n de intimidaci\u00f3n con significado de ameaza pode facerse por medio de: ourizar os pelos, levantar ou esponxar as plumas, elevar pregamentos da pel ou cristas, mostrar os dentes, presentar os cornos, facer sons, etc.\nExemplo: O r\u00e9ptil \"Chlamydosaurus kingii\".\n\"Chlamydosaurus kingii\" \u00e9 un lagarto ag\u00e1mido australiano, que usa a s\u00faa gorgueira de pel que ten arredor do pescozo (normalmente abatida) estend\u00e9ndoa como maneira de exhibir un maior tama\u00f1o e intenci\u00f3ns agresivas co seu opo\u00f1ente. \u00c9 unha das exhibici\u00f3ns m\u00e1is notables do reino animal. En comparaci\u00f3n co tama\u00f1o do seu corpo, a gorgueira pode facer que a cabeza do animal pareza varias veces meirande, e ten rechamantes cores laranxas brillantes e escamas vermellas. Os machos de \"C. kinggi\" loitan e despregan a s\u00faa gorgueira normalmente durante a tempada de apareamento. Esta exhibici\u00f3n ritual do macho incl\u00fae repetidas erecci\u00f3ns parciais da gorgueira, movementos de cabeza, uso do rabo como l\u00e1tego, e ondear as patas anteriores.\nLoita agon\u00edstica.\nAs competici\u00f3ns nos que os animais chegan a loitar fisicamente son relativamente raros no conxunto das especies debido ao risco de que ambos os participantes se lesionen. \u00c9 m\u00e1is probable que ocorra entre individuos que son de tama\u00f1o similar, ou cando o recurso polo que se compite \u00e9 esencial para a reproduci\u00f3n ou supervivencia. Mesmo cando o comportamento agon\u00edstico escala ata chegar \u00e1 loita, poden utilizarse certas restrici\u00f3ns. Os peixes, como \"Oreochromis mossambicus\", con frecuencia realizan exhibici\u00f3ns agresivas, pero raramente loitan ata o punto de lesionarse. Igual ocorre nas loitas entre os machos dalgunhas serpes velenosas; loitan cos seus corpos, pero evitan morderse.\nExemplo: A mamba negra (\"Dendroaspis polylepis\").\nA loita agon\u00edstica entre as mambas negras incl\u00fae unha loita cos corpos no que cada opo\u00f1ente intenta repetidamente suxeitar contra o chan a cabeza do outro. A liorta dura normalmente uns poucos minutos, pero pode durar \u00e1s veces unha hora. O prop\u00f3sito da loita \u00e9 asegurarse os dereitos de apareamento coas femias receptivas das proximidades durante a tempada de apareamento.\nComportamento de submisi\u00f3n.\nO comportamento de submisi\u00f3n implica que un individuo indique por medio dun acto ou postura que non quere retar a un individuo dominante nun grupo social. Os comportamentos submisos forman parte do mantemento dunha xerarqu\u00eda de dominancia entre individuos cooperantes nun grupo social que te\u00f1en intereses que se solapan pero que non coinciden totalmente.\nExemplo: O lagarto \"Pogona vitticeps\".\nA comunicaci\u00f3n entre os animais real\u00edzase \u00e1s veces engadindo unha sucesi\u00f3n de comportamentos a unha exhibici\u00f3n. As interacci\u00f3ns sociais entre os lagartos \"Pogona vitticeps\" consisten nun conxunto de movementos ou sinais visuais. \"Dicir adeus\" cunha pata \u00e9 un dos signos m\u00e1is visibles de submisi\u00f3n que un lagarto pode mostrarlle ao outro. O lagarto ap\u00f3iase en tres patas, levanta unha das s\u00faas patas anteriores e despois lentamente move o brazo circularmente e modo que parece que est\u00e1 dicindo adeus. Este movemento circular, xunto co lixeiro inchamento do animal indica submisi\u00f3n. Esta exhibici\u00f3n observouse entre individuos opo\u00f1entes, e tam\u00e9n o mostran os adolescentes ante os adultos."}
{"id": "340640", "revid": "89787", "url": "https://gl.wikipedia.org/wiki?curid=340640", "title": "Nomen dubium", "text": "Na nomenclatura taxon\u00f3mica un nomen dubium (en lat\u00edn \"nome dubidoso\", en plural nomina dubia) \u00e9 un nome cient\u00edfico que \u00e9 de aplicaci\u00f3n dubidosa ou desco\u00f1ecida.\nEn Bacteriolox\u00eda.\nNa nomenclatura bacteriol\u00f3xica, os \"nomina dubia\" poden ser colocados na lista dos nomes rexeitados pola Comisi\u00f3n Xudicial. O significado destes nomes \u00e9 inseguro. Outras categor\u00edas de nomes que poden ser tratados da mesma maneira (regra 56a) son:\nEn Bot\u00e1nica.\nNa nomenclatura bot\u00e1nica o termo \"nomen dubium\" non ten status, a\u00ednda que se usa informalmente para nomes cuxa aplicaci\u00f3n causou confusi\u00f3n. Por\u00e9n, a este respecto, existe o sin\u00f3nimo \"nomen ambiguum\", que ten un uso m\u00e1is frecuente. En bot\u00e1nica, pode propo\u00f1erse o rexeitamento destes nomes.\nEn zoolox\u00eda.\nNa nomenclatura zool\u00f3xica nun caso de \"nomen dubium\" pode ser imposible de determinar se un esp\u00e9cime pertence a ese grupo ou non. Isto pode ocorrer se a serie tipo orixinal (\u00e9 dicir o holotipo, isotipos, sintipos, e paratipos) se perdeu ou foi destru\u00edda. Os c\u00f3digos zool\u00f3xico e bot\u00e1nico permiten neste caso elixir un novo esp\u00e9cime tipo ou neotipo.\nUn nome pode ser tam\u00e9n considerado \"nomen dubium\" se o seu tipo que leva o nome \u00e9 fragmentario ou carece de caracter\u00edsticas de diagn\u00f3stico importantes. A mi\u00fado este \u00e9 o caso de especies co\u00f1ecidas s\u00f3 como f\u00f3siles. Para preservar a estabilidade dos nomes, o \"C\u00f3digo Internacional de Nomenclatura Zool\u00f3xica\" permite elixir un novo esp\u00e9cime (neotipo) para o \"nomen dubium\".\n75.5. Substituci\u00f3n dun tipo que leva o nome por un neotipo. Cando un autor considere que a identidade taxon\u00f3mica dun tax\u00f3n de grupo-especie nominal non poida ser determinado a partir do seu tipo que leva o nome existente (\u00e9 dicir, o seu nome \u00e9 un \"nomen dubium\"), e a estabilidade ou universalidade est\u00e1n, por tanto, ameazadas, o autor pode solicitar que a Comisi\u00f3n relegue baixo o seu poder plenario [Art. 81] o tipo que leva o nome existente e designe un neotipo. (Orixinal: 75.5. Replacement of unidentifiable name-bearing type by a neotype. When an author considers that the taxonomic identity of a nominal species-group taxon cannot be determined from its existing name-bearing type (i.e. its name is a \"nomen dubium\"), and stability or universality are threatened thereby, the author may request the Commission to set aside under its plenary power [Art. 81] the existing name-bearing type and designate a neotype.)\nPor exemplo, os r\u00e9ptiles arcosauros de tipo crocodilo da especie \"Parasuchus hislopi\" Lydekker, 1885 describ\u00edronse base\u00e1ndose nun rostro (parte do foci\u00f1o) premaxilar, pero isto hoxe xa non \u00e9 dabondo para distinguir \"Parasuchus\" dos seus parentes pr\u00f3ximos. Isto fai que o nome \"Parasuchus hislopi\" sexa un \"nomen dubium\". O paleont\u00f3logo texano Sankar Chatterjee propuxo que se designe un novo esp\u00e9cime tipo, que sexa un esqueleto completo. A Comisi\u00f3n Internacional de Nomenclatura Zool\u00f3xica considerou o caso e estivo de acordo coa proposta en 2003 de substitu\u00edr o esp\u00e9cime tipo orixinal co neotipo proposto."}
{"id": "340641", "revid": "27155", "url": "https://gl.wikipedia.org/wiki?curid=340641", "title": "Nomina dubia", "text": ""}
{"id": "340642", "revid": "27155", "url": "https://gl.wikipedia.org/wiki?curid=340642", "title": "Nomina ambigua", "text": ""}
{"id": "340643", "revid": "27155", "url": "https://gl.wikipedia.org/wiki?curid=340643", "title": "Nomen ambiguum", "text": ""}
{"id": "340644", "revid": "27155", "url": "https://gl.wikipedia.org/wiki?curid=340644", "title": "Nomina confusa", "text": ""}
{"id": "340645", "revid": "27155", "url": "https://gl.wikipedia.org/wiki?curid=340645", "title": "Nomen confusum", "text": ""}
{"id": "340646", "revid": "27155", "url": "https://gl.wikipedia.org/wiki?curid=340646", "title": "Nomina perplexa", "text": ""}
{"id": "340647", "revid": "27155", "url": "https://gl.wikipedia.org/wiki?curid=340647", "title": "Nomen perplexum", "text": ""}
{"id": "340648", "revid": "27155", "url": "https://gl.wikipedia.org/wiki?curid=340648", "title": "Nomina periculosa", "text": ""}
{"id": "340649", "revid": "27155", "url": "https://gl.wikipedia.org/wiki?curid=340649", "title": "Nomen periculosum", "text": ""}
{"id": "340652", "revid": "72012", "url": "https://gl.wikipedia.org/wiki?curid=340652", "title": "Enrique Cal Pardo", "text": "Enrique Cal Pardo, nado o 8 de novembro de 1922 en Galdo (Viveiro) e finado en Burela o 28 de abril de 2016, foi un escritor e sacerdote cat\u00f3lico galego.\nTraxectoria.\nEstudou inicialmente no Seminario de Mondo\u00f1edo e marchou a Santander para obter a licenciatura en Teolox\u00eda na Universidade Pontificia Comillas, que obtivo no ano 1946. Regresou de volta a Mondo\u00f1edo, onde foi profesor of Teolox\u00eda no Seminario Maior entre 1946 e 1967, onde ademais ocupou o cargo de reitor entre 1956 e 1958. En 1969 dout\u00f3rase en Teolox\u00eda, tam\u00e9n en Comillas, e a partir de 1970 comezou a dar clase de teolox\u00eda no Instituto Teol\u00f3xico de Santiago de Compostela, onde permaneceu ata a s\u00faa xubilaci\u00f3n en 1992.\nVinculado \u00e1 catedral de Mondo\u00f1edo e ao bispado de Mondo\u00f1edo, foi arquiveiro da catedral dende 1953, e de\u00e1n catedralicio dende 1979, as\u00ed como vigairo da diocese entre 1958 e 1966, e director diocesano do apostolado da oraci\u00f3n, tam\u00e9n de 1958 ata 1967.\nHonras.\nA Xunta de Galicia concedeulle a Medalla de Bronce de Galicia, en 1997.\nTam\u00e9n escribiu numerosos artigos e notas sobre o Episcopoloxio Mindoniense, ou sexa, a historia dos bispos da diocese de Mondo\u00f1edo, as\u00ed como sobre a colecci\u00f3n musical da catedral."}
{"id": "340655", "revid": "89787", "url": "https://gl.wikipedia.org/wiki?curid=340655", "title": "Bernardino Varela do Campo", "text": "Bernardino Varela Docampo, nado na Coru\u00f1a en 1889 e finado na mesma cidade o 24 de marzo de 1944, foi un mari\u00f1o e pol\u00edtico galego.\nTraxectoria.\nPiloto e capit\u00e1n da mari\u00f1a mercante. Fundou a Escola de N\u00e1utica da Coru\u00f1a onde foi profesor de Cosmograf\u00eda e Navegaci\u00f3n. Foi administrador da empresa Castromil. Militou na Irmandade da Fala da Coru\u00f1a e foi un dos asinantes do Manifesto Nacionalista da Asemblea de Lugo. Despois militou no Partido Galeguista e foi secretario do peri\u00f3dico \"A Nosa Terra\". Traduciu ao galego textos para as representaci\u00f3ns teatrais das Irmandades. Foi o editor do primeiro conto para nenos en galego.\nVida persoal.\nCasou con Elvira Bao Maceiras e foi pai de Elvira e de Bernardino Varela Bao."}
{"id": "340656", "revid": "89787", "url": "https://gl.wikipedia.org/wiki?curid=340656", "title": "Rapazas, rapaces e rapazadas", "text": "Rapazas, rapaces e rapazadas \u00e9 o noveno \u00e1lbum de estudio (e und\u00e9cimo na discograf\u00eda) do cantante de folk galego Suso Vaamonde. Foi publicado en 1997 baixo o selo Producci\u00f3ns Treb\u00f3n.\nTr\u00e1tase dun dobre CD para nenas e nenos con letras populares e m\u00e1is dos poetas Pura V\u00e1zquez, Bernardino Gra\u00f1a, Ux\u00edo Novoneyra, Ant\u00f3n Zapata, Dora V\u00e1zquez, Manuel Cu\u00f1a Nov\u00e1s, Camilo Jos\u00e9 Cela, Lu\u00eds Pimentel, Crecente Vega, Neira Vilas, Emilio \u00c1lvarez Bl\u00e1zquez, e Manuel Mar\u00eda."}
{"id": "340660", "revid": "1888", "url": "https://gl.wikipedia.org/wiki?curid=340660", "title": "Eduardo Gonz\u00e1lez-Moro", "text": "Eduardo Gonz\u00e1lez-Moro Cervig\u00f3n, nado na Coru\u00f1a cara 1894 e finado na mesma cidade o 17 de marzo de 1945, foi un m\u00e9dico e pol\u00edtico galego.\nTraxectoria.\nM\u00e9dico na Coru\u00f1a. Militante da ORGA, foi concelleiro da Coru\u00f1a de 1931 a 1934. Integrouse en Izquierda Republicana e formou parte da xestora municipal da Coru\u00f1a de 1936. Foi nomeado vogal do Padroado local de Formaci\u00f3n Profesional da Coru\u00f1a en xullo de 1936. Co golpe de Estado do 18 de xullo de 1936 foi detido e xulgado por rebeli\u00f3n. Foi condenado a 12 anos e 1 d\u00eda de prisi\u00f3n. Cumpriu condena na Prisi\u00f3n provincial da Coru\u00f1a, da que sa\u00edu en liberdade condicional en maio de 1941. Finou na Coru\u00f1a o 17 de marzo de 1945.\nVida persoal.\nCasou con Dolores Pujalte D\u00edaz."}
{"id": "340661", "revid": "55340", "url": "https://gl.wikipedia.org/wiki?curid=340661", "title": "Lenda da pedra do desti\u00f1o", "text": "Lenda da pedra do desti\u00f1o \u00e9 o segundo \u00e1lbum de estudio do m\u00fasico galego de folk Emilio Cao. Foi publicado en 1979, baixo o selo Guimbarda.\nEmilio Cao contou coa colaboraci\u00f3n de Xo\u00e1n Silvar na gaita, frautas e percusi\u00f3n. O dese\u00f1o da cuberta \u00e9 obra de Manuel Pereira. En 1986 foi novamente reeditado."}
{"id": "340671", "revid": "22570", "url": "https://gl.wikipedia.org/wiki?curid=340671", "title": "Outra volta de roda", "text": "Outra volta de roda \u00e9 o d\u00e9cimo sexto \u00e1lbum do grupo galego de folk A Roda. Foi publicado o 8 de maio de 2014, baixo o selo PAI M\u00fasica.\nO disco conta coa colaboraci\u00f3n de varios artistas. No primeiro tema \"O andar miudi\u00f1o\" participan Xos\u00e9 Luis Abalde, Cabaleiro, Moret\u00f3n, Que No, Luis Vaamonde, Bernardo Xos\u00e9, S\u00e9s, Miguel Costas e Emilio R\u00faa. No segundo tema \"Pousa pousa\" colaboran Luis Vaamonde, S\u00e9s, Luis Iglesia, Miguel Costas, Segundo Grand\u00edo e Pancho \u00c1lvarez. No terceiro tema \"O gato\" participa Luis Miguel Crespo. No cuarto tema \"A filla\" colabora Piotr. No quinto tema \"A ra\u00edz do toxo verde\" participa Brais Ferreira. No s\u00e9timo tema \"Carmeli\u00f1a\" colabora Najla Shami. No und\u00e9cimo tema \"Se te casas en Ourense\" participan Emilio R\u00faa e Diego Pacheco.\nO \u00e1lbum foi presentado no Sal\u00f3n Teatro de Compostela."}
{"id": "340673", "revid": "89787", "url": "https://gl.wikipedia.org/wiki?curid=340673", "title": "Bugchasing", "text": "A persecuci\u00f3n do bicho, do ingl\u00e9s bugchasing, \u00e9 unha pr\u00e1ctica sexual consistente en manter relaci\u00f3ns sen protecci\u00f3n con individuos infectados polo VIH coa fin de se contaxiar do virus. Os individuos que participan nesta actividade denom\u00ednanse bugchasers, mentres que as peroas que te\u00f1en o VIH e deciden contaxiar ao bugchaser reciben o nome de giftgivers (literalmente, os \"transmisores do agasallo\". O bugchasing \u00e9 un xeito de autolesi\u00f3n, ao atentar coa propia sa\u00fade. O termo prov\u00e9n da xerga empregada por alg\u00fans membros da comunidade LGTB, xa que neste ambiente o virus da inmunodeficiencia humana recibe o nome de \"bicho\".\nOs \"bugchasers\" alegan moitas raz\u00f3ns polas que toman a decisi\u00f3n de practicaren esta actividade. Alg\u00fans deles argumentan facelo pola emoci\u00f3n e a intimidade dunha actividade tan perigosa, isto \u00e9, que non te\u00f1en un desexo expl\u00edcito de contraer o VIH. Outros fano polo extremo medo a contraer a doenza, de xeito que ao contaxiarse qu\u00edtanse ese peso de enriba. Alg\u00fans investigadores apuntan que este comportamento pode ter a s\u00faa orixe no \"desexo de resistiren \u00e1 moral e a norma heterosexual dominante na sociedade\"."}
{"id": "340675", "revid": "5863", "url": "https://gl.wikipedia.org/wiki?curid=340675", "title": "Amizade con dereito a rozamento", "text": "A amizade con dereito a rozamento ref\u00edrese \u00e1 relaci\u00f3n entre d\u00faas persoas nas que se tenta combinar a vinculaci\u00f3n afectiva e os comportamentos caracter\u00edsticos da amizade, coa posibilidade de manter relaci\u00f3ns \u00edntimas ou sexuais."}
{"id": "340682", "revid": "45576", "url": "https://gl.wikipedia.org/wiki?curid=340682", "title": "Lista de ga\u00f1adores de grandes premios de F\u00f3rmula 1", "text": "A F\u00f3rmula Un, abreviado F1, \u00e9 a clase m\u00e1is alta do automobilismo de rodas abertas definido pola Federaci\u00f3n Internacional do Autom\u00f3bil (FIA), \u00f3rgano de goberno o mundo dos deportes de motor. O termo \"f\u00f3rmula\" no nome ref\u00edrese a un conxunto de normas \u00e1s que todos os participantes e os veh\u00edculos deben axustarse. A tempada do campionato do mundo de F1 consiste nunha serie de carreiras, co\u00f1ecidos como Grandes Premios, disputados polo xeral en circu\u00edtos constru\u00eddos a prop\u00f3sito, e nuns poucos casos en r\u00faas pechadas nas cidades. O m\u00e1is famoso \u00e9 o Gran Premio de Gran Premio de M\u00f3naco en Monte Carlo. Cada ga\u00f1ador \u00e9 agasallado cun trofeo e os resultados de cada carreira comb\u00ednanse para determinar dous campionatos anuais, un para pilotos e outro para construtores.\nLewis Hamilton ten a marca da maior cantidade de vitorias en grandes premios, ga\u00f1ando 94 veces, seguido de Michael Schumacher con 91 vitorias. Alain Prost esta no terceiro lugar con 51 vitorias. Michael Schumacher ten a distinci\u00f3n de ter o tempo m\u00e1is longo entre a s\u00faa primeira vitoria e a \u00faltima. Ga\u00f1ou o seu primeiro Gran Premio en no Gran Premio de B\u00e9lxica, e o seu \u00faltimo en no Gran Premio da China, un lapso de 14 anos, 1 mes e 1 d\u00eda. Sebastian Vettel ten a marca de m\u00e1is triunfos consecutivos, logo de ga\u00f1ar nove Grandes Premios seguidos do Gran Premio de B\u00e9lxica de 2013 ao Gran Premio do Brasil de 2013. \u00c9 tam\u00e9n o ga\u00f1ador m\u00e1is novo dun Gran Premio; ti\u00f1a 21 anos e 73 d\u00edas de idade cando ga\u00f1ou o Gran Premio de Italia de 2008. Luigi Fagioli \u00e9 o ga\u00f1ador m\u00e1is vello dun Gran Premio de F\u00f3rmula Un, ti\u00f1a 53 anos e 22 d\u00edas de idade cando ga\u00f1ou o Gran Premio de Francia de 1951.\nAta o Gran Premio de Abu Zabi de 2020, dos 767 pilotos que iniciaron un Gran Premio, houbo 110 ga\u00f1adores dun Gran Premio de F\u00f3rmula Un. O primeiro ga\u00f1ador dun Gran Premio foi Giuseppe Farina no Gran Premio do Reino Unido de 1950, e o piloto m\u00e1is recente que obtivo a s\u00faa primeira vitoria nun Gran Premio \u00e9 Sergio P\u00e9rez que obtivo a s\u00faa primeira vitoria no Gran Premio de Sakhir de 2020. Tres Grandes Premios, o Franc\u00e9s de 1951, o Arxentino de 1956 e o Brit\u00e1nico de 1957 ga\u00f1\u00b4rono dous pilotos que compart\u00edan coche. \nEsta lista incl\u00fae \u00f3s ga\u00f1adores da carreira das 500 Millas de Indian\u00e1polis entre 1950 e 1960, xa que formaron parte do Campionato Mundial, a\u00ednda que non se disputaron pola normativa da F\u00f3rmula Un, nin se chamaban Gran Premio.\nPor piloto.\n\" Todas as cifras son correctas ata o Gran Premio de Abu Zabi de 2022 \"\nPor nacionalidade.\nA seguinte t\u00e1boa rexistra o n\u00famero total de vitorias en grandes premios desglosados pola naci\u00f3n dos pilotos. Tam\u00e9n mostra o n\u00famero de pilotos que as acadaron en cada caso para a s\u00faa naci\u00f3n, as\u00ed como os nomes dos tres maiores ga\u00f1adores de GP dun pa\u00eds.\n\" Todas as cifras son correctas ata o Gran Premio de Abu Zabi de 2022 \"\nPor construtor.\n\" Todas as cifras son correctas ata o Gran Premio de Abu Zabi de 2022 \""}
{"id": "340683", "revid": "23204", "url": "https://gl.wikipedia.org/wiki?curid=340683", "title": "Ninja Assassin", "text": ""}
{"id": "340684", "revid": "22795", "url": "https://gl.wikipedia.org/wiki?curid=340684", "title": "Vombatidae", "text": ""}
{"id": "340686", "revid": "6939", "url": "https://gl.wikipedia.org/wiki?curid=340686", "title": "Xaqu\u00edn Fern\u00e1ndez Leiceaga", "text": ""}
{"id": "340687", "revid": "6939", "url": "https://gl.wikipedia.org/wiki?curid=340687", "title": "Fern\u00e1ndez Leiceaga", "text": ""}
{"id": "340688", "revid": "98629", "url": "https://gl.wikipedia.org/wiki?curid=340688", "title": "I cento passi", "text": "I cento passi \u00e9 un filme italiano de 2000 dirixido por Marco Tullio Giordana.\nSinopse.\nO mozo Peppino Impastato vive en Cinisi intentando fuxir do v\u00ednculo inexorable co ambiente mafioso que o seu pai Luigi, en parte por inercia, en parte porque ten unha familia que protexer e dous fillos que criar, non ten a forza de romper. Mesmo ante a vulnerabilidade da s\u00faa propia e da s\u00faa propia familia, Peppino, animado por un esp\u00edrito c\u00edvico imparable, non dubida, coa complicidade involuntaria do seu irm\u00e1n Giovanni, en atacar os mafiosos de Cinisi e denunciar publicamente as s\u00faas maldades.\nO cami\u00f1o \"contracorrente\" de Peppino naceu cando, de neno, viu como xurd\u00eda a loita pol\u00edtica contra a mafia e o seu poder coludido, unha loita en que ent\u00f3n participou activamente, primeiro de adolescente e despois de adulto. Despois da morte violenta do seu t\u00edo Don Cesare Manzella, nun Alfa Romeo Giulietta en que se colocara un artefacto explosivo, o encontro co pintor comunista Stefano Venuti, a negativa do seu pai e familia (entendida no sentido mafioso) e a s\u00faa formaci\u00f3n co pintor idealista, o seu verdadeiro \"pai \u00e9tico\", son os momentos decisivos na vida de Peppino, que o marcar\u00e1n o resto da s\u00faa vida."}
{"id": "340689", "revid": "22795", "url": "https://gl.wikipedia.org/wiki?curid=340689", "title": "Phascolarctos", "text": ""}
{"id": "340691", "revid": "22795", "url": "https://gl.wikipedia.org/wiki?curid=340691", "title": "Australidelfo", "text": ""}
{"id": "340695", "revid": "23204", "url": "https://gl.wikipedia.org/wiki?curid=340695", "title": "Gilbert Thomas Burnett", "text": "Gilbert Thomas Burnett, nado o 15 de abril 1800 en Londres, e finado na mesma cidade o 27 de xullo de 1835, foi un bot\u00e1nico e zo\u00f3logo ingl\u00e9s.\nTraxectoria.\nBurnett foi, desde 1831 a 1835, o primeiro profesor de Bot\u00e1nica do \"King's College\" de Londres.\nEn 1840 publicouse postumamente a s\u00faa obra \"Plant\u00e6 Utiliores or Illustrations of Useful Plants employed in the Arts &amp; Medicine\", na que as ilustraci\u00f3ns son da s\u00faa irm\u00e1 M. A. Burnett.\nBurnett tam\u00e9n escribiu sobre zoolox\u00eda, como \"Illustrations of the Manupeda or apes &amp; their allies\", de 1828.\nAbreviatura.\nA abreviatura Burnett empr\u00e9gase para reco\u00f1ecer a como autoridade na descrici\u00f3n e taxonom\u00eda en bot\u00e1nica e zoolox\u00eda."}
{"id": "340696", "revid": "89787", "url": "https://gl.wikipedia.org/wiki?curid=340696", "title": "A. J. Watson", "text": "A. J. Watson , nado en California o 8 de maio de 1924 e finado o 12 de maio de 2014 foi un construtor de coches e xefe de mec\u00e1nicos estadounidense. Participou desde 1949 ata 1984 nas 500 Millas de Indian\u00e1polis, ga\u00f1ou a carreira seis veces como construtor de coches, 3 delas cando formaba parte do Campionato Mundial de F\u00f3rmula 1. A s\u00faa primeira vitoria como construtor coche chegou en cando Pat Flaherty logrou a vitoria nese ano na Indy 500. Watson ga\u00f1ara o ano anterior como xefe de equipo de Bob Sweikert.\nTraxectoria.\nNativo do sur de California, Watson chegou a Indian\u00e1polis en 1948, pero perdeuse a carreira. Volveu ao ano seguinte cun coche de fabricaci\u00f3n caseira e non se clasificou. Durante os seguintes 11 anos, os seus coches non s\u00f3 cualificaban, sen\u00f3n que foron l\u00edderes en moitos anos. De 1955 a 1958 asociouse co equipo de John Zink, e desde 1959 con Bob Wilke. Os seus coches dominaron a carreira ata 1964. Malia que a continuou participando durante outras d\u00faas d\u00e9cadas, nunca foi capaz de recuperar a posici\u00f3n privilexiada do seu apoxeo.\nEn 1964, con moitos equipos seguindo o exemplo de Lotus Watson constru\u00edu un par de coches con motor traseiro. Funcionaron razoablemente ben, pero non puideron reproducir o \u00e9xito que tivo co seu motor dianteiro \"roadster\". Constru\u00edu coches de motor traseiro monocasco en 1966 e 1967 cun \u00e9xito cada vez menor.\nDe 1969 ata 1977, Watson correu con Eagles e logo constru\u00edu unha pequena serie de novos autom\u00f3biles derivados do \"Watson\" en 1977, 1978 e novamente en 1982, baseados nos dese\u00f1os de Lightning e March antes de retirarse. Frecuentemente aparece na folla de entrada da Indy 500 como un \"estratego de carreira\" para PDM Racing, a\u00ednda que o seu rol co equipo foi en gran parte honorario. Morreu o 12 de maio de 2014 \u00e1 idade de 90 anos."}
{"id": "340697", "revid": "1131", "url": "https://gl.wikipedia.org/wiki?curid=340697", "title": "Javier Teniente", "text": "Javier Teniente, nado en Vigo en 1968, \u00e9 un fot\u00f3grafo galego.\nTraxectoria.\nComezou como fot\u00f3grafo no xornal \"Atl\u00e1ntico Diario\" e despois estivo en \"Faro de Vigo\". Na actualidade traballa como \"freelance\", publicando as s\u00faas fotograf\u00edas en \"El Pa\u00eds Semanal\", \"Geo\", \"Intervi\u00fa\", \"La Vanguardia\", \"El Mundo, Tiempo\", \"Planeta Humano\", \"Gatopardo\" ou \"Arte Fotogr\u00e1fico\". Colaborou con organizaci\u00f3ns internacionais como Naci\u00f3ns Unidas, M\u00e9dicos do Mundo, M\u00e9dicos sen Fronteiras ou Acci\u00f3n contra a Fame."}
{"id": "340698", "revid": "89787", "url": "https://gl.wikipedia.org/wiki?curid=340698", "title": "Lasiorhinus", "text": "Lasiorhinus \u00e9 un x\u00e9nero de mam\u00edferos marsupiais da orde dos diprotodontes, suborde dos vombatiformes e familia dos vomb\u00e1tidos, co\u00f1ecidos na bibliograf\u00eda internacional como uombats de foci\u00f1o peludo.\nNa actualidade sobreviven d\u00faas especies deste x\u00e9nero, que viven nos bosques das monta\u00f1as de Australia, onde escavan grandes tobos: o uombat de foci\u00f1o peludo do norte e o uombat de foci\u00f1o peludo do sur.\nTaxonom\u00eda.\nDescrici\u00f3n.\nO x\u00e9nero foi descrito en 1863 polo zo\u00f3logo brit\u00e1nico John Edward Gray en \"Ann. Mag. Nat. Hist\"., ser. 3, 11: 458, sendo a s\u00faa especie tipo \"Lasiorhinus mcoyi\" (= \"Phascolomys latifrons\" = \"Lasiorhinus latifrons\" ).\nEtimolox\u00eda.\nO termo \"Lasiorhinus\" est\u00e1 formado polos elementos do lat\u00edn cient\u00edfico \"lasio-\", tirado do grego antigo \u03bb\u03ac\u03c3\u03b9\u03bf\u03c2 \"l\u00e1sios\", 'peludo' e \"-rhinus\", derivado do grego antigo \u1fe5\u03af\u03c2 \u1fe5\u03b9\u03bd\u03cc\u03c2 \"rh\u00eds, rhin\u00f3s\", 'nariz'. Literalmente: 'os do nariz peludo'.\nEspecies.\nSegundo o \"Mammal Species of the World\" na actualidade reco\u00f1\u00e9cense as seguintes d\u00faas especies, coas subespecies indicadas:\nO uombat de foci\u00f1o peludo do norte, que antigamente viv\u00eda en numerosas rexi\u00f3ns \u00e1ridas e semi\u00e1ridas de Australia, desde o centro-sur de Nova Gales do Sur at\u00e9 o centro de Queensland, est\u00e1 actualmente restrinxida ao Parque Nacional Epping Forest, onde ten unha \u00e1rea de dispersi\u00f3n dunhas 500 ha. \nA s\u00faa poboaci\u00f3n actual (2016) \u00e9 de tan s\u00f3 115 animais, e caera a 30 ou 40 individuos na d\u00e9cada de 1980, pero a exclusi\u00f3n do gando en 1982 conduc\u00edu a un aumento constante no n\u00famero de individuos. Os per\u00edodos de seca poden reducir grandemente a poboaci\u00f3n. Por iso a UICN cualificou o status desta especie como \"CR\" (en risco cr\u00edtico de extinci\u00f3n).\nEn cambio, o status do uombat de foci\u00f1o peludo do sur, que est\u00e1 amplamente distribu\u00eddo no sur de Australia do Sur, ao oeste do r\u00edo Murray, e parcialmente distribu\u00eddo nas pen\u00ednsulas de Cabo York e de Eyre, e tam\u00e9n est\u00e1 presente na chaira de Nullarbor en Australia Occidental, e con d\u00faas pequenas colonias en Nova Gales do Sur \u00e9 cualificado como \"LC\" (pouco preocupante), debido a que a s\u00faa \u00e1rea de dispersi\u00f3n expandiuse nos \u00faltimos 45 anos, e a\u00ednda que hai gromos espor\u00e1dicos de sarna sarc\u00f3ptica, que sofre a competencia dos herb\u00edvoros introducidos, \u00e9 suscept\u00edbel \u00e1 seca, e a s\u00faa poboaci\u00f3n est\u00e1 moi fragmentada en partes da s\u00faa \u00e1rea de dispersi\u00f3n, a especie ten unha distribuci\u00f3n ampla, a s\u00faa poboaci\u00f3n \u00e9 grande, enc\u00f3ntrase nun bo n\u00famero de \u00e1reas protexidas, polo que non \u00e9 prob\u00e1bel que a diminuci\u00f3n dos seus efectivos alcance a velocidade necesaria como para cualificala nunha categor\u00eda ameazada."}
{"id": "340700", "revid": "1505", "url": "https://gl.wikipedia.org/wiki?curid=340700", "title": "Ed\u00e9n", "text": "O Ed\u00e9n (en hebraico \u05e2\u05d3\u05df) \u00e9, segundo o relato b\u00edblico do libro da X\u00e9nese, o lugar onde puxera Deus ao home despois de telo creado a partir de lama.\nEtimolox\u00eda da palabra Ed\u00e9n.\nA palabra Ed\u00e9n ad\u00f3itase a empregar, na linguaxe coloquial, co mesmo significado que o voc\u00e1bulo Para\u00edso. A Septuaxinta traduciu a verba hebraica correspondente a \u201cxard\u00edn\u201d (gan) mediante a palabra grega par\u00e1deisos, que \u00e1 s\u00faa vez v\u00e9n do termo persiano\u00a0\"pard\u00eas\" que significa horta, parque ou xard\u00edn. Por\u00e9n\u00a0\u00abEd\u00e9n\u00bb \u00e9 unha palabra hebraica de orixe sumeria \"edin\" que significa \"chaira\", ou \"lugar chan m\u00e1is al\u00f3 das terras cultivadas\". O uso da palabra na X\u00e9nese parece indicar m\u00e1is ben unha rexi\u00f3n xeogr\u00e1fica, mentres que o Para\u00edso ref\u00edrese \u00e1 horta \"ao leste\" nesa rexi\u00f3n. Con todo, despois ch\u00e1maselle \u201co xard\u00edn do Ed\u00e9n\u201d, e en textos posteriores denom\u00ednaselle \u201cEd\u00e9n, o xard\u00edn de Deus\u201d e \u201co xard\u00edn de Xehovah\u201d. A este feito d\u00e9bese a asociaci\u00f3n da palabra galega \u201cpara\u00edso\u201d co xard\u00edn do Ed\u00e9n.\n\u00c9 descrito coma un xard\u00edn no que as \u00e1rbores e as plantas de toda especie que embelec\u00edan a paisaxe fornec\u00edan alimento en ampla variedade. Tam\u00e9n que Deus puxo ante Ad\u00e1n \u201ctodos os animais dom\u00e9sticos e... as criaturas voadoras dos ceos e... toda besta salvaxe do campo\u201d. As augas do r\u00edo \u201cque proced\u00eda de Ed\u00e9n\u201d regaban o solo de Ed\u00e9n. O feito de que o home estaba espido permite supor un clima t\u00e9pedo e agrad\u00e1bel.\nAnteriormente prop\u00faxose unha relaci\u00f3n co termo sumerio \"edin\" que aparece en escritura cuneiforme e significar\u00eda chaira non cultivada, mais agora pref\u00edrese a s\u00faa relaci\u00f3n cunha ra\u00edz aramaica que significa \"ben regado, frut\u00edfero\"\nDescrici\u00f3n e historia.\nNa Biblia ind\u00edcase que a\u00a0\"horta\"\u00a0ou xard\u00edn do Ed\u00e9n existir\u00eda \"ao oriente\" da rexi\u00f3n tam\u00e9n chamada do Ed\u00e9n, unha rexi\u00f3n que se achar\u00eda no Pr\u00f3ximo Oriente. Igualmente dise na X\u00e9nese, \u201cun r\u00edo sa\u00eda do Ed\u00e9n para regar o xard\u00edn, e desde al\u00ed divid\u00edase, e convert\u00edase en catro cabezas, chamados: r\u00edo Pis\u00f3n, que se di, rodeou toda a terra de Havila (Arabia); o r\u00edo Gih\u00f3n, que rodear\u00eda toda a terra de Cus (Etiop\u00eda); o r\u00edo Hidekel (r\u00edo Tigris); que ir\u00eda ao oriente de Asiria; e o r\u00edo \u00c9ufrates.\nA situaci\u00f3n dos dous primeiros confundiu durante moito tempo aos estudosos. Juris Zarins, da Universidade do estado do Suroeste de Missouri, cre que un r\u00edo hoxe chamado Karun, que nace en Ir\u00e1n e fl\u00fae cara ao Golfo P\u00e9rsico, \u00e9 o Gih\u00f3n e que un leito seco no deserto de Arabia Saudita contivo no seu tempo as augas do Pis\u00f3n.\nSegundo este cient\u00edfico, o Ed\u00e9n ach\u00e1base situado na confluencia do catro r\u00edos na rexi\u00f3n do Golfo P\u00e9rsico. Esta era unha \u00e1rea que hai uns 32\u2009000 anos gozou dun clima saud\u00e1bel, mais que no 15\u2009000\u00a0a.C. tornouse \u00e1rida, obrigando a emigrar aos pastores e n\u00f3mades que al\u00ed moraban. Ao redor do 6000 - 5000\u00a0a.C. o clima mudou de novo e as \u00e1ridas extensi\u00f3ns do leste e do nord\u00e9s de Arabia Saudita e o suroeste do Ir\u00e1n floreceron de novo. Zarins prop\u00f3n que os n\u00f3mades volveron de novo e a antigos agricultores, antepasados Obeid dos sumerios. Ao se faceren sedentarios e sufrir o severo axuste que iso supuxo, \u00e9 de supor que transmitiron a tradici\u00f3n dun para\u00edso perdido milenios antes, onde era pos\u00edbel vivir da terra sen ter que a cultivar.\nRelaci\u00f3n entre a historia do xard\u00edn do Ed\u00e9n da X\u00e9nese b\u00edblica e da X\u00e9nese sumeria e mesopot\u00e1mica.\nDo mesmo xeito que acontece coa historia b\u00edblica do Diluvio universal, e a historia de Gilgamesh da mitolox\u00eda sumeria, p\u00f3dense atopar puntos ou orixe en com\u00fan, ou influencia de mitos anteriores na historia b\u00edblica da creaci\u00f3n do Home.\nAs\u00ed, no En\u00fbma Elish (poema babil\u00f3nico que narra a orixe do mundo), menci\u00f3nase que o mundo foi creado en 7 d\u00edas, e que comezou cun xard\u00edn; sendo o mundo creado por Tiamat (unha deusa babil\u00f3nica con forma de serpe xigante).\nNa mitolox\u00eda sumeria, m\u00e1is especificamente no Mito de Enki e Ninhursag, o deus sumerio Enki cedeu unha costela para crear a deusa Ninti. Igualmente na mitolox\u00eda sumeria, nunha tabela cuneiforme atopada en Nippur f\u00e1lase dunha terra pura e brillante que non co\u00f1ec\u00eda a doenza nin a morte. Neste pac\u00edfico reino o rei das augas, Enki, fac\u00eda que a auga doce permitise medrar un vizoso xard\u00edn. Aqu\u00ed foi onde se menciona que o deus Enki creou os seres humanos e nun lugar onde o home pod\u00eda vivir sen medo aos animais, un lugar sen terror; por\u00e9n posteriormente Enki descubriu que os humanos ti\u00f1an un comportamento inaxeitado, e por iso expulsounos deste para\u00edso. As\u00ed no poema de Gilgamesh a deusa Aruru (Ninhursag) asistiu a Enki na creaci\u00f3n da especie humana: este ordenoulle \u00e1 s\u00faa nai Nammu, que formase ao home da \u201carxila que est\u00e1 por riba do abismo\u201d. (Igualmente na mitolox\u00eda exipcia, o deus Khnum da forma ao corpo dos seres humanos a partir de barro nunha roda de oleiro.\nNa historia de Gilgamesh, posteriormente ademais descr\u00edbese como Gilgamesh procura o segredo da vida eterna, atopando o froito da \u00e1rbore da vida, o cal lle \u00e9 arrebatado pola serpe. Igualmente relacionado co mito da serpe b\u00edblica e as \u00c1rbores do co\u00f1ecemento do ben e o mal, e o da vida, atopamos igualmente o mito sumerio da deidade\u00a0Ningizzida, a quen se lle co\u00f1ec\u00eda como o ou a \"Se\u00f1or/a da \u00e1rbore da vida\", e que era descrita \u00e1s veces como unha becha con cabeza humana.\nNos arquivos de El-Amarna, como na biblioteca de Asurbanipal, atop\u00e1ronse fragmentos do relato do primeiro home \"Adapa\", nome foneticamente semellante ao Ad\u00e1n hebraico. Adapa arrincar\u00eda as \u00e1s a un demo do ar nun momento de furia, polo que Anu, o deus do ceo chamouno ao ceo a render contas. O deus Ea, pai de Adap\u00e1, comprendendo o perigo advertiulle que non comese nin bebese nada. Pero Anu tranquilizouse ao velo e perdooulle. Ordenou aos seus servidores que lle desen do pan e a auga da vida eterna, pero Adap\u00e1, xa advertido, negouse a probalos. Enfurecido Anu expulsoulle, e as\u00ed Adap\u00e1, por un malentendido perdeu a oportunidade da inmortalidade.\nNa arte asiria e fenicia \u00e9 moi recorrente a escena dos querub\u00edns ou esp\u00edritos protectores custodiando a \u00e1rbore da vida na figura da palmeira datileira, tema que tam\u00e9n \u00e9 descrito na Biblia como adornando o templo de Salom\u00f3n.\nDebate sobre a existencia da horta do Ed\u00e9n.\nComo na Biblia def\u00ednese como \"horta\", os grupos que toman literalmente os relatos da Biblia cren que se estar\u00eda aludindo a un lugar real, e non a unha simple alegor\u00eda; xa que tam\u00e9n se menciona un lugar xeogr\u00e1fico, onde ter\u00eda existido (\"ao oriente\"), indicando unha rexi\u00f3n que se atopar\u00eda en Pr\u00f3ximo Oriente, ao leste do actual Israel, situ\u00e1ndose deste xeito nalg\u00fan lugar de Mesopotamia ou de Arabia. Con todo, hai que ter en conta que a nivel cient\u00edfico e hist\u00f3rico, non existen probas que indiquen que exista realmente un xard\u00edn como Ed\u00e9n nesa zona xeogr\u00e1fica, polo menos, tal como est\u00e1 descrito na X\u00e9nese."}
{"id": "340701", "revid": "18868", "url": "https://gl.wikipedia.org/wiki?curid=340701", "title": "Para\u00edso terreal", "text": ""}
{"id": "340702", "revid": "18868", "url": "https://gl.wikipedia.org/wiki?curid=340702", "title": "Xard\u00edn do Ed\u00e9n", "text": ""}
{"id": "340703", "revid": "22570", "url": "https://gl.wikipedia.org/wiki?curid=340703", "title": "Kuzma F1", "text": "Kuzma foi un construtor estadounidense de coches de carreiras unicamente nos Estados Unidos entre 1950 e 1960 Foi fundada por Eddie Kuzma.\nEntre e as 500 Millas de Indian\u00e1polis formaron parte do Campionato Mundial de F\u00f3rmula 1, polo que o Kuzma tam\u00e9n ten 10 participaci\u00f3ns en grandes premios e unha vitoria na F1 grazas a Troy Ruttman en .\nResultados no Campionato Mundial na Indy 500.\n\"Nota: todos os coches equiparon motores Offenhauser\"."}
{"id": "340704", "revid": "85894", "url": "https://gl.wikipedia.org/wiki?curid=340704", "title": "Epperly", "text": "Quincy David \"Quin\" Epperly, nado en Floyd (Virxinia) o 3 de marzo de 1913 e finado o 7 de xaneiro de 2001, foi un construtor de coches de carreiras estadounidense.\nTraxectoria.\nFillo de John Wesley e Iowa Texas Epperly. Logo de completar un curso por correspondencia en \"Teor\u00eda de construci\u00f3n de aeronaves\", Epperly trasladouse ao sur de California en 1940 para traballar na Lockheed e Pacific Airmotive. Durante a guerra, uniuse \u00e1 Coast Guard Reserve para pasar as tardes despois do traballo de servizo na Base da Patrulla de Gardacostas de Wilmington.\nA finais da d\u00e9cada de 1940, foise a traballar a constru\u00edr carrozar\u00edas de coches de carreiras con Frank Kurtis. A mediados da d\u00e9cada de 1950 Epperly abriu o seu propio taller, onde deu un enfoque radical ao dese\u00f1o de coches de carreiras, colocando o motor de catro cilindros Offenhauser de lado, en lugar de en posici\u00f3n vertical, como era o costume para os b\u00f3lidos Indy da \u00e9poca. Chamada a \"deposici\u00f3n Offy\", permit\u00eda unha mellor aerodin\u00e1mica a alta velocidade e a distribuci\u00f3n do peso na pista ovalada.\nTam\u00e9n constru\u00edu a carrozar\u00eda do primeiro \"Spirit of America\" marca de velocidade en terra, f\u00f3ra da s\u00faa tenda en Gardena, California. Mant\u00edvose ocupado moito despois da s\u00faa xubilaci\u00f3n, reparando bloques de motor de carreiras actuais e hist\u00f3ricos de todo o mundo, as\u00ed como restaurando con mestr\u00eda coches de carreira antigos.\nQuizais a s\u00faa m\u00e1is notable restauraci\u00f3n foi o motor para o Cooper Type 54-Climax, que, en mans de Jack Brabham, comezou a \"revoluci\u00f3n do motor traseiro\" en Indian\u00e1polis.\nO seu \u00faltimo gran proxecto era completar a restauraci\u00f3n da carrozar\u00eda do seu propio \"Demler Special\" #99 en 1998. O Demler terminara segundo nas 500 Millas de Indian\u00e1polis de 1958.\nOs coches Epperly competiron en cinco carreiras do Campionato Mundial de F\u00f3rmula 1 en , , , e nas 500 Millas de Indian\u00e1polis, ga\u00f1ando as carreiras en 1957 e 1958."}
{"id": "340705", "revid": "51040", "url": "https://gl.wikipedia.org/wiki?curid=340705", "title": "Enfermidade man\u00edaco-depresiva", "text": ""}
{"id": "340716", "revid": "22570", "url": "https://gl.wikipedia.org/wiki?curid=340716", "title": "Lasiorhinus krefftii", "text": "Lasiorhinus krefftii \u00e9 unha especie de mam\u00edfero marsupial da orde dos diprotodontes, suborde dos vombatiformes e familia dos vomb\u00e1tidos, unha das d\u00faas que integran na actualidade o x\u00e9nero \"Lasiorhinus\"], co\u00f1ecido na bibliograf\u00eda internacional como uombat de foci\u00f1o peludo do norte.\n\u00c9 un dos mam\u00edferos m\u00e1is raros do mundo, e est\u00e1 en perigo cr\u00edtico de extinci\u00f3n.\nTaxonom\u00eda.\nDescrici\u00f3n.\nA especie foi descrita en 1873 polo bi\u00f3logo ingl\u00e9s Richard Owen en \"Philos. Trans. R. Soc. London\", 162: 178.\nEtimolox\u00eda.\nO nome do x\u00e9nero, \"Lasiorhinus\" est\u00e1 formado polos elementos do lat\u00edn cient\u00edfico \"lasio-\", tirado do grego antigo \u03bb\u03ac\u03c3\u03b9\u03bf\u03c2 \"l\u00e1sios\", 'peludo' e \"-rhinus\", derivado do grego antigo \u1fe5\u03af\u03c2 \u1fe5\u03b9\u03bd\u03cc\u03c2 \"rh\u00eds, rhin\u00f3s\", 'nariz'. Literalmente: 'os do nariz peludo'.\nEn canto ao nome espec\u00edfico, \"krefftii\", \u00e9 unha homenaxe ao zo\u00f3logo e paleont\u00f3logo australiano Gerard Krefft (1830\u20131881).\nSubespecies.\nSegundo o \"Mammal Species of the World\", e o Sistema Integrado de Informaci\u00f3n Taxon\u00f3mica, na actualidade reco\u00f1\u00e9cense as seguintes tres subespecies:\nEstado de conservaci\u00f3n.\nO uombat de foci\u00f1o peludo do norte, que antigamente viv\u00eda en numerosas rexi\u00f3ns \u00e1ridas e semi\u00e1ridas de Australia, desde o centro-sur de Nova Gales do Sur at\u00e9 o centro de Queensland, est\u00e1 actualmente restrinxida ao Parque Nacional Epping Forest, onde ten unha \u00e1rea de dispersi\u00f3n dunhas 500 ha.\nA s\u00faa poboaci\u00f3n actual (2016) \u00e9 de tan s\u00f3 115 animais, e caera a 30 ou 40 individuos na d\u00e9cada de 1980, pero a exclusi\u00f3n do gando en 1982 conduc\u00edu a un aumento constante no n\u00famero de individuos. Os per\u00edodos de seca poden reducir grandemente a poboaci\u00f3n. Por iso a UICN cualificou o status desta especie como \"CR\" (en risco cr\u00edtico de extinci\u00f3n)."}
{"id": "340719", "revid": "89787", "url": "https://gl.wikipedia.org/wiki?curid=340719", "title": "Lasiorhinus latifrons", "text": "Lasiorhinus latifrons \u00e9 unha especie de mam\u00edfero marsupial da orde dos diprotodontes, suborde dos vombatiformes e familia dos vomb\u00e1tidos, unha das d\u00faas que integran na actualidade o x\u00e9nero \"Lasiorhinus\"], co\u00f1ecido na bibliograf\u00eda internacional como uombat de foci\u00f1o peludo do sur.\nAo contrario que o seu conx\u00e9nere, \"Lasiorhinus krefftii\", que est\u00e1 ao bordo da extinci\u00f3n, o seu status actual \u00e9 pouco preocupante.\nTaxonom\u00eda.\nDescrici\u00f3n.\nA especie foi descrita en 1845 polo bi\u00f3logo ingl\u00e9s Richard Owen en \"Proc. Zool. Soc. Lond.\", 1845: 82.\nEtimolox\u00eda.\nO nome do x\u00e9nero, \"Lasiorhinus\" est\u00e1 formado polos elementos do lat\u00edn cient\u00edfico \"lasio-\", tirado do grego antigo \u03bb\u03ac\u03c3\u03b9\u03bf\u03c2 \"l\u00e1sios\", 'peludo' e \"-rhinus\", derivado do grego antigo \u1fe5\u03af\u03c2 \u1fe5\u03b9\u03bd\u03cc\u03c2 \"rh\u00eds, rhin\u00f3s\", 'nariz'. Literalmente: 'os do nariz peludo'.\nEn canto ao nome espec\u00edfico, \"latifrons\", est\u00e1 formado polos elementos do lat\u00edn cient\u00edfico \"lati-\", ra\u00edz do adxectivo latino \"l\u0101tus, -a, -um\", 'ancho', e o termo latino \"frons, frontis\", 'a fronte'. Literalmente: 'o de fronte ancha'.\nSin\u00f3nimos.\nSegundo o \"Mammal Species of the World\", a especie co\u00f1eceuse tam\u00e9n polos sin\u00f3nimos seguintes: \nEstado de conservaci\u00f3n.\nO status do uombat de foci\u00f1o peludo do sur, que est\u00e1 amplamente distribu\u00eddo no sur de Australia do Sur, ao oeste do r\u00edo Murray, e parcialmente distribu\u00eddo nas pen\u00ednsulas de Cabo York e de Eyre, e que tam\u00e9n est\u00e1 presente na chaira de Nullarbor en Australia Occidental, e que ten d\u00faas pequenas colonias en Nova Gales do Sur \u00e9 cualificado pola UICN como \"LC\" (pouco preocupante), debido a que a s\u00faa \u00e1rea de dispersi\u00f3n expandiuse nos \u00faltimos 45 anos, e a\u00ednda que hai gromos espor\u00e1dicos de sarna sarc\u00f3ptica, que sofre a competencia dos herb\u00edvoros introducidos, \u00e9 suscept\u00edbel \u00e1 seca, e a s\u00faa poboaci\u00f3n est\u00e1 moi fragmentada en partes da s\u00faa \u00e1rea de dispersi\u00f3n, a especie ten unha distribuci\u00f3n ampla, a s\u00faa poboaci\u00f3n \u00e9 grande, enc\u00f3ntrase nun bo n\u00famero de \u00e1reas protexidas, polo que non \u00e9 prob\u00e1bel que a diminuci\u00f3n dos seus efectivos alcance a velocidade necesaria como para cualificala nunha categor\u00eda ameazada."}
{"id": "340720", "revid": "1131", "url": "https://gl.wikipedia.org/wiki?curid=340720", "title": "Lous\u00e3", "text": "Lous\u00e3 \u00e9 unha vila portuguesa no distrito de Co\u00edmbra, rexi\u00f3n Centro e subrexi\u00f3n do Pinhal Interior Norte.\nCaracter\u00edsticas.\nSituada nunha zona de transici\u00f3n entre as d\u00faas din\u00e1micas de desenvolvemento que demarcan a subrexi\u00f3n: dun lado, as terras m\u00e1is \u00aburbanas\u00bb, m\u00e1is pr\u00f3ximas da capital rexional; do outro, as m\u00e1is afastadas, con car\u00e1cter m\u00e1is \u00abrural\u00bb. De entre os concellos da subrexi\u00f3n con variaci\u00f3n demogr\u00e1fica positiva, o concello da Lous\u00e3 \u00e9 o que ten a m\u00e1is elevada (18 %), superior aos valores medios da rexi\u00f3n (3,4 %) e do pa\u00eds (4,6 %)."}
{"id": "340721", "revid": "23204", "url": "https://gl.wikipedia.org/wiki?curid=340721", "title": "Georg August Goldfuss", "text": "Georg August Goldfuss, nado en Thurnau, preto de Bayreuth (Baviera), o 18 de abril de 1782 e finado en Bonn o 2 de outubro de 1848, foi un naturalista, paleont\u00f3logo, zo\u00f3logo e explorador alem\u00e1n.\nTraxectoria.\nGoldfuss estudou en Erlangen, onde recibiu o seu grao de doutor en 1804. Traballou como profesor de zoolox\u00eda en 1818. M\u00e1is tarde foi profesor de zoolox\u00eda e mineralox\u00eda na Universidade de Bonn, cidade na que faleceu en 1848.\nAbreviatura.\nA abreviatura Goldfuss empr\u00e9gase para reco\u00f1ecer a como autoridade na descrici\u00f3n e taxonom\u00eda en bot\u00e1nica e zoolox\u00eda."}
{"id": "340722", "revid": "1131", "url": "https://gl.wikipedia.org/wiki?curid=340722", "title": "Praza Ban Josip Jela\u010di\u0107", "text": "A Praza Ban Josip Jela\u010di\u0107 (en lingua croata \"Trg Bana Josip Jela\u010di\u0107\") \u00e9 a praza principal de Zagreb, capital da Rep\u00fablica de Croacia. O seu nome \u00e9 unha homenaxe a Ban Josip Jela\u010di\u0107 (1801-1859), heroe nacional da Rep\u00fablica de Croacia.\nA praza fica situada na parte alta da cidade Gornji Grad-Medve\u0161\u010dak, ao sur do mercado \"Dolac\" na intersecci\u00f3n das r\u00faas Ilica ao oeste, Radi\u0107eva ao noroeste, Juri\u0161i\u0107eva ao leste, e Gajeva e Pra\u0161ka ao sur. Est\u00e1 no centro da zona peonil de Zagreb.\nA estatua equestre fica no centro da praza estaba antigamente virada ao norte, contra os invasores h\u00fangaros. Esa estatua foi removida durante o per\u00edodo da II Rep\u00fablica Iugoslava, m\u00e1is en 1991 foi reposta, desta vez virada para sur."}
{"id": "340724", "revid": "54334", "url": "https://gl.wikipedia.org/wiki?curid=340724", "title": "Peram\u00e9lidos", "text": "A dos peram\u00e9lidos (\"Peramelidae\") \u00e9 unha familia de mam\u00edferos marsupiais do clado (ou magnorde, ou superorde, segundo as clasificaci\u00f3ns) dos australidelfos, e orde dos peramelemorfos, co\u00f1ecidos vulgarmente como bandicuts, e que son denominados \u00e1s veces, debido aos seus h\u00e1bitos alimentarios, marsupiais omn\u00edvoros, xa que, a pesar de posu\u00edren unha dentici\u00f3n de tipo carn\u00edvoro (poliprotodonte), presentan, en grao vari\u00e1bel, unha dieta omn\u00edvora. \nTodos os membros da familia son end\u00e9micos de Australia e Nova Guinea, e a maior\u00eda te\u00f1en un corpo rechoncho, arqueado cara a atr\u00e1s, cabeza cun foci\u00f1o longo, delicado e aguzado, orellas verticais moi grandes, e patas relativamente longas e finas, igual que a cola.\nCaracter\u00edsticas.\nDe aparencia semellante \u00e1 dunha rata placentaria, te\u00f1en o foci\u00f1o longo e rematado en punta, longas orellas sen pelo e a cola peluda.\nO seu tama\u00f1o \u00e9 algo maior que o dunha rata e m\u00e1is pequeno que o do coello. Os dedos das catro patas rematan en agudas garras. A pelaxe est\u00e1 formado por serdas bastas, e a s\u00faa cor pode ser alaranxada, agrisada ou marr\u00f3n; tam\u00e9n pode ser raiada nalgunhas especies.\nOs bandicuts dist\u00ednguense por d\u00faas caracter\u00edsticas que diverxen do conxunto dos marsupiais: a primeira \u00e9 a presenza de moitos dentes incisivos (poliprotodoncia), que \u00e9 caracter\u00edstico dos marsupiais carn\u00edvoros e insect\u00edvoros, e a segunda \u00e9 unha estrutura especializada do p\u00e9 que consiste na uni\u00f3n dos dedos segundo e terceiro para formaren unha \u00fanica u\u00f1a, que \u00e9 propio dos marsupiais herb\u00edvoros como os canguros.\nTaxonom\u00eda.\nA familia foi descrita en 1825 polo naturalista ingl\u00e9s John Edward Gray, no seu traballo publicado en \"Ann. Philos.\", n.s., 10: 336.\nEtimolox\u00eda.\nO nome cient\u00edfico da familia, \"Peramelidae\", est\u00e1 formado sobre a base do nome \"Perameles\", o seu x\u00e9nero tipo, coa adici\u00f3n da forma sufixa do lat\u00edn cient\u00edfico \"-\u012ddae\", propia dos nomes das familias de animais.\nPola s\u00faa parte, \"Perameles\" (que significa \"teixugo con bolsa\") \u00e9 un termo de etimolox\u00eda h\u00edbrida (o que no \u00e9 recomend\u00e1bel na nomenclatura cient\u00edfica), xa que deriva do grego antigo \u03c0\u03ae\u03c1\u03b1 \"p\u1e17ra\", \"bolsa\", \"saco\", e do lat\u00edn \"m\u0113l\u0113s\", \"teixugo\".\n\u00c9 dicir que, literalmente, a pouco ortodoxa etimolox\u00eda de \"Peramelidae\" significa \"os parecidos ao teixugo con bolsa\" (aludindo ao marsupio).\nSin\u00f3nimos.\nAdemais de polo nome orixinario, a familia co\u00f1\u00e9cese tam\u00e9n polos sin\u00f3nimos.\nClasificaci\u00f3n.\nSegundo \"Mammal Species of the World\", e o ITIS, a familia comprende tres subfamilias, cos seis x\u00e9neros seguintes:\n\"'Familia \"Peramelidae\" "}
{"id": "340725", "revid": "22795", "url": "https://gl.wikipedia.org/wiki?curid=340725", "title": "Peramelidae", "text": ""}
{"id": "340726", "revid": "22795", "url": "https://gl.wikipedia.org/wiki?curid=340726", "title": "Bandicuts", "text": ""}
{"id": "340727", "revid": "22795", "url": "https://gl.wikipedia.org/wiki?curid=340727", "title": "Bandicut", "text": ""}
{"id": "340730", "revid": "1888", "url": "https://gl.wikipedia.org/wiki?curid=340730", "title": "Juan Wonenburger Varela", "text": "Juan Wonenburger Varela, nado na Coru\u00f1a o 29 de abril de 1888 e finado na mesma cidade o 23 de setembro de 1972, foi un empresario e pol\u00edtico galego.\nTraxectoria.\nFillo de Manuel Wonenburger Cabezudo e da s\u00faa segunda muller Cayetana Varela Su\u00e1rez. Mas\u00f3n e republicano, era amigo e socio de Santiago Casares Quiroga no Atlantic Hotel. Participou no pacto de Lestrobe. Coa chegada da Segunda Rep\u00fablica foi elixido concelleiro da Coru\u00f1a e deputado provincial. Foi elixido vicepresidente da Comisi\u00f3n Xestora da Deputaci\u00f3n en xullo de 1932. En 1942 f\u00edxose socio de Wonenburger S.L.\nVida persoal.\nCasou con Carolina Mac\u00eda Pousa."}
{"id": "340736", "revid": "89787", "url": "https://gl.wikipedia.org/wiki?curid=340736", "title": "Microcarbo coronatus", "text": "Microcarbo coronatus, vulgarmente co\u00f1ecido como corvo mari\u00f1o coroado, \u00e9 unha especie de ave pertencente \u00e1 orde dos suliformes, familia dos falacrocor\u00e1cidos, unha das cinco que integran o x\u00e9nero \"Microcarbo\".\nTr\u00e1tase dun pequeno corvo mari\u00f1o end\u00e9mico das augas fr\u00edas da corrente de Benguela no suroeste de \u00c1frica. \u00c9 unha ave exclusivamente costeira e non se aventura a m\u00e1is de 10\u00a0km en mar aberto. Esta especie est\u00e1 estreitamente relacionada con \"Microcarbo africanus\", e ambas as d\u00faas foron consideradas antigamente como da mesma especie.\nDistribuci\u00f3n.\nEnc\u00f3ntrase nas costas do sur de \u00c1frica desde cabo Agulhas cara ao norte ata Swakopmund.\nA poboaci\u00f3n est\u00edmase que \u00e9 de entre 2 500 e 2 900 parellas reprodutoras. Reprod\u00facese en pequenos grupos, e as colonias constan de s\u00f3 uns 150 individuos. O exame dos individuos anelados recuperados indica que os xuven\u00eds poden dispersarse ao longo da costa ata 277\u00a0km dos seus ni\u00f1os, e os adultos m\u00f3vense entre os lugares de reproduci\u00f3n e outras zonas litorais situadas ata 500\u00a0km de distancia.\nDescrici\u00f3n.\nMide entre 50 e 55\u00a0cm de lonxitude. Os adultos son negros cunha pequena crista na cabeza e unha mancha vermella na cara. \nAs aves novas son marr\u00f3n escuras na parte superior, marr\u00f3ns claras na parte inferior, e carecen de crista. Poden distinguirse dos \"Microcarbo africanus\" inmaturos polo seu ventre m\u00e1is escuro e a s\u00faa cola m\u00e1is curta.\nComportamento.\nAlim\u00e9ntanse de peixes de movementos lentos e invertebrados, que capturan en augas costeiras pouco fondas e entre os kelpos.\nConstr\u00fae o seu ni\u00f1o utilizando kelpos, paus, e \u00f3sos, e f\u00f3rraos con kelpos ou plumas. O ni\u00f1o normalmente est\u00e1 nunha posici\u00f3n elevada como sobre unha rocha, \u00e1rbore ou estrutura constru\u00edda polo ser humano, pero tam\u00e9n pode facelo no chan.\nConservaci\u00f3n.\nAs ameazas que sofre esa especie son a predaci\u00f3n dos ovos e pitos pola gaivota \"Larus dominicanus\" e o pelicano \"Pelecanus onocrotalus\", molestias causadas polos humanos, verteduras de petr\u00f3leo, e actividades pesqueiras comerciais, inclu\u00edndo o enredo en aparellos de pesca. A IUCN consid\u00e9raa como \"Case ameazada\"."}
{"id": "340740", "revid": "1410", "url": "https://gl.wikipedia.org/wiki?curid=340740", "title": "Copa Am\u00e9rica 2015", "text": "A Copa Am\u00e9rica 2015 foi a edici\u00f3n n\u00famero 44 da m\u00e1xima competici\u00f3n suramericana de f\u00fatbol entre selecci\u00f3ns nacionais, organizada pola Conmebol, e disputada en Chile. O torneo comezou o 11 de xu\u00f1o de 2015 e rematou o 4 de xullo coa vitoria final para a Selecci\u00f3n de f\u00fatbol de Chile.\nParticipantes.\nOs equipos participantes nesta edici\u00f3n 2015 da Copa Am\u00e9rica foron as 10 selecci\u00f3ns nacionais que compo\u00f1en a Conmebol mais 2 selecci\u00f3ns que foron invitadas, a de M\u00e9xico e a de Xamaica."}
{"id": "340742", "revid": "23204", "url": "https://gl.wikipedia.org/wiki?curid=340742", "title": "Saint Andrew, Granada", "text": "Saint Andrew ou Saint Andrew Parish, \u00e9 a parroquia m\u00e1is grande de Granada. A cidade principal \u00e9 Grenville que \u00e9 tam\u00e9n a segunda cidade en importancia no pa\u00eds despois de Saint George's. "}
{"id": "340744", "revid": "23204", "url": "https://gl.wikipedia.org/wiki?curid=340744", "title": "Saint George, Granada", "text": "Saint George, \u00e9 unha das parroquias de Granada. A cidade principal e capital do pa\u00eds, Saint George's, sit\u00faase nesta parroquia.\nA illa Glover \u00e9 parte da parroquia de Saint George."}
{"id": "340746", "revid": "56817", "url": "https://gl.wikipedia.org/wiki?curid=340746", "title": "Barosa", "text": "O top\u00f3nimo galego Barosa pode referirse a:"}
{"id": "340747", "revid": "1131", "url": "https://gl.wikipedia.org/wiki?curid=340747", "title": "A Barosa", "text": ""}
{"id": "340748", "revid": "1131", "url": "https://gl.wikipedia.org/wiki?curid=340748", "title": "Barqueiros", "text": ""}
{"id": "340749", "revid": "1131", "url": "https://gl.wikipedia.org/wiki?curid=340749", "title": "A Barqueira Vella", "text": ""}
{"id": "340750", "revid": "1131", "url": "https://gl.wikipedia.org/wiki?curid=340750", "title": "R\u00edo de Porto", "text": ""}
{"id": "340751", "revid": "18868", "url": "https://gl.wikipedia.org/wiki?curid=340751", "title": "Templo de Salom\u00f3n", "text": ""}
{"id": "340752", "revid": "23204", "url": "https://gl.wikipedia.org/wiki?curid=340752", "title": "Xetseman\u00ed", "text": "Xetseman\u00ed (grego \u0393\u03b5\u03b8\u03c3\u03b7\u03bc\u03b1\u03bd\u1f30, \"Geths\u0113mani\"; hebreo:\u05d2\u05ea \u05e9\u05de\u05e0\u05d9\u05dd; arameo:\u05d2\u05ea \u05e9\u05de\u05e0\u05d9, \"Gath-\u0160m\u00e2n\u00ea\"; sir\u00edaco \u0713\u0715\u0723\u0721\u0722, \"Gat \u0160m\u0101n\u00ea\", lit. \"prensa de aceite\") foi o xard\u00edn onde, segundo o Novo Testamento, orou Xes\u00fas a \u00faltima noite antes do seu arresto.\nA oraci\u00f3n de Xes\u00fas no horto conmem\u00f3rase todos os anos o Xoves Santo. Despois da \u00daltima Cea, Xes\u00fas dirixiuse ao horto, onde adoitaba reunirse cos seus disc\u00edpulos para orar. Segundo os Evanxeos era un lugar que tanto Xes\u00fas como os seus disc\u00edpulos visitaban adoito, o que lle permitiu a Xudas atopalo al\u00ed. Os Evanxeos describen a tristura ag\u00f3nica que o asaltou nese momento e a actitude de Xes\u00fas de orar e anunciar aos ap\u00f3stolos que xa chegar\u00edan os soldados que o \u00edan deter, guiados por Xudas Iscariote.\nAparici\u00f3n nos Evanxeos.\n\"Gethsemane\" aparece en grego en Mateu 26:36 e Marcos 14:32 como \"\u0393\u03b5\u03b8\u03c3\u03b7\u03bc\u03b1\u03bd\u1f31\" Mateu (26:36), e Marcos (14:32) ch\u00e1mano \"\u03c7\u03c9\u03c1\u1f30\u03bf\u03bd\" (18:1), \"lugar\" ou \"estado\". O evanxeo de Xo\u00e1n di que Xes\u00fas entrou nun xard\u00edn (\"\u03ba\u1fc6\u03c0\u03bf\u03c2\") cos seus disc\u00edpulos. O nome \"Xetseman\u00ed\" aparece nos evanxeos como \u0393\u03b5\u03b8\u03c3\u03b7\u03bc\u03b1\u03bd\u03b9 (\"Geths\u00eamani\"). Esta palabra v\u00e9n do arameo \"Gath-\u0160m\u00e2n\u00ea\", que significa \"prensa de aceite\" (refer\u00edndose ao aceite de oliva). Ao parecer hab\u00eda unha gran cantidade de \u00e1rbores de oliveira que rodeaban a \u00e1rea naqueles d\u00edas. Todos os evanxeos fan referencia dunha forma ou outra a este lugar.\nHistoricidade da escena dos Evanxeos.\nExisten posici\u00f3ns diversas respecto da historicidade da escena protagonizada por Xes\u00fas de Nazaret no horto de Xetseman\u00ed, segundo o comentado por Jos\u00e9 Antonio Pagola:\nLocalizaci\u00f3n.\nO xard\u00edn local\u00edzase ao p\u00e9 do Monte das Oliveiras, no val do Kidron. Diante do xard\u00edn est\u00e1 a Bas\u00edlica das Naci\u00f3ns, tam\u00e9n co\u00f1ecida como igrexa da Agon\u00eda, constru\u00edda no lugar dunha igrexa destru\u00edda en 614 polos sas\u00e1nidas e que posteriormente foi reconstru\u00edda polos cruzados e destru\u00edda novamente en 1219. Nas proximidades at\u00f3pase a igrexa ortodoxa rusa de Santa Mar\u00eda Madalena, coas s\u00faas torres bulbosas douradas, de estilo ruso-bizantino, constru\u00edda polo tsar Alexandre III de Rusia en memoria da s\u00faa nai.\nExisten catro localizaci\u00f3ns nas que se sinalou que puido orar Xes\u00fas a noite en que foi traizoado. "}
{"id": "340753", "revid": "5863", "url": "https://gl.wikipedia.org/wiki?curid=340753", "title": "Monte das Oliveiras", "text": "O monte das Oliveiras (en , \"Har HaZeitim\"; en \u00e1rabe, \u062c\u0628\u0644 \u0627\u0644\u0632\u064a\u062a\u0648\u0646, Yabal al-Zaytun) est\u00e1 situado no val do Kidron, ao leste de Xerusal\u00e9n. Nel, segundo a Biblia, Xes\u00fas realizaba adoito as s\u00faas oraci\u00f3ns e mesmo se atopaba al\u00ed o d\u00eda que foi arrestado.\nO monte das Oliveiras \u00e9 considerado un dos lugares m\u00e1is sagrados de Terra Santa. Al\u00ed est\u00e1n situadas as igrexas de Xetseman\u00ed, Pater Noster e Dominus Flevit.\nO monte das Oliveiras toma o seu nome das oliveiras que poboan as s\u00faas ladeiras. Na s\u00faa aba at\u00f3panse os xard\u00edns de Xetseman\u00ed, onde Xes\u00fas se hospedou en Xerusal\u00e9n. O monte das Oliveiras \u00e9 o lugar de moitos eventos b\u00edblicos importantes. Nos \"Feitos dos Ap\u00f3stolos\" nom\u00e9ase como o lugar desde o que Xes\u00fas ascendeu ao ceo. Os soldados romanos da D\u00e9cima Lexi\u00f3n acamparon no monte durante o sitio a Xerusal\u00e9n no ano 70\u00a0a.C., que levou \u00e1 destruci\u00f3n da cidade.\nNo Libro de Zacar\u00edas, o monte das Oliveiras aparece identificado como o lugar desde o que Deus comezar\u00e1 a redimir os mortos ao final dos tempos. Por esta raz\u00f3n, os xudeus sempre intentaron ser enterrados na monta\u00f1a.\nCemiterio xudeu.\nDesde os tempos b\u00edblicos ata hoxe o monte serviu como cemiterio para os xudeus de Xerusal\u00e9n. Hai aproximadamente 150.000 tumbas no monte, inclu\u00edndo as de moitas figuras famosas como Zacar\u00edas (que profetizou al\u00ed), Yad\u00a0Abxalom\u00a0e moitos rabinos desde o s\u00e9culo XV ao XX, inclu\u00edndo a Abraham Isaac Kook, o primeiro rabino xefe ashkenzani de Isarael. O primeiro ministro de Israel Menachem Begin pediu ser enterrado no Monte das Oliveiras en lugar de no Monte Herzl.\nO monte sufriu graves danos cando foi ocupado por Xordania entre a guerra \u00e1rabe-israel\u00ed de 1948 e 1967, cando preto de 50\u00a0000 l\u00e1pidas do antigo cemiterio xudeu do Monte das Oliveiras foron removidas e utilizadas para a construci\u00f3n, as\u00ed como tam\u00e9n para levantar servizos hixi\u00e9nicos, inclu\u00edndo l\u00e1pidas de m\u00e1is de mil anos de antig\u00fcidade. Nalg\u00fans sectores do camposanto instal\u00e1ronse aparcadoiros e estaci\u00f3ns de servizo. Foi s\u00f3 a partir da reunificaci\u00f3n da cidade, despois da Guerra dos Seis D\u00edas en 1967, cando os israel\u00eds repatriaron laboriosamente tantas l\u00e1pidas como lles foi posible, garantindo a liberdade de culto e o respecto polos lugares sacros de todas as relixi\u00f3ns.\u00a0"}
{"id": "340755", "revid": "5863", "url": "https://gl.wikipedia.org/wiki?curid=340755", "title": "Getsemani", "text": ""}
{"id": "340757", "revid": "5863", "url": "https://gl.wikipedia.org/wiki?curid=340757", "title": "Gethsemani", "text": ""}
{"id": "340760", "revid": "89787", "url": "https://gl.wikipedia.org/wiki?curid=340760", "title": "D\u00eda da Comunidade de Madrid", "text": "O D\u00eda da Comunidade de Madrid cel\u00e9brase cada 2 de maio. \u00c9 o d\u00eda oficial da Comunidade Aut\u00f3noma de Madrid, Reino de Espa\u00f1a.\nCon ela, conmem\u00f3rase o levantamento do 2 de maio de 1808, No que o pobo de Madrid colleu as armas para se rebelar contra a ocupaci\u00f3n francesa de Madrid e para expulsar este ex\u00e9rcito da cidade, o cal estaba a invadir gran parte da Pen\u00ednsula Ib\u00e9rica. Este evento foi o primeiro da Guerra da Independencia espa\u00f1ola.\nCentenario.\nEn 1908 houbo eventos especiais na conmemoraci\u00f3n presidida polo rei Afonso XIII por mor do centenario do alzamento.\nBicentenario.\nNas festas do 2 de maio do 2008 celebr\u00e1ronse diversas actividades culturais na capital e foran realizadas unha ofrenda con flores aos ca\u00eddos en 1808 no Cemiterio da Florida, un desfile na Porta do Sol, unha colocaci\u00f3n dunha coroa de flores \u00e1s placas conmemorativas como agradecemento a todos aqueles que loitaran o d\u00eda 2 de maio de 1808, como tam\u00e9n os cidad\u00e1ns que axudaran as v\u00edtimas do ataque de 11 de marzo de 2004, e unha cerimonia na sede da Presidencia da Comunidade de Madrid."}
{"id": "340761", "revid": "89787", "url": "https://gl.wikipedia.org/wiki?curid=340761", "title": "Peramelinos", "text": "A dos peramelinos (\"Peramelinae\") \u00e9 unha subfamilia de mam\u00edferos marsupiais australidelfos da orde dos peramelemorfos e familia dos peram\u00e9lidos.\nTodos os membros da subfamilia son end\u00e9micos de Australia e Nova Guinea, e a maior\u00eda te\u00f1en un corpo rechoncho, arqueado cara a atr\u00e1s, cabeza cun foci\u00f1o longo, delicado e aguzado, orellas verticais moi grandes, e patas relativamente longas e finas, igual que a cola.\nTaxonom\u00eda.\nDescrici\u00f3n.\nA subfamilia foi descrita en 1825 polo naturalista ingl\u00e9s John Edward Gray, nun traballo publicado en \"Ann. Philos.\", n.s., 10: 336.\nEtimolox\u00eda.\nO nome cient\u00edfico da subfamilia, \"Peramelinae\", est\u00e1 formado sobre a base do nome \"Perameles\", o seu x\u00e9nero tipo, coa adici\u00f3n da forma sufixa do lat\u00edn cient\u00edfico \"-inae\", propia dos nomes das subfamilias de animais.\nPola s\u00faa parte, \"Perameles\" (que significa \"teixugo con bolsa\") \u00e9 un termo de etimolox\u00eda h\u00edbrida (o que no \u00e9 recomend\u00e1bel na nomenclatura cient\u00edfica), xa que deriva do grego antigo \u03c0\u03ae\u03c1\u03b1 \"p\u1e17ra\", \"bolsa\", \"saco\", e do lat\u00edn \"m\u0113l\u0113s\", \"teixugo\".\n\u00c9 dicir que, literalmente, a pouco ortodoxa etimolox\u00eda de \"Peramelinae\" significa \"os parecidos ao teixugo con bolsa\" (aludindo ao marsupio).\nClasificaci\u00f3n.\nSegundo \"Mammal Species of the World\", e o ITIS, subfamilia est\u00e1 fomada por dous x\u00e9neros coas especies e subespecies seguintes:\nSubfamilia \"Peramelinae\""}
{"id": "340763", "revid": "85894", "url": "https://gl.wikipedia.org/wiki?curid=340763", "title": "Tito Asorey", "text": "Tito Asorey, nado en Ourense, o 17 de novembro de 1977 \u00e9 un actor e director de teatro galego.\nTraxectoria.\nComezou en teatro no ano 1993 da man de \u00c1nxeles Cu\u00f1a no grupo de Teatro Tarumba da Universidade Laboral de Ourense. Na s\u00faa etapa universitaria (1996-1999) vinculouse \u00e1 Aula de Teatro Universitario Maricasta\u00f1a, dirixida por Fernando Dacosta, coa que participou en montaxes como \"Hamlet\", \"O pa\u00eds das \u00faltimas cousas\" ou \"Conto de Inverno\".\nNo ano 2000 integrouse, xa coma profesional, no elenco estable da compa\u00f1\u00eda Sarabela Teatro, coa que traballou de xeito ininterrompido ata o ano 2010, participando en todas as montaxes da compa\u00f1\u00eda estreadas durante eses anos.\nEn 2011 pasou a formar parte do elenco da \u00faltima produci\u00f3n de Ur Teatro, \"Macbeth\", dirixida por Helena Pimenta. Como actor foi nomeado aos Premios Mar\u00eda Casares no ano 2002 pola obra \"A conxura dos necios\", galard\u00f3n que conseguiu no ano 2010 pola s\u00faa interpretaci\u00f3n no filme \"A esmorga\". No ano 2014 incorp\u00f3rase ao elenco fixo da serie de televisi\u00f3n \"Serramoura\", de Voz Audiovisual, emitida con pola TVG. A partir do ano 2014 centra a s\u00faa faceta como int\u00e9rprete no mundo audiovisual, participando en series como \"O final do cami\u00f1o\", \"Viradeira\", \"M\u00e9todo Criminal\", \"Fari\u00f1a\", \"Valeria\" ou \"Servir y Proteger.\" \nParalelamente \u00e1 s\u00faa experiencia como actor comeza desde o ano 2000 a s\u00faa carreira como director de escena en m\u00faltiples colectivos teatrais, como o Grupo de Teatro Tarumba, co que foi galardoado nos anos 2007, 2008 e 2010 co Premio Nacional de Teatro Novo Buero ao mellor espect\u00e1culo polas s\u00faas montaxes \"Remanente#1\", \"Mort\" e \"Don Juan\", que foron representadas na sede do Centro Dram\u00e1tico Nacional.\nDesde 2007, dirixe o Grupo de Teatro Muxicas, composto por actores e actrices invidentes e videntes. No ano 2010 dirixe para a compa\u00f1\u00eda Teatro de Adro, \"Ai Carmela!\" de Jose Sanchis Sinisterra. En 2013 comezou a traballar como axudante de direcci\u00f3n na Compa\u00f1\u00eda Nacional de Teatro Cl\u00e1sico, nas montaxes \"El lindo Don Diego\", de Agust\u00edn Moreto, dirixida por Carles Alfaro, \"La noche toledana\", de Lope de Vega, dirixida por Carlos Marchena, e \"La cortes\u00eda de Espa\u00f1a\", de Lope de Vega, dirixida por Josep Mar\u00eda Mestres.\nEn 2012 acabou os seus estudos superiores de Direcci\u00f3n de Escena e Dramaturxia na Escola Superior de Arte Dram\u00e1tica de Galicia, e fundou canda a catro actores e actrices a compa\u00f1\u00eda ilMaquinario Teatro, coa que pon en escena o espect\u00e1culo \"O home almofada\", de Martin McDonagh, espect\u00e1culo nomeado a seis premios Mar\u00eda Casares e cuxa versi\u00f3n en castel\u00e1n (\"El hombre almohada\") foi estreada en 2014 na carteleira madrile\u00f1a. No ano 2014 dirixiu o segundo espect\u00e1culo desta compa\u00f1\u00eda, \"Perplexo\", de Marius Von Mayenburg, que acadou cinco premios Mar\u00eda Casares no 2015, entre eles o de Mellor Espect\u00e1culo e Mellor Direcci\u00f3n. No 2017 dirixe con esta compa\u00f1\u00eda o espect\u00e1culo \"Resaca\", no que tam\u00e9n participa como dramaturgo. No ano 2018 comeza a colaborar co actor e produtor galego Xos\u00e9 Touri\u00f1\u00e1n, co que estrea, xunto a Carlos Blanco, a montaxe Somos Criminais, que se converte nun fen\u00f3meno de p\u00fablico en Galicia, levando ao teatro a m\u00e1is de 60.000 espectadores e convert\u00e9ndose no espect\u00e1culo m\u00e1is taquilleiro da historia do teatro galego. Esa colaboraci\u00f3n con Touri\u00f1\u00e1n prosegue coa montaxe, no ano 2019, do espect\u00e1culo Fari\u00f1a, que despois dunha exitosa xira por Galicia \u00e9 programada durante un mes no Teatro Espa\u00f1ol de Madrid (Naves del Matadero), e durante outros seis meses no Teatro Alc\u00e1zar. \nExerceu de docente na aula de Teatro da Universidade de Vigo (Campus de Ourense), na aula de Teatro da Universidade de Santiago de Compostela (Campus de Lugo), e en diversas asociaci\u00f3ns culturais e centros educativos.\nExperiencia profesional.\nComo actor.\nAudiovisual\nTeatro\nComo lector de audiolibros\nPremios e reco\u00f1ecementos.\nComo actor.\nPremios Mar\u00eda Casares\nPremios Mestre Mateo\nOutros premios\nComo director.\nPremios Mar\u00eda Casares\nPremios \"Buero\" de Teatro Joven\nPremios Asociaci\u00f3n de Directores de Escena de Espa\u00f1a\nPremios MAX\nOutros premios"}
{"id": "340765", "revid": "18868", "url": "https://gl.wikipedia.org/wiki?curid=340765", "title": "Maceda de Trives", "text": ""}
{"id": "340779", "revid": "89787", "url": "https://gl.wikipedia.org/wiki?curid=340779", "title": "N\u00e3o d\u00e1 mais (canci\u00f3n de Leonor Andrade)", "text": "\"N\u00e3o d\u00e1 mais\" \u00e9 unha canci\u00f3n da cantora portuguesa Leonor Andrade, do seu \u00e1lbum debut \"Setembro\". A\u00ednda que non foi escollida como sinxelo do \u00e1lbum, foi a \u00fanica canci\u00f3n non-sinxelo dispo\u00f1\u00edbel para mercar na pre-venda do \u00e1lbum o 29 de abril de 2016 no iTunes Portugal, onde conseguiu chegar ao n\u00famero 22 dous d\u00edas ap\u00f3s o seu lanzamento.\nO 23 de maio do 2016, Leonor anuncia no seu Instagram que a canci\u00f3n estar\u00e1 dentro da banda sonora da nova telenovela da SIC \"Rainha das Flores\"."}
{"id": "340780", "revid": "22795", "url": "https://gl.wikipedia.org/wiki?curid=340780", "title": "Peramelinae", "text": ""}
{"id": "340781", "revid": "54334", "url": "https://gl.wikipedia.org/wiki?curid=340781", "title": "Perameles", "text": "Perameles \u00e9 un x\u00e9nero de mam\u00edferos marsupiais australidelfos e orde dos peramelemorfos, que o tipo da familia dos peram\u00e9lidos.\nTodos os membros da subfamilia son end\u00e9micos de Australia e Nova Guinea, e a maior\u00eda te\u00f1en un corpo rechoncho, arqueado cara a atr\u00e1s, cabeza cun foci\u00f1o longo, delicado e aguzado, orellas verticais moi grandes, e patas relativamente longas e finas, igual que a cola. Son co\u00f1ecidos na bibliograf\u00eda como bandicuts de foci\u00f1o longo (do ingl\u00e9s \"Long-nosed bandicoots\").\nTaxonom\u00eda.\nDescrici\u00f3n.\nO x\u00e9nero foi descrito en 1804 polo naturalista franc\u00e9s \u00c9tienne Geoffroy Saint-Hilaire nun traballo publicado en \"Ann. Mus. Hist. Nat. Paris\", 4: 56.\nEtimolox\u00eda.\n\"Perameles\" (que significa \"teixugo con bolsa\") \u00e9 un termo de etimolox\u00eda h\u00edbrida (o que no \u00e9 recomend\u00e1bel na nomenclatura cient\u00edfica), xa que deriva do grego antigo \u03c0\u03ae\u03c1\u03b1 \"p\u1e17ra\", \"bolsa\", \"saco\", e do lat\u00edn \"m\u0113l\u0113s\", \"teixugo\".\n\u00c9 dicir que, literalmente, a pouco ortodoxa etimolox\u00eda de \"Peramelinae\" significa \"os parecidos ao teixugo con bolsa\" (aludindo ao marsupio).\nEspecies.\nSegundo MSW e o ITIS, o x\u00e9nerto conta con catro especies: \nX\u00e9nero \"Perameles\"\nAdemais, co\u00f1\u00e9cense outras catro especie f\u00f3siles:"}
{"id": "340782", "revid": "12452", "url": "https://gl.wikipedia.org/wiki?curid=340782", "title": "Departamento franc\u00e9s", "text": ""}
{"id": "340795", "revid": "98629", "url": "https://gl.wikipedia.org/wiki?curid=340795", "title": "San Jose Earthquakes", "text": "O San Jose Earthquakes \u00e9 un club de f\u00fatbol profesional que xoga na Major League Soccer. \u00c9 o equipo da cidade de San Jose, California polo que xoga na Conferencia Oeste. Foi un dos dez equipos que xogaron a tempada inaugural da MLS en 1996, xogando o partido inicial fronte \u00f3 DC United. O equipo ten catro t\u00edtulos oficiais entre eles dous MLS Cup. Nos seus comezos o equipo cham\u00e1base San Jose Clash, no ano 2000 a franqu\u00eda pasouse a chamar San Jose Earthquakes.\nHistoria.\nEra San Jose Clash.\nA historia do \"Clash\" comezou coa asignaci\u00f3n de Eric Wynalda \u00f3 equipo californiano, s\u00f3 un d\u00eda despois de que se convertese no m\u00e1ximo anotador da selecci\u00f3n nacional . O primeiro partido na historia da MLS (o 6 de abril de 1996) foi un San Jose Clash fronte \u00f3 DC United, o partido contou coa asistencia de 31,683 seareiros, e rematou con vitoria local cun solitario gol de Wynalda. Na s\u00faa primeira tempada a franqu\u00eda conseguiu a primeira clasificaci\u00f3n para os playoffs, pero foi eliminado nas semifinais de conferencia. John Doyle foi nomeado como mellor defensa do ano .\nA tempada seguinte non foi tan boa e os \"Clash\" remataron na \u00faltima posici\u00f3n da conferencia oeste e tam\u00e9n da t\u00e1boa xeral. No ano 1998 o equipo mellorou os resultados pero tampouco puido lograr a clasifaci\u00f3n para as roldas eliminatorias. O ano 1999 trouxo o troco de propietarios, tras a compra da compa\u00f1\u00eda polos propietarios do New England Patriots da NFL . Pero este cambio non trouxo variaci\u00f3ns \u00f3s resultados do equipo que volveron a quedar f\u00f3ra dos playoffs. Nesta mesma tempada houbo tres adestradores diferentes.\nRexurdimento do San Jose Earthquakes.\nNo ano 2000 os directivos da franqu\u00eda decidiron volver \u00f3 nome de San Jose Earthquakes, que xogara na NASL o s\u00e9culo pasado. A pesar do cambio, a tempada non foi boa e os \"Earthquakes\" foron o peor equipo da MLS . Despois de varios anos de fracasos, a tempada do 2001 por fin ser\u00eda para non olvidala. O \u00e9xito foi pos\u00edbel coa entrada de novos investidores dende Silicon Valley, Frank Yallop foi nomeado novo adestrador e liderou unha gran remodelaci\u00f3n no equipo. Tras rematar segundo na conferencia oeste, clasific\u00e1ronse \u00e1s roldas eliminatorias. Nos cuartos de final superaron \u00f3 Columbus Crew e na semifinal \u00f3 Miami Fusion F.C., a final celebrouse en Columbus, Ohio contra un dos seus rivales de conferencia, Los Angeles Galaxy. Despois de noventa minutos a final rematou cun un a un, polo que o partido pasou a pr\u00f3rroga na que no minuto noventa e seis, Dwayne De Rosario marcou o gol de ouro que lle deu a primeira MLS Cup na historia do San Jose Earthquakes.\nNa seguinte tempada tocaba defender o t\u00edtulo, na fase regular o equipo respondeu ben, clasific\u00e1ndose de novo \u00f3s playoffs. A franqu\u00eda participou por primeira vez na Liga de Campi\u00f3ns da CONCACAF eliminando nos oitavos de final \u00f3 CD Olimpia de Honduras, pero na seguinte rolda caeu eliminado fronte \u00f3 Pachuca C.F. mexicano. Nos cuartos de final da MLS os \"Earthquakes\" v\u00edronse superados polo Columbus Crew. Joe Cannon foi nomeado mellor cancerbeiro da MLS. O ano 2003 foi un ano espectacular para os de San Jose, remataron primeiros na conferencia oeste, nos cuartos de final tocoulles Los Angeles Galaxy nos que perd\u00edan por un global de catro goles a cero no minuto vinte do segundo partido, pero os californianos conseguiron unha espectacular remontada finalizada cun gol de ouro de Rodrigo Faria . Tras eliminar o Kansas avanzaron ata a final fronte o Chicago Fire. Conseguiron adelantarse con goles de Ronnie Ekelund e Landon Donovan, pero os de Chicago recortaron distancias, cun gol de DaMarcus Beasley que foi respondido \u00f3 minuto con outro gol de Richard Mulrooney, volveron a recortar distancias os de Chicago cun gol en propia meta de Chris Roner e finalmente sentenciou o marcador Donovan, para rematar cun catro a dous. O porteiro Pat Onstad foi nomeado como mellor xogador da liga na s\u00faa posici\u00f3n.\nNo ano 2004 a estrela do equipo, o internacional Landon Donovan, marchou a Alema\u00f1a para xogar no Bayer Leverkusen. O ano seguinte, os \"Quakes\" foron elimandos nos cuartos de final, a pesar diso o canadense Pat Onstad foi nomeado como mellor cancerbeiro da liga. Tras a s\u00faa gran tempada regular o equipo ga\u00f1ou a s\u00faa primeira Supporter's Shield. Os xogadores e corpo t\u00e9cnico foron trasladados a Houston para xogar no Houston Dynamo .\nRenacemento.\nXa no ano 2007 a \"nova\" franqu\u00eda comezou a tomar forma, Frank Yallop volver\u00eda a exercer como adestrador dos \"Quakes\", anunciouse que o equipo xogar\u00eda coma local no Buck Shaw Stadium en Santa Clara, California. Os de San Jose comezaron o ano 2008 recuperando \u00f3 meta Joe Cannon, pero este renacemento non foi f\u00e1cil qued\u00e1ndose a sete puntos das roldas eliminatorias. Os malos resultados repet\u00edronse a tempada seguinte. Na ano 2010 a franqu\u00eda californiana retornou \u00e1s roldas eliminatorias, eliminando na primeira rolda \u00f3 New York Red Bulls que fora o mellor equipo da conferencia oeste, pero caeu nas semifinais fronte \u00f3 que \u00eda ser o campi\u00f3n o Colorado Rapids . Esa mesma tempada Chris Wondolowski ga\u00f1ou a bota de ouro da MLS con dezaoito goles. Pero na tempada seguinte volv\u00e9ronse a ver as deficiencias do equipo e quedar\u00f3nse a once puntos das roldas eliminatorias. Sorprendentemente no ano 2012 os \"Quakes\" fixeron a mellor fase regular da s\u00faa historia con sesenta e seis puntos e ga\u00f1ou a s\u00faa segunda Supporter's Shield na s\u00faa historia. Pero nos playoffs as cousas non foron tan ben, na primeira rolda enfront\u00e1ronse \u00f3 seu rival californiano Los Angeles Galaxy e perderon no c\u00f3mputo global por dous goles a tres. Pero tras esta gran tempada chegaron os premios individuais, o internacional estadounidense Chris Wondolowski ga\u00f1ou a s\u00faa segunda bota de ouro da MLS e ademais foi nomeado como xogador m\u00e1is valioso da MLS e Frank Yallop ga\u00f1ou o premio de mellor adestrador da MLS.\nNo 2013 anunciouse a marcha en metade de tempada de Frank Yallop e Mark Watson tomou o seu lugar, na Liga de Campi\u00f3ns da CONCACAF o equipo avanzou ata os cuartos de final onde foi eliminado nos penaltis polo Toluca mexicano. Na competici\u00f3n dom\u00e9stica o equipo rematou sexto na conferencia e quedou fora dos playoffs pola diferenza de goles. O 22 de marzo de 2015 os \"Quakes\" estrearon o Avaya Stadium ga\u00f1ando por dous goles a un \u00f3 Chicago Fire.\nXogadores.\n\u2020Este xogador est\u00e1 cedido polo Lobos BUAP."}
{"id": "340797", "revid": "1576", "url": "https://gl.wikipedia.org/wiki?curid=340797", "title": "Lingua alem\u00e1nica", "text": ""}
{"id": "340820", "revid": "6939", "url": "https://gl.wikipedia.org/wiki?curid=340820", "title": "Ramiro Torres Maceiras", "text": ""}
{"id": "340821", "revid": "23204", "url": "https://gl.wikipedia.org/wiki?curid=340821", "title": "Gran Premio de M\u00f3naco de 2016", "text": "O Gran Premio de M\u00f3naco de 2016 (oficialmente Formula 1 Grand Prix de Monaco 2016) \u00e9 unha carreira de F\u00f3rmula 1 que se celebrou o 29 de maio de 2016 no Circu\u00edto de M\u00f3naco, Monte Carlo, Principado de M\u00f3naco. Foi a sexta carreira do Campionato Mundial de F\u00f3rmula 1 de 2016. Foi a sesax\u00e9sima cuarta carreira como unha proba do Campionato do Mundo, e a setenta e catro carreira en xeral.\nNico Rosberg \u00e9 o ga\u00f1ador defensor da carreira logo de ga\u00f1ar os tres \u00faltimos Gran Premio de M\u00f3naco seguidos, co obxectivo de converterse no segundo home logo de Ayrton Senna en ga\u00f1ar catro consecutivos, chega a rolda con trinta e nove puntos de vantaxe no campionato de pilotos sobre o piloto de Ferrari Kimi R\u00e4ikk\u00f6nen. O equipo de Rosberg, Mercedes, mant\u00e9n unha vantaxe de corenta e oito puntos de vantaxe sobre Ferrari no campionato de construtores.\nInforme.\nAntecedentes.\nFernando Alonso recibiu un novo motor de combusti\u00f3n, revisado para o seu coche, o seu terceiro de cinco permitido ao longo da tempada sen recibir unha penalizaci\u00f3n na grella. O fornecedor de motores Honda destacou que non usaran ningunha ficha de desenvolvemento, perm\u00edtense un conxunto de cambios limitados \u00e1s unidades, mellorando soamente a fiabilidade. O equipo tam\u00e9n equipou ambos coches con novas bater\u00edas e unidades de control electr\u00f3nico, tam\u00e9n para mellorar a fiabilidade dos coches. Durante a sesi\u00f3n de proba de dous d\u00edas que tivo lugar despois do anterior Gran Premio no Circu\u00edto de Barcelona-Catalu\u00f1a, Renault introduciu unha versi\u00f3n actualizada da s\u00faa unidade de potencia, que foi utilizado durante a proba, a satisfacci\u00f3n do piloto Kevin Magnussen, quen declarou que a nova unidade foi un paso adiante na potencia e facilidade de conduci\u00f3n. Instou ao equipo para apurar a presentaci\u00f3n da unidade de potencia na carreira de M\u00f3naco, en lugar do seguinte Gran Premio do Canad\u00e1 como estaba previsto orixinalmente. Renault decidiu facelo, con todo, s\u00f3 foron capaces de entregar unha unidade actualizada tanto ao seu equipo de f\u00e1brica como a a Red Bull, quen o puxo en servizo baixo o nome de TAG Heuer. As d\u00faas unidades foron finalmente entregadas a Magnussen en Renault e a Daniel Ricciardo no Red Bull.\nLogo do seu controvertido accidente e dobre abandono na carreira anterior en Espa\u00f1a d\u00faas semanas antes, prestouse especial atenci\u00f3n aos l\u00edderes do campionato Mercedes e os seus pilotos Nico Rosberg e Lewis Hamilton. O equipo foi firme en que un incidente deste tipo non se poder\u00eda repetir, co seu xefe de equipo Toto Wolff dicindo: \"Non podemos darnos o luxo de deixar caer a pelota, polo que debemos permanecer unidos, seguir sendo fortes e devolvendo o duro golpe deste fin de semana.\" Cunha vitoria, Rosberg poder\u00eda converterse no \u00fanico piloto ag\u00e1s Ayrton Senna en ga\u00f1ar o Gran Premio de M\u00f3naco catro veces seguidas, mentres que Hamilton sufriu unha serie de malos resultados no circu\u00edto, logo de ga\u00f1ar unha soa vez en 2008. Na carreira do ano anterior, Hamilton perdera o que sent\u00eda era unha vitoria segura por unha decisi\u00f3n equivocada dos boxes durante un per\u00edodo de coche de seguridade.\nA carreira ser\u00e1 o debut en competici\u00f3n do novo composto de pneum\u00e1ticos ultrabrandos de Pirelli, que se proporcionan xunto cos compostos s\u00faper brando e brando. De acordo cos regulamentos da tempada , cada piloto ten que deixar de lado un conxunto cada un dos dous compostos m\u00e1is brandos para a carreira e un xogo dos ultrabrandos para a Q3 (no caso de que avanzar). Os pilotos te\u00f1en a liberdade para elixir o uso dos outros compostos para os restante dez dos trece conxuntos.. A partir desta carreira en diante, a FIA permite aos pilotos a elixir un dese\u00f1o de casco alternativo para unha fin de semana por tempada, unha pr\u00e1ctica prohibida polo xeral, xa que te\u00f1en que usar o mesmo dese\u00f1o para que sexan m\u00e1is reco\u00f1ecibles para os espectadores e as audiencias de televisi\u00f3n. Como consecuencia diso, Felipe Massa presentou un casco cunha extensa obra de arte do artista de graffiti Os G\u00eameos, o seu compa\u00f1eiro de equipo Valtteri Bottas presenta unha imaxe inspirada nun casino e o pilot de Haas Romain Grosjean loce unha homenaxe ao falecido Jules Bianchi no seu casco.\nPr\u00e1ctica Libre.\nPolo regulamento para a tempada de 2016, realizanse d\u00faas pr\u00e1cticas de noventa minutos e unha sesi\u00f3n de sesenta minutos antes da cualificaci\u00f3n do s\u00e1bado. As d\u00faas primeiras polo xeral l\u00e9vanse a cabo o venres, pero M\u00f3naco \u00e9 a \u00fanica excepci\u00f3n, onde as sesi\u00f3ns realizanse o xoves, co fin de minimizar o corte e peche das estradas aos residentes locais. Na primeira sesi\u00f3n o xoves pola ma\u00f1\u00e1, Lewis Hamilton foi o m\u00e1is r\u00e1pido cun tempo de 1:15.537, unha d\u00e9cima de segundo m\u00e1is r\u00e1pido que o seu compa\u00f1eiro de equipo Nico Rosberg. Eles foron seguidos por Sebastian Vettel, a case medio segundo de Hamilton e os dous Red Bull de Daniel Ricciardo e Max Verstappen, respetivamente. Daniil Kvyat, pilotando para Toro Rosso foi sexto o \u00faltimo piloto en entrar dentro dun segundo do tempo de Hamilton foi o \u00fanico dos pilotos de cabeza en establecer o seu tempo co superbrando en lugar dos pneum\u00e1ticos m\u00e1is r\u00e1pidos Ultrabrandos. Houbo varios incidentes durante a sesi\u00f3n, logo de vinte e catro minutos, Felipe Massa golpeou a barreira na curva un, danando o seu coche e que provocou un per\u00edodo de coche de seguridade virtual (VSC). M\u00e1is tarde, Lewis Hamilton bloqueoo os freos no mesmo lugar, pero fi capaz de entrar na zona de escape sen tocar a varanda. Varios outros pilotos tiveron momentos perigosos na primeira curva, pero o incidente m\u00e1is grave da sesi\u00f3n chegou a tres minutos para o final. Unha cuberta de drenaxe soltouse na primeira curva, rebentando o pneum\u00e1tico traseiro esquerdo de Rosberg e danando o McLaren MP4-31 de Jenson Button, facendo que se sacase a bandeira vermella que puxo fin \u00e1 sesi\u00f3n.\nNa segunda sesi\u00f3n o xoves pola tarde, Ricciardo foi o m\u00e1is r\u00e1pido, logrando un tempo de 1:14.607, m\u00e1is de medio segundo mellor que Hamilton en segundo lugar. Rosberg e Verstappen, quedaron en terceiro e cuarto lugar, foron os \u00fanicos outros pilotos en chegar no mesmo segundo que Ricciardo, mentres que os dous pilotos de Williams Valtteri Bottas e Felipe Massa loitaron, quedando 14\u00ba e 16\u00ba, respetivamente. En Ferrari, Kimi R\u00e4ikk\u00f6nen foi o m\u00e1is r\u00e1pido no s\u00e9timo lugar. O seu compa\u00f1eiro de equipo, Vettel, tivo unha sesi\u00f3n chea de incidentes que finalmente terminou establecendo o noveno mellor tempo. Trompeou na curva Mirabeau, danando o seu aler\u00f3n traseiro, s\u00f3 para golpear o muro na primeira curva logo de volver \u00e1 pista, a\u00ednda que continuou con danos na lamia da roda. Produciuse un per\u00edodo de VSC logo de que Romain Grosjean chocara contra a barreira exterior na sa\u00edda do t\u00fanel. Outros dous per\u00edodos de VSC producironse cando Rio Haryanto tocou a barreira interior no mesmo lugar e m\u00e1is tarde despois de que Kevin Magnussen estrel\u00e1rase na \u00faltima curva.\nCualificaci\u00f3n.\nDurante a Q1 houbo 2 bandeiras vermellas unha debido a rotura de motor de Felipe Nasr, que xa non puido marcar ning\u00fan tempo e outra por un accidente de Max Verstappen."}
{"id": "340823", "revid": "89787", "url": "https://gl.wikipedia.org/wiki?curid=340823", "title": "Especie tipo", "text": "Na nomenclatura zool\u00f3xica, unha especie tipo (\"species typica\") \u00e9 o nome da especie co cal est\u00e1 taxonomicamente asociada de forma permanente o nome dun x\u00e9nero ou subx\u00e9nero, \u00e9 dicir, a especie que cont\u00e9n o(s) esp\u00e9cime(s) tipo. Util\u00edzase un concepto similar para grupos supraxen\u00e9ricos denominado x\u00e9nero tipo.\nNa nomenclatura bot\u00e1nica, estes termos non te\u00f1en consideraci\u00f3n formal baixo o actual c\u00f3digo de nomenclatura, pero util\u00edzase \u00e1s veces imitando o uso que se fai na nomenclatura zool\u00f3xica. En bot\u00e1nica, o tipo dun x\u00e9nero \u00e9 un esp\u00e9cime (ou, raramente, unha ilustraci\u00f3n); os rangos de x\u00e9nero e familia e as s\u00faas subdivisi\u00f3ns, as\u00ed como alg\u00fans nomes de rango superior baseados nos nomes dos x\u00e9neros, te\u00f1en ditos tipos.\nEn [[bacteriolox\u00eda]], as\u00edgnase unha especie tipo a cada x\u00e9nero.\nCada x\u00e9nero ou subx\u00e9nero nomeado en zoolox\u00eda, tanto se actualmente est\u00e1 reco\u00f1ecido como [[nome v\u00e1lido (zoolox\u00eda)|v\u00e1lido]] coma se non, est\u00e1 teoricamente asociado cunha especie tipo. Por\u00e9n, na pr\u00e1ctica hai acumulados moitos nomes pendentes de tipificar por un atraso ou lentitude na tipificaci\u00f3n, que foron definidos en publicaci\u00f3ns antigas cando non se requir\u00eda especificar un tipo.\nUso en zoolox\u00eda.\n[[Ficheiro:Type-species-use2.png|miniatura|340x340px|Representaci\u00f3n diagram\u00e1tica de diferentes interpretaci\u00f3ns da nomenclatura dunha especie. Cada tax\u00f3nomo ten unha diferente visi\u00f3n sobre a atribuci\u00f3n do x\u00e9nero, mais a referencia a unha especie tipo cons\u00e9rvase, e iso asegura unha comunicaci\u00f3n precisa.]]\nA especie tipo \u00e9 \u00e1 vez un concepto e un sistema pr\u00e1ctico usado na clasificaci\u00f3n e nomenclatura dos animais. O valor dunha \"especie tipo\" d\u00e9bese a que \"ancora\" un determinado nome de x\u00e9nero. Sempre que un taxon cont\u00e9n moitas especies e debe dividirse en m\u00e1is dun x\u00e9nero; a especie tipo asigna o nome do taxon orixinal a un dos novos taxons resultantes, que \u00e9 aquel que incl\u00fae a especie tipo.\nO termo \"especie tipo\" est\u00e1 regulado na nomenclatura zool\u00f3xica polo artigo 42.3 do \"[[C\u00f3digo Internacional de Nomenclatura Zool\u00f3xica]]\", que define unha especie tipo como un \"[[tipo que porta o nome]]\" do nome dun x\u00e9nero ou subx\u00e9nero (un \"[[nome do grupo x\u00e9nero]]\"). No Glosario, a especie tipo def\u00ednese como:\nA especie tipo asocia permanentemente a un x\u00e9nero o seu nome formal (o seu nome xen\u00e9rico) ao proporcionar s\u00f3 unha especie dese x\u00e9nero \u00e1 cal o x\u00e9nero est\u00e1 permanentemente ligado (\u00e9 dicir, o x\u00e9nero debe inclu\u00edr esa especie se \u00e9 esta a que porta o nome). O nome da especie \u00e1 s\u00faa vez est\u00e1 fixado, en teor\u00eda, a un esp\u00e9cime tipo.\nPor exemplo, a especie tipo dos caracois terrestres do x\u00e9nero \"[[Monacha]]\" \u00e9 \"[[Monacha cartusiana]]\". Ese x\u00e9nero est\u00e1 actualmente situado na [[familia (biolox\u00eda)|familia]] [[Hygromiidae]]. O x\u00e9nero tipo para esa familia \u00e9 o x\u00e9nero \"[[Hygromia]]\".\nO concepto de especie tipo en zoolox\u00eda foi introducido por [[Pierre Andr\u00e9 Latreille]].\nCita obrigatoria.\nO C\u00f3digo Internacional de Nomenclatura Zool\u00f3xica establece que o nome orixinal (binomen) dunha especie tipo deber\u00eda citarse sempre. D\u00e1 un exemplo disto no artigo 67.1. \"Astacus marinus\" foi posteriormente designado como a especie tipo do x\u00e9nero \"Homarus\", polo que se lle deu o nome de \"[[Homarus marinus]]\" . Por\u00e9n, a especie tipo de \"Homarus\" deber\u00eda citarse sempre usando o seu nome orixinal, \u00e9 dicir, \"Astacus marinus\" .\nV\u00e9xase tam\u00e9n.\nOutros artigos.\n[[Categor\u00eda:Taxonom\u00eda]]"}
{"id": "340825", "revid": "89787", "url": "https://gl.wikipedia.org/wiki?curid=340825", "title": "Castellter\u00e7ol", "text": "Castellter\u00e7ol \u00e9 un concello catal\u00e1n pertencente \u00e1 provincia de Barcelona. Forma parte da comarca do Moian\u00e8s. Segundo o censo de 2014 ti\u00f1a 2\u00a0400 habitantes."}
{"id": "340834", "revid": "89787", "url": "https://gl.wikipedia.org/wiki?curid=340834", "title": "Teorema fundamental da \u00e1lxebra", "text": "O teorema fundamental da \u00e1lxebra establece que todo polinomio con n\u00fameros complexos por coeficientes e grao distinto de cero ten unha ra\u00edz (que ser\u00e1, en xeral, un n\u00famero complexo).\nEnunciado e equivalencias.\nO enunciado m\u00e1is utilizado do teorema \u00e9 o seguinte:\nTodo polinomio nunha variable de grao \"n\" \u2265 1 con coeficientes reais ou complexos ten polo menos unha ra\u00edz complexa\".\nEn ocasi\u00f3ns empr\u00e9gase tam\u00e9n o seguinte enunciado: Un polinomio nunha variable, non constante e con coeficientes complexos, ten tantas ra\u00edces como indica o seu grao (contando as s\u00faas multiplicidades.\nSon equivalentes as afirmaci\u00f3ns:"}
{"id": "340835", "revid": "23204", "url": "https://gl.wikipedia.org/wiki?curid=340835", "title": "Susan K. Bell", "text": "Susan K. Bell \u00e9 unha paleont\u00f3loga estadounidense.\nTraxectoria.\n\u00c9 especialmente c\u00e9lebre pola s\u00faa obra \"Classification of Mammals Above the Species Level\", escrita conxuntamente con Malcolm McKenna. Tr\u00e1tase dunha obra que clasifica todos os mam\u00edferos co\u00f1ecidos, tanto viventes como extintos. Abarca m\u00e1is de 5.000 x\u00e9neros, distribu\u00eddos en 425 familias e 46 ordes, sendo o traballo m\u00e1is complentoo at\u00e9 os nosos d\u00edas sobre a sistem\u00e1tica, as relaci\u00f3ns e a distribuci\u00f3n de todos os taxa de mam\u00edferos at\u00e9 o novel de x\u00e9nero. Desde a clasificaci\u00f3n de George Gaylord Simpson de 1945, o rexistro paleontol\u00f3xico foi actualizado; nos anos transcorridos desde aquela houbo moitas discusi\u00f3ns e produciuse un not\u00e1bel progreso das bases te\u00f3ricas da sistematizaci\u00f3n. McKenna e Bell herdaron o proxecto de Simpson e constru\u00edron un sistema xer\u00e1rquico totalmente actualizado que reflicte a xenealox\u00eda dos mam\u00edferos.\nNa actualidade Bell traballa na divisi\u00f3n de paleontolox\u00eda do Museo Americano de Historia Natural de Nova York, onde forma parte do seu corpo dirctivo.\nAbreviatura.\nA abreviatura Belll empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "340837", "revid": "25871", "url": "https://gl.wikipedia.org/wiki?curid=340837", "title": "Pampillo amarelo", "text": "O pampillo (ou pampullo) amarelo,\u00a0\"Glebionis segetum\" (sin. \"Chrysanthemum segetum\"), \u00e9 unha especie de planta do x\u00e9nero\u00a0\"Glebionis\", probablemente nativa unicamente da rexi\u00f3n mediterr\u00e1nea oriental pero agora naturalizada en Europa occidental e do norte as\u00ed como na China e partes de Am\u00e9rica do Norte.\u00a0\n\"Glebionis segetum\" inclu\u00edase anteriormente no x\u00e9nero \"Chrysanthemum\", pero tras unha decisi\u00f3n no Congreso Internacional de Bot\u00e1nica de 1999, este \u00faltimo x\u00e9nero redefiniuse para inclu\u00edr soamente aos crisantemos de importancia econ\u00f3mica en florar\u00eda.\n\"Glebionis segetum\" \u00e9 unha planta herb\u00e1cea\u00a0perenne que crece ata 80\u00a0cm de alto, con follas lobuladas de\u00a05 a 20\u00a0cm de lonxitude dispostas en espiral. As flores son de cor amarela brillante, organizadas en cap\u00edtulos\u00a0de 3,5 a 5,5\u00a0cm de di\u00e1metro.\n\"Glebionis segetum\" est\u00e1 amplamente naturalizada f\u00f3ra da s\u00faa \u00e1rea nativa, xa que colonizou Europa occidental e central coa agricultura humana temper\u00e1. Pode ser unha mala herba invasiva nalgunhas \u00e1reas. As\u00ed, parece que debeu de ser unha praga importante na Escocia do s\u00e9culo XIII, como suxire unha lei de Alexandre II que establece que aquel granxeiro que permita unha soa planta producir semente entre o seu gran, ser\u00e1 multado polo valor dunha ovella.\nEn Creta e Grecia, as follas e brotes tenros dunha variedade chamada\u00a0\"neromantilida\" (\u03bd\u03b5\u03c1\u03bf\u03bc\u03b1\u03bd\u03c4\u03b7\u03bb\u03af\u03b4\u03b1) c\u00f3mense crus en ensaladas ou salteados en aceite de oliva."}
{"id": "340838", "revid": "23204", "url": "https://gl.wikipedia.org/wiki?curid=340838", "title": "Malcolm McKenna", "text": "Malcolm Carnegie McKenna, nado o 21 de xullo de 1930 en Pomona (California), no condado dos \u00c1nxeles (California), e finado o 3 de marzo de 2008, en Boulder (Colorado), foi un destacado paleont\u00f3logo estadounidense.\nTraxectoria.\nMalcolm McKenna naceu en Pomona (California), a\u00ednda que medrou en Claremont, no condado dos \u00c1nxeles, onde estudou na \"Webb School\". Raymond Alf, o fundador do Museo de Paleontolox\u00eda desa escola, influ\u00edu no adolescente McKenna para que se convertera en paleont\u00f3logo.\nEn 1958 obtivo o doutoramnto na Universidade de California, en Barkeley, e comezou o seu traballo de investigaci\u00f3n especializ\u00e1ndose na historia e evoluci\u00f3n dos mam\u00edferos do eoceno inferior dos Estados Unidos, a\u00ednda que tam\u00e9n publicou traballos interdisciplinarios noutros moitos \u00e1mbitos, como a cosmolox\u00eda, a xeolox\u00eda e a biolox\u00eda molecular.\nTraballou durante 41 anos en el Museo Americano de Historia Natural de Nova York. Despois da s\u00faa xubilaci\u00f3n, McKenna foi conservador em\u00e9rito deste Museo, e profesor em\u00e9rito de Ciencias da Terra e do Medio Ambiente da Universidade de Columbia, exercendo tam\u00e9n de adxunto nas Universidades de Colorado e de Wyoming.\nEn 1997 publicou a s\u00faa principal obra, \"Classification of Mammals Above the Species Level\", en dos tomos, escrita conxuntamente coa palenot\u00f3loga Susan K. Bell. Nesta obra clasif\u00edcanse todos os mam\u00edferos co\u00f1ecidos, tanto vivos como extintos.\nAdemais foi autor dun cento de traballos de investigaci\u00f3n, recollidos nunha ducia de volumes, a\u00ednda que o seu traballo con Bell foi tan ben recibido no \u00e1mbito acad\u00e9mico, que eclipsou o resto da s\u00faa obra. Stephen Jay Gould, prominente evolucionista, dixo que \u00abtodo o que aprendera sobre os mam\u00edferos, aprend\u00e9rao de Malcolm McKenna\u00bb.\nMorreu o 3 de marzo de 2008 en Boulder, Colorado.\nAbreviatura.\nA abreviatura McKenna empr\u00e9gase pa reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "340839", "revid": "1505", "url": "https://gl.wikipedia.org/wiki?curid=340839", "title": "Glebionis segetum", "text": ""}
{"id": "340841", "revid": "23204", "url": "https://gl.wikipedia.org/wiki?curid=340841", "title": "Equimiperinos", "text": "A dos equimiperinos (\"Echymiperinae\") \u00e9 unha subfamilia de mam\u00edferos marsupiais australidelfos da orde dos peramelemorfos e familia dos peram\u00e9lidos.\nTaxonom\u00eda.\nDescrici\u00f3n.\nA subfamilia foi descrita en 1997 polos paleont\u00f3logos estadounidenses Malcolm McKenna e Susan K. Bell, na p\u00e1xina 57 da s\u00faa monumental obra \"Classification of Mammals Above the Species Level\".\nEtimolox\u00eda.\nO nome cient\u00edfico \"Echymiperina\" est\u00e1 formado sobre a base do nome do x\u00e9nero tipo da subfamilia, \"Echymipera\", coa adici\u00f3n da forma sufixa do lat\u00edn cient\u00edfico \"-inae\", propia dos nomes das subfamilias de animais.\nPola s\u00faa parte \"Echymipera\" formouse co elemento do lat\u00edn cient\u00edfico \"Echy-\", tirado do nome latino \"ech\u012bnus\", 'ourizo cacho' e o lat\u00edn \"p\u0113ra\", 'alforxa'. Literalmente 'os ourizos con bolsa' (aludindo ao marsupio).\nClasificaci\u00f3n.\nSegundo \"Mammal Species of the World\", e o ITIS, subfamilia est\u00e1 fomada por tres x\u00e9neros coas especies seguintes:\nSubfamilia \"Echymiperinae\" "}
{"id": "340842", "revid": "22795", "url": "https://gl.wikipedia.org/wiki?curid=340842", "title": "Echymiperinae", "text": ""}
{"id": "340882", "revid": "23204", "url": "https://gl.wikipedia.org/wiki?curid=340882", "title": "Navahrudak", "text": "Navahrudak (en ; en ; en ) \u00e9 unha cidade da rexi\u00f3n de Hrodna, en Belar\u00fas. No s\u00e9culo XIV foi unha s\u00e9 episcopal. \u00c9 tam\u00e9n posiblemente a primeira capital do Gran Ducado de Lituania."}
{"id": "340883", "revid": "56817", "url": "https://gl.wikipedia.org/wiki?curid=340883", "title": "Harmodio e Aristoxit\u00f3n", "text": "Aristoxit\u00f3n (en grego antigo: \u1f08\u03c1\u03b9\u03c3\u03c4\u03bf\u03b3\u03b5\u03af\u03c4\u03c9\u03bd / Aristogeit\u00f4n) e Harmodio (en grego antigo: \u1f09\u03c1\u03bc\u03cc\u03b4\u03b9\u03bf\u03c2 / Harmodios), finados en -514, foron co\u00f1ecidos como os Tiranicidas (tiranicidio, do grego \u03c4\u03cd\u03c1\u03b1\u03bd\u03bd\u03bf\u03c2 / \"tyrannos\", \"tirano\" e o lat\u00edn -cido \"matar\"), logo de asasinar a Hiparco de Atenas.\nAristoxit\u00f3n era un ateniense de clase media. O seu mozo amante, Harmodio, pertenc\u00eda a unha nobre familia de Atenas. Harmodio, ofendido por Hiparco, un dos Pisistr\u00e1tidas, que impediu que a s\u00faa irm\u00e1 formase parte das can\u00e9foras na procesi\u00f3n das Panateneas, decide acabar cos tiranos coa axuda de Aristoxit\u00f3n. Non lles resulta dif\u00edcil, dado o malestar do pobo provocado pola tiran\u00eda dos Pisistr\u00e1tidas, contar con varios c\u00f3mplices. A idea era a de aproveitar o desfile militar das Panateneas para asasinar a Hipias e Hiparco.\nO d\u00eda sinalado, Aristoxit\u00f3n e Harmodio advertiron que un dos conxurados discut\u00eda no Cer\u00e1mico con Hipias, que se achaba rodeado da s\u00faa garda persoal. Crendo que este os traizoara, deciden pospor o atentado e, no seu cami\u00f1o de retirada, at\u00f3panse con Hiparco que \u00eda sen escolta e apu\u00f1\u00e1lano at\u00e9 darlle morte. Cando acudiu a escolta, Harmodio morreu tam\u00e9n no mesmo lugar, mentres que Aristoxit\u00f3n escapou nun primeiro momento pero foi apresado despois.\nHarmodio e Aristoxit\u00f3n son considerados como dous heroes e tratados como m\u00e1rtires da liberdade, tras o derrocamento de Hipias, a pesar de que o seu tiranicidio estivese provocado por raz\u00f3ns persoais. D\u00faas estatuas, esculpidas por Antenor, foron erixidas na s\u00faa honra na \u00c1gora. Ambas foron destru\u00eddas por Xerxes tras o saqueo de Atenas en -480, e restauradas despois por Alexandre o Grande (ou segundo Pausanias, por Ant\u00edoco). Atrib\u00faeselles igualmente un lugar nas Illas dos Benaventurados, \u00e1 beira de Aquiles."}
{"id": "340885", "revid": "624", "url": "https://gl.wikipedia.org/wiki?curid=340885", "title": "Aristoxit\u00f3n e Harmodio", "text": ""}
{"id": "340887", "revid": "1131", "url": "https://gl.wikipedia.org/wiki?curid=340887", "title": "C\u00fapula da Rocha", "text": "A C\u00fapula da Rocha ou o Domo da Rocha (en lingua \u00e1rabe, \u0642\u0628\u0629 \u0627\u0644\u0635\u062e\u0631\u0629 Qubbat as-Sajra) \u00e9 un monumento isl\u00e1mico situado na cidade vella de Xerusal\u00e9n, no centro do Monte do Templo. Os musulm\u00e1ns cren que a rocha que se atopa no centro da c\u00fapula \u00e9 o punto dende o cal Mahoma ascendeu aos ceos para se reunir con Deus, acompa\u00f1ado polo anxo Gabriel. En honra a devandito episodio da vida de Mahoma, foi constru\u00eddo o edificio entre os anos 687 e 691 polo noveno califa, Abd al-Malik.\nOs credos xudeu e cristi\u00e1n afirman que ese lugar foi onde Abraham estivo a piques de sacrificar ao seu fillo Isaac por orde de Xahveh e onde Xacob viu \u00e1 s\u00faa vez a escaleira ao ceo, segundo os relatos da X\u00e9nese. O islam recolle tam\u00e9n a tradici\u00f3n do sacrificio de Abraham, a\u00ednda que na versi\u00f3n isl\u00e1mica o fillo non era Isaac sen\u00f3n o primox\u00e9nito, Ismael. Segundo a tradici\u00f3n xud\u00eda desde esta primeira pedra constru\u00eduse o mundo. Al\u00ed foi erixido o \"Sanctasanct\u00f3rum\", a parte m\u00e1is sacra do templo de Xerusal\u00e9n.\nSen cambios esenciais durante m\u00e1is de trece s\u00e9culos, a C\u00fapula da Rocha segue a ser un dos m\u00e1is preciosos e duradeiros tesouros arquitect\u00f3nicos do mundo.\nTecnicamente, a C\u00fapula da Rocha non se considera unha mesquita, mais si \u00e9 un lugar de culto para o islam. Xunto ao Domo da Rocha, coa s\u00faa c\u00fapula dourada, no extremo sur da chaira, at\u00f3pase a Mesquita de Al-Aqsa coa s\u00faa c\u00fapula prateada, e anexa ao Domo da Rocha at\u00f3pase a C\u00fapula da Cadea. Tam\u00e9n se adoita chamar erroneamente Mesquita de Omar \u00e1 C\u00fapula da Rocha.\nO significado deste sitio abrolla tradici\u00f3ns relixiosas monote\u00edstas ligadas coa rocha \u00e1 que preserva a c\u00fapula dourada: co\u00f1ecida como a \"Rocha Fundacional\", a mesma \u00e9 considerada un importante punto de referencia polos monote\u00edstas.\nHistoria.\n\u00c9poca pre-isl\u00e1mica.\nA C\u00fapula da Rocha est\u00e1 situada no centro do Monte do Templo, o lugar do Templo de Salom\u00f3n e o Segundo Templo\u00a0xudeus, que foi amplamente expandido durante o reinado de Herodes o Grande no s\u00e9culo I a. C.. O Templo de Herodes foi destru\u00eddo no ano 70 polos romanos, e trala revolta de Bar Kokhba no 135, erixiuse un templo na honra do deus \"X\u00fapiter Capitolino\" no seu lugar.\nXerusal\u00e9n estivo baixo o poder do Imperio bizantino\u00a0desde o s\u00e9culo IV ata o VI. Durante este tempo, a peregri\u00f1axe cristi\u00e1 a Xerusal\u00e9n comezou a desenvolverse.\nA Igrexa do Santo Sepulcro foi constru\u00edda polo emperador Constantino I na d\u00e9cada de 320, pero o Monte do Templo quedou esquecido e convertido nun vertedeiro tralo infrutuoso intento de reconstru\u00edr o Templo xudeu do emperador Xuliano o Ap\u00f3stata.\n\u00c9poca cruzada.\nDurante s\u00e9culos os peregrinos cristi\u00e1ns puideron visitar o Monte do Templo, pero a escalada de violencia na s\u00faa contra por parte das autoridades musulm\u00e1s deu lugar \u00e1s Cruzadas. Os cabaleiros cruzados capturaron a cidade en 1099 e a C\u00fapula da Rocha foi entregada aos augustinos que a converteron nunha igrexa, mentres que a mesquita de Al-Aqsa pasou a ser o palacio real. Os cabaleiros templarios identificaron a C\u00fapula da Rocha como o lugar no que se erixira o Templo de Salom\u00f3n e estableceron o seu cuartel xeral nun recinto da mesquita de Al-Aqsa durante gran parte do s\u00e9culo XII. O \"Templum Domini\", como pasou a co\u00f1ecerse a C\u00fapula, apareceu nos selos oficias dos Grandes Mestres Templarios, como por exemplo nos de Everard des Barres e Renaud de Vichiers, e axi\u00f1a converteuse en modelo arquitect\u00f3nico para as igrexas redondas templarias por toda Europa, como a Igrexa do Temple\u00a0en Londres."}
{"id": "340888", "revid": "23204", "url": "https://gl.wikipedia.org/wiki?curid=340888", "title": "Arcanxo Gabriel", "text": "Gabriel (en hebraico \u05d2\u05b7\u05bc\u05d1\u05b0\u05e8\u05b4\u05d9\u05d0\u05b5\u05dc, no hebraico moderno \"Gavri\u02bcel\", no hebraico tiberiano \"Ga\u1e07r\u00ee\u02bc\u0113l\"; en lat\u00edn \"Gabrielus\"; en grego \u0393\u03b1\u03b2\u03c1\u03b9\u03ae\u03bb, transl. \"Gabri\u0113l\"; en \u00e1rabe \u062c\u0628\u0631\u064a\u0644, trans. \"Jibr\u012bl\" ou \u062c\u0628\u0631\u0627\u0626\u064a\u0644, transl. \"Jibrail\"; todos do aramaico \"Gabri-el\", \"home forte de Deus\"), \u00e9, nas relixi\u00f3ns abrah\u00e1micas, un anxo que serve como mensaxeiro de Deus. Aparece por vez primeira nunha menci\u00f3n no Libro de Daniel, na Biblia hebraica. Nalgunhas tradici\u00f3ns \u00e9 considerado un dos arcanxos, noutras como anxo da morte.\nComo santo cristi\u00e1n, a s\u00faa festa cel\u00e9brase o 18 de marzo (\"vetus ordo\") ou o 29 de setembro (\"novus ordo\"). Ven\u00e9rase tanto por cristi\u00e1ns, coma xudeus e musulm\u00e1ns. Os seus atributos son as vestimentas azuis ou brancas, un lirio, unha l\u00e1mpada, unha p\u00f3la do Para\u00edso, un rolo de pergami\u00f1o, e un cetro, en actitude de sa\u00fado ou beiz\u00f3n. \u00c9 padr\u00f3n da diplomacia e a comunicaci\u00f3n (traballadores das telecomunicaci\u00f3ns, radio, mensaxeiros, correo, cregos, diplom\u00e1ticos, coleccionistas de selos...) Tam\u00e9n \u00e9 padr\u00f3n de Portugal.\nCon base en d\u00faas pasaxes do Evanxeo segundo Lucas, diversos cristi\u00e1ns e musulm\u00e1ns Gabriel ter\u00eda anunciado os nacementos de Xo\u00e1n o Bautista e Xes\u00fas Cristo. O islam, al\u00e9n diso, cre que Gabriel ter\u00eda sido o medio polo cal Deus optou por revelar o Cor\u00e1n a Mahoma, e que a trav\u00e9s del ter\u00eda enviado unha mensaxe aos profetas revel\u00e1ndolles as s\u00faas obrigas. Co\u00f1\u00e9cese coma o xefe dos catro anxos favorecidos, e o esp\u00edrito da verdade, e en certas crenzas ser\u00eda unha personificaci\u00f3n do Esp\u00edrito Santo. Gabriel menci\u00f3nase tam\u00e9n na fe Bah\u00e1'\u00ed, especificamente na obra m\u00edstica de Bah\u00e1'u'll\u00e1h, \"Sete Vales\".\nC\u00edtase varias veces na Biblia; como en Daniel 8:16 e 9:21.\nAo anxo Gabriel confi\u00f3uselle a misi\u00f3n m\u00e1is importante confiada a algu\u00e9n: anunciar o nacemento do fillo de Deus. O xeito de presentaci\u00f3n cando se apareceu a Zacar\u00edas para lle anunciar que \u00eda ter por fillo a Xo\u00e1n o Bautista foi este: \"O anxo respondeu: Eu son Gabriel, o que estou preto de Deus e mandoume para falar contigo e darche esta boa nova.\nLucas o Evanxelista dixo: \"Os seis meses, Deus mandou o anxo Gabriel a unha vila chamada Nazaret, onda unha moci\u00f1a prometida a un home da casa de David, que se chamaba Xos\u00e9; o nome da moci\u00f1a era Mar\u00eda. Entrando onde estaba ela, d\u00edxolle: \u2011Al\u00e9grate, chea de graza, o Se\u00f1or est\u00e1 contigo. Ela turbouse con estas palabras, cavilando no que poder\u00eda significar o sa\u00fado aquel. O anxo continuou: \u2011Non te\u00f1as medo, Mar\u00eda, porque ti atopaches graza ante Deus; e, f\u00edxate, vas concibir no teu ventre e dar\u00e1s \u00e1 luz un fillo, \u00f3 que lle po\u00f1er\u00e1s de nome Xes\u00fas. Ser\u00e1 grande e chamarase Fillo do Alt\u00edsimo, e o Se\u00f1or Deus daralle o trono de David, seu pai; reinar\u00e1 por sempre na casa de Xacob, e o seu reinado non ter\u00e1 fin.\nSegundo a tradici\u00f3n, os arcanxos son os mensaxeiros (en grego \"archang\u00e9los\") de Deus das Boas Novas, ax\u00fadannos a dar bo rumbo e direcci\u00f3n \u00e1 nosa vida, dannos comprensi\u00f3n e sabedor\u00eda. \u00c9 a el que recorren os que precisan deses dons.\nSegundo a relixi\u00f3n isl\u00e1mica, ao anxo Gabriel foille atribu\u00edda a revelaci\u00f3n do Cor\u00e1n ao profeta Mahoma, que ter\u00eda ocorrido cando este estaba a pregar e meditar nunha monta\u00f1a da Meca. Con base nas revelaci\u00f3ns dese episodio, Mahoma ter\u00eda comezado a s\u00faa saga de divulgaci\u00f3ns das obras de Deus, no que vir\u00eda a ser o islamismo."}
{"id": "340891", "revid": "1131", "url": "https://gl.wikipedia.org/wiki?curid=340891", "title": "O Barral do Alto", "text": ""}
{"id": "340892", "revid": "1093", "url": "https://gl.wikipedia.org/wiki?curid=340892", "title": "San Gabriel", "text": "San Gabriel p\u00f3dese referir a:\nToponimia.\nComo top\u00f3nimo pode referirse a:"}
{"id": "340893", "revid": "56817", "url": "https://gl.wikipedia.org/wiki?curid=340893", "title": "Gabriel", "text": "Gabriel p\u00f3dese referir a:"}
{"id": "340894", "revid": "1131", "url": "https://gl.wikipedia.org/wiki?curid=340894", "title": "O Barral de Abaixo", "text": "O top\u00f3nimo galego O Barral de Abaixo pode referirse a:"}
{"id": "340895", "revid": "1131", "url": "https://gl.wikipedia.org/wiki?curid=340895", "title": "O Barral de Arriba", "text": "O top\u00f3nimo galego O Barral de Arriba pode referirse a:"}
{"id": "340896", "revid": "23204", "url": "https://gl.wikipedia.org/wiki?curid=340896", "title": "Gabriel (nome)", "text": "Gabriel \u00e9 un antrop\u00f3nimo masculino de orixe hebraica na s\u00faa forma galega, cuxo significado \u00e9 \"a forza e o poder de Deus\". Fai honra ao Arcanxo Gabriel, cuxa festividade \u00e9 o 29 de setembro, d\u00eda en que se recordan tam\u00e9n aos arcanxos Miguel e Rafael. As\u00ed mesmo fai honra a Gabriel da Dolorosa, cuxa data de celebraci\u00f3n \u00e9 o 27 de febreiro. Outro dos seus significados \u00e9 \"home de Deus\". O seu equivalente en lingua \u00e1rabe \u00e9 \"Gib\u00e1n\", que significa o anunciador. A forma Gabriel coincide na maior\u00eda das linguas achegadas ao galego. O seu feminino \u00e9 Gabriela. Non debeu ser un nome habitual en Galicia, xa que ningunha parroquia ten a San Gabriel coma padroeiro."}
{"id": "340897", "revid": "1131", "url": "https://gl.wikipedia.org/wiki?curid=340897", "title": "Barravaite", "text": ""}
{"id": "340898", "revid": "1131", "url": "https://gl.wikipedia.org/wiki?curid=340898", "title": "Barrazoso Vello", "text": ""}
{"id": "340899", "revid": "1131", "url": "https://gl.wikipedia.org/wiki?curid=340899", "title": "Barra de Mi\u00f1o", "text": ""}
{"id": "340900", "revid": "1131", "url": "https://gl.wikipedia.org/wiki?curid=340900", "title": "Barracel", "text": ""}
{"id": "340901", "revid": "92340", "url": "https://gl.wikipedia.org/wiki?curid=340901", "title": "Ur-Nammu", "text": "Ur-Nammu foi un vicerrei do reino de Uruk que logrou independizarse e fundou a Terceira Dinast\u00eda de Ur ou Ur III.\nDurante a \u00e9poca da dominaci\u00f3n dos Guti sobre Mesopotamia a cidade de Ur atop\u00e1base temporalmente subxugada \u00e1 de Lagash, coa ca\u00edda dos Guti ou Guteos, Utukhengal fundou o seu propio reino en Uruk, nomeando a Ur Nammu como vicerrei ou gobernador militar de Ur, que no ano 2113 independizouse de Uruk e tres anos despois venceuno, matando a Utukhengal, e conquistando Lagash.\nUr Nammu centralizou o novo reino na cidade de Ur, restaurou templos e canais (que se usaban tanto como rego como de transporte), \u00e9 nesta \u00e9poca que xorde o Cigurat e UR III estabiliza a figura do monarca convert\u00e9ndoo nun estadista absolutista, nalg\u00fans caso at\u00e9 a divinizaci\u00f3n, o que non significaba que fose considerado \u00e1 altura dos deuses mesopot\u00e1micos sen\u00f3n como divindade tutelar ou esp\u00edrito protector da cidade ou estado. A pesar disto Ur-Nammu non conquistou pa\u00edses estranxeiros qued\u00e1ndose s\u00f3 na Mesopotamia do sur, o seu reinado durou 17 anos e sucedeuno seu fillo Shulgi.\nCons\u00e9rvanse dous textos que amosan a capacidade organizativa deste rei:\nCons\u00e9rvase tam\u00e9n un texto laudatorio protagonizado por este monarca sumerio, o chamado \"viaxe de Urnammu \u00f3 inferno\", onde se describe a entrada do rei defunto \u00f3 submundo (o al\u00e9n sumerio \u00e9 un subterr\u00e1neo onde se vive unha vida semellante \u00e1 anterior.) onde obsequia aos deuses con ofrendas. Con este himno atopamos un novo x\u00e9nero literario diferente do himno adicado a un deus xa que incl\u00fae unha oraci\u00f3n polo soberano reinante."}
{"id": "340902", "revid": "56817", "url": "https://gl.wikipedia.org/wiki?curid=340902", "title": "Barreal", "text": "O top\u00f3nimo galego Barreal pode referirse a:"}
{"id": "340903", "revid": "1131", "url": "https://gl.wikipedia.org/wiki?curid=340903", "title": "O Barreal", "text": ""}
{"id": "340904", "revid": "1131", "url": "https://gl.wikipedia.org/wiki?curid=340904", "title": "O Barredal", "text": ""}
{"id": "340905", "revid": "56817", "url": "https://gl.wikipedia.org/wiki?curid=340905", "title": "As Barredas", "text": "O top\u00f3nimo galego As Barredas pode referirse a:"}
{"id": "340906", "revid": "23204", "url": "https://gl.wikipedia.org/wiki?curid=340906", "title": "Ur-Namu", "text": ""}
{"id": "340907", "revid": "1131", "url": "https://gl.wikipedia.org/wiki?curid=340907", "title": "O Barreir\u00f3n", "text": ""}
{"id": "340910", "revid": "25871", "url": "https://gl.wikipedia.org/wiki?curid=340910", "title": "Hiroshi Sugimoto", "text": "Hiroshi Sugimoto, nado en Toquio o 23 de febreiro de 1948, \u00e9 un fot\u00f3grafo xapon\u00e9s. Reside en Nova York dende 1974.\nTraxectoria.\nHiroshi Sugimoto \u00e9 considerado un dos fot\u00f3grafos m\u00e1is importantes das \u00faltimas d\u00e9cadas do s\u00e9culo XX e principios do XXI. A s\u00faa obra bas\u00e9ase na fotograf\u00eda e nos m\u00e9todos tradicionais, rexeitando a tecnolox\u00eda dixital. As s\u00faas fotos caracter\u00edzanse por unha gran perfecci\u00f3n t\u00e9cnica e pola reflexi\u00f3n que provocan sobre temas coma o paso do tempo, a percepci\u00f3n do ollo humano ou a representaci\u00f3n de paisaxes.\nAlgunhas das s\u00faas colecci\u00f3ns son:"}
{"id": "340929", "revid": "109216", "url": "https://gl.wikipedia.org/wiki?curid=340929", "title": "Canci\u00f3n de Harmodio e Aristoxit\u00f3n", "text": "A Canci\u00f3n de Harmodio e Aristoxit\u00f3n \u00e9 un poema da Antiga Grecia de cronolox\u00eda indeterminada. Atrib\u00faese a un poeta chamado Cal\u00edstrato, do que non se co\u00f1ecen m\u00e1is datos. Tr\u00e1tase dun tipo de composici\u00f3n chamado \"escolia\" ou \"escolio\", que era un canto que se entoaba nos banquetes e que era acompa\u00f1ado pola c\u00edtara. A \"Canci\u00f3n de Harmodio e Aristoxit\u00f3n\", en concreto, foi tremendamente popular posto que se dic\u00eda que se cantaba en todos os banquetes.\nTema.\nO tema do poema \u00e9 a exaltaci\u00f3n de Harmodio e Aristoxit\u00f3n, dous personaxes hist\u00f3ricos que asasinaron o tirano Hiparco de Atenas e por iso foron chamados tiranicidas. O poema encomia a s\u00faa acci\u00f3n e os equipara a heroes da mitolox\u00eda grega ao situalos nas Illas dos Benaventurados.\nCronolox\u00eda e unidade do poema.\nO texto tradicional desta obra conservouse grazas a Ateneo, que transmitiu os versos na s\u00faa obra \"Banquete dos eruditos\". Con todo diversos especialistas m\u00f3stranse contrarios \u00e1 unidade deste poema posto que a presenza nel de repetici\u00f3ns ou \"ritornellos\" fai supo\u00f1er que poder\u00eda tratarse de varias versi\u00f3ns do mesmo poema. Ademais, Arist\u00f3fanes tam\u00e9n transmite un verso que se sup\u00f3n que \u00e9 o inicio dunha estrofa non conservada. .\nExiste xa que logo debate en torno \u00e1 data de composici\u00f3n da oda; hai quen a sit\u00faa en torno ao ano -476, data na cal se erixiron na \u00e1gora de Atenas d\u00faas estatuas dos tiranicidas. Outros, con todo, cren que o poema ser\u00eda xa composto en \u00e9poca de Cl\u00edstenes, xa que nesa \u00e9poca se institu\u00edu un culto no seu honor. Por todo isto, os estudosos supo\u00f1en que houbo unha versi\u00f3n do poema m\u00e1is antiga, en forma de d\u00edstico, que non se conservou e da que dependen os versos que Ateneo transmite.\nInfluencias posteriores.\nO poema tam\u00e9n \u00e9 citado e reproducido en \"A viaxe do novo Anacarsis a Grecia\" de Jean-Jacques Barth\u00e9lemy. Edgar Allan Poe tam\u00e9n compuxo un poema baseado nel."}
{"id": "340945", "revid": "89787", "url": "https://gl.wikipedia.org/wiki?curid=340945", "title": "Echymipera", "text": "Echymipera \u00e9 un x\u00e9nero de mam\u00edferos marsupiais australidelfos da orde dos peramelemorfos, familia dos peram\u00e9lidos, que \u00e9 o tipo da subfamilia dos equimiperinos\nComprende cinco especies co\u00f1ecidas na bibliograf\u00eda como bandicuts espi\u00f1entos de Nova Guinea ou, simplemente, como bandicuts espi\u00f1entos.\nTaxonom\u00eda.\nDescrici\u00f3n.\nO x\u00e9nero foi descrito en 1842 polo naturalista franc\u00e9s Ren\u00e9 Primev\u00e8re Lesson, nun traballo publicado en \"Nouv. Tabl. Regn. Anim. Mammif\u00e8res\": 192.\nEtimolox\u00eda.\nO nome cient\u00edfico \"Echymipera\" est\u00e1 formado polo elemento do lat\u00edn cient\u00edfico \"Echy-\", tirado do nome latino \"ech\u012bnus\", 'ourizo cacho' e o lat\u00edn \"p\u0113ra\", 'alforxa'. Literalmente 'os ourizos con bolsa' (aludindo ao marsupio).\nSin\u00f3nimos.\nAdemais de polo nome que cu\u00f1ou Lesson, e actalmente valido, o x\u00e9nero co\u00f1eceuse tam\u00e9n polos sin\u00f3nimos: \nClasificaci\u00f3n.\nSegundo \"Mammal Species of the World\", e o ITIS, subfamilia est\u00e1 fomada por cinco especies, coas subespecies seguintes:"}
{"id": "340960", "revid": "1131", "url": "https://gl.wikipedia.org/wiki?curid=340960", "title": "Srinivasa Ramanujan", "text": "Sriniv\u0101sa Aiyang\u0101r R\u0101m\u0101nujan (en t\u00e1mil : \u0bb8\u0bcd\u0bb0\u0bc0\u0ba9\u0bbf\u0bb5\u0bbe\u0bb8 \u0b90\u0baf\u0b99\u0bcd\u0b95\u0bbe\u0bb0\u0bcd \u0bb0\u0bbe\u0bae\u0bbe\u0ba9\u0bc1\u0b9c\u0ba9\u0bcd; tam\u00e9n co\u00f1ecido coa graf\u00eda inglesa Srinivasa Ramanujan Iyengar o simplemente como Ramanujan), nado en Erode o 22 de decembro de 1887 e finado en Kumbakonam o 26 de abril de 1920 foi un matem\u00e1tico autodidacta indio.\nTraxectoria.\nCunha m\u00ednima educaci\u00f3n acad\u00e9mica en matem\u00e1ticas puras fixo contribuci\u00f3ns extraordinarias \u00e1 an\u00e1lise matem\u00e1tica, \u00e1 teor\u00eda dos n\u00fameros, \u00e1s series e \u00e1s fracci\u00f3ns continuas. Ramanujan desenvolveu inicialmente a s\u00faa propia investigaci\u00f3n matem\u00e1tica en forma illada que foi rapidamente reco\u00f1ecida polos matem\u00e1ticos indios. Cando as s\u00faas habilidades se fixeron evidentes para unha comunidade matem\u00e1tica m\u00e1is ampla, centrada nese momento en Europa, comezou a s\u00faa c\u00e9lebre colaboraci\u00f3n co matem\u00e1tico brit\u00e1nico G. H. Hardy. Redescubriu teoremas co\u00f1ecidos previamente, ademais de producir moitos outros novos.\nDurante a s\u00faa curta vida, Ramanujan foi capaz de recompilar independentemente case 3900 resultados (na s\u00faa maior\u00eda identidades e ecuaci\u00f3ns). Case todas as s\u00faas achegas demostr\u00e1ronse correctas, a\u00ednda que algunhas xa eran co\u00f1ecidas previamente. Logrou resultados que eran \u00e1 vez orixinais e moi pouco convencionais, como os \"n\u00fameros primos de Ramanujan\" e a \"funci\u00f3n theta de Ramanujan\", que \u00e1 s\u00faa vez inspiraron unha gran cantidade de investigaci\u00f3ns."}
{"id": "340962", "revid": "56817", "url": "https://gl.wikipedia.org/wiki?curid=340962", "title": "Phalacrocorax penicillatus", "text": "Phalacrocorax penicillatus \u00e9 unha especie de corvo mari\u00f1o estritamente mari\u00f1o que vive nas costas do Pac\u00edfico de Norteam\u00e9rica. No ver\u00e1n vive desde Alasca ata o golfo de California, pero a poboaci\u00f3n que vive ao norte da illa de Vancouver migra ao sur durante o inverno. O seu nome espec\u00edfico, \"penicillatus\" en lat\u00edn significa pincel de pelos, e fai referencia \u00e1s plumas brancas do seu pescozo e costas durante o inicio da tempada reprodutora. Foi descrita polo naturalista alem\u00e1n Johann Friedrich von Brandt da Academia de Ciencias de San Petersburgo, Rusia, que describiu a especie a partir de esp\u00e9cimes recollidos en expedici\u00f3ns ao Pac\u00edfico de comezos do s\u00e9culo XIX. Por esta raz\u00f3n nalg\u00fans pa\u00edses ch\u00e1manlle corvo mari\u00f1o de Brandt.\nEste corvo mari\u00f1o alim\u00e9ntase en solitario ou en bandadas, e \u00e9 moi adaptable en canto \u00e1 elecci\u00f3n das s\u00faas presas e h\u00e1bitat submarino de pesca. Come pequenos peixes que viven desde a superficie da auga ao fondo do mar (chegan ata 36,5 m de profundidade), que capturan mergull\u00e1ndose desde a altura e persegu\u00edndoos nadando propuls\u00e1ndose cos seus p\u00e9s. As presas que capturan son as m\u00e1is com\u00fans na s\u00faa \u00e1rea: en California central, a captura m\u00e1is com\u00fan son peixes do x\u00e9nero \"Sebastes\", pero na costa da Columbia Brit\u00e1nica, comen arenques do Pac\u00edfico (\"Clupea pallasii\").\nDurante a estaci\u00f3n de apareamento os adultos te\u00f1en unha mancha azul na garganta. A especie ani\u00f1a no chan ou sobre afloramentos rochosos."}
{"id": "340963", "revid": "5863", "url": "https://gl.wikipedia.org/wiki?curid=340963", "title": "El Microbio", "text": "El Microbio foi un semanario editado en Vigo en 1884.\nHistoria e caracter\u00edsticas.\nSemanario humor\u00edstico, apareceu a principios de agosto de 1884. Dirixido por Florencio Iglesias. Foi secuestrado en agosto dese ano."}
{"id": "340964", "revid": "89787", "url": "https://gl.wikipedia.org/wiki?curid=340964", "title": "Phalacrocorax capensis", "text": "Phalacrocorax capensis, xeramenlte chamado corvo mari\u00f1o do Cabo, \u00e9 unha especie de corvo mari\u00f1o end\u00e9mico da costa suroeste de \u00c1frica.\nReprod\u00facese en Namibia sur e sueste da Provincia do Cabo, Sur\u00e1frica. Cando non est\u00e1 na tempada reprodutora, pode atoparse bastante m\u00e1is ao norte, ata a desembocadura do r\u00edo Congo, e est\u00e9ndese pola costa leste de Sur\u00e1frica ata Mozambique. Na d\u00e9cada de 1970, a poboaci\u00f3n reprodutora estim\u00e1base en arredor dun mill\u00f3n de exemplares s\u00f3 en Namibia. Por\u00e9n, agora a IUCN clasif\u00edca a especie como \"en perigo\" debido a un r\u00e1pido declive da poboaci\u00f3n experimentado nas \u00faltimas tres xeraci\u00f3ns.\n\u00c9 unha ave de cor case enteiramente negra brillante, pero na \u00e9poca reprodutora ten un ton m\u00e1is purp\u00fareo e algunhas plumas brancas na cabeza, pescozo, e zona cloacal. A s\u00faa pel gular \u00e9 dunha cor amarela alaranxada. Unha caracter\u00edstica infrecuente nos corvos mari\u00f1os \u00e9 que ten a rexi\u00f3n loreal (entre os ollos e os orificios respiratorios) cuberta de plumas en vez de espida. As \u00e1s te\u00f1en unha envergadura entre 240 e 280\u00a0mm, e o seu peso est\u00e1 entre 0,8 e 1,6\u00a0kg, e presenta pouco dimorfismo suxual.\nAlim\u00e9ntanse xeralmente en bandadas, facendo capturas en bancos de peixes a media profundidade, de sardi\u00f1as, anchoas, e pequenos ammod\u00edtidos. As s\u00faas presas son normalmente moito m\u00e1is pequenas que as da especie simp\u00e1trica \"Phalacrocorax neglectus\". Os seus principais depredadores son os chacais \"Canis mesomelas\", que capturan ocasionalmente a adultos mentres est\u00e1n pousados descansando, e aves predadoras que act\u00faan no seu lugar de nidaci\u00f3n como o corvo mari\u00f1o \"Phalacrocorax carbo\", os pelicanos \"Pelecanus onocrotalus\", e as gaivotas \"Larus dominicanus\".\nXunto con algunhas outras especies de corvos mari\u00f1os, esta especie \u00e9 clasificada por algunhas autoridades (por exemplo Johnsgaard) no x\u00e9nero \"Leucocarbo\"."}
{"id": "340965", "revid": "1131", "url": "https://gl.wikipedia.org/wiki?curid=340965", "title": "Praza dos Nobres Croatas", "text": "A Praza dos Nobres Croatas (en lingua croata: \"Trg Hrvatskih velikana\") \u00e9 unha praza da cidade de Zagreb, na Rep\u00fablica de Croacia. Foi proxectada no ano 1923 para urbanizar a parte nova oriental da cidade e foi rematada a s\u00faa construci\u00f3n en 1928.\nLocalizaci\u00f3n.\nA r\u00faa Dra\u0161kovi\u0107eva fica no lado occidental da praza, no lado norte comeza a r\u00faa Marti\u0107eva. A li\u00f1a el\u00e9ctrica do tranv\u00eda atravesa o medio da praza e vai dar \u00e1 r\u00faa de Franjo Ra\u010dki. Fronte \u00e1 r\u00faa de Franjo Ra\u010dki vai dar \u00e1 Praza das V\u00edtimas do Fascismo.\nHistoria.\nA \u00e1rea da actual da praza non foi urbanizada at\u00e9 o final da primeira guerra mundial e mentres tanto a \u00e1rea ficou como un parque de feiras. A praza est\u00e1 formada por dous edificios simetricamente constru\u00eddos en 1927: o Palacio da Bolsa, (obra do arquitecto Viktor Kova\u010di\u0107), hoxe usado polo Banco Nacional de Croacia, e o segundo Palacio (obra do arquitecto Aladar Baranyai) \u00e9 usado hoxe en d\u00eda pola Secretar\u00eda de Estado para os croatas no Exterior. No lado occidental da praza fican catro vivendas unifamiliares que van ao longo da r\u00faa Dra\u0161kovi\u0107eva. Na esquina da r\u00faa Juri\u0161i\u0107eva encontramos un edificio residencial do ano 1929 (feito polo arquitecto modernista Bela Auer), e ao lado deste fica outro edificio do ano 1931 (feito polo arquitecto Paul Deutsch). No lado norte da praza, na esquina da r\u00faa Dra\u0161kovi\u0107eva, hai un edificio comercial e residencial feito no ano 1928 (feito polo arquitecto Hugo Erlich). Pr\u00f3ximo a esta hai unha serie de edificios que contin\u00faan pola r\u00faa Marti\u0107eva.\nEn 1995, a praza foi decorada con d\u00faas grandes fontes triangulares a fronte do edificio do Banco Nacional de Croacia e da Secretar\u00eda de Estado dos croatas residentes no Exterior. Estas fontes triangulares foron feitas polo arquitecto Mihajlo Kranjc.\nNomes anteriores da praza.\nA Praza dos Nobres Croatas \u00e9 unha das prazas m\u00e1is destacadas, principais e c\u00e9ntricas da cidade de Zagreb. O seu nome foi moitas veces cambiado de acordo cas circunstancias pol\u00edticas da \u00e9poca desde a s\u00faa construci\u00f3n en 1928 :"}
{"id": "340966", "revid": "23204", "url": "https://gl.wikipedia.org/wiki?curid=340966", "title": "Val do Kidron", "text": "O Val do Kidron (en : \u05e0\u05d7\u05dc \u05e7\u05d3\u05e8\u05d5\u05df\u200e, \"Na\u1e25al Qidron\"; en : \u0648\u0627\u062f\u064a \u0627\u0644\u062c\u0648\u0632\u200e, \"Wadi al-Joz\" para o segmento superior preto do Monte do Templo -ou explanada das mesquitas-, e \"Wadi un-Nar\" para o resto) \u00e9 o val do lado oriental da Cidade Vella de Xerusal\u00e9n, que separa o Monte do Templo do Monte das Oliveiras. Contin\u00faa polo leste polo deserto de Xudea na Cisxordania, cara ao Mar Morto. O asentamento israel\u00ed de Kedar, localizado nun outeiro sobre o val, d\u00e9belle o seu nome, e o barrio de Wadi al-Joz conserva a forma \u00e1rabe do nome do val. A Biblia hebraica ch\u00e1mao \"Emek Yehoshafat\" (o \"Val de Xosafat\"). Aparece nas profec\u00edas escatol\u00f3xicas xud\u00edas, que abranguen o regreso de El\u00edas, a chegada do Mes\u00edas, a Guerra de Gog e Magog e o Xu\u00edzo Final.\nO punto central de referencia do Val de Kidron \u00e9 a confluencia da m\u00e1xima concentraci\u00f3n de tumbas feitas na roca de Xerusal\u00e9n. Nesta \u00e1rea, localizada na periferia da aldea de Silwan, situ\u00e1base un dos principais cemiterios de Xerusal\u00e9n no per\u00edodo do Segundo Templo. Moitas destas tumbas foron tam\u00e9n utilizadas m\u00e1is tarde, non s\u00f3 como cemiterio sen\u00f3n tam\u00e9n como refuxios de ermit\u00e1ns e de monxes das comunidades mon\u00e1sticas que habitaron o Val do Kidron.\u00a0\nO testemu\u00f1o de Benxam\u00edn de Tudela.\nAs vellas tumbas desta zona atraeron a curiosidade de numerosos viaxeiros antigos, maiormente a do xudeu-navarro Benxam\u00edn de Tudela. Este viaxeiro do s\u00e9culo XII indicou as distancias que hab\u00eda entre as cidades que visitaba, fixo unha relaci\u00f3n dos dirixentes das comunidades xud\u00edas e deixou rexistrados os nomes dos eruditos m\u00e1is notables. O seu testemu\u00f1o da presenza xud\u00eda na \u00e1rea do Val do Kidron constit\u00fae o principal documento hist\u00f3rico utilizado polos arque\u00f3logos e historiadores modernos.\nO Val do Kidron na Escatolox\u00eda.\nA Biblia hebraica denomina este territorio como \"Val de Xosafat\" (: \u05e2\u05de\u05e7 \u05d9\u05d4\u05d5\u05e9\u05e4\u05d8\u200e), que v\u00e9n significando \"O val onde Xahv\u00e9 xulgar\u00e1\". Nos tempos do rei do Antigo Testamento, o Val do Kidron identificouse, polo menos en parte, co Xard\u00edn do Rei. Resulta problem\u00e1tico considerarmos que a parte superior do Val do Kidron se designase tam\u00e9n como Val do Kidron. A Biblia non fai explicitamente esta identificaci\u00f3n, sen\u00f3n que unicamente se pode inferir nalgunha pasaxe por referencias pouco precisas.\nC\u00f3mpre apuntar que non todos os estudosos est\u00e1n de acordo coa visi\u00f3n tradicional de que o Val do Kidron coincide xeograficamente co Val de Xosafat. O comentarista b\u00edblico Adam Clarke defende este punto de vista, afirmando que o Val de Xu\u00edzo \u00e9 un lugar simb\u00f3lico. Non se empezou a identificar a localizaci\u00f3n do Val do Kidron coa do Val de Xosafat ata o s\u00e9culo IV d.C.\nNunha pasaxe da Biblia menci\u00f3nase que Deus reunir\u00e1 todas as naci\u00f3ns no \u201cVal de Xosafat\u201d (Xoel 3:2, Xoel 3:12). Alg\u00fans consideran que o Val de Xosafat (\u201cXahv\u00e9 xulgar\u00e1\u201d ) refire ao val situado entre Xerusal\u00e9n e o Monte das Oliveiras, cara ao leste. Foi neste val onde se pensa que o rei Xosafat venceu os inimigos de Israel (2 Cr\u00f3nicas 20:26). A identificaci\u00f3n co Val de Kidron, que empezou no s\u00e9culo cuarto, non se considera moi precisa, xa que hoxe non se co\u00f1ece ning\u00fan val con ese nome na antig\u00fcidade precristi\u00e1.\nTumbas monumentais.\nAs tres tumbas monumentais no lado oriental do Val do Kidron constit\u00faen as referencias con m\u00e1is sona do antigo Xerusal\u00e9n. Son, desde o norte ao sur, a co\u00f1ecida como tumba de Abxalom, que se ergue diante da \"Cova de Xosafat\", a tumba de Benei Hezir e a denominada tumba de Zacar\u00edas.\nA tumba de Abxalom consta de d\u00faas partes. Primeiro, un cubo inferior labrado na rocha, decorado con columnas x\u00f3nicas que exhiben un friso d\u00f3rico e coroado por unha cornixa exipcia. Esta parte do monumento cont\u00e9n unha pequena c\u00e1mara cunha entrada e dous nichos funerarios en forma de arco, o que constit\u00fae a tumba real. A segunda parte, de cantar\u00eda, est\u00e1 na parte superior do cubo labrado na rocha. Costa dun pedestal cadrado que leva un tambor redondo, coroado por un teito c\u00f3nico. O cono \u00e9 lixeiramente c\u00f3ncavo e est\u00e1 coroado por unha flor de loto de estilo exipcio. A parte superior ten a forma xeral dun \"tholos\" e interpr\u00e9tase como un \"nefesh\" ou monumento relacionado coa tumba inferior e, posibelmente, tam\u00e9n coa veci\u00f1a cova de Xosafat. A \"Columna de Abxalom\" data do s\u00e9culo I d.C\nLiteralmente, a palabra \"nefesh\" significa \"\u00e1nima\", mais no contexto arquitect\u00f3nico \u00e9 o termo co que se co\u00f1ece un determinado tipo de monumento funerario. En descrici\u00f3ns das tumbas da nobreza xud\u00eda, a forma de pir\u00e1mide tam\u00e9n se utilizou como indicaci\u00f3n dunha tumba. As tumbas xud\u00edas do Val de Kidron son os mellores exemplos desta forma de nefesh\".\" Outras formas similares ao \"nefesh\" aparecen tam\u00e9n decorando osarios, con outros elementos engadidos, como columnas. En Xerusal\u00e9n, o nefesh como monumento funerario situouse por riba ou ao p\u00e9 das tumbas, tanto nos chanzos como na s\u00faa base.\nArqueolox\u00eda.\nEn 1989, o Concello de Xerusal\u00e9n levou a cabo traballos rutineiros nesta zona. Logo da ampliaci\u00f3n dunha pequena calella preto da aldea de Silwan, a maquinaria destapou unha serie de aperturas cadradas traballadas na rocha. As autoridades en materia de antig\u00fcidades de Israel ordenaron ent\u00f3n deter os traballos. Despois de deixar \u00e1 luz os espazos subterr\u00e1neos, os arque\u00f3logos atop\u00e1ronse no interior dun grande complexo funerario, que permanec\u00eda intacto. Mov\u00e9ndose con coidado entre as c\u00e1maras e axud\u00e1ndose de lanternas, descubriron unha gran cantidade de obxectos esparexidos polo chan (xerras de cer\u00e1mica e de vidro, l\u00e1mpadas de aceite e numerosos osarios ornamentais). Os tres amplos ocos formaban parte dun extenso enterramento xudeu que estivo en uso no final do segundo per\u00edodo do templo, que rematou no ano 70 d.C, cando as lexi\u00f3ns romanas conquistaron Xerusal\u00e9n e destru\u00edron o templo."}
{"id": "340972", "revid": "23204", "url": "https://gl.wikipedia.org/wiki?curid=340972", "title": "Desestalinizaci\u00f3n", "text": "A Desestalinizaci\u00f3n tr\u00e1tase do proceso social e pol\u00edtico executado na URSS tras a morte do seu presidente Stalin no 1953, que basicamente consist\u00eda na desvinculaci\u00f3n da cultura, educaci\u00f3n e pol\u00edtica da imaxe de Stalin e a desinstalaci\u00f3n da sociedade o culto \u00e1 s\u00faa personalidade.\nO plan foi impulsado por Nikita Khrushchev, asumendo a xefatura do goberno da URSS tras a morte do seu antecesor."}
{"id": "340973", "revid": "1131", "url": "https://gl.wikipedia.org/wiki?curid=340973", "title": "EDHEC Business School", "text": "A \u00c9cole des hautes \u00e9tudes commerciales du Nord, co\u00f1ecida como EDHEC Business School \u00e9 unha escola de negocios con vocaci\u00f3n internacional, con campus propios en Par\u00eds, Londres, Lille, Niza e Singapur.\nDescrici\u00f3n.\nEsta instituci\u00f3n foi fundada en 1906 . Imparte unha trintena de programas formativos -entre m\u00e1sters, MBA e formaci\u00f3n para altos directivos- que contan coa tripla acreditaci\u00f3n internacional de EQUIS, AACSB e AMBA. Def\u00ednese como a escola de negocios para Europa e est\u00e1 reco\u00f1ecida como unha das mellores \"business school\" do mundo en formaci\u00f3n de directivos, vix\u00e9simo quinto revela o \u00faltimo r\u00e1nking de escolas de negocios de Financial Times.\nA escola, cunha rede de 30 000 antigos alumnos e un claustro de mestres internacional e pluriling\u00fce, recibe anualmente ao redor de 6000 estudantes."}
{"id": "340974", "revid": "839", "url": "https://gl.wikipedia.org/wiki?curid=340974", "title": "Grigor Kaproyean", "text": ""}
{"id": "340980", "revid": "1131", "url": "https://gl.wikipedia.org/wiki?curid=340980", "title": "A Barrela", "text": ""}
{"id": "340981", "revid": "1576", "url": "https://gl.wikipedia.org/wiki?curid=340981", "title": "A Barra", "text": ""}
{"id": "340982", "revid": "1576", "url": "https://gl.wikipedia.org/wiki?curid=340982", "title": "O Barral", "text": ""}
{"id": "340983", "revid": "1576", "url": "https://gl.wikipedia.org/wiki?curid=340983", "title": "A Barreira", "text": ""}
{"id": "340984", "revid": "1576", "url": "https://gl.wikipedia.org/wiki?curid=340984", "title": "O Barreiro", "text": ""}
{"id": "340985", "revid": "1576", "url": "https://gl.wikipedia.org/wiki?curid=340985", "title": "O Quinteiro", "text": ""}
{"id": "340986", "revid": "1576", "url": "https://gl.wikipedia.org/wiki?curid=340986", "title": "O Quintairo", "text": ""}
{"id": "340987", "revid": "1576", "url": "https://gl.wikipedia.org/wiki?curid=340987", "title": "O Amilladoiro", "text": ""}
{"id": "340988", "revid": "23204", "url": "https://gl.wikipedia.org/wiki?curid=340988", "title": "Elecci\u00f3ns xerais de Espa\u00f1a de 2016", "text": "O domingo 26 de xu\u00f1o de 2016 celebr\u00e1ronse elecci\u00f3ns xerais en Espa\u00f1a. Foron as d\u00e9cimo terceiras desde a transici\u00f3n \u00e1 democracia e as segundas con Filipe VI como Rei. Estas elecci\u00f3ns deron comezo \u00e1 XII lexislatura das Cortes Xerais.\nO luns 2 de maio de 2016 \u00e1s 23:59 horas, as Cortes quedaron automaticamente disoltas tras non lograr ning\u00fan candidato a confianza do congreso nos dous meses posteriores \u00e1 primeira votaci\u00f3n de investidura, dando fin \u00e1 XI lexislatura, a m\u00e1is curta da historia recente de Espa\u00f1a, e dando paso a unhas novas elecci\u00f3ns xerais.\nOs cidad\u00e1ns con dereito ao voto, residentes no pa\u00eds e no estranxeiro, foron chamados a decidir a renovaci\u00f3n de 558 dos 616 escanos que conforman as Cortes Xerais: os 350 do Congreso dos Deputados e os 208 de elecci\u00f3n directa do Senado.\nAntecedentes.\n\"Artigo principal: Elecci\u00f3ns xerais de Espa\u00f1a de 2015\"\nAs Elecci\u00f3ns xerais de Espa\u00f1a de 2015 foron hist\u00f3ricas, xa que os candidatos do Partido Popular e Partido Socialista Obrero Espa\u00f1ol perderon a confianza maioritaria dos espa\u00f1ois, debido \u00e1 irrupci\u00f3n de dous partidos emerxentes: Cidad\u00e1ns e Podemos.\nA investidura errada.\nNing\u00fan dos dous candidatos dos partidos m\u00e1is votados (PP e PSOE) logrou ser investido como presidente do Goberno no prazo que marca a lei.\nEste foi o primeiro fracaso da primeira rolda de contactos do rei cos diferentes partidos. Para a sorpresa de todos, nunha segunda rolda, Filipe VI de Espa\u00f1a nomeu a Pedro S\u00e1nchez candidato \u00e1 investidura ante o rexeitamento de Rajoy a presentarse \u00e1 que xa se lle asignara.\nSegundas elecci\u00f3ns.\nA consecuencia de que ning\u00fan candidato fose investido como Presidente, o Rei seguindo coas s\u00faas funci\u00f3ns, firmou a convocatoria de elecci\u00f3ns e comunicoullo ao Presidente do Congreso dos Deputados de Espa\u00f1a, Patxi L\u00f3pez, e ao Presidente do Goberno de Espa\u00f1a en funci\u00f3ns, Mariano Rajoy, o d\u00eda 2 de maio de 2016. Foi publicado no BOE o d\u00eda 3."}
{"id": "340989", "revid": "1576", "url": "https://gl.wikipedia.org/wiki?curid=340989", "title": "Sinxebra", "text": ""}
{"id": "340990", "revid": "1576", "url": "https://gl.wikipedia.org/wiki?curid=340990", "title": "Os Barreiros", "text": ""}
{"id": "340991", "revid": "1576", "url": "https://gl.wikipedia.org/wiki?curid=340991", "title": "O Pombal", "text": ""}
{"id": "340992", "revid": "1131", "url": "https://gl.wikipedia.org/wiki?curid=340992", "title": "O Barrento", "text": ""}
{"id": "340993", "revid": "56817", "url": "https://gl.wikipedia.org/wiki?curid=340993", "title": "A Barriada", "text": "O top\u00f3nimo galego A Barriada pode referirse a:"}
{"id": "340995", "revid": "56817", "url": "https://gl.wikipedia.org/wiki?curid=340995", "title": "Barrido", "text": "O top\u00f3nimo galego Barrido pode referirse a:"}
{"id": "340996", "revid": "56817", "url": "https://gl.wikipedia.org/wiki?curid=340996", "title": "Barrio Novo", "text": "O top\u00f3nimo galego Barrio Novo pode referirse a:"}
{"id": "340998", "revid": "1131", "url": "https://gl.wikipedia.org/wiki?curid=340998", "title": "O Barrio do Rei", "text": ""}
{"id": "340999", "revid": "785", "url": "https://gl.wikipedia.org/wiki?curid=340999", "title": "Barrio de Arriba", "text": "O top\u00f3nimo galego Barrio de Arriba pode referirse a:"}
{"id": "341000", "revid": "1131", "url": "https://gl.wikipedia.org/wiki?curid=341000", "title": "O Barrio de Arriba", "text": ""}
{"id": "341001", "revid": "5863", "url": "https://gl.wikipedia.org/wiki?curid=341001", "title": "Vigo C\u00f3mico", "text": "Vigo C\u00f3mico foi un semanario editado en Vigo entre 1881 e 1882.\nHistoria e caracter\u00edsticas.\nSemanario humor\u00edstico, apareceu o 13 de novembro de 1881. Dirixido por Luis A. Mestre. Public\u00e1base os domingos. A\u00ednda se editaba en febreiro de 1882."}
{"id": "341002", "revid": "785", "url": "https://gl.wikipedia.org/wiki?curid=341002", "title": "Barrio de Abaixo", "text": "O top\u00f3nimo galego Barrio de Abaixo pode referirse a:"}
{"id": "341003", "revid": "1131", "url": "https://gl.wikipedia.org/wiki?curid=341003", "title": "O Barrio Novo", "text": ""}
{"id": "341004", "revid": "85894", "url": "https://gl.wikipedia.org/wiki?curid=341004", "title": "Hipias de Atenas", "text": "Hipias (en grego antigo: \u1f39\u03c0\u03c0\u03af\u03b1\u03c2), finado en 490 a.C., foi tirano de Atenas do 527 ao 510 a.C..\nTraxectoria.\nHipias era fillo do tirano Pis\u00edstrato, ao que sucedeu xunto co seu irm\u00e1n Hiparco. Foi Hipias quen asumiu a direcci\u00f3n efectiva dos asuntos p\u00fablicos, a\u00ednda que non \u00e9 f\u00e1cil delimitar que parte dos logros da tiran\u00eda en Atenas foi obra do pai e cal dos fillos, polo menos at\u00e9 a morte de Hiparco. Unha das actuaci\u00f3ns principais de Hipias foi a introduci\u00f3n dun novo sistema monetario en Atenas en -525. Polo demais, os seus primeiros anos no poder estiveron marcados polas sucesivas concesi\u00f3ns \u00e1 aristocracia e por unha relativa estabilidade pol\u00edtica.\nO per\u00edodo de tranquilidade terminou co asasinato de Hiparco, o seu irm\u00e1n. Este abusara da s\u00faa posici\u00f3n sometendo a un asedio amoroso a Harmodio, amante de Aristoxit\u00f3n. Foron a humillaci\u00f3n e os celos os que levaron a ambos a asasinar o tirano (-514), a\u00ednda que a opini\u00f3n popular ateniense os elevou ao rango de heroes contra a opresi\u00f3n, especialmente despois de que Hipias os fixese executar.\nA partir dese momento Hipias estableceu un r\u00e9xime de terror, desconfiando de todos e de todo e multiplicando as vexaci\u00f3ns contra as clases altas, mentres o panorama internacional se \u00eda volvendo cada vez m\u00e1is sombr\u00edo: desaparici\u00f3n dos tiranos aliados, Pol\u00edcrates de Samos e Ligdamis de Naxos; ofensiva persa que esnaquiza o primeiro imperio mar\u00edtimo ateniense, creado por Pis\u00edstrato; e, en fin, ruptura de relaci\u00f3ns entre Tebas e Atenas tras a alianza selada por esta \u00faltima coa cidade de Platea.\nEsparta, preocupada pola progresiva expansi\u00f3n de Atenas, dubida en intervir directamente. Non se decidir\u00e1 at\u00e9 o -511, a instancias do or\u00e1culo de Delfos, comprado pola familia exiliada dos Alcme\u00f3nidas \u2015inimigos ac\u00e9rrimos de Hipias\u2015 mediante a construci\u00f3n dun novo templo na cidade sacra. Un primeiro ex\u00e9rcito espartano \u00e1s ordes de Anquimolio foi derrotado. Pero un novo intento dirixido polo propio rei de Esparta, Cle\u00f3menes I, conseguiu cercar a Hipias e os seus seguidores na Acr\u00f3pole ateniense. Para salvar as vidas dos seus fillos, que caeran en poder dos sitiadores, consentiu en partir ao desterro no Helesponto (-510).\nO exilio de Hipias supuxo o inicio da democracia en Atenas, que chegou co alcme\u00f3nida Cl\u00edstenes de Atenas. M\u00e1is tarde os espartanos consideraron que unha Atenas libre e democr\u00e1tica poder\u00eda representar un perigo para a hexemon\u00eda de Esparta e tentaron repor a Hipias como tirano, pero este refuxiouse xa na corte persa de Dar\u00edo I. Persia ameazou con atacar a Atenas se esta non readmit\u00eda a Hipias, posibilidade que os atenienses rexeitaron de plano a\u00ednda a risco de entrar en conflito coa gran potencia asi\u00e1tica. Pouco despois producir\u00edase a Revolta x\u00f3nica contra os persas de -499, apoiada calorosamente por Atenas. Esmagado o levantamento o -494, os persas buscaron o desquite. Hipias animou a Dar\u00edo a iniciar a primeira das Guerras M\u00e9dicas e participou na expedici\u00f3n. Este, entre outras cousas, aconsellou o desembarco na chaira de Marat\u00f3n. Resultou morto en Lemnos, durante a devandita guerra, pouco despois da batalla de Marat\u00f3n (-490)."}
{"id": "341007", "revid": "89787", "url": "https://gl.wikipedia.org/wiki?curid=341007", "title": "Benxam\u00edn de Tudela", "text": "Benxam\u00edn de Tudela (\u05d1\u05b4\u05bc\u05e0\u05b0\u05d9\u05b8\u05de\u05b4\u05d9\u05df \u05de\u05b4\u05d8\u05bc\u05d5\u05bc\u05d3\u05b6\u05dc\u05b8\u05d4, pronunciado //), nado en Tudela, Navarra, en 1130, e finado en 1173, foi un viaxeiro e escritor navarro, habitualmente chamado \"rabino\" polos cronistas non xudeus e co\u00f1ecido polas cr\u00f3nicas das s\u00faas viaxes. Co\u00f1ecedor de diversas linguas (entre elas o hebreo, o arameo, o grego, o lat\u00edn e o \u00e1rabe) e de car\u00e1cter aventureiro, emprendeu unha viaxe de arredor de catorce anos e compilou as s\u00faas vivencias nun libro titulado \"S\u00e9fer Maasaot\" (\"Libro de viaxes\").\nTraxectoria.\nCo\u00f1\u00e9cese pouco da s\u00faa vida, xa que a \u00fanica fonte da que se disp\u00f3n \u00e9 o seu \"Libro de Viaxes\". A\u00ednda que \u00e9 frecuente que os escritores non xudeus o titulen como rabino, non existen hoxe probas conclu\u00edntes de que o fose. O que si que consta \u00e9 que era fillo dun rabino chamado Xon\u00e1s.\nPoder\u00edase fixar o inicio das s\u00faas viaxes entre 1159 e 1167 (cando reinaba en Navarra Sancho VI \"o Sabio\"), e o seu regreso entre 1172 e 1173 (ano 4933 do calendario hebreo). Segundo isto, as s\u00faas viaxes tiveron unha duraci\u00f3n m\u00ednima de cinco anos e m\u00e1xima de catorce. Esta \u00faltima hip\u00f3tese semella a m\u00e1is probable, dado que a s\u00faa etapa derradeira -desde que marchou de Exipto ata que volveu \u00e1 Pen\u00ednsula Ib\u00e9rica- durou polo menos un ano.\nTampouco se co\u00f1ece con certeza a finalidade desas viaxes, a\u00ednda que no seu libro consta en m\u00e1is dunha ocasi\u00f3n que amosou moito interese polo comercio do coral, polo que alg\u00fans estudosos consideran que puido ter sido comerciante en pedras preciosas. Na s\u00faa viaxe tomou contacto coas comunidades xud\u00edas que \u00eda atopando.\nEn total, visitou cento noventa cidades de Europa e Oriente, e as s\u00faas anotaci\u00f3ns convert\u00e9ronse nunha das primeiras fontes da demograf\u00eda xud\u00eda. O seu interese centrouse nos xudeus e a s\u00faa situaci\u00f3n, describindo personalidades, centros de estudos, a poboaci\u00f3n, os modos de vida, as dificultades e os \u00e9xitos. Tam\u00e9n fala na s\u00faa obra dos grandes acontecementos pol\u00edticos e hist\u00f3ricos da s\u00faa \u00e9poca.\n\"Libro de Viaxes\" (\"S\u00e9fer Masaot\").\nO seu \"Libro de Viaxes\" (\"S\u00e9fer Masaot\") publicouse en hebreo en Constantinopla en 1543 e bas\u00e9ase nas notas e nas impresi\u00f3ns recollidas durante o seu longo percorrido. Desde Tudela, ao sur de Navarra, descendeu polo val do Ebro (Zaragoza, Tortosa, Tarragona e Barcelona) e penetrou en Provenza a trav\u00e9s de Xirona. Embarcou en Marsella e viaxou a X\u00e9nova, Pisa, Lucca e Roma, cidade onde debeu deterse durante un tempo, tendo en conta o detallado relato que ofrece dos seus monumentos.\nLogo de deixar Roma encami\u00f1ouse cara ao Sur, onde chegou a Salerno. Embarcou novamente en Otranto, pasou pola illa grega de Corf\u00fa, no mar X\u00f3nico, e por Arta. Atravesou Grecia e det\u00edvose en Constantinopla, de onde ofrece unha descrici\u00f3n polo mi\u00fado, de grande importancia para o co\u00f1ecemento das condici\u00f3ns e da situaci\u00f3n socioecon\u00f3mica dos seus habitantes naquel momento.\nCruzou o mar Exeo (illas Mitilene, Qu\u00edos, Samos e Rodas) ata Chipre. Xa en terra firme, pasou por Antioqu\u00eda, Sid\u00f3n e Tiro, e entrou en Palestina por Acre, naqueles momentos en mans dos cruzados. Percorreu o pa\u00eds e describiu en detalle a Terra Santa, deixando un documento de especial interese para o co\u00f1ecemento da Palestina da \u00e9poca, con alusi\u00f3n \u00e1s diversas comunidades \u00e9tnicas e relixiosas da zona, inclu\u00eddas confesi\u00f3ns minoritarias, como os drusos.\nDe cami\u00f1o cara ao Norte, pasou por Tiber\u00edades, Damasco, Alepo e Mosul, cun itinerario dif\u00edcil de precisar. Chegou a Bagdad, cidade que describe con maior extensi\u00f3n que calquera outra. \u00c9 probable que viaxase ao longo de Mesopotamia e Persia, a\u00ednda que nestes relatos abundan os materiais lendarios. \u00c9 improbable que se aventurase a traspasar estes \u00e1mbitos xeogr\u00e1ficos, malia esforzarse por reunir noticias sobre as comunidades xud\u00edas de lugares aos que non viaxou, como Arabia, Persia, Asia central, India ou Ceil\u00e1n, e mesmo menciona a existencia da xudar\u00eda de Kai Fong, na China.\nXa de volta, fai unha admirable descrici\u00f3n de Exipto e, en especial, da vida dos xudeus no Cairo e en Alexandr\u00eda, cidade onde embarca para chegar a Sicilia. D\u00e1nos unha descrici\u00f3n coidadosa e pintoresca de Palermo. De al\u00ed, probablemente, regresou \u00e1 Pen\u00ednsula Ib\u00e9rica por mar, a\u00ednda que o itinerario finaliza cunha idealizada visi\u00f3n da vida xud\u00eda de Alema\u00f1a e do norte de Francia, baseada talvez en relatos que chegaron ao seus o\u00eddos."}
{"id": "341016", "revid": "624", "url": "https://gl.wikipedia.org/wiki?curid=341016", "title": "Hipias (tirano)", "text": ""}
{"id": "341017", "revid": "25871", "url": "https://gl.wikipedia.org/wiki?curid=341017", "title": "Ondas do mar de Vigo", "text": "\"Ondas do mar de Vigo\" \u00e9 o nome co que se co\u00f1ece unha cantiga de amigo escrita en lingua galego-portuguesa polo trobador medieval Mart\u00edn Codax. Toma o t\u00edtulo do primeiro verso da obra. Aparece xunto a outras cantigas do mesmo autor no Pergami\u00f1o Vindel, onde se conserva a notaci\u00f3n musical da cantiga.\nO mar e as ondas aparecen en varias cantigas de Codax, como \"Ay ondas que eu vin veer\", e a vila de Vigo aparece tam\u00e9n na composici\u00f3n \"En o sagrad'en Vigo\". Aparecen varios t\u00f3picos da cantiga de amigo, como o propio amigo ausente, ou os elementos da natureza como confidentes. Ao estar relacionada co mar, pertence ao subx\u00e9nero da barcarola. Formalmente est\u00e1 formada por catro estrofas de tres versos. Ten paralelismos, leixapr\u00e9n e refr\u00e1n."}
{"id": "341022", "revid": "5863", "url": "https://gl.wikipedia.org/wiki?curid=341022", "title": "Eco de Vigo", "text": "Eco de Vigo foi un peri\u00f3dico editado en Vigo entre 1871 e 1876.\nHistoria e caracter\u00edsticas.\nPeri\u00f3dico progresista-democr\u00e1tico partidario de Manuel Ruiz Zorrilla. A\u00ednda se publicaba en 1876."}
{"id": "341023", "revid": "55340", "url": "https://gl.wikipedia.org/wiki?curid=341023", "title": "Ignacio Cosid\u00f3", "text": "Ignacio Cosid\u00f3 Guti\u00e9rrez, nado en Salamanca o 31 de xullo de 1965, \u00e9 un pol\u00edtico espa\u00f1ol do Partido Popular, que foi senador, deputado, director xeral da Polic\u00eda Nacional (de 2012 a 2016) e de novo senador.\nTraxectoria.\nLicenciouse en Ciencias Pol\u00edticas pola Universidade Complutense de Madrid. Doutorouse en Historia Contempor\u00e1nea pola UNED e licenciouse en Defensa Nacional polo Centro Superior de Estudos da Defensa Nacional. Foi profesor asociado universitario na Universidade Carlos III de Madrid, na Universidade Pontificia Comillas e no Instituto Universitario Guti\u00e9rrez Mellado.\nFoi secretario xeral das Juventudes Liberales e xefe do Gabinete T\u00e9cnico da Direcci\u00f3n Xeral da Garda Civil.\nFoi senador na VIII Lexislatura e deputado pola Provincia de Palencia no Congreso dos Deputados nas IX e X Lexislaturas, as\u00ed como voceiro de Interior do Grupo Parlamentario Popular. As\u00ed mesmo, foi membro do Comit\u00e9 Executivo do Partido Popular de Castela e Le\u00f3n."}
{"id": "341024", "revid": "89787", "url": "https://gl.wikipedia.org/wiki?curid=341024", "title": "Peroryctes", "text": "Peroryctes \u00e9 un x\u00e9nero subfamilia de mam\u00edferos marsupiais australidelfos da orde dos peramelemorfos e familia dos peram\u00e9lidos, o \u00fanico da subfamilia dos perorictinos.\nTaxonom\u00eda.\nDescrici\u00f3n.\nO x\u00e9nero \"Peroryctes\" foi descrito en 1906 polo zo\u00f3logo brit\u00e1nico Oldfield Thomas en \"Proc. Zool. Soc. Lond.\", 1906: 476.\nA subfamilia \"Peroryctinae\" foi descrita en 1990 polo zo\u00f3logo e antrop\u00f3lgo ingl\u00e9s residente en Australia Colin Groves e o seu colaga australiano Tim Flannery, en Seebeck, J. (1960): \"Bandicoots and Bilbies\".\nEtimolox\u00edas.\nO nome cient\u00edfico \"Peroryctinae\" est\u00e1 formado sobre a base do nome do x\u00e9nero tipo (e \u00fanico) da subfamilia, \"Peroryctes\", coa adici\u00f3n da forma sufixa do lat\u00edn cient\u00edfico \"-inae\", propia dos nomes das subfamilias de animais.\nPola s\u00faa parte \"Peroryctes\", termo de etimolox\u00eda mixta, formouse co elemento do lat\u00edn cient\u00edfico \"per-\", tirado do nome latino \"p\u0113ra\", 'alforxa', e o o substantivo do grego antigo \u1f40\u03c1\u03cd\u03ba\u03c4\u03b7\u03c2 \"or\u00fdkt\u0113s\", 'escavador'. Literalmente 'o escavador con bolsa' (aludindo ao marsupio).\nClasificaci\u00f3n.\nMcKenna e Bell (1997) atribu\u00edron o nome \"Peroryctinae\" a unha publicaci\u00f3n de Archer \"et al\". (1989), pero consider\u00e1rono como un \"nomen nudum\", refer\u00edndose a un nome manuscrito de Groves e Flannery. Kirsch \"et al\". (1997) consider\u00e1rono como unha subfamila dos peram\u00e9ldos. Westerman \"et al\". (1999) consideraron a familia, \"sensu\" Groves e Flannery, probabelmente como polifil\u00e9tica, e que \"Echymipera\" e \"Microperoryctes\" forman un clado irm\u00e1n dos x\u00e9neros dos peram\u00e9lidos; materiais adicionais confirman isto, e engaden o x\u00e9nero \"Peroryctes\" como un terceiro clado, probabelmente irm\u00e1n do resto (Westerman \"et al.\" (2001).\nSegundo \"Mammal Species of the World\", e o ITIS, subfamilia est\u00e1 fomada por un \u00fanico x\u00e9nero, \"Peronictes\" coas especies e subespecies seguintes:\nSubfamilia \"Peroryctinae\" "}
{"id": "341025", "revid": "22795", "url": "https://gl.wikipedia.org/wiki?curid=341025", "title": "Peroryctinae", "text": ""}
{"id": "341026", "revid": "22795", "url": "https://gl.wikipedia.org/wiki?curid=341026", "title": "Perorictinos", "text": ""}
{"id": "341027", "revid": "6939", "url": "https://gl.wikipedia.org/wiki?curid=341027", "title": "Delphine de Vigan", "text": "Delphine de Vigan, nada o 1 de marzo de 1966 en Boulogne-Billancourt, \u00e9 unha novelista e realizadora francesa. At\u00e9 2019 publicara 10 novelas, de entre as cales destaca \"D\u2019apr\u00e8s une histoire vraie\", que en 2015 foi distinguida co premio Renaudot e o premio Goncourt."}
{"id": "341028", "revid": "56817", "url": "https://gl.wikipedia.org/wiki?curid=341028", "title": "Sorpasso", "text": "Sorpasso (\u00abadiantamento\u00bb en italiano) pode referirse a:"}
{"id": "341029", "revid": "75439", "url": "https://gl.wikipedia.org/wiki?curid=341029", "title": "Sorpasso (pol\u00edtica)", "text": "En pol\u00edtica, un sorpasso \u00e9 o adiantamento nos resultados electorais ou intenci\u00f3n de voto dunha forza pol\u00edtica con respecto a outra. A orixe do termo aplicado \u00e1 pol\u00edtica est\u00e1 probabelmente na d\u00e9cada dos anos 80, cando o pol\u00edtico de Esquerda Unida, Julio Anguita, teorizou sobre o potencial adiantamento do seu partido, que por aquel ent\u00f3n posu\u00eda o 10% dos votos, sobre o Partido Socialista Obrero Espa\u00f1ol. Finalmente tal \"sorpasso\" non se chegou a producir."}
{"id": "341030", "revid": "88628", "url": "https://gl.wikipedia.org/wiki?curid=341030", "title": "Italianismo", "text": "Un italianismo \u00e9 un estranxeirismo derivado do idioma italiano e incorporado a outra lingua."}
{"id": "341031", "revid": "22570", "url": "https://gl.wikipedia.org/wiki?curid=341031", "title": "Pisistr\u00e1tidas", "text": "Os Pisistr\u00e1tidas (en grego antigo \u03a0\u03b5\u03b9\u03c3\u03b9\u03c3\u03c4\u03c1\u03b1\u03c4\u03af\u03b4\u03b1\u03b9 / Peisistrat\u00eddai), son os descendentes de Pis\u00edstrato, tirano de Atenas.\nLiteralmente, o termo designa aos seus dous fillos: Hipias e Hiparco, que herdaron e gobernaron conxuntamente en Atenas, tras o falecemento do seu pai no -527.\nHiparco (-527 - -514), mecenas e protector dos poetas Sim\u00f3nides de Ceos e Anacreonte, e promotor dunha gran biblioteca en Atenas, non ostentou, m\u00e1is que de forma simb\u00f3lica, o poder. Foi asasinado, no -514, polos tiranicidas Harmodio e Aristoxit\u00f3n.\nHipias, que sa\u00edu indemne do atentado no que morreu o seu irm\u00e1n, detentou durante m\u00e1is tempo o poder, recruando a s\u00faa tiran\u00eda at\u00e9 l\u00edmites insustent\u00e1beis.\nNo -510, os Alcme\u00f3nidas, que foran exiliados por Pis\u00edstrato, rebel\u00e1ronse contra Hipias, e chamaron no seu auxilio a Esparta que se uniu a eles no ataque. A intervenci\u00f3n, promovida por Cle\u00f3menes I, obrigou a Hipias a se refuxiar na Acr\u00f3pole, os espartanos raptaron aos seus fillos forzando, para salvalos, o desterro do tirano, que abandonou Grecia e se refuxiou en Sixeo. Este foi o fin do dominio dos Pisistr\u00e1tidas."}
{"id": "341035", "revid": "89787", "url": "https://gl.wikipedia.org/wiki?curid=341035", "title": "Alcme\u00f3nidas", "text": "Os Alcme\u00f3nidas, (en grego antigo: \u1f08\u03bb\u03ba\u03bc\u03b1\u03b9\u03c9\u03bd\u03af\u03b4\u03b1\u03b9 \"Alkmai\u014dn\u00eddai\") foron unha das familias eup\u00e1tridas da Atenas (s\u00e9culos VI, V e IV\u00a0a.\u00a0C.). Pretend\u00edan ser atenienses aut\u00f3ctonos, descendentes por Alcme\u00f3n de Neleo (rei m\u00edtico de Pilos, fillo de Poseid\u00f3n) e de Tiro, e aduc\u00edan ser expulsados do seu reino polos dorios.\nAlcme\u00f3nidas e Cilonianos.\nO primeiro Alcme\u00f3nida soado foi o arconte Megacles I, que no 632\u00a0a.\u00a0C. condenou \u00e1 morte a Cil\u00f3n e os seus c\u00f3mplices, autores dun golpe de estado frustrado (posto que o pobo non se sublevou secundando os seus plans), que instigados por un or\u00e1culo d\u00e9lfico, apoder\u00e1ronse da Acr\u00f3pole. Cil\u00f3n sentou \u00e1 beira da imaxe de Atenea \"Pol\u00edade\", protectora da cidade, sita no templo de Erecteo, o santuario m\u00e1is antigo que ti\u00f1a consagrado en Atenas, destru\u00eddo m\u00e1is tarde polos persas. Ao acollerse \u00e1 protecci\u00f3n da imaxe, o refuxiado adquiriu car\u00e1cter de inviolable. Inviolabilidade que non se respectou e de a\u00ed o sacrilexio. Sobre Megacles, arconte ep\u00f3nimo, recaeu a responsabilidade e foi acusado de sacrilexio por Mir\u00f3n de Fl\u00eda. Un tribunal composto por 300 nobres condenou a Megacles e \u00e1 s\u00faa familia ao exilio perpetuo. Os Alcme\u00f3nidas mortos foron desenterrados e trasladados aos arredores da cidade. Epim\u00e9nides de Creta foi chamado para purificar a cidade, o que fixo no ano 594\u00a0a.\u00a0C.\nA tentativa de Cil\u00f3n debeu contar co apoio de Megara, xa que o seu tirano Te\u00e1genes era sogro seu. Cil\u00f3n e o seu irm\u00e1n conseguiron escapar da Acr\u00f3pole, sendo os seus secuaces os que foron apresados, baixo a promesa dos atenienses a quen estaba confiada a garda da deusa, de non facerlles dano, pero mat\u00e1ronos. Incluso acabaron con alg\u00fans que sentaron xunto aos altares das Erinias. O sacrilexio revestiu maior gravidade ao cometerse ao p\u00e9 dos altares destas deusas. Segundo Plutarco os conxurados, convencidos por Megacles, accederon a baixar da Acr\u00f3pole. O descenso fix\u00e9rono atando \u00e1 estatua un fino f\u00edo, pero cando chegaron preto das estatuas das Erinias, rompeu o f\u00edo e Megacles e os outros arcontes lanz\u00e1ronse a capturalos, baixo o pretexto de que a deusa os rexeitaba como suplicantes. Aos que se refuxiaron nos altares das deusas degol\u00e1ronos, ao resto lapid\u00e1ronos, excepto a alg\u00fans aos que lles perdoaron a vida.\nSegundo a tradici\u00f3n \u00e1tica, esta primeira expulsi\u00f3n dos Alcme\u00f3nidas ocorrer\u00eda cara ao 594\u00a0a.\u00a0C., en tempos de Sol\u00f3n e unha xeraci\u00f3n despois da tentativa de Cil\u00f3n. Con todo poder\u00eda ser inmediatamente despois da conspiraci\u00f3n e que os \u00f3sos non fosen desenterrados at\u00e9 a expulsi\u00f3n posterior.\nDurante o arcontado de Sol\u00f3n en 594\u00a0a.\u00a0C., autorizouse o regreso dos Alcme\u00f3nidas, froito da s\u00faa pol\u00edtica de reconciliaci\u00f3n.\nA historia de Atenas desde a conspiraci\u00f3n de Cil\u00f3n, mostra un antagonismo de m\u00e1is dun s\u00e9culo entre os Alcme\u00f3nidas e a nobreza ateniense; en concreto a s\u00faa alianza con familias para o derrocamento dos tiranos, sobre todo nos inicios da tiran\u00eda de Pis\u00edstrato.\nAlcme\u00f3n, fillo de Megacles, mandou as forzas atenienses na Primeira Guerra Sacra cara ao 590\u00a0a.\u00a0C. Venceu nas carreiras de carros das Olimp\u00edadas do 592\u00a0a.\u00a0C. Era sumamente rico e na s\u00faa \u00e9poca e debido \u00e1 s\u00faa fortuna, debeu de xeneralizarse o nome da familia.\nAlcme\u00f3nidas e Pisistr\u00e1tidas.\nVolveron ser expulsados da cidade durante a tiran\u00eda de Pis\u00edstrato. No 548\u00a0a.\u00a0C. chegaron a un acordo coa anfiction\u00eda de Delfos e reconstru\u00edron o templo de Apolo. No 510\u00a0a.\u00a0C., trala ca\u00edda de Hipias, os Alcme\u00f3nidas foron autorizados a regresar, de novo, a Atenas.\nMegacles II, fillo de Alcme\u00f3n, casou con Agarista, filla do tirano de Sici\u00f3n, Cl\u00edstenes. Megacles e a s\u00faa familia tam\u00e9n foron exiliados tras acentuarse as diferenzas entre Megacles e Pis\u00edstrato despois da segunda toma do poder por parte do tirano.\nAlcme\u00f3nidas posteriores.\nDo matrimonio de Megacles e Agarista naceu Cl\u00edstenes o reformador, que tivo un breve desterro tras caer a tiran\u00eda de Pis\u00edstrato. Outro fillo de Megacles foi Hip\u00f3crates, pai dunha segunda Agarista que contraeu matrimonio con Jantipo, matrimonio do que entre 495-490\u00a0a.\u00a0C. naceu Pericles.\nNo 431\u00a0a.\u00a0C. unha embaixada lacedemonia en Atenas, esixiu que para expiar o sacrilexio cometido contra Atenea fose desterrado Pericles, fillo de Jantipo, que estaba implicado no sacrilexio por v\u00eda materna, pero en realidade era un pretexto de Esparta para desprestixiar a Pericles cuxa pol\u00edtica tem\u00eda e coa certeza de que non prosperar\u00eda, pero si a acusaci\u00f3n de que a guerra sobrevir\u00eda debido \u00e1 desgraza de pertencer \u00e1 familia dos Alcme\u00f3nidas e a maldici\u00f3n que pesaba sobre el.\nEntre os membros m\u00e1is co\u00f1ecidos desta familia at\u00f3panse: Cl\u00edstenes, Pericles e Alcib\u00edades. O tres foron involucrados no proceso que se instru\u00edu contra os Alcme\u00f3nidas."}
{"id": "341040", "revid": "5863", "url": "https://gl.wikipedia.org/wiki?curid=341040", "title": "El Mirlo", "text": "El Mirlo foi un semanario editado en Vigo en 1872.\nHistoria e caracter\u00edsticas.\nPeri\u00f3dico sat\u00edrico, apareceu en febreiro de 1872. Desapareceu en maio dese ano."}
{"id": "341048", "revid": "89787", "url": "https://gl.wikipedia.org/wiki?curid=341048", "title": "Tim Flannery", "text": "Timothy Fridtjof Flannery, co\u00f1ecido xeralmente como Tim Flannery, nado o 28 de xaneiro de 1956 en Melbourne, \u00e9 un zo\u00f3logo especializado en teriolox\u00eda e paleont\u00f3logo australiano, e ademais militante ecoloxista, especialmente co\u00f1ecido pola s\u00faa loita contra o cambio clim\u00e1tico.\nOs seus traballos c\u00e9ntranse no estudo dos mam\u00edferos, a paleontolox\u00eda, a ecolox\u00eda e o desenvolvemento sustent\u00e1bel.\nTraxectoria.\nEn 1981 obtivo un mestrado en Ciencias da Terra na Universidade de Monash e, en 1984 un doutoramento na Universidade de Nova Gales do Sur polos seus traballos sobre a evoluci\u00f3n dos macrop\u00f3didos.\nFlannery ocupou diversos postos universitarios durante toda a s\u00faa carreira, entre eles os de profesor da Universidade de Adelaida, director do South Australian Museum de Adelaida, investigador cient\u00edfico principal do Australian Museum, profesor asociado na c\u00e1tedra de estudos sobre Australia na Universidade Harvard, e profesor da Universidade Macquarie (Sydney, Nova Gales do Sur). \u00c9 o autor de numerosos artigos cient\u00edficos.\nFoi nomeado \"australiano do ano\" en 2007. Foi elixido en 2012 \"Fellow\" da Academia Australiana de Ciencias.\nAs\u00ed mesmo, \u00e9 conselleiro sobre asuntos medioambientais do Parlamento Federal Australiano, conselleiro do Consello para o futuro do mundo e presidente do Copenhagen Climate Council (Consello de Copenhaguen sobre o clima), organizaci\u00f3n internacional de sensibilizaci\u00f3n do cambio clim\u00e1tico. Os seus controvertidos puntos de vista sobre o peche a medio prazo das centrais t\u00e9rmicas de carb\u00f3n aparecen a mi\u00fado nos medios de comunicaci\u00f3n.\nObras.\nAdemais, Flannery editou e prologou:"}
{"id": "341053", "revid": "12452", "url": "https://gl.wikipedia.org/wiki?curid=341053", "title": "Pai de todos", "text": ""}
{"id": "341054", "revid": "23204", "url": "https://gl.wikipedia.org/wiki?curid=341054", "title": "Mostreiro", "text": ""}
{"id": "341055", "revid": "23204", "url": "https://gl.wikipedia.org/wiki?curid=341055", "title": "Mediani\u00f1o", "text": ""}
{"id": "341056", "revid": "6939", "url": "https://gl.wikipedia.org/wiki?curid=341056", "title": "Gonzalo Caballero M\u00edguez", "text": ""}
{"id": "341057", "revid": "22795", "url": "https://gl.wikipedia.org/wiki?curid=341057", "title": "Antrop\u00f3loga", "text": ""}
{"id": "341058", "revid": "22795", "url": "https://gl.wikipedia.org/wiki?curid=341058", "title": "Zo\u00f3loga", "text": ""}
{"id": "341060", "revid": "98629", "url": "https://gl.wikipedia.org/wiki?curid=341060", "title": "Beno\u00eet Mandelbrot", "text": "Beno\u00eet Mandelbrot, nado en Varsovia (Polonia) o 20 de novembro de 1924 e finado en Cambridge (Massachusetts) o 14 de outubro de 2010 foi un matem\u00e1tico franco-estadounidense, co\u00f1ecido polos seus traballos sobre os fractais. Est\u00e1 considerado o principal responsable da auxe deste campo das matem\u00e1ticas dende os inicios da d\u00e9cada de 1970, as\u00ed como da s\u00faa popularidade ao empregar o ordenador para trazar os exemplos m\u00e1is co\u00f1ecidos da xeometr\u00eda fractal.\nTraxectoria.\nMandelbrot naceu en Polonia nunha familia xud\u00eda culta de orixe lituana e foi introducido no mundo das matem\u00e1ticas grazas aos seus dous t\u00edos.\nCando a s\u00faa familia emigrou a Francia en 1936, o seu t\u00edo Szolem Mandelbrot, profesor de matem\u00e1ticas no Coll\u00e8ge de France e sucesor de Hadamard neste posto, tomou a responsabilidade da s\u00faa educaci\u00f3n. Despois de realizar os seus estudos na Universidade de Li\u00f3n ingresou na \u00c9cole polytechnique en 1944 baixo a direcci\u00f3n de Paul L\u00e9vy, quen tam\u00e9n o influ\u00edu fortemente. Doutorouse en matem\u00e1ticas pola Universidade de Par\u00eds en 1952. Posteriormente marchou ao MIT e logo ao Instituto de Estudos Avanzados de Princeton, onde foi o \u00faltimo estudante de posgrao a cargo de John von Neumann. Foi profesor de econom\u00eda en Harvard, de enxe\u00f1er\u00eda en Yale, de fisiolox\u00eda no Albert Einstein College de Medicina e de matem\u00e1ticas en Par\u00eds e Xenebra. Dende 1958 traballou en IBM no Centro de Investigaci\u00f3ns Thomas B. Watson de Nova York.\nEn 1967 publicou na revista \"Science\" o artigo \u00abCanto mide a costa de Gran Breta\u00f1a?\u00bb, onde a partir do paradoxo do litoral expuxo as s\u00faas primeiras ideas sobre os fractais.\nLogros cient\u00edficos.\nMandelbrot foi o principal creador da Xeometr\u00eda Fractal, en canto se refire ao impacto desta disciplina na concepci\u00f3n e interpretaci\u00f3n dos obxectos da natureza. En 1982 publicou o seu libro \"Fractal Geometry of Nature\", no que explicaba as s\u00faas investigaci\u00f3ns neste campo. A xeometr\u00eda fractal dist\u00ednguese por unha aproximaci\u00f3n m\u00e1is abstracta \u00e1 dimensi\u00f3n da que caracteriza a xeometr\u00eda convencional.\nInteresouse por cuesti\u00f3ns que nunca antes preocuparan aos cient\u00edficos, como os padr\u00f3ns polos que se rexen a rugosidade ou as fendas e fisuras da natureza.\nSostivo que en moitos aspectos os fractais son m\u00e1is naturais, e polo tanto mellor comprendidos intuitivamente polo ser humano, que os obxectos baseados na xeometr\u00eda euclidiana, que foran suavizados artificialmente:\nControversias.\nMandelbrot criticou a sobrevaloraci\u00f3n das matem\u00e1ticas baseadas na an\u00e1lise alx\u00e9brica dende o s\u00e9culo XIX e outorgou igual importancia \u00e1 xeometr\u00eda e \u00e1 an\u00e1lise matem\u00e1tica visual, an\u00e1lise para a que el estaba especialmente dotado, sobre a que mantivo que se fixeron logros igual ou m\u00e1is importantes c\u00f3s dos antigos gregos ou Leonardo da Vinci. Esta visi\u00f3n pouco ortodoxa provocou duras cr\u00edticas por parte de matem\u00e1ticos m\u00e1is 'puros', especialmente ao inicio da s\u00faa carreira.\nConxunto de Mandelbrot.\nO conxunto de Mandelbrot \u00e9 un conxunto matem\u00e1tico de puntos no plano complexo, que ten un bordo que \u00e9 un fractal. Este conxunto def\u00ednese no plano complexo como:\nSexa \"c\" un n\u00famero complexo calquera. A partir de \"c\", constr\u00faese unha sucesi\u00f3n por induci\u00f3n:\nSe esta sucesi\u00f3n queda limitada, ent\u00f3n dise que \"c\" pertence ao conxunto de Mandelbrot, e se non, queda exclu\u00eddo do mesmo."}
{"id": "341070", "revid": "65337", "url": "https://gl.wikipedia.org/wiki?curid=341070", "title": "Val de Kidron", "text": ""}
{"id": "341073", "revid": "65337", "url": "https://gl.wikipedia.org/wiki?curid=341073", "title": "Val de Cedr\u00f3n", "text": ""}
{"id": "341103", "revid": "12452", "url": "https://gl.wikipedia.org/wiki?curid=341103", "title": "Club Nataci\u00f3n Pontevedra", "text": ""}
{"id": "341106", "revid": "5132", "url": "https://gl.wikipedia.org/wiki?curid=341106", "title": "St. Louis Rams", "text": ""}
{"id": "341107", "revid": "98629", "url": "https://gl.wikipedia.org/wiki?curid=341107", "title": "Praza de San Marcos", "text": "A praza de San Marcos (en , en ) \u00e9 a principal praza p\u00fablica de Venecia, Italia, onde xeralmente se co\u00f1ece simplemente como \"la Piazza\" (a Praza). Todos os outros espazos urbanos da cidade (f\u00f3ra da Piazzetta e a Piazzale Roma) son chamados \"campi\" (campos). A Piazzetta (a \"praci\u00f1a\") \u00e9 unha extensi\u00f3n da praza cara \u00e1 lagoa na s\u00faa esquina sur oriental (ver plano). Os dous espazos xuntos forman o centro social, relixioso e pol\u00edtico de Venecia e son comunmente consideradas xuntas. Este artigo ref\u00edrese \u00e1s d\u00faas.\n\u00c9 co\u00f1ecida principalmente pola s\u00faa beleza e integridade arquitect\u00f3nica, polo que tam\u00e9n \u00e9 un dos principais atractivos tur\u00edsticos da cidade. O seu corpo principal ten forma trapecio e 175 metros de longo.\nAcostuma atribu\u00edrse a Napole\u00f3n chamar \u00e1 praza de San Marcos \"o sal\u00f3n de Europa\" (a atribuci\u00f3n a Napole\u00f3n non est\u00e1 comprobada).\nDescrici\u00f3n da Piazza.\nA praza est\u00e1 dominada no seu extremo oriental pola igrexa de San Marcos o grande. Descr\u00edbese aqu\u00ed un percorrido a partir da fachada occidental da igrexa (ao longo da Piazza) e continua para a dereita.\nA igrexa descr\u00edbese no artigo Bas\u00edlica de San Marcos, pero hai aspectos da mesma que forman parte da praza e polo tanto deben ser mencionados aqu\u00ed, inclu\u00edndo a totalidade da fachada oeste cos seus grandes arcos e decoraci\u00f3n de m\u00e1rmore, as tallas rom\u00e1nicas ao redor da porta central e, sobre todo, os catro cabalos que presiden toda a praza e que son os potentes s\u00edmbolos da soberbia e o poder de Venecia, os xenoveses en 1379 dixeron que non poder\u00eda haber paz entre as d\u00faas cidades ata que estes cabalos foran embridados, catrocentos anos m\u00e1is tarde, Napole\u00f3n, logo de conquistar Venecia, botounos abaixo e enviounos a Par\u00eds.\nA Piazzetta di Leoncini \u00e9 un espazo aberto no lado norte da igrexa. Leva o nome dos dous le\u00f3ns de m\u00e1rmore (inaugurada polo Dux Alvise Mocenigo en 1722). Actualmente ch\u00e1mase \"Piazzetta Giovanni XXIII\". O edificio neocl\u00e1sico no lado leste contiguo \u00e1 bas\u00edlica \u00e9 o Palazzo Patriarcale, a sede do Patriarca de Venecia.\nM\u00e1is al\u00f3 est\u00e1 a Torre do Reloxo (\"Torre dell'Orologio\"), terminada en 1499, situada encima dunha alta arcada onde nace a r\u00faa co\u00f1ecida como a Merceria (a principal arteria da cidade) e que leva a trav\u00e9s de r\u00faas comerciais a Rialto, o centro comercial e financeiro. \u00c1 dereita da torre do reloxo esta a igrexa de San Basso, dese\u00f1ada por Baldassarre Longhena (1675), \u00e1s veces aberta para exposici\u00f3ns.\n\u00c1 esquerda da torre do reloxo at\u00f3pase unha longa arcada no lado norte da praza, os edificios deste lado son co\u00f1ecidos como as Vellas Procurador\u00edas, as vellas fiscal\u00edas, antigamente a sede dos procuradores de San Marcos, altos funcionarios do estado nos tempos da rep\u00fablica de Venecia. Foron constru\u00eddas no s\u00e9culo XVI. A galer\u00eda est\u00e1 chea de tendas e restaurantes ao nivel do chan, con oficinas encima. Os restaurantes incl\u00faen o famoso Caf\u00e9 Quadri, que era frecuentado polos austr\u00edacos cando Venecia foi gobernada por Austria no s\u00e9culo XIX, mentres que os venecianos prefer\u00edan o Florian no outro lado da praza.\nVirando ao final a esquerda, a arcada contin\u00faa ao longo do extremo oeste da praza, foi reconstru\u00edda por Napole\u00f3n ao redor de 1810 e co\u00f1\u00e9cese como a \"Ala Napole\u00f3nica\" (\u00c1 Napole\u00f3nica). Detr\u00e1s das tendas, ha\u00ed unha escaleira cerimonial que deb\u00eda levar a un palacio real, pero que agora forma da entrada do Museo Correr.\nVirando \u00e1 esquerda de novo, a arcada contin\u00faa polo lado sur da praza. Os edificios deste lado son co\u00f1ecidos como as Novas Procurador\u00edas (novas fiscal\u00edas), que foron dese\u00f1ados e constu\u00eddas en parte por Jacopo Sansovino na metade do s\u00e9culo XVI entre (1582-1586), logo da s\u00faa morte continuouna Vincenzo Scamozzi aparentemente con cambios solicitados polos procuradores e finalmente completada por Baldassarre Longhena sobre 1640. Unha vez m\u00e1is, a planta t\u00e9rrea conta con tendas e tam\u00e9n o Caf\u00e9 Florian, o famoso caf\u00e9 abriuno en 1720 Floriano Francesconi, e era frecuentado polos venecianos cando os odiados austr\u00edacos paraban no Quadri. Os pisos superiores foron destinados por Napole\u00f3n para ser o palacio do seu fillastro Eug\u00e8ne de Beauharnais, o seu vicerrei en Venecia, e agora alberga o Museo Correr. No outro extremo as Procurador\u00edas enc\u00f3ntrase co extremo norte da Librar\u00eda de Sansovino (mediados do s\u00e9culo XVI), cuxa fronte principal da \u00e1 Piazzetta. A galer\u00eda contin\u00faa a volta da esquina na Piazzetta.\nFronte da librar\u00eda, illado na praza, est\u00e1 o Campanile da igrexa de San Marcos (1156-1173 \u00faltima reforma en 1514), reconstru\u00eddo en 1912 \"com'era, dov'era\" (como era, onde estaba) ap\u00f3s do colapso do campanario o 14 de xullo de 1902. Xunto ao Campanile, que olla para a igrexa, est\u00e1 o elegante e pequeno edificio co\u00f1ecido como a \"Loggetta del Sansovino\", constru\u00eddo por Sansovino en 1537-1546, e utilizado como vest\u00edbulo polos patricios que esperaban antes de entrar \u00e1s reuni\u00f3ns do Gran Consello no Palacio Ducal e polos gardas cando o Gran Consello estaba reunido.\nNun lado da praza fronte da igrexa at\u00f3panse tres grandes mastros de bandeiras con bases de bronce decorados en altorrelevo por Alessandro Leopardi en 1505. A bandeira veneciana de San Marcos ondeaba neles no tempo da Rep\u00fablica de Venecia e agora comp\u00e1rteos coa bandeira italiana.\nDescrici\u00f3n da Piazzetta.\nA Piazzetta di San Marco non forma parte (en rigor) da praza, \u00e9 un espazo aberto adxacente que conecta o lado sur da praza coa v\u00eda acu\u00e1tica da lagoa. A Piazzetta at\u00f3pase entre o Palacio Ducal no leste e a Biblioteca (Librar\u00eda) Jacopo Sansovino, que alberga a Biblioteca Marciana no oeste.\nA partir do percorrido na esquina preto do Campanile, onde queda a praza, este lado (oeste) est\u00e1 ocupado totalmente pola Biblioteca (Librar\u00eda) dese\u00f1ada por Jacopo Sansovino para albergar a Biblioteca Marciana (Biblioteca de San Marcos). Comezouse a constru\u00edr en 1537 e ampliouse, trala morte de Sansovino, por Vincenzo Scamozzi en 1588-1591. O edificio, en palabras de Palladio, era \"a estrutura m\u00e1is magn\u00edfica e ornamentada constru\u00edda desde a antig\u00fcidade\". A galer\u00eda contin\u00faa ata o final do edificio con caf\u00e9s e tendas e tam\u00e9n as entradas do Museo Arqueol\u00f3xico, a Biblioteca Marciana e a Biblioteca Nacional, que ocupan os pisos superiores.\nNo final deste edificio est\u00e1 o Molo (o peirao fronte da lagoa) e o edificio contiguo \u00e1 dereita \u00e9 a Zecca (casa da moeda) tam\u00e9n de Sansovino (terminado en 1547), e que agora forma parte da Biblioteca Marciana. Virando para a esquerda, ao final da Biblioteca, cruzando o extremo aberto da Piazzetta, destacan d\u00faas grandes columnas de granito que levan s\u00edmbolos dos dous patr\u00f3ns de Venecia. O primeiro \u00e9 San Teodoro, o patr\u00f3n da cidade antes de San Marcos, que sost\u00e9n unha lanza encima dun crocodilo para representar o drag\u00f3n que se dic\u00eda que matara. Este componse de partes de estatuas antigas e \u00e9 unha copia (o orixinal cons\u00e9rvase no Palacio Ducal). A segunda columna (este) ten unha criatura que representa un le\u00f3n con \u00e1s - o \"Le\u00f3n de Venecia\" - que \u00e9 o s\u00edmbolo de San Marcos. Isto ten unha longa historia, probablemente empezou como \u00e1s do le\u00f3n-grif\u00f3n nun monumento ao deus Sandon en Tarso en Cilicia (sur de Turqu\u00eda) o 300 aC. Crese que as columnas se erixiron arredor de 1268, cando a auga estaba m\u00e1is cerca, e estar\u00edan \u00e1 beira da lagoa, encadrando a entrada para a cidade desde o mar. As apostas estaban permitidas no espazo entre as columnas e dise que este dereito foi concedido como unha recompensa ao home que levantou por primeira vez as columnas. As execuci\u00f3ns p\u00fablicas tam\u00e9n lev\u00e1banse a cabo entre as columnas.\nNo lado oposto da Piazzetta at\u00f3pase a parede lateral do Palacio Ducal con arcadas g\u00f3ticas ao nivel do chan e unha galer\u00eda no piso de arriba. Ata a s\u00e9tima columna da parte dianteira \u00e9 o edificio constru\u00eddo en 1340, mentres que a extensi\u00f3n cara \u00e1 bas\u00edlica se engadiu en 1424. Os capiteis das columnas da parte ampliada na s\u00faa maior\u00eda son copias dos que est\u00e1n na parte frontal do palacio.\nA s\u00e9tima columna est\u00e1 marcada por un tondo (escultura circular) de Venecia como a Xustiza por encima da galer\u00eda do primeiro piso. \u00c1 esquerda disto, hai d\u00faas columnas vermellas en fronte da primeira galer\u00eda baixa, en contraste coas outras columnas que son de pedra branca de Istria. As columnas vermellas est\u00e1n feitas de m\u00e1rmore vermello de Verona. \u00c9 posible que encadrasen a cadeira do Dux nas ocasi\u00f3ns cerimoniais, pero parece que os malfeitores importantes atopados culpables de delitos contra o Estado \u00e1s veces eran executados al\u00ed.\nNa esquina traseira do Palacio Ducal hai unha escultura do Xu\u00edzo de Salom\u00f3n co arcanxo Gabriel encima. Non se co\u00f1ece os escultores. Situado detr\u00e1s desta esquina queda a \"Porta della Carta\", a entrada cerimonial do palacio, constru\u00edda en estilo g\u00f3tico entre 1438-1443, probablemente por Giovanni e Bartolomeo Bon. Unha vez m\u00e1is, na parte superior hai unha figura de Venecia como a Xustiza. O tema do xu\u00edzo xusto e a xustiza destacan neste lado do palacio. Debaixo deste, o dux Francisco Foscari e o le\u00f3n, diante o que est\u00e1 de xeonllos, foron substitu\u00eddos en 1885 - os orixinais foran destru\u00eddos por ordes francesas en 1797. As estatuas a ambos os dous lados da porta de entrada representan as virtudes cardinais da temperanza, a fortaleza, a prudencia e a caridade.\nXunto a isto, nunha esquina exterior da bas\u00edlica de San Marcos, at\u00f3panse catro figuras antigas talladas en p\u00f3rfiro, granito vermello moi duro. Polo xeral, son co\u00f1ecidos como os Tetrarcas, e dise que representan os catro gobernantes do Imperio Romano designados por Diocleciano - antigamente cr\u00edase que eran exipcios. Na actualidade consid\u00e9rase probable (ou, polo menos moi posible) que representen aos fillos do emperador Constantino.\nPara al\u00e9n disto, en fronte da parede sur da bas\u00edlica hai d\u00faas columnas rectangulares co\u00f1ecidas como as columnas de Acre. Pensouse que eran un bot\u00edn tomado polos venecianos en Acre logo da s\u00faa gran vitoria sobre os xenoveses en 1258. Por\u00e9n, as columnas na realidade proced\u00edan da igrexa de San Poliecto en Constantinopla (524-7), e foron probablemente tomadas polos venecianos logo da cuarta cruzada en 1204. Descubr\u00edronse as ru\u00ednas desta igrexa en 1960 e foi escavada na d\u00e9cada de 1990, cando se atoparon os capiteis que correspond\u00edan coas columnas.\nM\u00e1is al\u00f3 destas columnas, en fronte da esquina da bas\u00edlica, hai unha gran pedra circular de p\u00f3rfiro vermello, co\u00f1ecida como a \"Pietra del Bando\" (pedra dos bandos), que se utilizaba para ler os bandos oficiais. Suxeriuse que pod\u00eda formar parte dunha columna na que estaban os chamados Tetrarcas. \nAl\u00e9n da auga (o \"Bacino di San Marco\") ao final da Piazzetta p\u00f3dese ver a illa de San Giorgio Maggiore e a fachada branca e brillante da igrexa de Palladio.\nHistoria.\nA historia da praza de San Marcos pode ser dividida en catro per\u00edodos, pero os \u00fanicos edificios pre-renacentistas e monumentos que a\u00ednda quedan en p\u00e9 en San Marcos, son o Palacio Ducal e as d\u00faas grandes columnas na Piazzetta.\nPrincipios (800-1100).\nO primeiro santo patr\u00f3n de Venecia foi San Teodoro, un santo guerreiro grego, e a primeira capela do Dux foi dedicado a el. Probablemente foi constru\u00edda ao redor do 819 e atop\u00e1base preto do sitio da actual igrexa de San Marcos. En 828/9 as reliquias de San Marcos foron tra\u00eddas desde \u00e1 cidade de Alexandr\u00eda e os venecianos e o Dux adoptaron ao ap\u00f3stolo como o seu novo patr\u00f3n. As reliquias dun ap\u00f3stolo aumentar\u00eda a importancia da cidade e a s\u00faa adquisici\u00f3n foi un paso m\u00e1is no proceso gradual da liberaci\u00f3n de Venecia da dominaci\u00f3n de Bizancio. As reliquias foron colocados temporalmente no palacio (ou castelo) do Dux, Xustiniano Partecipacius, que propuxo constru\u00edr unha nova igrexa. Esta primeira igrexa de San Marcos iniciouse no lado sur da capela existente, no 836 a construci\u00f3n estaba o suficientemente avanzada para trasladar as reliquias al\u00ed. O dese\u00f1o da igrexa baseouse na Igrexa dos Doce Ap\u00f3stolos en Constantinopla e parece cubrir a mesma zona que a parte central da igrexa actual. O campanario constru\u00eduse por primeira vez no mandato do dux Pietro Tribuno (888-91).\nNese momento era probablemente un espazo baleiro cuberto de herba diante da nova igrexa, e non se estend\u00eda a m\u00e1is duns 60 metros cara ao oeste, onde hab\u00eda un canal (R\u00edo Baratario) limitando a \u00e1rea que hoxe ocupa o Praza. No outro lado deste canal hab\u00eda unha pequena igrexa dedicada a San Xeminiano. O palacio do Dux, na mesma zona que o seu moderno sucesor, estaba nese momento rodeado de auga. A lagoa estaba ao sur, o Rio di Palazzo (a canle por baixo da Ponte dos Suspiros) cara ao leste, e outro fluxo cara ao norte entre o palacio e a igrexa. Houbo unha entrada da lagoa que ocupaba gran parte do espazo agora cuberta pola Piazzetta e parece ser utilizada como un peirao para a cidade.\nEn 976 produciuse unha rebeli\u00f3n contra o Dux e a igrexa foi incendiada. As pezas de madeira, inclu\u00edndo o teito e a c\u00fapula de madeira, probablemente perd\u00e9ronse, pero a igrexa non quedou totalmente destru\u00eddo e foi reconstru\u00edda como antes. En 1063 comezou unha reconstruci\u00f3n completa. A nova igrexa foi terminada no mandato do Dux Vitale Falier (1084-1096), e na s\u00faa estrutura principal \u00e9 a igrexa actual, a\u00ednda que a fronte oeste fronte \u00e1 praza estaba ent\u00f3n en estilo rom\u00e1nico con ladrillo sen decoraci\u00f3n (como o exterior do \u00e1bsida de hoxe). Ti\u00f1a cinco c\u00fapulas, pero o seu perfil exterior era baixo, a diferenza das actuais estruturas altas, en forma de cebola.\nA Piazza medieval (1100-1490).\nProduc\u00edronse grandes cambios na zona cando Sebastiano Ziani foi Dux (1172-1178). Venecia foi crecendo en importancia e o Dux era un home moi rico. Iniciou os cambios que crearon a praza tal como co\u00f1ec\u00e9mola. O R\u00edo Baratario reencheuse e a igrexa de San Xeminiano no lado afastado foi demolida e reconstru\u00edda moito m\u00e1is atr\u00e1s no extremo occidental do que se converteu na Piazza. Unha horta que ocupaba parte da \u00e1rea foi adquirida ao convento de San Zaccharia e o Dux comprou unha serie de edificios que obstru\u00edan o sitio. No seu testamento deixou estes edificios ao estado que foron demolidos para despexar a \u00e1rea. A reconstruci\u00f3n do palacio ducal do s\u00e9culo IX tam\u00e9n se iniciou noa s\u00faa \u00e9poca como Dux. A data precisa dos distintos novos edificios non se co\u00f1ece e moitos tiveron que ser feitos no mandato do seu fillo, Pietro Ziani, que foi dux do 1205 ao 1229.\nA zona da praza def\u00ednese agora pola construci\u00f3n de edificios nos lados norte e sur. No lado norte estaban as Procurador\u00edas, residencias e oficinas dos procuradores de San Marcos. As Procurador\u00edas orixinais foron unha serie de edificios de dous pisos, cunha arcada continua de arcos bizantinos rebuscados (ou sexa, altas e estreitas) abaixo e encima unha soa planta, con d\u00faas fiestras por encima de cada arco. Os cuartos da planta t\u00e9rrea deix\u00e1ronse destinadas a tendas para alugueiro. Estes edificios permaneceron no lugar durante uns 300 anos e podemos ver exactamente o seu aspecto en 1496 na pintura de Gentile Bellini dunha procesi\u00f3n na praza. Esta pintura tam\u00e9n mostra os edificios no lado oposto (sur) da praza, dos cales o m\u00e1is importante foi o Ospizio Orseolo, unha pousada ou albergue para peregrinos que se dirix\u00edan para Terra Santa. P\u00f3dese observar que a praza era ent\u00f3n moito m\u00e1is estreita do que \u00e9 hoxe en d\u00eda, debido a que estes edificios co lindaban directamente contra a parede oeste do campanario.\nEn 1204 Constantinopla foi capturada no transcurso da cuarta Cruzada e, a partir dese momento, durante o s\u00e9culo XIII, os materiais m\u00e1is valiosos foron tomados da cidade e enviados para enfeitar Venecia. Isto incl\u00fae os m\u00e1rmores e as columnas da fachada de San Marcos, as d\u00faas columnas cadradas da Piazzetta co\u00f1ecidas (erroneamente) como as Columnas de Acre e probablemente tam\u00e9n a Pietra do Bando (preto da esquina suroeste de San Marcos) e as catro figuras de p\u00f3rfiro co\u00f1ecidas como os Tetrarcas, que finalmente se instalaron preto da entrada do Palacio Ducal da Piazzetta.\nOs d\u00faas grandes columnas de granito na Piazzetta dise que foron erixidas ao redor de 1170, pero agora crese m\u00e1is probable que isto se fixo no mandato do Dux Ranieri Zeno (1253-1268) sobre 1268; as bases e capiteis son do s\u00e9culo XIII. A s\u00faa orixe \u00e9 desco\u00f1ecida, pero Chios sux\u00edrese como posible. O le\u00f3n menci\u00f3nase por primeira vez nun decreto do Gran Consello en 1293, e polo texto deixa claro que xa estaba na columna nesa data. Unha estatua de San Teodoro (pero non a estatua actual) estaba no seu lugar por 1329.\nFoi tam\u00e9n neste tempo, no final do s\u00e9culo XIII, cando se constitu\u00edu a nova fachada oeste de San Marcos enfeitada con m\u00e1rmore, mosaicos e trofeos de Constantinopla, inclu\u00edndo os catro cabalos.\nO palacio orixinal do Dux do s\u00e9culo IX axi\u00f1a quedou pequeno para o n\u00famero de patricios que sentaban no Gran Consello despois de que o dereito de facelo se tornou hereditario en 1297, e a reconstruci\u00f3n comezou en 1340. O traballo paralizouse durante a Peste Negra en 1348, e a primeira etapa completouse en 1365. Est\u00e1 composta pola parte frontal do palacio fronte \u00e1 lagoa, pero na Piazzetta o novo edificio s\u00f3 se estendeu ata a s\u00e9tima columna tras da esquina dianteira, agora marcado por un relevo circular de Venecia como a Xustiza no exterior da primeira arcada do chan. M\u00e1is atr\u00e1s, parte do antigo palacio, co\u00f1ecido como o Palacio de Xustiza, mant\u00edvose tal como estaba hai 200 anos.\nDebido ao gran gasto que supo\u00f1\u00eda, non se fixo nada m\u00e1is durante moitos anos, pero en 1422 o Dux Mocenigo Tomaso insistiu en que, en honra da cidade, a parte restante do antigo palacio deb\u00eda ser demolida para estender a parte nova. Resolveuse que a fachada existente deb\u00eda continuar co mesmo estilo, e o traballo iniciouse en 1424 baixo o novo Dux Francesco Foscari A fachada ampliada chegara \u00e1 esquina de 1438 e o punto en que a parte do s\u00e9culo XV se xunta coa parte do s\u00e9culo XIV s\u00f3 se reco\u00f1ece polo relevo circular da Xustiza por riba da s\u00e9tima columna da esquina frontal e o feito de que esa columna \u00e9 m\u00e1is grande que as demais, logo de atrasar a esquina do edificio durante 80 anos. Os capiteis desta fachada son, no seu maior parte, copias dos capiteis existentes na fachada frontal. A \u00faltima columna, na esquina noroeste do edificio, \u00e9 unha columna moi grande e, continuando co tema de Xustiza, ten un gran relevo tallado do Xu\u00edzo de Salom\u00f3n, co arcanxo Gabriel por encima dela. O escultor non se co\u00f1ece, a\u00ednda que se fixeron varias suposici\u00f3ns inclu\u00edndo a Bartolomeo Buon de Venecia e Jacopo della Quercia de Siena, varios historiadores da arte pensan que a escultura do Xu\u00edzo de Salom\u00f3n (que debeu ser feito no per\u00edodo 1424/38) ten influencia da Toscana. Eduardo Arslan, logo de revisar todas as teor\u00edas en 1971, chegou \u00e1 conclusi\u00f3n de que esta escultura \"segue sendo para n\u00f3s un gran misterio\".\nEn 1438 f\u00edxose un contrato con Giovanni e Bartolomeo Buon para a construci\u00f3n dunha gran porta de entrada cerimonial ao palacio. Esta foi a Porta della Carta e con\u00e9ctase a \u00e1 de nova construci\u00f3n do palacio coa parede sur de San Marcos. Giovanni acheg\u00e1base ao final da s\u00faa vida e a porta de entrada \u00e9 a principal obra de Bartolomeo. Terminouse por 1442 e inclu\u00eda unha escultura do dux Francesco Foscari de xeonllos ante o le\u00f3n de San Marcos. As estatuas das virtudes cardinais de ambos lados foron doutro autor. Orixinalmente toda a porta da entrada estaba pintada e dourada. Isto \u00e9 s\u00f3 visible no fondo dereito da pintura de Gentile Bellini de 1496, que mostra a Piazza no seu estado neste momento, a\u00ednda estreito e cos vellos edificios do s\u00e9culo XIII a cada lado.\nDesde o Renacemento ata a ca\u00edda da Rep\u00fablica (1490-1797).\nEn 1493 un reloxo astron\u00f3mico foi encargado por Venecia e decidiuse instalalo na praza nunha nova torre do reloxo cunha alta arcada debaixo dela que conduce \u00e1 r\u00faa co\u00f1ecida como a Merceria, o que conduce \u00e1 Rialto. O edificio, que probablemente foi dese\u00f1ado por Codussi, iniciouse en 1496, unha parte das Procurador\u00edas orixinais foron demolidas para tal fin. O edificio completouse co reloxo instalado en febreiro de 1499, p\u00f3dese observar, flanqueado polo edificio orixinal das Procurador\u00edas, no gravado de Barbari de Venecia en 1500. A Procurador\u00eda ent\u00f3n s\u00f3 ti\u00f1a dous pisos de altura e a torre m\u00e1is alta quedaba moito m\u00e1is por riba delas do que actualmente.\nForon engadidos edificios a ambos os dous lados para apoiar a torre en 1506 e en 1512, cando houbo un incendio no antiga Procurador\u00eda, fixo evidente que a zona enteira ti\u00f1a que ser reconstru\u00edda.\nA pesar do feito de que Venecia estaba ent\u00f3n en guerra con gran parte de Europa (Guerra da Liga de Cambrai) a totalidade da parte sur da praza foi reconstru\u00edda, a partir de 1517. Os novos edificios, co\u00f1ecidos hoxe en d\u00eda como as Procurador\u00edas vellas, ti\u00f1an tres pisos de altura en lugar de dous. Do mesmo xeito que as anteriores Procurador\u00edas ti\u00f1an unha galer\u00eda na planta baixa con d\u00faas fiestras por encima de cada arco, pero sen os altos arcos bizantinos e con detalles cl\u00e1sicos.\nEn 1527 chegou a Venecia Jacopo Sansovino, fuxindo da saqueo de Roma, e por 1529 fora nomeado Proto (arquitecto consultor e xerente dos edificios) dos procurador\u00eda de San Marcos. Os procuradores desexaba reconstru\u00edr os vellos edificios no lado sur da praza, pero Sansovino convenceunos da oportunidade de ampliar a praza e que estes edificios deber\u00edan ser demolidos e a li\u00f1a de edificaci\u00f3n moverse para atr\u00e1s do campanario. Tam\u00e9n os convenceu de que as antigas pousadas e tendas no lado oeste da Piazzetta, fronte ao Palacio Ducal, deb\u00edan ser substitu\u00eddas por un novo edificio digno dese sitio. Decidiuse que a biblioteca de libros e manuscritos, que foran legados \u00e1 cidade polo cardeal Bessarion, pero a\u00ednda non atopara un fogar permanente, deb\u00edan ser aloxados al\u00ed e Sansovino pensou orixinalmente que a fachada deste edificio (a Librar\u00eda) co tempo deb\u00eda continuar ao longo do lado sur da praza e a volta da esquina sur-oeste ata a igrexa de San Xeminiano no centro da parte oeste. Estes cambios tam\u00e9n fixeron necesario reconstru\u00edr a Loggetta e, ao mesmo tempo, o goberno de Venecia encargou a Sansovino reconstru\u00edr a casa da moeda (a Zecca) no lado oeste da Librar\u00eda. Todos estes traballos se realizaron durante moitos anos a partir de 1537. A nova Loggetta foi acabada en 1545 e a Zecca en 1547 (a\u00ednda que foi engadido un terceiro piso en 1566), pero os traballos na Librer\u00eda demor\u00e1ronse pola dificultade de atopar un novo local para as empresas que foron desprazadas, as\u00ed como pola escaseza de fondos e s\u00f3 dezaseis vans (dun total de vinte e un) termin\u00e1ronse antes da morte de Sansovino en 1570. Por volta desa data a\u00ednda non fora posible comezar a reconstruci\u00f3n do lado sur da praza m\u00e1is al\u00f3 da Librer\u00eda.\nSansovino tam\u00e9n completou a reconstruci\u00f3n da antiga igrexa de San Xeminiano no extremo oeste da praza, fronte a San Marcos. Gran parte do traballo f\u00edxose antes de que se fixese cargo en 1557, pero foi o responsable da fachada en pedra branca de Istria. Tam\u00e9n continuou a fachada da Procurador\u00eda vella no lado norte da praza ao redor da esquina pola que esta igrexa.\nLogo da morte de Sansovino finalmente se atoparon os fondos para iniciar a reconstruci\u00f3n da parte sur da praza coa nova posici\u00f3n do campanario. A s\u00faa idea dun edificio de dous pisos, continuando a fachada da Librer\u00eda, tivo que ser abandonada porque os procuradores pediron tres plantas. Con todo Vincenzo Scamozzi baseouse no dese\u00f1o da fachada da Librer\u00eda e completou dez vans entre 1582 e 1586, a Procurador\u00eda Nova, como se lle chama, se non terminou ata 1640, cando os vans restantes do lado sur se remataron, e continuaron dobrando a esquina da igrexa de San Xeminiano por Baldassarre Longhena.\nNapole\u00f3n e m\u00e1is tarde (1797 en diante).\nVenecia entregouse a Napole\u00f3n o 12 de maio de 1797. O 4 de xu\u00f1o, unha \"\u00e1rbore da liberdade\" fora colocada na praza. Pouco despois foron enviados albaneis por orde da municipalidade para destru\u00edr as imaxes do le\u00f3n con \u00e1s, que era visto como un s\u00edmbolo da independencia e do goberno aristocr\u00e1tico veneciano. Na Porta della Carta na Piazzetta retirouse a cabeza do Dux Francesco Foscari, as\u00ed como a do le\u00f3n ante do que estaba axeonllado. (Posteriormente no s\u00e9culo foron substitu\u00eddos por copias). O franc\u00e9s ordenou desmontar os catro cabalos de San Marcos e envialos para Par\u00eds xunto co Le\u00f3n de bronce da columna da Piazzetta. Retir\u00e1ronse en decembro de 1797.\nEn xaneiro de 1798 en virtude do Tratado de Campoformio os austr\u00edacos pasaron a gobernar Venecia en lugar dos franceses. Este primeiro dominio austr\u00edaco durou de 1798 ata o 19 de xaneiro de 1806, cando os franceses volveron despois das vitorias de Napole\u00f3n en Austerlitz e Jena e a s\u00faa toma do reino de Italia en 1804. Napole\u00f3n nomeou o seu fillastro Eug\u00e8ne de Beauharnais como o seu vicerrei e en 1807 ordenou que as Procurador\u00edas Novas se convertesen no palacio real para a s\u00faa ocupaci\u00f3n. O mesmo Napole\u00f3n realizou unha visita cerimonial a Venecia m\u00e1is tarde, en 1807, desembarcando na Piazzetta de cami\u00f1o para o novo palacio.\nDecidiuse que o novo palacio deber\u00eda estenderse a trav\u00e9s de todo o extremo oeste da Piazza e isto fixo que fose necesario demoler a igrexa de San Xeminiano, reconstru\u00edda por Sansovino, e tam\u00e9n os edificios a ambos os dous lados, a extensi\u00f3n da Procurador\u00edas Vellas de Sansovino ao norte e parte da Procurador\u00edas novas ao sur O arquitecto orixinal foi Gianni Antolini de Mil\u00e1n, pero o novo edificio causou moita controversia e en 1810 foi substitu\u00eddo por Giovanni Soli de M\u00f3dena. O actual edificio, co\u00f1ecido como a Napole\u00f3nica, foi constru\u00eddo entre 1810 e 1813. A fachada dos dous pisos inferiores \u00e9 na forma da Procurador\u00edas Novas, pero o piso superior, que cont\u00e9n a entrada cerimonial e o sal\u00f3n de baile, non ten fiestras ou arcos e est\u00e1 decorado con estatuas e esculturas en baixorrelevo. No centro hab\u00eda orixinalmente unha estatua de Napole\u00f3n como X\u00fapiter coas armas imperiais encima, pero isto foi abandonado logo da ca\u00edda de Napole\u00f3n en 1814 e na actualidade non hai ning\u00fan punto central no lado oeste da praza.\nAp\u00f3s a abdicaci\u00f3n de Napole\u00f3n, os austr\u00edacos volveron ocupar Venecia (baixo o Tratado de Fontainebleau) en abril de 1814. O chanceler austr\u00edaco, o pr\u00edncipe Metternich, tivo un papel decisivo na organizaci\u00f3n da devoluci\u00f3n a Venecia dos catro cabalos de San Marcos e o le\u00f3n da Piazzetta. Os cabalos foron reinstalados diante da bas\u00edlica o 13 de decembro de 1815, pero o le\u00f3n de bronce resultou danado e tivo que ser reparado. Colocouse novamente na s\u00faa columna en abril de 1816.\nInundaci\u00f3ns.\nA Praza de San Marcos \u00e9 o lugar m\u00e1is baixo de Venecia e cando a auga sobe por tormentas desde o mar Adri\u00e1tico ou por exceso de choiva \u00e9 o primeiro a asolagarse. A auga escorrega polas drenaxes directamente para a Gran Canle, o que \u00e9 ideal cando chove, pero ao encher a marea (en italiano, \"acqua alta\") ten o efecto inverso, a auga da canle sobe polas drenaxes ata a praza."}
{"id": "341109", "revid": "98629", "url": "https://gl.wikipedia.org/wiki?curid=341109", "title": "Phalacrocorax neglectus", "text": "Phalacrocorax neglectus \u00e9 unha especie de corvo mari\u00f1o de mediano tama\u00f1o que \u00e9 end\u00e9mico de Namibia e do litoral occidental de Sur\u00e1frica. Vive nas costas e raramente foi atopado a m\u00e1is de 15\u00a0km en mar aberto.\nDescrici\u00f3n.\n\u00c9 unha ave de corpo pesado, duns 75\u00a0cm de lonxitude. Xeralmente \u00e9 negra cun brillo bronc\u00edneo, a\u00ednda que as \u00e1s son marr\u00f3ns escuras. Os adultos te\u00f1en unha pequena crista na cabeza, e na \u00e9poca reprodutora te\u00f1en algunhas plumas brancas na cabeza e parte posterior do dorso, que despois perden. Unha caracter\u00edstica de diagn\u00f3stico nos adultos \u00e9 teren ollos claros na cara totalmente negra, mentres que os inmaturos te\u00f1en ollos escuros. Carecen da mancha gular laranxa doutras especies da s\u00faa zona como \"Phalacrocorax capensis\".\nEcolox\u00eda.\nCome principalmente peixes, pero tam\u00e9n un dos seus alimentos principais son as lagostas \"Jasus lalandii\", e a s\u00faa \u00e1rea de alimentaci\u00f3n coincide coas \u00e1reas de kelpo onde viven estas lagostas, a\u00ednda que tam\u00e9n comen outros crust\u00e1ceos e cefal\u00f3podos. Entre os peixes que depreda salienta o gobio pel\u00e1xico \"Sufflogobius bibarbatus\".\nAs aves poden reproducirse en calquera momento do ano, e po\u00f1en dous ou tres ovos brancos nun ni\u00f1o constru\u00eddo con algas con paus e plumas. Viven en colonias, pero alim\u00e9ntanse soas ou en pequenos grupos.\nConservaci\u00f3n.\nA ave \u00e9 considerada \"en perigo\" pola IUCN. As poboaci\u00f3ns destas aves declinaron abruptamente nas \u00faltimas d\u00e9cadas, parcialmente debido \u00e1 pesca comercial do peixe \"Sufflogobius bibarbatus\" do que se alimenta, e en parte polo incremento das molestias humanas, e tam\u00e9n polo aumento das gaivotas \"Larus dominicanus\", que son depredadoras activas dos ovos e pitos deste corvo mari\u00f1o, como tam\u00e9n o son os \"Pelecanus onocrotalus\". Tam\u00e9n foron afectados por verteduras de petr\u00f3leo ou capturadas en aparellos de pesca. A poboaci\u00f3n mundial \u00e9 agora probablemente dunhas 2.800 parellas reprodutoras en 2006. As poboaci\u00f3ns m\u00e1is importantes enc\u00f3ntranse nas illas Mercury e Ichaboe de Namibia."}
{"id": "341113", "revid": "98629", "url": "https://gl.wikipedia.org/wiki?curid=341113", "title": "Lobos sucios", "text": "Lobos sucios \u00e9 un filme de suspense e drama espa\u00f1ol de 2016, dirixido por Sim\u00f3n Casal e protagonizada por Marian \u00c1lvarez e Manuela Vell\u00e9s. Foi estreado o 8 de abril de 2016 en Espa\u00f1a.\nSinopse.\nManuela (interpretada por Marian \u00c1lvarez), unha mineira que \u00e9 rexeitada polos demais por ser medio bruxa, decide roubarlle aos nazis para tentar curar \u00e1 s\u00faa filla doente. Nesta aventura, conta coa axuda de Candela (interpretada por Manuela Vell\u00e9s), a s\u00faa irm\u00e1 m\u00e1is nova.\nO filme fai unha interpretaci\u00f3n libre de dous hechos que tiveron lugar na Galicia daquela \u00e9poca: as minas de volframio que se atopaban na parroquia de Casaio, en Carballeda de Valdeorras, e a historia das irm\u00e1s Touza de Ribadavia, que salvaron centos de xudeus."}
{"id": "341114", "revid": "1576", "url": "https://gl.wikipedia.org/wiki?curid=341114", "title": "Maria G\u00f6ppert-Mayer", "text": ""}
{"id": "341116", "revid": "1576", "url": "https://gl.wikipedia.org/wiki?curid=341116", "title": "Maria Goeppert Mayer", "text": ""}
{"id": "341120", "revid": "23204", "url": "https://gl.wikipedia.org/wiki?curid=341120", "title": "Tisquesusa", "text": "Tisquesusa, tam\u00e9n escrito Thisquesuza, Thysquesuca ou Thisquesusha foi o cuarto zipa de Bacat\u00e1, que hoxe \u00e9 a actual capital de Colombia, Bogot\u00e1. Tisquesusa foi o gobernante da parte sur dos territorios muiscas no intre da chegada dos espa\u00f1ois \u00e1s terras altas colombianas. A s\u00faa contraparte na \u00e1rea norte, o \"zaque\" da confederaci\u00f3n muisca, foi Quemuenchatocha. \nXuventude.\nTisquesusa, sobri\u00f1o e herdeiro de Nemequene, fora cacique de Ch\u00eda na s\u00faa xuventude (como cumpr\u00eda segundo a tradici\u00f3n, pois a li\u00f1axe dos zipas de Bacat\u00e1 provi\u00f1an de Ch\u00eda, por li\u00f1a matrilineal), e logo asumira a direcci\u00f3n dos ex\u00e9rcitos do Zipazgo.\nEn 1490, despois de que na Batalla de Chocont\u00e1 morresen o zipa Saguamanchica e o zaque Michu\u00e1, e malia que o ex\u00e9rcito do zipa ga\u00f1ara a batalla, o xove Nemequene, acabado de coroar cono novo zipa de Bacat\u00e1, quixo continuar a confrontaci\u00f3n contra o novo zaque, Quemuenchatocha, e facelo tributario do Zipazgo. Por\u00e9n, as condici\u00f3ns non eran favorables para a continuaci\u00f3n dunha guerra tan atafegante para \u00e1mbolos dous ex\u00e9rcitos. Por outra banda, os panches e os sutagaos rebel\u00e1ranse de novo, e atacaban as fronteiras do Zipazgo. Sobre este punto, os uzaques, \"cabaleiros m\u00e1is nobres do reino\", aconsellaron a Nemequene que disciplinara \u00f3s g\u00fcechas m\u00e1is mozos envi\u00e1ndoos a loitar contra os inimigos externos, para logo subxugar tam\u00e9n \u00f3s caciques rebeldes no interior do Zipazgo. Para isto, Nemequene nomeou \u00f3 seu sobri\u00f1o e herdeiro, o psihipqua (pr\u00edncipe) Tisquesusa, como xeneral do ex\u00e9rcito de Bacat\u00e1.\nTisquesusa, \u00f3 mando de 40\u00a0000 g\u00fcechas, marchou por entre a senda de Tibacuy e Pasca para atacar \u00f3s sutagaos mentres se fortificaban e gornec\u00edan as fronteiras dos panches. O cacique de Fusagasug\u00e1, \u00f3 decatarse de que Tisquesusa se achegaba, intentou fuxir, deixando o seu ex\u00e9rcito desorganizado. Por\u00e9n, Tisquesusa capturouno e executouno. Posteriormente, Tisquesusa deixou en Tibacuy unha gornici\u00f3n de g\u00fcechas e partiu para Bacat\u00e1 cargado cun inmenso bot\u00edn.\nReinado.\nVinte e catro anos despois, en 1514, Nemequene morreu nunha batalla contra o zaque Quemuenchatocha, e Tisquesusa tivo que retirarse da confrontaci\u00f3n para cumprir coa cerimonia de El Dorado na Lagoa Sagrada de Guatavita, pero deixou \u00f3 mando do ex\u00e9rcito \u00f3 seu irm\u00e1n, Zaquesazipa, quen logrou someter \u00f3 cacique de Ubaque, que quer\u00eda unirse co zaque. \u00d3 rematar a cerimonia de El Dorado, Tisquesusa buliu para xuntarse de novo co seu irm\u00e1n para comezar un ataque definitivo contra o zaque Quemuenchatocha, mais o cacique sagrado Iraca de Suamox (Sogamoso), sucesor do lendario Bochica, interp\u00faxose entre ambos bandos e obrigounos a pactar unha tregua. A tregua estaba a piques de rematar cando chegaron a territorio muisca os espa\u00f1ois baixo o mando de Gonzalo Jim\u00e9nez de Quesada. Un sacerdote de Ubaque, chamado Pop\u00f3n, profetizara a Tisquesusa que morrer\u00eda \"afogado no seu propio sangue\" por mor duns estranxeiros chegados de terras arredadas. Esta profec\u00eda fixo que a primeira reacci\u00f3n do zipa Tisquesusa, \u00f3 decatarse da chegada de homes brancos, fose evitar o seu contacto, \u00e1 vez que ordenou que un comando de esp\u00edas o mantivesen \u00f3 tanto de todo o referente cos estranxeiros. Tisquesusa abandonou a corte de Bacat\u00e1 e dirixiuse a Nemoc\u00f3n, onde se sent\u00eda m\u00e1is seguro. Por\u00e9n, os espa\u00f1ois xa lle segu\u00edan a pista. As novas dos esp\u00edas do zipa sobre os misteriosos \"tronos\" que disparaban os estranxeiros preocuparon a\u00ednda m\u00e1is a Tisquesusa, quen decidiu trasladarse de novo, esta vez cara \u00e1 fortaleza militar de Cajic\u00e1. Por\u00e9n, regresou a Bacat\u00e1 e ordenou o desaloxo total da poboaci\u00f3n, de xeito que cando os espa\u00f1ois chegaron, non atoparon a ningu\u00e9n, e despraz\u00e1ronse \u00f3 norte onde se someteron \u00f3 zaque. Mentres tanto, Tisquesusa refuxiouse nas selvas de Facatativ\u00e1, pero cando os espa\u00f1ois volveron a Bacat\u00e1, segu\u00edronlle a pista e rodearon o bosque onde se agochaba. Acamparon en Facatativ\u00e1 e unha noite, mentres Tisquesusa intentaba fuxir, un soldado espa\u00f1ol, sen saber de quen se trataba, atravesoulle unha espada no peito e rouboulle a rica manta de algod\u00f3n pintado que portaba o zipa."}
{"id": "341121", "revid": "23204", "url": "https://gl.wikipedia.org/wiki?curid=341121", "title": "Thisquesuza", "text": ""}
{"id": "341122", "revid": "23204", "url": "https://gl.wikipedia.org/wiki?curid=341122", "title": "Thysquesuca", "text": ""}
{"id": "341123", "revid": "23204", "url": "https://gl.wikipedia.org/wiki?curid=341123", "title": "Thisquesusha", "text": ""}
{"id": "341126", "revid": "85894", "url": "https://gl.wikipedia.org/wiki?curid=341126", "title": "Ram\u00f3n Espinar Merino", "text": "Ram\u00f3n Espinar Merino, nado en Madrid o 30 de marzo de 1986, \u00e9 un pol\u00edtico, politic\u00f3logo e activista en movementos sociais espa\u00f1ol. En maio de 2015 foi escollido Deputado na Asemblea de Madrid por Podemos. En xullo foi designado senador en representaci\u00f3n da Comunidade de Madrid."}
{"id": "341127", "revid": "55340", "url": "https://gl.wikipedia.org/wiki?curid=341127", "title": "Stellaria holostea", "text": "A muruxa ou herba paxareira\u00a0(Stellaria holostea) \u00e9 unha planta herb\u00e1cea da familia das cariofil\u00e1ceas.\nDescrici\u00f3n.\nPlanta perenne, de at\u00e9 60\u00a0cm, con talos d\u00e9biles, afiadamente tetrangulares, e follas lanceoladas, puntiagudas e apecioladas de 3 a 8\u00a0cm. Flores brancas, de 1,5 a 3\u00a0cm de di\u00e1metro, con p\u00e9talos profundamente divididos o dobre de longo que os seus s\u00e9palos, pedicelos vilosos e c\u00e1psula globular.\nH\u00e1bitat.\nSebes, zonas h\u00famidas en lugares umbr\u00edos\nDistribuci\u00f3n.\nToda Europa, excepto Islandia e Albania.\nTaxonom\u00eda.\nA especie \"Stellaria holostea\" foi descrita por primeira vez por Carlos Linneo e publicado en \"Species Plantarum\" 1: 421. 1753.\nCitolox\u00eda.\nN\u00famero de cromosomas de \"Stellaria holostea\" (Fam. Caryophyllaceae) e t\u00e1xones infraespec\u00edficos: 2n=26"}
{"id": "341129", "revid": "7802", "url": "https://gl.wikipedia.org/wiki?curid=341129", "title": "Sergey Lazarev", "text": ""}
{"id": "341132", "revid": "15490", "url": "https://gl.wikipedia.org/wiki?curid=341132", "title": "Pilar Buela", "text": "Mar\u00eda Pilar Buela Piedra, nada en Calo (Teo) o 4 de maio de 1966, \u00e9 unha escritora e profesora universitaria galega.\nTraxectoria.\nCursou os estudos de Primaria no Colexio P\u00fablico A Igrexa e entre os anos 1980-1984 fixo o bacharelato no IES Rosal\u00eda de Castro en Santiago de Compostela. Licenciouse en Filolox\u00eda galego-portuguesa e Filolox\u00eda Hisp\u00e1nica na Universidade de Santiago de Compostela (1984-1989). Realizou un Curso de Posgrao en Alteraci\u00f3ns da Audici\u00f3n e Linguaxe (UDC, 2002) e o mestrado universitario de investigaci\u00f3n en educaci\u00f3n, diversidade cultural e desenvolvemento comunitario (USC, 2012).\nDesempe\u00f1ou o seu labor como docente no IES Ram\u00f3n Mar\u00eda Aller Ulloa (1991-1999) e, posteriormente, no IES de Valga (1999-2021), no que a\u00ednda contin\u00faa.\nDende o 2008 \u00e9 catedr\u00e1tica de Lingua galega e literatura; foi profesora relatora do Curso de Aptitude Pedag\u00f3xica (CAP); foi mestra asociada na USC no Departamento de Did\u00e1ctica da Lingua e a Literatura e das Ciencias Sociais (Facultade de Ciencias da Educaci\u00f3n) e, profesora do Curso de formaci\u00f3n de profesores de galego (CELGA). Tam\u00e9n \u00e9 autora de libros de texto e imparte clases de Did\u00e1ctica da Lingua e a Literatura galegas na USC.\nColaborou na coordenaci\u00f3n de grupos de traballo sobre diferentes tem\u00e1ticas como: materiais de aula para diversificaci\u00f3n curricular, novas tecnolox\u00edas nas aulas, innovaci\u00f3n educativa, tratamento integrado de linguas etc. Participou como relatora en moitas actividades dependentes dos CEFORES sobre tem\u00e1ticas como a atenci\u00f3n \u00e1 diversidade, bibliotecas escolares, competencia ling\u00fc\u00edstica, elaboraci\u00f3n de materiais did\u00e1cticos etc. Tam\u00e9n foi redactora do curr\u00edculo de bacharelato e participou na pilotaxe do Portfolio Europeo das Linguas en Galicia. Ademais, colaborou no ICE da USC en varias investigaci\u00f3ns.\nNo plano literario, en 2016 era autora dunha \u00fanica obra: \"\u00c1caros verdes\" (Sotelo Blanco Edici\u00f3ns, 2003), merecedora do Premio de novela curta Manuel Lueiro Rey e do Premio San Clemente. Foi traducida ao castel\u00e1n. O texto utilizouse en 2020 para a gravaci\u00f3n da curta \"Eva\" do director Teo Abad."}
{"id": "341134", "revid": "7802", "url": "https://gl.wikipedia.org/wiki?curid=341134", "title": "Radio-Televizija Srbije", "text": ""}
{"id": "341136", "revid": "89787", "url": "https://gl.wikipedia.org/wiki?curid=341136", "title": "Atlantic Fest", "text": "O Atlantic Fest \u00e9 un festival de m\u00fasica celebrado na Illa de Arousa. A s\u00faa primeira edici\u00f3n celebrouse desde o 1 ao 3 de xullo de 2016, na praia do Bao. Dito festival poder\u00eda considerarse a continuaci\u00f3n do Festival do Norte, que no ano 2015 se celebrou tam\u00e9n na propia Illa, en lugar de na localidade de Vilagarc\u00eda de Arousa como vi\u00f1a sendo habitual, sendo uns dos seus promotores precisamente o que o foi do \"Festival do Norte\", To\u00f1o Caneda.\nEdici\u00f3n 2016.\nA edici\u00f3n do ano 2016, a primeira do festival, contou coa presenta de Tindersticks, Nacho Vegas, El Ni\u00f1o de Elche, Alex Cooper, Xoel L\u00f3pez e Be Forest.\nEdici\u00f3n 2017.\nNa s\u00faa segunda edici\u00f3n, que se celebrou entre os d\u00edas 30 de xu\u00f1o e 2 de xullo de 2017, contou coas actuaci\u00f3ns de Los Planetas, Lori Meyers, Max\u00efmo Park, The Temper Trap, Delorean, Anni B Sweet, Joe Crep\u00fasculo, Rosal\u00eda y Ra\u00fcl Refree e Os Amigos dos M\u00fasicos.\nEdici\u00f3n 2018.\nA terceira edici\u00f3n celebrouse do 20 \u00f3 22 de xullo de 2018.\nEdici\u00f3n 2019.\nA cuarta edici\u00f3n celebrarase do 26 \u00f3 28 de xullo de 2019."}
{"id": "341137", "revid": "1888", "url": "https://gl.wikipedia.org/wiki?curid=341137", "title": "Cecilia Tarela Barreiro", "text": ""}
{"id": "341153", "revid": "5863", "url": "https://gl.wikipedia.org/wiki?curid=341153", "title": "Chaeropus ecaudatus", "text": "Chaeropus ecaudatus, co\u00f1ecido na bibliograf\u00eda como bandicut de p\u00e9s de porco, (do ingl\u00e9s \"pig-footed bandicoot\") \u00e9 unha especie de mam\u00edfero marsupial australidelfo da orde dos peramelemorfos, \u00fanica do x\u00e9nero \"Chaeropus\", que \u00e1 s\u00faa vez era o \u00fanico da familia dos querop\u00f3didos (\"Chaeropodidae\").\nEra un pequeno marsupial herb\u00edvoro que habitaba nas chairas \u00e1ridas ou semi\u00e1ridas do interior de Australia, que se considera extinguido desde o ano 1958.\nCaracter\u00edsticas.\nTi\u00f1a un tama\u00f1o similar ao dun gato, e morfoloxicamente se asemellba moito aos bilb\u00eds (especies do x\u00e9nero \"Macrotis\"), con extremidades longas e delgadas.\nUnha das s\u00faas primcipais caracter\u00edsticae era a gran reduci\u00f3n do n\u00famero de dedos, presentando no p\u00e9 anterior unicamente o segundo e o terceiro dedo, cun pequeno rudimento do cuarto, formando coas s\u00faas longas u\u00f1as e grandes almofadas apicais, un p\u00e9 que se parec\u00eda superficialmente ao dun artiod\u00e1ctilo. En cambio, no p\u00e9 posterior, o cuarto dedo formaba o p\u00e9 funcional por si s\u00f3, cunha soa u\u00f1a e unha almofada apical que recordaba o p\u00e9 dun perisod\u00e1ctilo.\nA s\u00faa distribuci\u00f3n era moi ampla, encontr\u00e1ndosele nunha gran variedade de h\u00e1bitats, desde bosques abertos con herba alta at\u00e9 chairas e pasteiros.\nHistoria.\nO primeiro exemplar documentado foi capturado por Thomas Mitchell en 1836, no norte de Victoria, cerca da confluencia dos r\u00edos Murray e Murrumbidgee. Poucos cient\u00edficos tiveron a oportunidade de ver directamente este animal.\nNa segunda metade do s\u00e9culo XIX captur\u00e1rons m\u00e1is esp\u00e9cimes, a maior\u00eda en Victoria, Australia Meridional, Territorio do Norte e Australia Occidental.\nOs \u00faltimos exemplares capturados datan de 1901, a\u00ednda que posibelmente subsistiran at\u00e9 ao redor de 1950, segundo testemu\u00f1as dos aborixes, pero non hai indicios de que a\u00ednda pervivise. A UICN declarou a especie oficialmente extinguida en 1982.\nTaxonom\u00eda.\nEsta especie foi situada inicialmente por MCKenna e Bell (1997) na familia dos peram\u00e9lidos, cos bandicuts e os bilb\u00eds, dentro da subfamilia dos \"Chaeropodinae\". Por\u00e9n, a s\u00faa forma \u00e9 moi distinta da dos bandicuts verdadeiros e do bilb\u00eds, e as evidencias moleculares descubertas recentemente apoian esta distinci\u00f3n. P\u00e9nsase que constit\u00fae por si soa un grupo irm\u00e1n dos demais peramelemorfos, polo que se creou para ela soa a familia dos querop\u00f3didos.\nDescrici\u00f3ns.\nA familia foi descrita en 1872 polo zo\u00f3logo estadounidense Theodore Nicholas Gill, nun traballo publicado en \"Smithson. Misc. Collect\"., \"'11\": 26, e como quedou dito, foi situada inicialmente dentro da familia dosperam\u00e9lidos, como subfamilia.\nO x\u00e9nero describiuno en 1838 o naturalista irland\u00e9s William Ogilby en \"Proc. Zool. Soc. Lond\"., 1838: 26.\nE a especie foi descrita no mesmo ano, polo mesmo autor antecitado (Ogilby), na p\u00e1xina 25 do traballo arrina indicado, co nome de \"Perameles ecaudatus\". Posteriormente reclasificoluse dentro do x\u00e9nero \"Chaeropus\".\nSin\u00f3nimos.\nAdemais de polo nome orixinario e actualmente v\u00e1lido, co\u00f1\u00e9cese tam\u00e9n polo sin\u00f3nimo \"Chaeropini\" .\nO x\u00e9nero tam\u00e9n se co\u00f1eceu, ademais de polo nome v\u00e1lido, polo sin\u00f3nimo \"Choeropus\" .\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nEtimolox\u00edas.\nO nome cient\u00edfico \"Chaeropodidae\" est\u00e1 formado, como \u00e9 norma, sobre a base do nome do x\u00e9nero tipo (e \u00fanico) da familia, \"Chaeropus\", coa adici\u00f3n da forma sufixa do lat\u00edn cient\u00edfico \"-\u012ddae\", propia dos nomes das familias de animais.\nO nome do x\u00e9nero, \"Chaeropus\", formouse co elemento do lat\u00edn cient\u00edfico \"chaero-\", tirado irregularmente do nome do grego antigo \u03c7\u03bf\u1fd6\u03c1\u03bf\u03c2 \"cho\u00eeros\", 'porco', e o elemento \"-pus\", derivado do grego antigo \u03c0\u03bf\u03cd\u03c2 \"po\u00fas\", 'p\u00e9', aludindo \u00e1 semellanza das patas anteriores \u00e1s dun porco.\nEn canto ao nome espec\u00edfico, \"ecaudatus\", est\u00e1 constru\u00eddo polo elemento latino \"e-\", de \"ex\", co significado de 'privaci\u00f3n' ou 'negaci\u00f3n', e o adxectivo \"caudatus\", 'con cola', derivado de \"cauda\", 'cola'.\nO nome completo da especie, \"Chaeropus ecaudatus\", significa literalmente, por tanto, 'o de p\u00e9s de porco sen cola'.\nClasificaci\u00f3n.\nComo quedou dito, esta especie \u00e9 a \u00fanica do seu x\u00e9nero, e da s\u00faa familia:\nOrde \"Peramelemorphia\" "}
{"id": "341155", "revid": "89787", "url": "https://gl.wikipedia.org/wiki?curid=341155", "title": "Festival con V de Valar\u00e9s", "text": "Con V de Valar\u00e9s \u00e9 un festival de m\u00fasica celebrado na praia de Balar\u00e9s, en Cospindo (Ponteceso) desde o ano 2006.\nPolo festival pasaron artistas como Le\u00f3n Benavente, Kula Shaker, Neumon ou Egun Soda."}
{"id": "341156", "revid": "2520", "url": "https://gl.wikipedia.org/wiki?curid=341156", "title": "Con V de Valar\u00e9s", "text": ""}
{"id": "341157", "revid": "2520", "url": "https://gl.wikipedia.org/wiki?curid=341157", "title": "V de Valar\u00e9s", "text": ""}
{"id": "341158", "revid": "22795", "url": "https://gl.wikipedia.org/wiki?curid=341158", "title": "Chaeropus", "text": ""}
{"id": "341159", "revid": "22795", "url": "https://gl.wikipedia.org/wiki?curid=341159", "title": "Querop\u00f3didos", "text": ""}
{"id": "341160", "revid": "22795", "url": "https://gl.wikipedia.org/wiki?curid=341160", "title": "Chaeropodidae", "text": ""}
{"id": "341161", "revid": "22795", "url": "https://gl.wikipedia.org/wiki?curid=341161", "title": "Choeropus castanotis", "text": ""}
{"id": "341162", "revid": "27155", "url": "https://gl.wikipedia.org/wiki?curid=341162", "title": "Cladograma", "text": "Un cladograma (do grego \"clados\", \"rama\", e \"gramma\", \"car\u00e1cter\") \u00e9 un diagrama usado en clad\u00edstica que mostra as relacions entre organismos. Por\u00e9n, un cladograma non \u00e9 unha \u00e1rbore evolutiva porque non mostra o modo en que os antepasados est\u00e1n relacionados cos seus descendentes ou canto cambiaron co tempo, e dun s\u00f3 cladograma poden inferirse moitas \u00e1rbores evolutivas distintas. Un cladograma utiliza li\u00f1as que se ramifican en diferentes direcci\u00f3ns que acaban nun clado, un grupo de organismos cun \u00faltimo antepasado com\u00fan. Os cladogramas poden ser de moitas formas mais todos eles te\u00f1en li\u00f1as que se ramifican doutras li\u00f1as. As li\u00f1as poden seguirse ata o punto onde se ramificaron. Estes puntos onde nace unha ramificaci\u00f3n representan un antepasado com\u00fan hipot\u00e9tico (non unha entidade real necesariamente) que se infire que mostra os trazos compartidos entre os taxons terminais situados por riba del. Este antepasado hipot\u00e9tico poder\u00eda ent\u00f3n proporcionar indicios sobre a orde en que evolucionaron varias caracter\u00edsticas, as adaptaci\u00f3ns, e outros aspectos evolutivos sobre os antepasados. A\u00ednda que tradicionalmente estes cladogramas se xeraban na s\u00faa gran maior\u00eda base\u00e1ndose nos caracteres morfol\u00f3xicos, agora \u00e9 moi com\u00fan utilizar para xeralos datos de secuenciaci\u00f3n do ADN e ARN e filoxenia computacional, en solitario ou combinados coa morfolox\u00eda.\nXeraci\u00f3n dun cladograma.\nDatos morfol\u00f3xicos fronte a datos moleculares.\nAs caracter\u00edsticas utilizadas para crear un cladograma poden clasificarse grosso modo como morfol\u00f3xicas (cranio sin\u00e1psido, sangue quente, notocorda, unicelularidade, etc) ou moleculares (ADN, ARN, outra informaci\u00f3n xen\u00e9tica). Antes do advimento da secuenciaci\u00f3n do ADN, as an\u00e1lises clad\u00edsticas principalmente usaban datos morfol\u00f3xicos. Tam\u00e9n se poden usar datos de comportamento (para os animais).\nA medida que a secuenciaci\u00f3n do ADN se foi facendo m\u00e1is doada e barata, a sistem\u00e1tica molecular converteuse nun modo cada vez m\u00e1is utilizado para inferir as hip\u00f3teses filoxen\u00e9ticas. Usar un criterio de parsimonia \u00e9 s\u00f3 un dos diversos m\u00e9todos mediante os que se pode inferir unha filoxenia a partir de datos moleculares; a m\u00e1xima verosimilitude e a inferencia bayesiana, que incorporan modelos expl\u00edcitos de evoluci\u00f3n das secuencias, son modos non hennigianos de avaliar os datos de secuencias. Outro poderoso m\u00e9todo de reconstru\u00edr as filoxenias \u00e9 usar marcadores de retrotranspos\u00f3ns xen\u00f3micos, que se cre que son menos proclives a xerar problemas de reversi\u00f3n que infesten os datos de secuencias. Tam\u00e9n se asum\u00eda xeralmente que ti\u00f1an unha baixa incidencia de homoplasias porque antes se pensaba que a s\u00faa integraci\u00f3n no xenoma era completamente aleatoria; pero hoxe parece que \u00e1s veces non \u00e9 as\u00ed.\nPlesiomorfias e sinapomorfias.\nOs investigadores deben de decidir que estado de car\u00e1cter establecen como \"ancestral\" (\"plesiomorfias\") e cales son derivados (\"sinapomorfias\"), porque s\u00f3 os estados de caracteres sinapom\u00f3rficos son evidencias para xustificar un agrupamento. Esta determinaci\u00f3n faise xeralmente por comparaci\u00f3n cos estados de car\u00e1cter dun ou m\u00e1is grupos \"externos\" (\"outgroups\"). Os estados compartidos entre o grupo externo e alg\u00fans membros do grupo interno (\"in-group\") son simplesiomorfias; os estados que est\u00e1n presentes s\u00f3 nun subconxunto do grupo interno son sinapomorfias. N\u00f3tese que estados de car\u00e1cter que son \u00fanicos a un s\u00f3 terminal (autapomorfias) non proporcionan evidencias de agrupamento. A elecci\u00f3n dun grupo externo \u00e9 un paso fundamental na an\u00e1lise clad\u00edstica porque diferentes grupos externos poden producir \u00e1rbores con topolox\u00edas moi diferentes.\nHomoplasias.\nUnha homoplasia \u00e9 un estado de car\u00e1cter que \u00e9 compartido por dous ou m\u00e1is taxons debido a algunha causa \"distinta\" de ter un antepasado com\u00fan. Os dous tipos principais de homoplasia son a converxencia (evoluci\u00f3n do \"mesmo\" car\u00e1cter en polo menos d\u00faas li\u00f1axes distintas) e a reversi\u00f3n (o retorno a un estado de car\u00e1cter ancestral). Os caracteres que son obviamente homopl\u00e1sicos, como a pelaxe branca en distintas li\u00f1axes de mam\u00edferos \u00e1rticos, non deber\u00edan inclu\u00edrse como car\u00e1cter nunha an\u00e1lise filoxen\u00e9tica, xa que non contrib\u00faen en nada para co\u00f1ecer as relaci\u00f3ns. Con todo, a mi\u00fado a homoplasia non se fai evidente ao inspeccionar o car\u00e1cter como tal (como nas secuencias de ADN, por exemplo), e \u00e9 ent\u00f3n detectada pola s\u00faa incongruencia (distribuci\u00f3n non parsimoniosa) nun cladograma maioritariamente parsimonioso. N\u00f3tese que os caracteres que son homopl\u00e1sicos a\u00ednda poden conter sinais filoxen\u00e9ticos.\nUn exemplo ben co\u00f1ecido de homoplasia debido a evoluci\u00f3n converxente \u00e9 o car\u00e1cter \"presenza de \u00e1s\". A\u00ednda que as \u00e1s das aves, morcegos e insectos realizan a mesma funci\u00f3n, cada unha evolucionou independentemente, como pode comprobarse examinando a s\u00faa anatom\u00eda. Se unha ave, morcego ou insecto alado foran puntuados para o car\u00e1cter \"presenza de \u00e1s\", estar\u00eda introduc\u00edndose unha homoplasia no conxunto de datos, e isto poder\u00eda potencialmente confundir a an\u00e1lise, posiblemente dando como resultado unha falsa hip\u00f3tese sobre as relaci\u00f3ns. Por suposto, a \u00fanica raz\u00f3n pola que unha homoplasia \u00e9 reco\u00f1ecible \u00e9 principalmente porque hai outros caracteres que implican un patr\u00f3n de relaci\u00f3ns que revelan a s\u00faa distribuci\u00f3n homopl\u00e1sica.\nCladogramas e outros diagramas.\nComo xa se dixo, un cladograma \u00e9 o diagrama resultante dunha an\u00e1lise de parsimonia, que agrupa os taxons base\u00e1ndose s\u00f3 en sinapomorfias. Hai moitos outros algoritmos filoxen\u00e9ticos que tratan os datos de forma un pouco diferente, e dan lugar a \u00e1rbores filoxen\u00e9ticas que se parecen a cladogramas pero que non son cladogramas. Por exemplo, os algoritmos fen\u00e9ticos, como UPGMA e Neighbor-Joining, agrupan por semellanza global, e tratan tanto sinapomorfias coma simplesiomorfias como evidencia de agrupamento. Os diagramas resultantes son fenogramas, non cladogramas. De xeito similar, os resultados de m\u00e9todos baseados en modelos (enfoques bayesianos ou de m\u00e1xima verosimilitude) que te\u00f1en en conta tanto a orde de ramificaci\u00f3n coma a \"lonxitude da rama\", contan tanto sinapomorfias coma autapomorfias como evidencias a favor ou en contra dun agrupamento. Os diagramas resultantes deste tipo de an\u00e1lises tampouco son cladogramas.\nSelecci\u00f3n de cladogramas.\nHai varios algoritmos que serven para identificar o \"mellor\" cladograma. A maior\u00eda dos algoritmos usan unha m\u00e9trica para medir o consistente cos datos que \u00e9 un cladograma candidato. A maior\u00eda dos algoritmos de cladogramas usan t\u00e9cnicas matem\u00e1ticas de optimizaci\u00f3n e minimizaci\u00f3n.\nEn xeral, a xeraci\u00f3n de algoritrmos de cladogramas debe ser realizada en forma de programas de computaci\u00f3n, a\u00ednda que alg\u00fans algoritmos poden ser realizados manualmente cando os conxuntos de datos son triviais (por exemplo, s\u00f3 unhas poucas especies e un par de caracter\u00edsticas).\nAlg\u00fans algoritmos soamente son \u00fatiles cando os datos das caracter\u00edsticas son moleculares (ADN, ARN), e outros s\u00f3 cando os datos son morfol\u00f3xicos. Outros algoritmos poden utilizarse cando os datos das caracter\u00edsticas incl\u00faen tanto datos moleculares coma morfol\u00f3xicos.\nOs algoritmos para cladogramas incl\u00faen m\u00ednimos cadrados, neighbor-joining, parsimonia, m\u00e1xima verosimilitude, e inferencia bayesiana.\nOs bi\u00f3logos \u00e1s veces usan o termo parsimonia para un tipo espec\u00edfico de algoritmo de xeraci\u00f3n de cladogramas e \u00e1s veces serve como un termo comod\u00edn para todos os algoritmos de cladogramas.\nOs algoritmos que realizan as tarefas de optimizaci\u00f3n (como constru\u00edr cladogramas) poden ser sensibles \u00e1 orde na cal se presentan os datos de entrada ou \"input\" (a lista de especies e as s\u00faas caracter\u00edsticas). Introducir os datros en varias ordes pode causar que o mesmo algoritmo produza distintos \"mellores\" cladogramas. Nestas situaci\u00f3ns, o usuario deber\u00eda introducir os datos en varias ordes e comparar os resultados.\nUsando diferentes algoritmos nun s\u00f3 conxunto de datos pode \u00e1s veces producir distintos \"mellores\" cladogramas, porque cada algoritmo pode ter unha distinta definici\u00f3n do que \u00e9 ser o \"mellor\".\nDebido ao n\u00famero astron\u00f3mico de posibles cladogramas, os algoritmos non poden garantir que a soluci\u00f3n \u00e9 a mellor soluci\u00f3n global. Ser\u00e1 seleccionado un cladograma non \u00f3ptimo se o programa se establece nun m\u00ednimo local en vez de nun m\u00ednimo global desexado. Para axudar a resolver este problema, moitos algoritmos de cladogramas usan unha estratexia de \"simulated annealing\" para incrementar a probabilidade de que o cladograma seleccionado sexa o \u00f3ptimo.\nA posici\u00f3n basal \u00e9 a direcci\u00f3n da base (ou ra\u00edz) dunha \u00e1rbore filoxen\u00e9tica enraizada ou cladograma. Un clado basal \u00e9 o primeiro clado (dun rango taxon\u00f3mico dado) que se ramifica dentro dun clado m\u00e1is grande.\nEstat\u00edsticas do cladograma.\nProba de diferenza de lonxitude de incongruencia (ou proba de homoxeneidade de partici\u00f3n).\nA proba de diferenza de lonxitude de incongruencia (\"incongruence length difference test\", ILD) \u00e9 unha medida de como a combinaci\u00f3n de diferentes bases de datos (por exemplo, morfol\u00f3xica e molecular, xenes nucleares e de pl\u00e1stidos) contrib\u00faen a unha \u00e1rbore m\u00e1is longa. M\u00eddese calculando primeiro a lonxitude da \u00e1rbore total de cada partici\u00f3n e sum\u00e1ndoas. Despois fanse os replicados facendo partici\u00f3ns ensambladas aleatoriamente que constan das partici\u00f3ns orixinais. As lonxitudes s\u00famanse. Un valor p de 0,01 obtense para 100 replicados se 99 replicados te\u00f1en lonxitudes de \u00e1rbore combinadas tan longas.\nMedici\u00f3n da homoplasia.\nAlgunhas medici\u00f3ns intentan cuantificar a cantidade de homoplasia nun conxunto de datos con referencia a unha \u00e1rbore, a\u00ednda que non est\u00e1 necesariamente claro que propiedade pretenden cuantificar estas medici\u00f3ns.\n\u00cdndice de consistencia.\nO \u00edndice de consistencia (CI, \"consistency index\") mide a consistencia dunha \u00e1rbore cun conxunto de datos (unha medida da cantidade m\u00ednima de homoplasia implicada pola \u00e1rbore). Calc\u00falase contando o n\u00famero m\u00ednimo de cambios nun conxunto de datos e divid\u00edndoo polo n\u00famero real de cambios necesarios para o cladograma. Un \u00edndice de consistencia pode tam\u00e9n calcularse para un car\u00e1cter individual \"i\", notado ci.\nAdemais de reflectir a cantidade de homoplasia, a m\u00e9trica tam\u00e9n reflicte o n\u00famero de taxons no conxunto de datos, (en menor medida) o n\u00famero de caracteres nun conxunto de datos, o grao no cal cada car\u00e1cter leva informaci\u00f3n filoxen\u00e9tica, e o modo no cal est\u00e1n codificados os caracteres aditivos, o que os fai desaxeitados para o prop\u00f3sito.\nci ocupa un rango desde 1 a 1/[\"n.taxons\"/2] en caracteres binarios cunha distribuci\u00f3n de estados par; o seu valor m\u00ednimo \u00e9 maior cando os estados non est\u00e1n estendidos uniformemente.\n\u00cdndice de retenci\u00f3n.\nO \u00edndice de retenci\u00f3n (\"retention index\", RI) prop\u00faxose como unha mellora do CI \"para certas aplicaci\u00f3ns\". Esta m\u00e9trica tam\u00e9n pretende medir a cantidade de homoplasia, pero tam\u00e9n mide o ben que as sinapomorfias poden explicar a \u00e1rbore. Calc\u00falase tomando a cifra resultante de restar o m\u00e1ximo n\u00famero de cambios nunha \u00e1rbore menos o n\u00famero de cambios nunha \u00e1rbore, e divid\u00edndoo polo n\u00famero resultante de restar o m\u00e1ximo n\u00famero de cambios na \u00e1rbore menos o m\u00ednimo n\u00famero de cambios no conxunto de datos.\nO \u00edndice de consistencia reescalado (\"rescaled consistencuy index\", RC) obtense multiplicando o CI polo RI; isto aumenta o rango do CI de maneira que o seu valor m\u00ednimo teoricamente alcanzable \u00e9 reescalado a 0, e o seu m\u00e1ximo permanece como 1. O \u00edndice de homoplasia (\"homoplasy index\", HI) \u00e9 simplemente 1 \u2212 CI.\nRaz\u00f3n de exceso de homoplasia.\nA raz\u00f3n (ou proporci\u00f3n) de exceso de homoplasia (\"Homoplasy excess ratio\", HER) mide a cantidade de homoplasia observada nunha \u00e1rbore en relaci\u00f3n \u00e1 m\u00e1xima cantidade de homoplasia que poder\u00eda teoricamente presentarse - 1 \u2212 (exceso de homoplasia observada) / (exceso de homoplasia m\u00e1ximo). Un valor de 1 indica que non hai homoplasia; 0 representa tanta homoplasia coma deber\u00eda haber nun conxunto de datos completamente aleatorio, e os valores negativos indican m\u00e1is homoplasia a\u00ednda (e s\u00f3 adoitan aparecer en exemplos forzados). O HER \u00e9 presentado como a mellor medida da homoplasia dispo\u00f1ible actualmente."}
{"id": "341163", "revid": "27155", "url": "https://gl.wikipedia.org/wiki?curid=341163", "title": "Nelumbon\u00e1ceas", "text": ""}
{"id": "341172", "revid": "98629", "url": "https://gl.wikipedia.org/wiki?curid=341172", "title": "Purificaci\u00f3n Garc\u00eda", "text": "Purificaci\u00f3n Garc\u00eda Ribeira, nada en Castrelo do Val o 25 de xu\u00f1o de 1952, \u00e9 unha dese\u00f1adora de moda galega. Desde 1998, a marca Purificaci\u00f3n Garc\u00eda comercial\u00edzaa o grupo STL.\nTraxectoria.\nA\u00ednda que tivo unha irm\u00e1 m\u00e1is vella, morreu de pulmon\u00eda antes de nacer ela. Con apenas tres anos, a s\u00faa familia emigrou a Uruguai, onde viviu o resto da s\u00faa infancia e os primeiros anos da s\u00faa mocidade. Ao principio, os seus pais traballaron nunha \"estancia\", o seu pai como le\u00f1ador, a s\u00faa nai cultivando o horto da explotaci\u00f3n. Posteriormente, a familia estableceuse en Montevideo, onde foron porteiros dun edificio. Tras un intento infrutuoso de facer a carreira de Medicina,\u00a0que s\u00f3 chegou a cursar durante o primeiro ano, p\u00faxose a traballar nunha empresa de tecidos de punto onde, comezando como aprendiz, chegou a ser dese\u00f1adora.\nAos vinte e un anos casou con Daniel \u00c1lvarez, un t\u00e9cnico uruguaio de televisi\u00f3n, e xuntos crearon unha empresa de importaci\u00f3n de peles. Emigraron ao Canad\u00e1, onde Purificaci\u00f3n estudou un m\u00e1ster en Enxe\u00f1ar\u00eda T\u00e9xtil. Ao ano e medio da s\u00faa chegada ao Canad\u00e1, mud\u00e1ronse a Nova York. Con todo, pasaron pouco tempo na cidade estadounidense e, en 1977, establec\u00e9ronse en Espa\u00f1a, inicialmente en Palma de Mallorca, onde Purificaci\u00f3n comezou a confeccionar chapeus, bolsos, camisetas e outras pezas de roupa feitas a man. Ela mesma vend\u00eda os seus dese\u00f1os polas praias da illa. En 1980 mud\u00e1ronse de novo, primeiro a Gav\u00e1 e, pouco despois, a Barcelona, cidade que desde ent\u00f3n ser\u00eda a s\u00faa residencia e onde presentou, en 1981, a s\u00faa primeira colecci\u00f3n. Na capital catal\u00e1 naceron tam\u00e9n os seus tres fillos: Mar\u00eda Ximena (1980) e Soidade (1982), do seu primeiro marido, do que se divorciou en 1985; e Marc (1990), do seu segundo.\nTras a presentaci\u00f3n da s\u00faa primeira colecci\u00f3n en 1981, a partir de 1983 comezou a desfilar anualmente tanto en Madrid como en Barcelona. En 1985 abriu a s\u00faa primeira tenda en Antuerpen (chegando a formar parte da s\u00faa prestixiosa Academia de Modas) e en 1989 desfilou por primeira vez na Pasarela de Mil\u00e1n. Un ano despois f\u00edxoo en Tokio, tras a apertura de senllas tendas na capital xaponesa, Osaka e Kyoto. En 1985 asociouse cun grupo de investidores xaponeses, pero a principios do noventa estes retiraron o investimento, ante a falta de soporte industrial con que contaba a dese\u00f1adora. Os noventa foron uns anos dif\u00edciles para Purificaci\u00f3n Garc\u00eda, a\u00ednda as\u00ed abriu unha pequena boutique-taller en Barcelona, especializada no que ela bautizou como \"nova costura\", e para dese\u00f1ar colecci\u00f3ns de noiva, que a partir de 1997 present\u00e1ronse na pasarela do grupo Novia Espa\u00f1a.\nEn 1998 tomou unha decisi\u00f3n transcendental, ao fichar por Sociedade T\u00e9xtil Lonia (STL). A empresa t\u00e9xtil, con sede en Ourense, fora creada pouco antes por Josefina, Javier e Jes\u00fas Dom\u00ednguez, irm\u00e1ns do modisto Adolfo Dom\u00ednguez. Purificaci\u00f3n Garc\u00eda encargar\u00edase do dese\u00f1o e direcci\u00f3n de colecci\u00f3ns masculina e feminina de \"pr\u00eat-\u00e0-porter\", xunto cos seus correspondentes accesorios. Da fabricaci\u00f3n e a comercializaci\u00f3n, baixo a marca Purificaci\u00f3n Garc\u00eda, encargar\u00edase STL. Con todo, en novembro de 1999 a relaci\u00f3n con STL deu un xiro radical cando, durante a renegociaci\u00f3n do seu contrato, foi acusada polos irm\u00e1ns Dom\u00ednguez de espionaxe industrial, chegando mesmo a ser detida no aeroporto de Vigo. A denuncia foi arquivada tres meses despois, e o conflito resolveuse mediante un acordo extraxudicial polo que a dese\u00f1adora proseguiu a s\u00faa vinculaci\u00f3n con STL. En palabras da propia Purificaci\u00f3n Garc\u00eda, \u00abMoitos dese\u00f1adores qued\u00e1ronse polo cami\u00f1o porque non souberon traballar coa industria. Quizais \u00e9 un problema de ego. Tes que deixalo de lado. Cando firmas cun grupo debes saber moi ben o que vas atopar e asegurarte de que a balanza estea equilibrada: perdes unha certa liberdade de acci\u00f3n, pero ga\u00f1as en expansi\u00f3n, en capacidade de chegar \u00e1 xente, en difusi\u00f3n... Eu ao final chegueino a entender, pero custoume\u00bb.\nEn 2001 publicou un libro, \"Ter Estilo\" (Temas de Hoy) e en 2003 creou o Premio de Fotograf\u00eda Purificaci\u00f3n Garc\u00eda co fot\u00f3grafo Chema Madoz, galard\u00f3n que se ampliar\u00eda, en abril de 2011, coa convocatoria do Premio Purificaci\u00f3n Garc\u00eda de Fotograf\u00eda Latinoamericana dentro da feira de arte Zona MACO. En novembro de 2011 foi condecorada coa Medalla de Prata ao M\u00e9rito no Traballo outorgada polo Ministerio de Traballo e Inmigraci\u00f3n."}
{"id": "341173", "revid": "89787", "url": "https://gl.wikipedia.org/wiki?curid=341173", "title": "John Gould", "text": "John Gould, nado o 14 de setembro de 1804 en Lyme Regis, Dorset, e finado o 3 de febreiro de 1881 en Bedford Square, Londres, foi un naturalista e ornit\u00f3logo ingl\u00e9s.\nAdemais de ser un grande ilustrador, a s\u00faa identificaci\u00f3n dos pimp\u00edns de Charles Darwin foi b\u00e1sica para o desenvolvemento da teor\u00eda da orixe das especies.\nA \"Gould League\" de Australia leva o seu nome en reco\u00f1ecemanto \u00e1s s\u00faas achegas \u00e1 ornitolox\u00eda.\nTraxectoria.\nGould naceu en Lyme Regis, Dorset, e era fillo dun xardineiro. Pouco despois do seu nacemento seu pai obtivo un posto nunha leira preto de Guildford, Surrey e, en 1818, foi nomeado capataz dos xard\u00edns reais de Windsor. Gould comezou a s\u00faa formaci\u00f3n como horticultor e, daquela, tam\u00e9n se converteu nun experto en taxidermia.\nEn 1824 iniciou un negocio de taxidermia en Londres, e as s\u00faas habilidades lev\u00e1ronlle a ser o primeiro conservador do museo da Sociedade Zool\u00f3xica de Londres en 1827.\nO seu traballo p\u00faxoo en contacto cos mellores naturalistas de Inglaterra, e tam\u00e9n na oportunidade de ser o primeiro en ver as novas colecci\u00f3ns de aves que chegaban \u00e1 Sociedade.\nEn 1830 chegou unha colecci\u00f3n de aves do Himalaia, das cales moitas non se describiran con anterioridade. Gould publicou estas aves en \"A Century of Birds from the Himalayas\" (1830\u20131832). O texto foi escrito por Nicholas Aylward Vigors e as ilustraci\u00f3ns eran litograf\u00edas da muller de Gould, Elizabeth. Este traballo foi seguido por catro m\u00e1is nos sete anos seguintes, con textos do propio Gould e editados por Edwin Prince. Algunhas das ilustraci\u00f3ns eran de Edward Lear.\nCando Charles Darwin presentou os esp\u00e9cimes de aves e mam\u00edferos recollidos durante a s\u00faa viaxe no Beagle \u00e1 Geological Society of London na s\u00faa reuni\u00f3n do 4 de xaneiro de 1837, as aves foron entregadas a Gould para a s\u00faa identificaci\u00f3n. Despois de traballar niso, na seguinte reuni\u00f3n do 10 de xaneiro informou que as aves das illas Gal\u00e1pagos que Darwin pensaba que eran merlos, picogrosos e pimp\u00edns, eran en realidade \"\"unha serie de pimp\u00edns tan particulares\" como para \"formaren un grupo enteiramente novo, que conter\u00eda 12 especies\"\". A historia chegou aos xornais. En marzo, Darwin e Gould encontr\u00e1ronse de novo, descubrindo que o \"carrizo das Gal\u00e1pagos\" de Darwin era en realidade outra especie de pimp\u00edn, e que os seus \"mockingbirds\" que recollera en cada illa eran en realidade especies separadas e non variaci\u00f3ns, con parentes na Sueam\u00e9rica continental.\nPosteriormente Gould informou de que o pequeno \u00f1and\u00fa do sur que fora salvado dunha cea de Navidad era unha especie nova que cham\u00f3 \"Rhea darwinii\", cun territorio que se solapaba parcialmente co dos \u00f1and\u00fas do norte. Darwin non se molestara en etiquetar os seus pimp\u00edns indicando a illa de procedencia, pero outros membros da expedici\u00f3n tiveron m\u00e1is coidado. Darwin busc\u00f3 os esp\u00e9cimes recollidos polo capit\u00e1n Robert FitzRoy e pola tripulaci\u00f3n. A partir deles foi capaz de establecer que cada especie era \u00fanica de certas illas, o que supuxo un importante paso no desenvolvemento da teor\u00eda da evoluci\u00f3n.\nEn 1838, o matrimonio Gould embarcou cara a Australia co prop\u00f3sito de estudar as aves do pa\u00eds e poder seren os primeiros en publicar un libro sobre o tema. Xunto con eles foi o naturalista John Gilbert. Chegaron a Tasmania en setembro, co\u00f1ecendo ao gobernador John Franklin a \u00e1 s\u00faa muller. Gould e Gilbert recolleron exemplares na illa.\nEn febreiro de 1839 Gould embarcou para Sidney, deixando \u00e1 s\u00faa muller embarazada cos Franklins. Gould viaxou at\u00e9 a estaci\u00f3n do seu cu\u00f1ado en Yarrundi, empregando tempo en buscar \"Ptilonorhynchidae\" no Liverpool Range. En abril volveu a Tasmania para o nacemento do seu fillo. En maio embarcou cara a Adelaida para co\u00f1ecer a Charles Sturt, que estaba preparando unha expedici\u00f3n ao r\u00edo Murray. Gould recolleu esp\u00e9cimes nas monta\u00f1as da cadea Mount Lofty e en Murray Scrubs, volvendo a Hobart en xullo. Despois viaxou coa s\u00faa muller a Yarrundi. Volveron a Inglaterra en maio de 1840.\nO resultado desta viaxe foi \"The Birds of Australia\" (1840\u20131848) - incluye algunas im\u00e1genes seleccionadas de la obra. O libro inclu\u00eda 600 l\u00e1minas en sete volumes, 328 das especies eran novas para a ciencia e foron bautizadas por Gould. Tam\u00e9n publicou \"A Monograph of the Macropodidae, or Family of Kangaroos\" (1841\u20131842) e \"The Mammals of Australia\" (1849\u20131861) - \"The Birds of Australia: in seven volumes by John Gould. 1848. Incl\u00fae algunhas imaxes seleccionadas da obra.\nV\u00e9xase tam\u00e9n (en ingl\u00e9s): Digitised album held by the National Library of Australia\nDespois da morte da s\u00faa muller en 1841, os libros de Gould foron ilustrados por distintos artistas inclu\u00edndo a Henry Constantine Richter e Joseph Wolf.\nDurante a s\u00faa carreira profesional Gould sentiu un especial interese polos colibr\u00eds. Acumulou unha colecci\u00f3n de 320 especies, que exhibiu na Grande Exhibici\u00f3n de 1851. A pesar do seu interese Gould nunca vira un colibr\u00ed vivo.\nEn maio de 1857 viaou aos Estados Unidos co seu segundo fillo Charles. Chegou a Nova York antes da temporada para ver colibr\u00eds na cidade, pero o 21 de maio, nos xard\u00edns Bartram de Filadelfia puido ver o seu primeiro colibr\u00ed vivo (\"Archilochus colubris\").\nDespois continuou a s\u00faa viaxe a Washington, onde puido ver un gran n\u00famero destes paxaros nos xard\u00ednes do Capitolio.\nGould intentou chegar a Inglaterra con exemplares vivos pero, sen saber as condici\u00f3ns necesarias para mantelos con vida o m\u00e1ximo que puido mantelos foron dous meses. Gould publicou a s\u00faa \"Monograph of Trochilidae\" en 1861.\nA \"Gould League\", fundada en Australia en 1909, foi chamada as\u00ed na s\u00faa honra. Esta organizaci\u00f3n d\u00e1 a moitos australianos a s\u00faa primeira introduci\u00f3n \u00e1s aves, xunto con educaci\u00f3n ecol\u00f3xica e ambiental. Un dos seus m\u00e1is importantes patrocinadores \u00e9 a Royal Australasian Ornithologists Union (agora co\u00f1ecida como Birds Australia).\nHonores.\nMoitas especies lle foron dedicadas a John Gould, entre elas:"}
{"id": "341177", "revid": "75439", "url": "https://gl.wikipedia.org/wiki?curid=341177", "title": "Melindre", "text": "O melindre \u00e9 un doce caracter\u00edstico da gastronom\u00eda de Galicia, cunha forma semellante \u00e1 dunha rosquilla pero m\u00e1is pequeno. Caracter\u00edzase polo seu menor tama\u00f1o e polo ba\u00f1o de xarope de azucre que levan por f\u00f3ra e co que adquiren unha consistente capa abrancazada que os envolve.\nCaracter\u00edsticas xerais.\nOs ingredientes do doce son: manteiga de vaca, fari\u00f1a, ovos, azucre e opcionalmente an\u00eds. \nFaise unha masa mesturando os ovos, a fari\u00f1a e a manteiga, logo esa masa div\u00eddese en anacos e d\u00e1selle forma. Despois hai que metelas no forno ata que collan unha cor non moi escura. Hai que deixar que arrefr\u00eden ben e logo b\u00e1\u00f1anse nun xarope de auga e azucre, e ese almibre que abrillanta o doce, que \u00e9 o que lles da a s\u00faa aparencia caracter\u00edstica. Poden durar un mes en boas condici\u00f3ns.\nSon a peza central da festa anual do Melindre e da Repostar\u00eda Tradicional da Terra de Melide.\nFeira do melindre de Melide.\nRecollendo o traballo das rosquilleiras que amasaban os melindres nas casas e os levaban a vender \u00e1s feiras, no 1991 creouse a festa do melindre e da repostar\u00eda tradicional de Melide, celebrada o segundo domingo de maio."}
{"id": "341199", "revid": "23204", "url": "https://gl.wikipedia.org/wiki?curid=341199", "title": "Celso M\u00edguez", "text": "Celso M\u00edguez Pereira, nado en Pontevedra o 1 de maio de 1982, \u00e9 un piloto de carreiras. competiu en series como as Formula Renault 3.5 Series, World Series Lights e Euroseries 3000. Foi segundo por detr\u00e1s de Bruno M\u00e9ndez no European F3 Open de 2009 logrou cinco vitorias ao longo da s\u00faa carreira.\nTraxectoria.\nM\u00edguez comezou a s\u00faa carreira no automobilismo en 1990 no karting, no que estivo activo ata o ano 2000. En 2001 competiu co equipo \"F\u00f3rmula Campos\" no seu debut na Formula Sport. En 2002 trasladouse \u00e1 F\u00f3rmula Nissan 2000 e logrou tres podios Sechter xeral. Ademais, incorporouse \u00e1 metade da tempada no Campionato de Espa\u00f1a de f\u00f3rmula 3 finalizando 13\u00ba na xeral. En 2003, quedou na F\u00f3rmula Nissan 2000, que mudou o nome a \"World Series Light\", co equipo Meycom. Mentres que o seu compa\u00f1eiro Juan Cruz \u00c1lvarez ga\u00f1ou o campionato, o espa\u00f1ol quedou quinto na xeral. En 2004 M\u00edguez pilotou para Meycom na s\u00faa terceira tempada na World Series Light. Con tres vitorias, quedou detr\u00e1s do piloto Milos Pavlovic. Tam\u00e9n fixo d\u00faas aparici\u00f3ns na f\u00f3rmula 3 espa\u00f1ola.\nen 2005 M\u00edguez cambiou a Pons Racing nas World Series by Renault. Mentres que o seu compa\u00f1eiro Adri\u00e1n Vall\u00e9s foi segundo, puntuou s\u00f3 en catro carreiras e terminou a tempada no posto 19\u00ba da xeral. En 2006 comezou a tempada con Pons Racing. Despois de non poder seguir o ritmo do seu compa\u00f1eiro de equipo James Rossiter, foi substitu\u00eddo logo de seis fins de semana por Trist\u00e1n Gommendy. M\u00edguez disputou o resto da tempada con Comtec Racing. Malia que foi capaz de lograr un mellor rendemento no Comtec, o seu compa\u00f1eiro Alx Danielsson, logrou o t\u00edtulo, pero quedaron claramente distanciados. Ao final terminou no posto 24\u00ba da clasificaci\u00f3n xeral. En 2007 foi por primeira vez nas World Series by Renault logrou un asento en Eurointernational. Logo das primeiras cinco carreiras foi substitu\u00eddo por Jaap van Lagen e ao final da tempada quedou no 23\u00ba posto da clasificaci\u00f3n de pilotos. A continuaci\u00f3n, o espa\u00f1ol participou con G-Tec nun fin de semana da Euro Series 3000 logrando un terceiro lugar do podio.\nEn 2008 regresou ao Campionato de Espa\u00f1a de F\u00f3rmula 3 de novo co equipo Meycom. Cun segundo lugar como mellor resultado, terminou ao final da tempada no posto 14\u00ba da xeral. Logo de cambiar o nome da serie a \"European F3 Open\", M\u00edguez trasladouse ao equipo Drivex. O espa\u00f1ol ga\u00f1ou cinco carreiras e foi o piloto con m\u00e1is vitorias. Con todo, foi derrotado Bruno M\u00e9ndez ao final da tempada por s\u00f3 dous puntos e foi subcampi\u00f3n.\nEn 2010 M\u00edguez trasladouse ao equipo RP Motorsport para participar na \"Auto GP\", na que xa competira en 2007, cando se chamaba Euroseries 3000. Despois da cuarta fin de semana foi substitu\u00eddo por Giacomo Ricci, rematou ao final da tempada cun segundo posto como mellor resultado, na 14\u00aa posici\u00f3n da xeral. Tam\u00e9n competiu dous fins de semana na tempada 2010 da F\u00f3rmula Superleague co equipo Drivex.\nRexistro de carreiras.\nResultados completos na F\u00f3rmula Renault 3.5 Series.\n\u2020 O piloto non terminou a carreira, pero clasificouse ao completar m\u00e1is do 90% da distancia da carreira."}
{"id": "341206", "revid": "1888", "url": "https://gl.wikipedia.org/wiki?curid=341206", "title": "Celestino Carbia Campa\u00f1a", "text": "Celestino Carbia Campa\u00f1a, nado en Valga cara a 1898 e finado en Pontevedra o 11 de maio de 1937, foi un pol\u00edtico galego.\nTraxectoria.\nFillo de Francisco Carbia Fari\u00f1a, foi fundador do Sindicato Agrario de Cordeiro e impulsor do cooperativismo. Coa ditadura de Primo de Rivera foi concelleiro de Valga a partir do 9 de marzo de 1924 xunto ao seu pai Francisco Carbia. Por\u00e9n ambos dimitiron do cargo un ano despois como \u201cprotesta ante a forma en que se efectuou a segregaci\u00f3n da fregues\u00eda de San Xuli\u00e1n de Requeixo para constitu\u00edr o Concello de Pontecesures\u201d. Logo das elecci\u00f3n de 1931 foi concelleiro de Valga e tenente de alcalde. Asumiu a alcald\u00eda ao renunciar Maximino Mosquera por problemas de sa\u00fade. Foi alcalde de Valga at\u00e9 1933. Presidente de Izquierda Republicana de Valga, foi reposto como alcalde despois do triunfo da Fronte Popular en febreiro de 1936. Co golpe de Estado do 18 de xullo de 1936 foi detido e estivo preso na Illa de San Sim\u00f3n. Xulgado en Pontevedra por rebeli\u00f3n militar foi condenado a pena de morte e fusilado en Pontevedra o 11 de maio de 1937. Soterrado no cemiterio de San Amaro de Pontevedra, a s\u00faa familia logrou traer os seus restos en 1977 ao cemiterio de Cordeiro.\nQuerela arxentina contra os crimes do franquismo.\nA s\u00faa familia sumouse \u00e1 Querela arxentina contra os crimes do franquismo."}
{"id": "341208", "revid": "5749", "url": "https://gl.wikipedia.org/wiki?curid=341208", "title": "Vieira da Silva", "text": ""}
{"id": "341209", "revid": "1131", "url": "https://gl.wikipedia.org/wiki?curid=341209", "title": "Praza Roxa (Santiago de Compostela)", "text": "A praza Roxa \u00e9 unha praza de Santiago de Compostela. Est\u00e1 considerada un dos puntos neur\u00e1lxicos do Ensanche da cidade, en contraposici\u00f3n co casco antigo.\nOrixe.\nO nome da praza Roxa ten a s\u00faa orixe no final da ditadura franquista e a transici\u00f3n, xa que nela foron frecuentes as manifestaci\u00f3ns por parte de opositores ao r\u00e9xime franquista, coloquialmente co\u00f1ecidos coma \"rojos\"."}
{"id": "341210", "revid": "839", "url": "https://gl.wikipedia.org/wiki?curid=341210", "title": "\u010casla\u01d4 Sipovi\u010d", "text": ""}
{"id": "341213", "revid": "98629", "url": "https://gl.wikipedia.org/wiki?curid=341213", "title": "Uladzimir Tarasievi\u010d", "text": "Uladzimir Tarasievi\u010d (en ), nado o 27 de novembro de 1921 en Klie\u0161niaki (voivodato de Nowogr\u00f3dek, Polonia; hoxe Belar\u00fas) e finado o 2 de xaneiro de 1986 en Chicago (Estados Unidos de Am\u00e9rica), foi un bispo grecocat\u00f3lico belaruso, visitador apost\u00f3lico para os fieis belarusos no exterior dende 1983 at\u00e9 o seu pasamento.\nTraxectoria.\nNaceu nunha familia cat\u00f3lica en Klie\u0161niaki, preto de Hrodna, o 27 de novembro de 1921. Pouco antes de comezar a segunda guerra mundial emigrou aos Estados Unidos de Am\u00e9rica xunto co seu t\u00edo, Janka Tarasievi\u010d. Al\u00ed estudou no seminario e no St. Procopius College en Lisle. En 1944 entrou na Orde de San Bieito, e aos vinte e sete anos, o 26 de maio de 1949, foi ordenado sacerdote da devandita orde.\nEn 1950 graduouse pola Universidade Cat\u00f3lica de Am\u00e9rica, e continuou os seus estudos en Roma, no Pontificio Instituto Oriental e na Pontificia Universidade Gregoriana, doutour\u00e1ndose en Teolox\u00eda en 1958. Posteriormente estivo encargado at\u00e9 a s\u00faa morte da parroquia grecocat\u00f3lica belarusa do Cristo Salvador en Chicago, sendo elevado en 1975 ao rango de arquimandrita. Ao pouco de volver aos Estados Unidos, o 24 de abril de 1959 dirixiu unha oraci\u00f3n no Congreso dos Estados Unidos polo pobo belaruso.\nO 1 de xullo de 1983 foi nomeado bispo titular de Mariamme e visitador apost\u00f3lico para os grecocat\u00f3licos belarusos no exterior. Recibiu a consagraci\u00f3n episcopal o 8 de setembro de 1983 de mans do bispo de San Nicolao de Chicago Inokentii Lototskyi.\nFinou o 2 de xaneiro de 1986, e sucedeuno como visitador apost\u00f3lico Aliaksandr Nadsan."}
{"id": "341214", "revid": "22795", "url": "https://gl.wikipedia.org/wiki?curid=341214", "title": "Thylacomyidae", "text": ""}
{"id": "341219", "revid": "5749", "url": "https://gl.wikipedia.org/wiki?curid=341219", "title": "Fritz von Opel", "text": "Fritz Adam Hermann von Opel, nado en R\u00fcsselsheim (Alema\u00f1a) o 4 de maio de 1899 e finado en Samedan (Su\u00edza) o 8 de abril de 1971, foi o \u00fanico fillo de Wilhelm von Opel e un dos netos de Adam Opel, fundador da compa\u00f1\u00eda Opel. \u00c9 co\u00f1ecido sobre todo polas s\u00faas demostraci\u00f3ns espectaculares de propulsi\u00f3n de foguetes, o que lle valeu o alcume de \"Rocket Fritz\".\nTraxectoria.\nOpel naceu na vila alem\u00e1 de R\u00fcsselsheim, no estado de Hessen, e formouse na Universidade T\u00e9cnica de Darmstadt. Despois da s\u00faa graduaci\u00f3n, foi nomeado director de probas da compa\u00f1\u00eda Opel e encargouse tam\u00e9n da publicidade. Na d\u00e9cada de 1920 interesouse no uso de foguetes como recurso publicitario para a empresa, e procurou asesor\u00eda contactando para iso con Max Valier, da sociedade \"Verein f\u00fcr Raumschiffahrt\", e con Friedrich Sander, un fabricante de pirotecnia de Bremerhaven.\nO 15 de marzo de 1928 a Opel probou o seu primeiro coche propulsado con foguetes, o RAK1, e conseguiu unha velocidade superior aos 75\u00a0km/h, co que probou a viabilidade deste xeito de propulsi\u00f3n. Pouco m\u00e1is dun mes m\u00e1is tarde, chegou xa \u00e1 velocidade de 230\u00a0km/h co RAK.2, propulsado por vinte e catro foguetes de combustible s\u00f3lido.\nNese mesmo 1928, adquiriu un planador co\u00f1ecido como \"Lippisch Ente\" (\"O parrulo de Lippisch\") que pertencera a Alexander Lippisch e engadiulle propulsi\u00f3n de foguete, co que creou o primeiro avi\u00f3n do mundo con esta propulsi\u00f3n. Opel tivo unha ocasi\u00f3n para probar esta aeronave, antes de estourar no seu segundo voo de proba. Logo encargoulle a Julius Hatry unha aeronave nova, \u00e1 que volveu chamar RAK.1, e f\u00edxoa voar en Frankfurt o 30 de setembro de 1929. No entanto, probou tam\u00e9n o RAK.3, un vag\u00f3n de ferrocarril impulsado por 30 foguetes de combustible s\u00f3lido que alcanzou unha velocidade de 254\u00a0km/h.\nTam\u00e9n en 1928, Opel constru\u00edu e probou unha motocicleta con esta mesma propulsi\u00f3n, que chamou \"Monstro\".\nOpel deixou a empresa familiar e Alema\u00f1a a partir de 1929.\nEn 1947 Opel contraeu matrimonio e ese mesmo ano foi pai dun neno ao que chamou Frederick, que chegou a ser piloto de\u00a0F\u00f3rmula 1 (co\u00f1ecido como Rikky von Opel).\nFritz von Opel morreu en Samedan, Su\u00edza, en 1971."}
{"id": "341221", "revid": "98629", "url": "https://gl.wikipedia.org/wiki?curid=341221", "title": "Alfredo Stroessner", "text": "Alfredo Stroessner Matiauda, nado o 3 de novembro de 1912 en Encarnaci\u00f3n, e finado o 16 de agosto de 2006 en Brasilia, foi un militar, pol\u00edtico e ditador paraguaio. Foi Presidente de Paraguai entre o 15 de agosto de 1954 e o 3 de febreiro de 1989, onde exerceu unha ditadura que durou 35 anos.\nTraxectoria.\nFillo dun inmigrante alem\u00e1n, estudou no Colexio Militar de Asunci\u00f3n, e aos vinte anos alistouse no ex\u00e9rcito paraguaio, onde realizou unha brillante carreira que lle permitiu ascender rapidamente, ata chegar a ocupar o cargo de comandante en xefe militar en 1951.\nEn 1954 derrocou o presidente Federico Ch\u00e1vez Careaga nun golpe militar asumindo a presidencia tras unhas elecci\u00f3ns, nas que foi o \u00fanico candidato. Controlou o pa\u00eds co apoio do Partido Colorado e do Ex\u00e9rcito, suprimiu pola forza a oposici\u00f3n e aboliu a liberdade de prensa. No seu mandato, ditadores e antigos membros do Partido Nacionalsocialista Alem\u00e1n dos Traballadores alem\u00e1n atoparon refuxio en Paraguai. Usou a axuda estranxeira para reducir a inflaci\u00f3n e crear escolas, estradas, hospitais e centrais hidroel\u00e9ctricas. Promulgou unha nova Constituci\u00f3n en 1967 e reformouna en 1977 para crear dispositivos legais que permitisen a prolongaci\u00f3n do seu mandato, ata que foi derrocado en 1989 por un golpe militar dirixido polo xeneral Andr\u00e9s Rodr\u00edguez.\nDurante o Goberno de Stroessner calc\u00falase que preto de 30 000 persoas desapareceron ou foron asasinadas en Paraguai. Foi condenado por asasinato e os tribunais paraguaios seguiron m\u00e1is de 30 procesos criminais por torturas, asasinatos e desaparici\u00f3ns ocorridos na \u00e9poca. En setembro de 2004 un xu\u00edz de Paraguai ordenou a captura e extradici\u00f3n do antigo dirixente asilado no Brasil. O maxistrado Gustavo Santander emitiu a orde baseada na desaparici\u00f3n de tres persoas que ser\u00edan arrestadas durante o desenvolvemento da denominada \"Operaci\u00f3n C\u00f3ndor\", o plan de coordinaci\u00f3n da represi\u00f3n levado a cabo polos servizos de intelixencia militar do Cono Sur nas d\u00e9cadas de 1970 e 1980. O expresidente de Paraguai Alfredo Stroessner morreu o m\u00e9rcores 16 de agosto de 2006 en Brasilia aos 93 anos. Estaba hospitalizado nunha cl\u00ednica da capital brasileira debido a problemas pulmonares.\nGolpe de estado de 1954.\nEn 1954, foi ascendido a Xeneral de Divisi\u00f3n, e o 5 de maio do mesmo ano, co apoio do goberno dos Estados Unidos, encabezou un golpe de estado, polo cal derrocou ao presidente Federico Ch\u00e1vez Careaga, do seu mesmo partido e l\u00edder do sector democr\u00e1tico, o cal, durante o seu mandato, restablecera en Paraguai as garant\u00edas individuais.\nDurante esta ditadura mantivo formalmente algunhas das instituci\u00f3ns democr\u00e1ticas (por exemplo, as elecci\u00f3ns), apoiou a s\u00faa pol\u00edtica econ\u00f3mica nunha violenta represi\u00f3n. Declarouse o Estado de sitio permanente (que s\u00f3 era suspendido alg\u00fans d\u00edas antes das elecci\u00f3ns), multiplic\u00e1ronse as torturas e as persecuci\u00f3ns policiais masivas e organizouse unha rede de espionaxe que vixiaba e denunciaba a todo individuo sospeitoso de actividades antigobernamentais.\nO autoritarismo e o conxunto de medidas represivas aplicadas pola ditadura, impediron o desenvolvemento e organizaci\u00f3n dos opositores. As dificultades para as actividades dos partidos pol\u00edticos e a persecuci\u00f3n emprendida contra os membros das ligas agrarias levaron a que, a mediados da d\u00e9cada de 1960 , se creasen algunhas organizaci\u00f3ns que consideraron que a v\u00eda armada era o \u00fanico cami\u00f1o para derrocar o ditador e levar adiante os cambios necesarios para o establecemento dunha sociedade m\u00e1is xusta e igualitaria.\nA pesar de apoiar aos grandes terratenentes e os intereses comerciais internacionais, utilizou a axuda estranxeira para estabilizar a moeda, reducir a inflaci\u00f3n e crear escolas, estradas, hospitais e centrais hidroel\u00e9ctricas. A outra cara da moeda do seu goberno foi o destino ao que se viron abocados moitos paraguaios como consecuencia da s\u00faa ditadura: o exilio, a tortura, a persecuci\u00f3n ou a morte. Durante o seu r\u00e9xime foron asasinadas entre 3 000 e 4 000 persoas, debido \u00e1s s\u00faas t\u00e1cticas de man dura.\nEn 1967 promulgou unha nova Constituci\u00f3n, que foi reformada dez anos m\u00e1is tarde para crear dispositivos legais que permitisen a prolongaci\u00f3n indefinida do seu mandato. Cara ao final do seu longo goberno, a sociedade paraguaia viuse convulsionada por numerosos conflitos pol\u00edticos, que conduciron a unha asfixiante situaci\u00f3n social, que finalmente derivou no derrocamento do r\u00e9xime, en 1989."}
{"id": "341222", "revid": "1888", "url": "https://gl.wikipedia.org/wiki?curid=341222", "title": "Rudesindo Fern\u00e1ndez Vilor", "text": "Rudesindo Fern\u00e1ndez Vilor, nado en Becerre\u00e1 e finado no mesmo concello o 20 de setembro de 1936, foi un pol\u00edtico galego.\nTraxectoria.\nFoi alcalde de Becerre\u00e1 na Segunda Rep\u00fablica. Militante de Izquierda Republicana. Co golpe de Estado do 18 de xullo de 1936 foi detido no dep\u00f3sito de Becerre\u00e1 o 5 de setembro, sa\u00edndo en liberdade o d\u00eda 11. Foi paseado ao tentar fuxir da Falange. Tam\u00e9n morreu o seu parente Ovidio Villar Fern\u00e1ndez."}
{"id": "341223", "revid": "839", "url": "https://gl.wikipedia.org/wiki?curid=341223", "title": "Mangosta exipcia", "text": "A mangosta exipcia (\"Herpestes ichneumon\") \u00e9 un mam\u00edfero omn\u00edvoro pertencente \u00e1 familia dos Herp\u00e9stidos.\nCaracter\u00edsticas.\nPelame pardo con abundantes pintas grises. Patas curtas e o rabo moi alongado. Habita en terreos con matogueiras mestas e con zonas rochosas. Actividade di\u00farna, habitualmente solitario. Depreda roedores, serpes e lagartos. Tam\u00e9n se pode alimentar de ovos e froitos.\nDistribuci\u00f3n.\nPresente no sur da Pen\u00ednsula Ib\u00e9rica, na Dalmacia e Africa. En Italia foi introducida a mangosta asi\u00e1tica nos anos da d\u00e9cada de 1960."}
{"id": "341225", "revid": "89787", "url": "https://gl.wikipedia.org/wiki?curid=341225", "title": "\u00c1lvaro Puentes Ant\u00f3n", "text": "\u00c1lvaro Puentes Ant\u00f3n, finado en San Pedro de Eume o 27 de setembro de 1940, foi un pol\u00edtico galego.\nTraxectoria.\nMilitante de Uni\u00f3n Republicana. Foi nomeado alcalde de Cabanas en febreiro de 1936 pola Fronte Popular. Co golpe de Estado do 18 de xullo de 1936 logrou fuxir e agocharse nun refuxio no Couce, nas fragas do Eume. Foi asasinado polas costas, por un infiltrado da Garda Civil no seu agocho no Couce xunto co seu compa\u00f1eiro Eduardo Prieto Alvari\u00f1o. Coa restauraci\u00f3n da democracia, a Corporaci\u00f3n municipal de Cabanas rendeulle unha homenaxe colocando unha placa co seu nome na escola das Vi\u00f1as, que despois desapareceu."}
{"id": "341227", "revid": "15490", "url": "https://gl.wikipedia.org/wiki?curid=341227", "title": "Manuel Fern\u00e1ndez Freijeiro", "text": "Manuel Fern\u00e1ndez Freijeiro, nado en Pontedeume cara 1870 e finado en Ferrol o 18 de decembro de 1936, foi un pol\u00edtico galego.\nTraxectoria.\nMilitar Auxiliar de Intendencia retirado. Na Rep\u00fablica foi alcalde de Cedeira e volveu ser alcalde a partir de marzo de 1936. Durante a s\u00faa estancia en Ferrol foi directivo do Real Coro Toxos e Froles. Co golpe de Estado do 18 de xullo de 1936 interviu nos primeiros momentos pero p\u00faxose enfermo e tomaron a direcci\u00f3n o tenente de alcalde Jos\u00e9 Vergara L\u00f3pez e Jos\u00e9 Bernab\u00e9 Mart\u00ednez, do comit\u00e9 de resistencia cedeirense, que proclamaron nun bando a declaraci\u00f3n de Estado de Guerra. Detido, foi xulgado en Ferrol por rebeli\u00f3n militar e condenado a pena de morte. Executado en Ferrol no castelo de San Felipe o 18 de decembro de 1936 canda o seu fillo Gin\u00e9s Fern\u00e1ndez Rodr\u00edguez e outros republicanos cedeirenses."}
{"id": "341230", "revid": "85894", "url": "https://gl.wikipedia.org/wiki?curid=341230", "title": "Delf\u00edn Modesto Brand\u00f3n", "text": "Delf\u00edn Modesto Brand\u00f3n (na graf\u00eda portuguesa \"Delfim Modesto Brand\u00e3o\"), nado en Tour\u00e9m (Montalegre) en 1835, foi o pen\u00faltimo \"Xu\u00edz\" ou \"Alcalde\" (Xefe de Estado) do Couto Mixto, de acordo coas s\u00faas memorias.\nTraxectoria.\nMudouse \u00f3 Couto Mixto e asumiu o cargo de \"Xu\u00edz\" en xaneiro de 1863, sendo elixido para p\u00f3r fin \u00f3s abusos continuos e violaci\u00f3ns da soberan\u00eda por parte das autoridades portuguesas e espa\u00f1olas. Renunciou \u00f3 cargo cando a partici\u00f3n e anexi\u00f3n do territorio era inminente. Foi seguido por un \u00faltimo \"Xu\u00edz\", que rematou o seu mandato coa partici\u00f3n e anexi\u00f3n formal do territorio, entre Espa\u00f1a e o Reino de Portugal, o 23 de xu\u00f1o de 1868.\nEntre 1881 e 1885 serviu na administraci\u00f3n postal espa\u00f1ola en Aguadilla, Porto Rico.\nEn 1904 completou un libro de memorias onde conta as \u00faltimas d\u00e9cadas do Couto Mixto ata a s\u00faa extinci\u00f3n. Estas memorias foron publicadas en castel\u00e1n no 1907 como \"Interesante Historieta del Coto Mixto\"."}
{"id": "341235", "revid": "89787", "url": "https://gl.wikipedia.org/wiki?curid=341235", "title": "Tilacom\u00edidos", "text": "A dos tilacom\u00edidos (\"Thylacomyidae\") \u00e9 unha pequena familia de mam\u00edferos marsupiais do clado (ou magnorde, ou superorde, segundo as clasificaci\u00f3ns) dos australidelfos, e orde dos peramelemorfos, co\u00f1ecidos vulgarmente na bibliograf\u00eda internacional como bilb\u00eds (do ingl\u00e9s \"bilbies\").\nA familia conta cun s\u00f3 x\u00e9nero, \"Macrotis\" que, cando a colonizaci\u00f3n de Australia polos europeos, ti\u00f1a d\u00faas especies, \"M. lagotis\", o bilb\u00ed grande, acualmente en perigo de extinci\u00f3n (actualmente [ano 2016] a UICN considera o seu status como \"especie vulner\u00e1bel\"), e \"M. leucura\", o bilb\u00ed pequeno, que se extinguiu a mediados do s\u00e9culo XX.\nMoi semellantes aos bandicuts, foron durante moito tempo inclu\u00eddos na s\u00faa familia, a dos peram\u00e9lidos.\nCaracter\u00edsticas e biolox\u00eda.\nOs bilb\u00eds te\u00f1en o foci\u00f1o longo, caracter\u00edstico dos bandicuts, e unhas orellas moi grandes que lles serve para irradiar a calor. Miden de 29 a 55\u00a0cm de longo. En comparaci\u00f3n cos bandicuts te\u00f1en unha cola m\u00e1is longa, as orellas m\u00e1is grandes e a pelaxe m\u00e1is suave e sedosa.\nSon omn\u00edvoros nocturnos que non necesitan beberen auga, xa que a obte\u00f1en dos alimentos, que incl\u00faen insectos e as s\u00faas larvas, sementes, ara\u00f1as, bulbos, froitos, fungos e animais moi pequenos. Case toda a comida enc\u00f3ntrana escavando ou escaravellando na terra, e utilizando as s\u00faas linguas, moi longas. A diferenza dos bandicuts, son excelentes escavadores e constr\u00faen extensos sistemas de t\u00faneles coas s\u00faas fortes patas dianteiras, que te\u00f1en garras ben desrenvolvidas. T\u00edpicamente, os bilb\u00eds constr\u00faen un bo n\u00famero de tobos dentro do seu sistema de t\u00faneles, at\u00e9 unha ducia, e m\u00f3vese entre eles, us\u00e1ndoos para refuxiarse dos depredadores para evita a calor do d\u00eda.\nO marsupio das femias \u00e1brese cara a atr\u00e1s, o que impide que se encha de terra cando escavan. O per\u00edodo de xestaci\u00f3n \u00e9 curto, duns 12 ou 14 d\u00edas, un dos m\u00e1is breves entre os mam\u00edferos.\nTaxonom\u00eda.\nO x\u00e9nero foi inclu\u00eddo na familia dos peram\u00e9lidos por Vaughan (1978) e Groves e Flannery (1990). Pola s\u00faa parte McKenna e Bell (1997) incl\u00edrono tam\u00e9n na familia dos peram\u00e9lidos, pero na subfamilia dos queropodinos (da familia dos querop\u00f3didos), que hoxe s\u00f3 incl\u00fae o x\u00e9nero \"Chaeropus\".\nDescrici\u00f3n.\nA familia foi descrita en 1903 por Bensley, en \"Trans. Linn. Soc. Lond. (Zool\".), ser.2, 9: 110.\nO x\u00e9nero describ\u00edrao en 1836 Reid, en \"Proc. Zool. Soc. Lond\"., 1836: 131, dando como especie tipo a \"Perameles lagotis\" (hoxe \"Macrotis lagotis\").\nSin\u00f3nimos.\nO x\u00e9nero tam\u00e9n se co\u00f1eceu, ademais de polo nome v\u00e1lido, polos sin\u00f3nimos:\nEtimolox\u00edas.\nNomes cient\u00edficos.\nO nome cient\u00edfico \"Thylacomyidae\" est\u00e1 formado, como \u00e9 norma, sobre a base do nome do x\u00e9nero tipo, \"Thylacomys\", un sin\u00f3nimo inv\u00e1lido de \"Macrotis\", coa adici\u00f3n da forma sufixa do lat\u00edn cient\u00edfico \"-\u012ddae\", propia dos nomes das familias de animais.\n\"Tylacomys\" est\u00e1 formado polos elementos do lat\u00edn cient\u00edfico \"tylaco-\", tirado do grego antigo \u03b8\u03cd\u03bb\u03b1\u03ba\u03bf\u03c2 \"th\u00fdlakos\", 'saco' e \"-mys\", do grego \u03bc\u1fe6\u03c2, \"m\u1eefs\", 'rato'. \u00c9 dicir, 'os ratos con bolsa' (marsupio).\nO nome actual do x\u00e9nero, \"Macrotis\", formouse cos elementos do lat\u00edn cient\u00edfico \"macr-\", do grego antigo \u03bc\u03b1\u03ba\u03c1\u03cc\u03c2 \"makr\u00f3s\", 'grande', e o \"-otis\", derivado do grego antigo \u03bf\u1f56\u03c2 \u1f61\u03c4\u03cc\u03c2 \"o\u00fas \u014dt\u00f3s\", 'orella'. Isto \u00e9, 'os de orellas grandes'.\nNome vulgar.\nO termo ingl\u00e9s \"bilby\" deriva do nome co que os aborixes do pobo dos Yuwaalaraay, do norte de Nova Gales do Sur, que significa 'rata de nariz longo'. \u00c9 co\u00f1ecido como \"dalgite\" en Australia Occidental, e o nome \"pinkie\" se utiliza \u00e1s veces en Australia do Sur. Os wiradjuri de Nova Gales do Sur tam\u00e9n o chaman \"bilby\".\nClasificaci\u00f3n.\nSegundo o MSW e m\u00e1is o ITIS, a familia comprendo un \u00fanico x\u00e9nero con d\u00faas especies (unha delas xa extinguida):\nFamilia \"Thylacomyidae\" "}
{"id": "341236", "revid": "22795", "url": "https://gl.wikipedia.org/wiki?curid=341236", "title": "Bilb\u00eds", "text": ""}
{"id": "341237", "revid": "22795", "url": "https://gl.wikipedia.org/wiki?curid=341237", "title": "Macrotis", "text": ""}
{"id": "341238", "revid": "23204", "url": "https://gl.wikipedia.org/wiki?curid=341238", "title": "Tr\u00e1nsito de Mercurio", "text": "O tr\u00e1nsito de Mercurio \u00e9 o paso, observado dende a Terra, deste planeta por diante do Sol. A ali\u00f1aci\u00f3n destes tres astros (Sol, Mercurio e Terra) prod\u00facese por ter Mercurio un per\u00edodo orbital menor que o da Terra, e produce un efecto que, dende a Terra, s\u00f3 \u00e9 comparable co tr\u00e1nsito de Venus. Neste efecto, Mercurio vese (por medio de telescopios ou outra amplificaci\u00f3n, pois \u00e9 demasiado pequeno o planeta e perigosa a luz solar para velo a ollo nu) como unha pequena mancha negra que vai traslad\u00e1ndose sobre a superficie solar. Como Mercurio ten a \u00f3rbita nun plano diferente \u00f3 da ecl\u00edptica do noso planeta (7\u00b0 de diferenza) fai que este fen\u00f3meno s\u00f3 ocorra unha vez cada varios anos.\nPara que o tr\u00e1nsito se produza, fai falla que a Terra estea preto dos nodos da \u00f3rbita. A Terra atravesa cada ano a li\u00f1a dos nodos da \u00f3rbita de Mercurio o 8-9 de maio e o 10-11 de novembro. Se nesa data coincide unha conxunci\u00f3n inferior, \u00e9 dicir, Mercurio m\u00e1is pr\u00f3ximo \u00e1 Terra que o Sol, haber\u00e1 tr\u00e1nsito. Hai certa periodicidade neste fen\u00f3meno, a\u00ednda sobmetido a regras das que deriva unha relaci\u00f3n temporal complexa. \u00c9 claro que ten que ser m\u00faltiplo do per\u00edodo sin\u00f3dico. Mercurio adoita transitar o disco solar, de media, unhas 13 veces cada s\u00e9culo, en intervalos de 3, 7, 10 e 13 anos.\nO d\u00eda 9 de maio de 2016 foi visible de xeito te\u00f3rico (nubosidade) dende Galicia un tr\u00e1nsito, dende as 13:20 \u00e1s 20:40 horas (hora oficial en Espa\u00f1a)\nPara ver o tr\u00e1nsito.\nMirar o tr\u00e1nsito a ollo nu \u00e9 perigoso, pois implica o mirar directamente \u00f3 Sol, o que fai que a retina se queime \u00f3s poucos segundos. Ademais, e como o tama\u00f1o aparente de Mercurio \u00e9 moi pequeno, os filtros e lentes especiais para ver eclipses resultan inservibles. Para afeccionados proponse a proxecci\u00f3n nunha pantalla cun telescopio equipado cun filtro solar, o que permite ver unha imaxe ampliada do Sol e evita riscos.\nTr\u00e1nsitos na historia.\nOs pasos de Mercurio polo disco solar nos s\u00e9culos XX e XXI son os seguintes:"}
{"id": "341239", "revid": "98629", "url": "https://gl.wikipedia.org/wiki?curid=341239", "title": "Pelagorn\u00edtidos", "text": "Os pelagorn\u00edtidos (Pelagornithidae) son unha familia extinta de grandes aves mari\u00f1as co\u00f1ecidas polos seus f\u00f3siles. Tam\u00e9n se lles chama pseudoodontornes, aves de dentes \u00f3seos, aves de dentes falsos ou aves pseudodentadas. Os seus restos f\u00f3siles atop\u00e1ronse en moitas partes do mundo en estratos rochosos que datan de finais do Paleoceno ata o l\u00edmite entre o Plioceno e o Plistoceno. Hai outras aves f\u00f3siles primitivas con dentes verdadeiros, que non te\u00f1en que ver con estas.\nMoitos dos seus nomes com\u00fans fan referencia \u00e1 caracter\u00edstica m\u00e1is notable destas aves: ti\u00f1an puntas sa\u00edntes con forma de dentes nas beiras do peteiro, que, a diferenza dos verdadeiros dentes conti\u00f1an condutos de Volkmann (t\u00edpicos dos \u00f3sos) e form\u00e1banse como crecementos que sa\u00edan dos \u00f3sos premaxilares e mandibulares. Eran aves de considerable tama\u00f1o, xa que mesmo as especies m\u00e1is pequenas eran do tama\u00f1o de albatros; as maiores eran verdadeiramente xigantescas, e chegaban a envergaduras estimadas entre 5 e 6 metros que as colocan entre as maiores aves voadoras que te\u00f1an existido. Estas aves mari\u00f1as foron dominantes en moitos oc\u00e9anos durante a maior parte do Cenozoico, e os humanos modernos aparentemente non chegaron a encontrarse con estas s\u00f3 por un breve espazo de tempo evolutivo: os \u00faltimos pelagorn\u00edtidos co\u00f1ecidos foron contempor\u00e1neos de \"Homo habilis\" e da \u00e9poca do comezo da historia da tecnolox\u00eda.\nDescrici\u00f3n e ecolox\u00eda.\nCoa excepci\u00f3n do teratorn\u00edtido \"Argentavis magnificens\", as aves pseudodentadas maiores foron as m\u00e1is grandes aves voadoras co\u00f1ecidas. Case todas as especies co\u00f1ecidas do Neoxeno son inmensas, pero no Paleoxeno houbo alg\u00fans pelagorn\u00edtidos que ti\u00f1an un tama\u00f1o similar ao do albatros \"Diomedea exulans\" ou mesmo algo m\u00e1is pequenas. Unha especie sen describir, provisionalmente chamada \"Odontoptila inexpectata\" (do l\u00edmite Paleoceno-Eoceno de Marrocos) \u00e9 a menor ave pseudodentada descuberta ata agora e era s\u00f3 un pouco maior que a pardela \"Procellaria aequinoctialis\".\nOs Pelagornithidae ti\u00f1an \u00f3sos con paredes extremadamente delgadas e moi pneumatizados con extensi\u00f3ns dos sacos a\u00e9reos dos pulm\u00f3ns. Moitos \u00f3sos f\u00f3siles das extremidades est\u00e1n esmagados por esta fraxilidade. En vida, os delgados \u00f3sos e a ampla pneumatizaci\u00f3n permit\u00edalles alcanzar un gran tama\u00f1o \u00e1 vez que conservaban unha carga alar cr\u00edtica. A\u00ednda que se considera que a m\u00e1xima carga alar que se pode ter para que unha ave poida realizar un voo propulsado \u00e9 de 25\u00a0kg/m2, hai probas de que estas aves usaban o planeo din\u00e1mico de forma case exclusiva: o extremo proximal do \u00famero ti\u00f1a unha forma de diagonal alongada que dificilmente pod\u00eda permitir o movemento necesario para o t\u00edpico voo batendo as \u00e1s das aves; o seu peso, por tanto, non \u00e9 doado de estimar. As posici\u00f3ns de suxeici\u00f3n dos m\u00fasculos responsables de sosteren o brazo estendido de forma recta estaban especialmente ben desenvolvidos, e en conxunto toda a anatom\u00eda parece permitir a capacidade de soster as \u00e1s de maneira r\u00edxida na articulaci\u00f3n glenoide dunha maneira sen paralelo en ningunha outra ave co\u00f1ecida. Isto \u00e9 especialmente salientable nos pelagorn\u00edtidos do Neoxeno, e est\u00e1 menos desenvolvido nas formas m\u00e1is antigas do Paleoxeno. O esterno ti\u00f1a unha forma alta e curta t\u00edpica dos planadores din\u00e1micos, e seguramente nunhas extensi\u00f3ns \u00f3seas na marxe anterior da quilla do esterno ancor\u00e1base a f\u00farcula.\nAs patas eran proporcionalmente curtas, os p\u00e9s probablemente ti\u00f1an unha membrana e o h\u00e1lux era vestixial ou enteiramente ausente; os tarsometatarsos (\u00f3sos do nocello) parec\u00edanse aos dos albatros a\u00ednda que a disposici\u00f3n dos p\u00e9s era similar \u00e1 dos fulmares. Era t\u00edpico das aves pseudodentadas ter un segundo dedo que se suxeitaba a certa distancia en direcci\u00f3n ao xeonllo e estaba estendido describindo un \u00e1ngulo cara a f\u00f3ra con respecto aos demais. Os \"dentes\" estaban probablemente cubertos pola ranfoteca en vida, e hab\u00eda dos sucos que corr\u00edan ao longo do env\u00e9s do peteiro superior xusto dentro das beiras nas que estaban os \"dentes\". Xa que logo, cando o peteiro se cerraba s\u00f3 eran visibles os \"dentes\" superiores, mentres que os inferiores se agochaban detr\u00e1s destes. Dentro das cuncas oculares de polo menos algunhas aves pseudodentadas (quizais s\u00f3 nas especies m\u00e1is recentes) hab\u00eda gl\u00e1ndulas salinas ben desenvolvidas.\nA maior parte do corpo dos pelagorn\u00edtidos non se co\u00f1ece pola inexistencia dun esqueleto ben conservado asociado, e gran parte do mellor material que se conservou consiste nun \u00fanico \u00f3so; por outra parte a s\u00faa ampla presenza no rexistro f\u00f3sil e o seu gran tama\u00f1o fan que se dispo\u00f1a dalg\u00fans restos de aves individuais bastante completos (a\u00ednda que maioritariamente esmagados e distorsionados) que foron sepultadas no momento de morrer, mesmo con algunhas plumas fosilizadas. At\u00f3panse con certa frecuencia grandes secci\u00f3ns do cranio e algunhas partes do peteiro. En 2009, deuse a co\u00f1ecer en Lima un cranio fosilizado case completo dun presunto \"Odontopteryx\" do l\u00edmite Chasiquense-Huayqueriense de hai 9 mill\u00f3ns de anos, que se atopara meses antes no distrito de Ocucaje da provincia de Ica (Per\u00fa). Segundo o paleont\u00f3logo Mario Urbina, que descubriu o esp\u00e9cime, e os seus colegas Rodolfo Salas, Ken Campbell e Daniel T. Ksepka, este \u00e9 un dos cranios de pelagorn\u00edtidos mellor preservado atopado.\nEcolox\u00eda e extinci\u00f3n.\nA diferenza dos dentes verdadeiros de aves mesozoicaa como \"Archaeopteryx\" ou \"Aberratiodontus\", os pseudodentes dos Pelagornithidae non parece que foran aserrados ou tiveran algunha clase de beira cortante especializada, polo que eran \u00fatiles para soster presas escorregadizas para tragalas enteiras en vez de para cortar cachos destas. Dado que os dentes eran ocos ou estaban cheos de \u00f3so esponxoso e desgast\u00e1banse ou romp\u00edan con facilidade nos f\u00f3siles, conxect\u00farase que non eran especialmente resistentes en vida. As presas dos pelagorn\u00edtidos deberon ser presas de corpos moles, e ser\u00edan principalmente cefal\u00f3podos e peixes de pel mol. As s\u00faas presas puideron ter alcanzado un tama\u00f1o considerable. A\u00ednda que algunhas reconstruci\u00f3ns mostran aos pelagorn\u00edtidos como aves mergulladoras do estilo dos mascatos, as delgadas paredes dos \u00f3sos altamente pneumatizados deb\u00edanse fracturar facilmente xulgando polo estado de moitos dos f\u00f3siles, o cal o fai un m\u00e9todo de alimentaci\u00f3n improbable, se non totalmente perigoso. En vez disto, as presas puideron ser capturadas desde o aire mentres as aves sobrevoaban a superficie do oc\u00e9ano ou nadaban, e estas seguramente mergullaban s\u00f3 o peteiro na maior\u00eda dos casos. A s\u00faa articulaci\u00f3n do \u00f3so cadrado coa mand\u00edbula inferior parec\u00edase \u00e1 dos pelicanos ou outras aves que poden abrir o seu pico amplamente. As aves pseudodentadas puideron encher un nicho ecol\u00f3xico case id\u00e9ntico ao dos maiores pterosauros pisc\u00edvoros, cuxa extinci\u00f3n ao final do Cret\u00e1ceo puido despexar o cami\u00f1o para o posterior exitoso dominio dos Pelagornithidae, que durar\u00eda 50 mill\u00f3ns de anos. Como os actuais albatros (pero quizais de forma diferente aos pterosauros nos distintos climas e placas tect\u00f3nicas do Mesozoico), as aves pseudodentadas puideron usar o sistema de correntes oce\u00e1nicas e a circulaci\u00f3n atmosf\u00e9rica para tomar varias v\u00edas planando de ida e volta sobre os oc\u00e9anos abertos, regresando a aparearse s\u00f3 cada poucos anos. A diferenza dos albatros, os cales evitan as correntes ecuatoriais tropicais coas s\u00faas calmas ecuatoriais, os Pelagornithidae atop\u00e1ronse en zonas onde se daban todo tipo de climas, e os rexistros de hai 40 Ma est\u00e9ndense desde B\u00e9lxica ata a Ant\u00e1rtida pasando por Togo. \u00c9 notable que os ping\u00fc\u00edns e os plotopt\u00e9ridos (ambos os grupos de aves mergulladoras que se alimentaban sobre a plataforma continental) at\u00f3panse case invariablemente na compa\u00f1a das aves pseudodentadas. Por tanto, estas parece que se reun\u00edan en rexi\u00f3ns con surxencias, presumiblemente para alimentarse para quizais reproducirse nas proximidades.\nAfirmouse en ocasi\u00f3ns que as\u00ed como lle ocorreu a outras aves mari\u00f1as (como por exemplo os plotopt\u00e9ridos non voadores), a radiaci\u00f3n evolutiva dos cet\u00e1ceos e os pinn\u00edpedes superou \u00e1s aves pseudodentadas e levounas \u00e1 s\u00faa extinci\u00f3n. A\u00ednda que isto pode ser certo para os plotopt\u00e9ridos, para os pelagorn\u00edtidos non \u00e9 moi probable por d\u00faas raz\u00f3ns: Primeiro, os Pelagornithidae continuaron evolucionando durante 10 mill\u00f3ns de anos despois de que evolucionaran os misticetos, e a mediados do Mioceno \"Pelagornis\" coexistiu con \"Aglaocetus\" e con \"Eobalaenoptera harrisoni\" na costa leste do Atl\u00e1ntico norte, mentres que no Pac\u00edfico \"Osteodontornis\" habitou nos mesmos mares que \"Balaenula\" e \"Morenocetus\"; o pequeno x\u00e9nero ancestral de cachalote \"Aulophyseter\" (e/ou \"Orycterocetus\") aparecen nos oc\u00e9anos do Hemisferio Norte desa \u00e9poca, mentres que o cachalote mediano \"Brygmophyseter\" percorr\u00eda o Pac\u00edfico Norte. No que concirne aos pinn\u00edpedes do Mioceno, unha ampla diversidade de morsas antigas e le\u00f3ns mari\u00f1os como \"Thalassoleon\" habitaban o nordeste, mentres que a antiga foca leopardo \"Acrophoca\" \u00e9 unha especie notable do Pac\u00edfico sueste. Por outra parte, os pinn\u00edpedes est\u00e1n limitados a augas pr\u00f3ximas \u00e1 costa mentres que as aves pseudodentadas viv\u00edan nos mares abertos, igual que os grandes cet\u00e1ceos, e como todos os grandes carn\u00edvoros estes tres grupos eran estrategas do K con densidades de poboaci\u00f3n moderadas ou moi baixas.\nPor tanto, a competencia directa por comida entre estas aves e os cet\u00e1ceos ou os pinn\u00edpedes non puido ser moi forte. Tanto as aves coma os pinn\u00edpedes poder\u00edan necesitar terreos preto do mar chairos para ter neles as s\u00faas cr\u00edas, e esta competencia puido ter un impacto na poboaci\u00f3n de aves. As especializaci\u00f3ns para o planeo din\u00e1mico puideron restrinxir os posibles sitios de nidaci\u00f3n para as aves, pero por outro lado, as terras altas ou as serras litorais puideron proporcionar territorios de cr\u00eda aos Pelagornithidae que eran inaccesibles para os pinn\u00edpedes; da mesma maneira que moitos albatros hoxe en d\u00eda ani\u00f1an nas teras altas de illas (por exemplo nas Gal\u00e1pagos ou en Torishima). As aves de dentes \u00f3seos probablemente necesitaban fortes correntes ascendentes para engalar e puideron preferir en calquera caso sitios altos por esta raz\u00f3n, o que fai m\u00ednima a competencia coas colonias de pinn\u00edpedes. En canto aos terreos de cr\u00eda localizados, atribu\u00edronse provisionalmente fragmentos de cascas de ovos xigantes das monta\u00f1as Famara en Lanzarote (Illas Canarias) a aves pseudodentadas do Mioceno tard\u00edo. Na Arxila de Londres do Ypresiense da Illa de Sheppey, onde se atopan f\u00f3siles de pelagorn\u00edtidos con frecuencia, estes estaban depositados nun mar epicontinental de pouco fondo durante o M\u00e1ximo termal do Paleoceno-Eoceno con altos niveis do mar. Os presuntos sitios de ani\u00f1aci\u00f3n non puideron estar tan afastados da costa como o est\u00e1n moitas colonias de aves mari\u00f1as de hoxe, xa que a rexi\u00f3n estaba encerrada entre os Alpes, os Montes Grampianos e os Alpes Escandinavos, nun mar menos extenso ca o actual mar Caribe. As aves pseudodentadas do Neoxeno son com\u00fans ao longo das costas americanas preto dos Montes Apalaches e monta\u00f1as das Cordilleiras, e estas especies presumiblemente ani\u00f1aban non moi lonxe da costa ou mesmo nas propias monta\u00f1as. A este respecto a presenza de \u00f3so medular nos esp\u00e9cimes de Lee Creek Mine en Carolina do Norte (Estados Unidos) \u00e9 notable, e entre as aves esta caracter\u00edstica xeralmente se encontra nas femias gr\u00e1vidas, o que indica que os terreos de ani\u00f1aci\u00f3n non se encontraban moi lonxe. Por outra parte, nas illas de orixe volc\u00e1nica do oc\u00e9ano Pac\u00edfico a erosi\u00f3n dos \u00faltimos mill\u00f3ns de anos destru\u00edu calquera resto das colonias de ani\u00f1aci\u00f3n dos pelagorn\u00edtidos que puideron existir algunha vez no oc\u00e9ano aberto. Por exemplo, a Illa Necker era de considerable tama\u00f1o hai dez mill\u00f3ns de anos, cando \"Osteodontornis\" percorr\u00eda o Pac\u00edfico.\nNon se pode, pois, atribu\u00edr a unha soa raz\u00f3n obvia a extinci\u00f3n das aves pseudodentadas. Un escenario de cambio ecol\u00f3xico xeneralizado \u2013 exacerbado polo inicio das eras de xeo e os cambios nas correntes oce\u00e1nicas debido \u00e1 deriva continental (como a aparici\u00f3n da corrente circumpolar ant\u00e1rtica ou o peche do istmo de Panam\u00e1) \u2013 \u00e9 unha causa m\u00e1is probable, sendo os pelagorn\u00edtidos os remanentes dunha fauna mundial do Paleoxeno que estaba fracasando na s\u00faa adaptaci\u00f3n. Neste sentido pode ser significativo que algunhas li\u00f1axes de cet\u00e1ceos, como os primitivos golfi\u00f1os da familia Kentriodontidae ou os Squalodontidae, floreceron xunto cos Pelagornithidae e terminaron extingu\u00edndose nunha \u00e9poca pr\u00f3xima. Da mesma maneira, a actual diversidade de x\u00e9neros de pinn\u00edpedes e cet\u00e1ceos evolucionou maiormente durante o l\u00edmite Mioceno-Plioceno, o que suxire que apareceron moitos nichos ecol\u00f3xicos ou quedaron vacantes. Adicionalmente, o que fose que causase a disrupci\u00f3n do Mioceno Medio e a crise salina do Mesiniense afectou moito \u00e1 cadea tr\u00f3fica dos oc\u00e9anos da Terra, e este \u00faltimo evento levou a unha ampla extinci\u00f3n de aves mari\u00f1as. En conxunto, estes factores fixeron que os animais do Neoxeno finalmente substitu\u00edsen aos \u00faltimos restos da fauna paleoxena no Plioceno. De feito, \u00e9 salientable que as aves pseudodentadas antigas at\u00f3panse normalmente nos mesmos dep\u00f3sitos que os plotopt\u00e9ridos e os ping\u00fc\u00edns, mentres que as formas m\u00e1is recentes son simp\u00e1tricas con araos romeiros, albatros, ping\u00fc\u00edns e os procel\u00e1ridos, os cales, por\u00e9n, experimentaron unha radiaci\u00f3n adaptativa de considerable extensi\u00f3n coincidente coa ca\u00edda da cadea tr\u00f3fica de tipo Paleoxeno (e probablemente causada por esta). A\u00ednda que o rexistro f\u00f3sil \u00e9 sempre incompleto, parece que os corvos mari\u00f1os e gaivotas moi raramente se encontran en asociaci\u00f3n cos pelagorn\u00edtidos.\nIndependentemente da causa da s\u00faa extinci\u00f3n, durante o longo per\u00edodo da s\u00faa existencia estas aves convert\u00e9ronse en presas doutros grandes depredadores. Poucas das aves que coexistiron con estas eran grandes dabondo como para danalas mentres voaban. Como se evidencia por \"Limnofregata\" do Eoceno Inferior, as fragatas coevolucionaron cos pelagorn\u00edtidos e puideron acosar a algunhas das especies pequenas para roubarlles a comida en ocasi\u00f3ns, como hoxe en d\u00eda llela rouban aos albatros. Nos estratos do Mioceno medio ou principios do Plioceno de Lee Creek Mine, atop\u00e1ronse restos de aves pseudodentadas que probablemente foron v\u00edtimas de tibur\u00f3ns mentres se alimentaban. Entre os maiores membros da abondosa fauna de tibur\u00f3ns de Lee Creek Mine que cazaban preto da superficie da auga est\u00e1n a \"Notorynchus cepedianus\", \"Carcharias\", \"Isurus\", \"Cosmopolitodus\", e \"Carcharodon\". Outros tibur\u00f3ns incl\u00faen o \"Hemipristis serra\", \"Galeocerdo\", \"Carcharhinus\", \"Negaprion brevirostris\" e peixes martelos (\"Sphyrna\"), e quizais (dependendo da idade dos f\u00f3siles de aves) tam\u00e9n o peixe serra \"Pristis\", os tibur\u00f3ns \"Odontaspis\", e \"Lamna\" e \"Parotodus benedeni\". \u00c9 salientable que os f\u00f3siles de aves mergulladoras m\u00e1is pequenas (como araos romeiros, somorgullos e corvos mari\u00f1os) as\u00ed como os de albatros at\u00f3panse moito m\u00e1is comunmente nos pellets do contido estomacal de tibur\u00f3ns que as aves pseudodentadas, o que apoia a idea de que estas \u00faltimas ti\u00f1an baixas densidades de poboaci\u00f3n e capturaban a maior parte da s\u00faa comida en pleno voo.\nAparencia externa.\nNon se sabe nada seguro sobre a coloraci\u00f3n destas aves, xa que non deixaron descendentes vivos. Pero p\u00f3dense facer algunhas inferencias base\u00e1ndose na s\u00faa filoxenia: se estas aves eran membros do grupo de \"aves acu\u00e1ticas superiores\" (v\u00e9xase m\u00e1is adiante), ent\u00f3n probablemente ter\u00edan unha plumaxe similar \u00e1 representada na reconstruci\u00f3n de \"Osteodontornis orri\", xa que os Procellariiformes e Pelecaniformes no moderno sentido (ou Ciconiiformes, se os Pelecaniformes son inclu\u00eddos nestes) raramente te\u00f1en carotenoides ou cores estruturais nas plumas, e xeralmente carecen mesmo de feomelaninas. Por tanto, as \u00fanicas cores que comunmente se observan nestas aves son negra, branca e varios tons de gris. Alg\u00fans te\u00f1en parches de plumas iridescentes, ou matices pardos ou avermellados, mais estes son raros e de extensi\u00f3n limitada, e as especies que os te\u00f1en (por exemplo os avetouros, os ibis ou \"Scopus umbretta\") viven normalmente en h\u00e1bitats de auga doce.\nSe as aves pseudodentadas pertenc\u00edan a Galloanserae, a presenza de feomelaninas nas s\u00faas plumas ser\u00eda m\u00e1is probable, pero \u00e9 notable que as li\u00f1axes m\u00e1is basais de Anseriformes normalmente son de cor gris e negra ou branca e negra. Entre as aves oce\u00e1nicas en xeral, a parte superior adoita ser moito m\u00e1is escura que a inferior (inclu\u00edndo as \u00e1s); a\u00ednda que algunhas pardelas son totalmente de cor gris escura, ou dunha combinaci\u00f3n dun gris m\u00e1is ou menos escuro na parte superior e branco na inferior e (usualmente) a cabeza \u00e9 dunha coloraci\u00f3n branca que se observa moito nas aves mari\u00f1as e puido ser plesiom\u00f3rfica para as \"aves acu\u00e1ticas superiores\" ou, quizais m\u00e1is probablemente, ser unha adaptaci\u00f3n para proporcionar camuflaxe, en particular para evitar ser destinguida contra o ceo pola s\u00faas presas no mar. \u00c9 notable que polo menos as plumas r\u00e9mixes primarias, as\u00ed como outras plumas de voo`, son xeralmente de cor negra en moitas aves; mesmo se o resto da plumaxe \u00e9 completamente branca, como nalg\u00fans pelicanos ou en \"Leucopsar rothschildi\". Isto d\u00e9bese a que as melaninas se polimerizan, facendo que as plumas escuras sexan moi robustas; e dadas as grandes forzas \u00e1s que se expo\u00f1en as plumas das aves no voo, a gran cantidade de melanina d\u00e1lles unha maior resistencia contra os danos debidos ao uso. Nas aves planadoras dependentes dos fortes ventos como eran os pelagorn\u00edtidos, as puntas das \u00e1s e talvez das colas ser\u00edan negras.\nEn canto \u00e1s partes do corpo espidas (sen plumas), todos os presuntos parentes de Pelagornithidae moi frecuentemente te\u00f1en cores avermelladas brillantes, en especial no peterio. A falta de certeza sobre as s\u00faas relaci\u00f3ns filoxen\u00e9ticas non permite inferir se posu\u00edan un saco gular similar ao dos pelicanos. Se o ti\u00f1an, este probablemente era alaranxado ou vermello, e puiderono usar en comportamentos de exhibici\u00f3n. O dimorfismo sexual era posiblemente case inexistente, como \u00e9 t\u00edpico entre os Anseriformes basais e as \"aves acu\u00e1ticas superiores\".\nTaxonom\u00eda, sistem\u00e1tica e evoluci\u00f3n.\nO nome \"pseudodontornes\" fai refeencia ao x\u00e9nero \"Pseudodontornis\", que serviu por alg\u00fan tempo para denominar a familia. Por\u00e9n, o nome en uso actual, Pelagornithidae, antecede a Pseudodontornithidae, e, por tanto, os autores modernos xeralmente prefiren usar \"pelagorn\u00edtidos\" en vez de \"pseudodontornes\". Este \u00faltimo nome era o xeralmente usado na literatura cient\u00edfica de mediados do s\u00e9culo XX.\nHistoricamente, os dispares \u00f3sos das aves pseudodentadas estaban distribu\u00eddos en seis grupos: alg\u00fans x\u00e9neros descritos a partir de \u00f3sos das patas foron situados na familia Cyphornithidae, e eran considerados parentes pr\u00f3ximos da familia dos pelicanos (Pelicanidae). Estes foron agrupados m\u00e1is tarde na superfamilia Pelecanides na suborde Pelecanae, ou m\u00e1is tarde (despois de que os sufixos das categor\u00edas taxon\u00f3micas foran fixados seguindo os est\u00e1ndares actuais) en Pelecanoidea na suborde Pelecani. Despois, alg\u00fans inclu\u00edronos na falsa \"familia\" \"Cladornithidae\" nunha \"suborde\" de pelecaniformes chamada \"Cladornithes\". Os x\u00e9neros co\u00f1ecidos a partir de material cranial foron xeralmente asignados a unha ou d\u00faas familias (Odontopterygidae e \u00e1s veces tam\u00e9n Pseudodontornithidae) dunha suborde pelecaniforme denominada Odontopteryges ou Odontopterygia. Mentres tanto, \"Pelagornis\", descrito a partir de \u00f3sos da \u00e1, foi tradicionalmente situado nunha familia pelecaniforme monot\u00edpica, Pelagornithidae. Esta foi frecuentemente asignada tanto \u00e1 suborde dos mascatos e corvos mari\u00f1os, Sulae (a cal foi anteriormente tratada como a superfamilia Sulides na suborde Pelecanae), coma aos Odontopterygia. O esterno de \"Gigantornis\" foi situado na familia dos albatros (Diomedeidae) na orde das aves mari\u00f1as con nariz tubular (Procellariiformes).\nA maior confusi\u00f3n taxon\u00f3mica e sistem\u00e1tica afectou a \"Dasornis\". Este x\u00e9nero foi establecido base\u00e1ndose nun fragmento cranial grande, que durante moito tempo fora situado na familia Gastornithidae debido simplemente ao seu tama\u00f1o. Hoxe, reco\u00f1\u00e9cese que \"Argillornis\" pertence a \"Dasornis\"; este foi descrito a partir de \u00f3sos da \u00e1, e xeralmente inclu\u00eddo en Sulae como parte de \"Elopterygidae\", outra \"familia\" sen validez, e o seu x\u00e9nero tipo non \u00e9 considerado como unha ave de tipo moderno polos autores actuais. Alg\u00fans fragmentos \u00f3seos adicionais do tarsometatarso (nocello) foron situados no x\u00e9nero \"Neptuniavis\" e asignados a Procellariidae nos Procellariiformes. Ata 2008 non se demostrou que todos estes restos pertenc\u00edan ao x\u00e9nero de ave pseudodentada \"Dasornis\".\nSistem\u00e1tica e filoxenia.\nA sistem\u00e1tica das aves de dentes \u00f3seos foi suxeito dun considerable debate. Inicialmente, foron relacionadas cos (daquela parafil\u00e9ticos) \"Pelecaniformes\" (pelicanos e os seus presuntos parentes, como os mascatos e as fragatas) e os Procellariiformes (aves de nariz en tubo como os albatros e pardelas), debido \u00e1 s\u00faa anatom\u00eda xeral similar. Alg\u00fans dos primeiros restos do enorme \"Dasornis\" foron considerados unha ratites e m\u00e1is tarde un gastorn\u00edtido. Estes restos mesmo foron usados para suxerir unha relaci\u00f3n pr\u00f3xima entre estes dous grupos, e certamente, os pel\u00edcanos e os procelariformes, as\u00ed como os outros \"Pelecaniformes\" (corvos mari\u00f1os e parentes), os cales son preferiblemente separados hoxe nos taxons Phalacrocoraciformes, os Ciconiiformes (cego\u00f1as e/ou garzas e ibis ou os Pelecaniformes \"coroa\") e os Gaviiformes (mobellas/mergull\u00f3ns) parecen constitu\u00edr unha radiaci\u00f3n, posiblemente un clado, de \"aves acu\u00e1ticas superiores\". Por\u00e9n, os Pelagornithidae xa non son considerados o elo perdido entre pelicanos e albatros, sen\u00f3n como moito pr\u00f3ximos aos primeiros e s\u00f3 converxentes cos \u00faltimos en ecomorfolox\u00eda.\nEn 2005, unha an\u00e1lise clad\u00edstica propuxo unha relaci\u00f3n pr\u00f3xima entre as aves pseudodentadas e os Anseriformes. Estas non forman parte das \"aves acu\u00e1ticas superiores\" sen\u00f3n de Galloanserae, unha li\u00f1axe basal das aves neognatas. Algunhas caracter\u00edsticas, maiormente do cranio, apoian esta hip\u00f3tese. Por exemplo, os pelagorn\u00edtidos carecen dunha crista sobre o lado inferior do \u00f3so palatino, mentres que nas Neoaves, o clado irm\u00e1n dos Galloanserae (que incl\u00fae as \"aves acu\u00e1ticas superiores\" e as \"aves terrestres superiores\") presentan esta crista. Tam\u00e9n, igual que nos patos, gansos e cisnes, os pelagorn\u00edtidos s\u00f3 te\u00f1en dous (non tres) c\u00f3ndilos no proceso mandibular do \u00f3so cadrado, co c\u00f3ndilo medio proxectado cara a atr\u00e1s do c\u00f3ndilo lateral. A s\u00faa articulaci\u00f3n do basipterigoideo \u00e9 similar \u00e1 dos Galloanseres. No lado da l\u00e1mina do parasfenoide, hai unha ampla plataforma coma nos Anseriformes. O punto de suxeici\u00f3n da parte coronoidal do m\u00fasculo adutor externo da mand\u00edbula das aves de dentes \u00f3seos estaba localizado na li\u00f1a media, o proceso rostropterigoide ti\u00f1a un apoio na s\u00faa base e o \u00f3so mesetmoide ti\u00f1a unha profunda depresi\u00f3n na cuncha caudal, coma nos Gallonaserae.\nEn canto a outras partes do esqueleto, as sinapomorfias propostas dos pelagorn\u00edtidos e os Galloanserae at\u00f3panse maiormente nos brazos e \u00f3sos da man: a ulna ten unha parte superior posterior fortemente convexa no extremo do c\u00f3bado \u2013 en cuxo extremo en direcci\u00f3n \u00e1 man se suxeitan os m\u00fasculos escapulotricipitais \u2013, un c\u00f3tilo dorsal acabado en punta e s\u00f3 unha leve depresi\u00f3n para aloxar o menisco entre a ulna e o radio; cara ao c\u00f3bado, o suco intercondilar da ulna faise m\u00e1is amplo e limita por unha longa crista sinuosa na zona ventral. Por\u00e9n, o radio ten unha beira convexa ventral no c\u00f3tilo umeral, o cal contin\u00faa prominentemente o bordo interno da protuberancia onde se suxeita o m\u00fasculo \"b\u00edceps braquial\"; cara \u00e1 parte superior do \u00f3so radio a superficie v\u00f3lvese chaira e triangular en direcci\u00f3n \u00e1 man cara \u00e1 superficie articular da ulna. O carpometacarpo tanto dos Anseriformes coma das aves pseudodentadas ten un prominente proceso pisiforme, o cal se estende desde a tr\u00f3clea carpal bastante lonxe en direcci\u00f3n aos dedos ao longo do lado dianteiro do \u00f3so. Na parte inferior do carpometacarpo hai unha longa pero estreita s\u00ednfise dos metacarpos distais, e o \u00f3so metacarpal grande ten unha crista media o cal no seu extremo externo c\u00farvase cara \u00e1 cola, e a articulaci\u00f3n do polgar ten unha protuberancia ben desenvolvida na parte posterior da s\u00faa superficie articular. As patas e os \u00f3sos do p\u00e9, como \u00e9 de agardar nunhas aves que non est\u00e1n tan especializadas para nadar coma as aves acu\u00e1ticas, mostran menos similitudes entre os Anseriformes e as aves pseudodentadas: no tibiotarso hai unha incisi\u00f3n ampla entre os c\u00f3ndilos, e o centro do c\u00f3ndilo \u00e9 m\u00e1is estreito que o c\u00f3ndilo lateral e cara a adiante sobresae; o tarsometatarso ten un forame baixo distal vascular coa apertura deprimida na s\u00faa superficie plantar e unha tr\u00f3clea no dedo medio que \u00e9 alongada, lixeiramente oblicua, proxect\u00e1ndose na parte inferior do p\u00e9 e formando unha punta no extremo.\nNon est\u00e1 claro se estas apomorfias realmente vinculan os Anseriformes e as aves de dentes \u00f3seos, pero, por outra parte, o esterno, a parte distal do \u00famero e os \u00f3sos das patas dos pelagorn\u00edtidos parecen mostrar apomorfias t\u00edpicas das \"aves acu\u00e1ticas superiores\". Mentres que os detalles dos \u00f3sos do neurocranio son moi informativos para a clasificaci\u00f3n filoxen\u00e9tica, os trazos do cranio en que ambos os grupos son similares est\u00e1n xeralmente relacionados co punto onde o peteiro se suxeita ao cranio, e, por tanto, poden estar suxeitas \u00e1s forzas selectivas orixinadas por ter que atrapar as s\u00faas presas desde a capa superior da auga. As aparentes caracter\u00edsticas non neoavianas que distinguen os pelagorn\u00edtidos poder\u00edan ser s\u00f3 plesiomorfias retidas ou atavismos (reversi\u00f3ns a un tipo ancestral); xa que as \"aves acu\u00e1ticas superiores\" son Neoaves moi antigas e ning\u00fan dos supostos membros basais da s\u00faa radiaci\u00f3n (v\u00e9xase tam\u00e9n \"Graculavidae\") foron inclu\u00eddos na an\u00e1lise, e non se sabe con certeza cando se adquiriron as condici\u00f3ns derivadas t\u00edpicas das Neoaves modernas. Os trazos dos \u00f3sos do p\u00e9 son notoriamente propensos a verse afectados polas forzas de selecci\u00f3n nas aves; por tanto, a evoluci\u00f3n converxente pode inhibir ou mesmo invalidar as an\u00e1lises clad\u00edsticas; con todo, as aparentes autopomorfias do antebrazo e os \u00f3sos da man son dif\u00edciles de explicar como non sexa por unha relaci\u00f3n evolutiva real. A localizaci\u00f3n das gl\u00e1ndulas salinas dentro das \u00f3rbitas oculares de \"Osteodontornis\" e \"Pelagornis\" (e probablemente outros x\u00e9neros) mostra que fosen as que fosen as s\u00faas relaci\u00f3ns fioloxen\u00e9ticas, os pelagorn\u00edtidos estaban adaptados ao h\u00e1bitat oce\u00e1nico de forma independente dos ping\u00fc\u00edns e os procelariformes, os cales te\u00f1en gl\u00e1ndulas salinas supraorbitais. Unha caracter\u00edstica usada para negar unha relaci\u00f3n pr\u00f3xima cos pelicanos \u00e9 o seu h\u00e1lux vestixial ou ausente (coma nos patos, pero a diferenza dos pelicanos, os cales te\u00f1en catro dedos totalmente desenvolvidos e con membrana interdixital). Pero como se sabe actualmente, os pelicanos est\u00e1n m\u00e1is achegados \u00e1s cego\u00f1as (as cales te\u00f1en h\u00e1lux pero non membranas) que \u00e1s aves pseudodentadas, e nelas evolucionaron dedas do p\u00e9 con membranas independentemente. Como o h\u00e1lux hipertrofiado e con membrana \u00e9 apom\u00f3rfico e parafil\u00e9tico, a s\u00faa ausencia nas aves pseudodentadas non proporciona moita informaci\u00f3n sobre o seu parentesco.\nA\u00ednda que os Galloanserae xigantes foron com\u00fans e diversos especialmente no Paleoxeno, estas (coma \"Gastornis\" e \"Dromornis\") eran aves terrestres non voadoras; isto quizais \u00e9 significativo dado que as \u00fanicas outras aves con \"dentes \u00f3seos\" co\u00f1ecidas son as d\u00faas especies do x\u00e9nero \"Thambetochen\", que son grandes patos non voadores das Illas Hawai. En calquera caso, a an\u00e1lise clad\u00edstica feita en 2005 usou unha mostra representativa dos Procellariiformes e obtivo un clado ben fundamentado que apoia o actual consenso. A presunta relaci\u00f3n pr\u00f3xima entre os pelagorn\u00edtidos e os procelariformes pode, pois, ser desbotada. En canto aos \"Pelecaniformes\", as an\u00e1lises non obtiveron a filoxenia correcta e non inclu\u00edron ao peteiro zapato (\"Balaeniceps rex\", un \"elo perdido\" entre os pelicanos e as cego\u00f1as); claramente, a radiaci\u00f3n adaptativa da li\u00f1axe de pelicanos-cego\u00f1as induce a erro na an\u00e1lise. Ademais, os Galloanserae non resultaron na an\u00e1lise monofil\u00e9ticos. En 2007, unha an\u00e1lise clad\u00edstica moito m\u00e1is extensa da anatom\u00eda das aves que inclu\u00eda algunhas formas f\u00f3siles (a\u00ednda que non os cruciais taxons do Cret\u00e1ceo Superior, en particular o enigm\u00e1tico \"Laornis edvardsianus\": Mayr 2009: p.\u00a021, os cales son xeralmente co\u00f1ecidos soamente por restos fragmentarios) resolveu algo mellor a radiaci\u00f3n das \"aves acu\u00e1ticas superiores\"; a\u00ednda as\u00ed, o problema dos trazos da pata e o p\u00e9 que levan a confusi\u00f3ns nas an\u00e1lises segue sendo notable.\nComo a\u00ednda non est\u00e1n claras as relaciones destas aves tanto coas Galloanserae coma coas \"aves acu\u00e1ticas superiores\", polo de agora son situadas nunha orde distinta, Odontopterygiformes a modo de compromiso, en vez de constitu\u00edr a suborde Odontopterygia dos pelecaniformes/ciconiiformes ou dos anseriformes, ou mesmo unha familia dos Anseriformes, Ciconiiformes ou Pelecaniformes. En calquera caso dita clasificaci\u00f3n \u00e9 dif\u00edcil que sexa errada, xa que as aves pseudodentadas son distintas tanto dos Presbyornithidae coma dos Scopidae, hoxe en d\u00eda xeralmente considerados como as ramas m\u00e1is basais dos Anseriformes e o grupo dos pelicanos e cego\u00f1as, respectivamente. Isto tam\u00e9n deixa a opci\u00f3n de separar os Pelagornithidae en varias familias segundo sexa apropiado. \u00c9 interesante notar que cando Boris Spulski estableceu o grupo Odontopterygia en 1910, f\u00edxoo en parte porque notou algunhas similitudes entre as aves pseudodentadas e as Galloanserae xa mencionadas antes. \"Dasornis\" foi durante moito tempo confundido cun Gastornithiformes, os cales agora son considerados moi pr\u00f3ximos aos Anseriformes. Igualmente, o pelagorn\u00edtido \"Palaeochenoides mioceanus\" foi inicialmente considerado un anseriforme, e o mesmo poder\u00eda ser certo para o suposto cisne do Oligoceno \"Guguschia nailiae\". Por\u00e9n, no caso anterior, un ano despois da s\u00faa descrici\u00f3n publicouse unha \"moito m\u00e1is que convincente\" an\u00e1lise para unha clasificaci\u00f3n destas aves f\u00f3ra do grupo do Galloanserae. Moitos \u00f3sos non reco\u00f1ecidos de pelagorn\u00edtidos foron inicialmente asignados \u00e1s familias de \"aves acu\u00e1ticas superiores\", normalmente do (por ent\u00f3n parafil\u00e9tico) \"Pelecaniformes\", pero en particular o tarsometatarso foi confundido co dun procelariiforme. Os Odontopterygiformes foron establecidos orixinalmente cando se describiu \"Osteodontornis\" a partir dun dos poucos esqueletos razoablemente completos destas aves. Hildegarde Howard encontrou que, a\u00ednda que algunhas das s\u00faas caracter\u00edsticas se parecesen \u00e1s doutras aves, a s\u00faa combinaci\u00f3n era moi distinta \u00e1 de calquera outra neognata co\u00f1ecida.\nX\u00e9neros e esp\u00e9cimes sen identificar.\nDebido ao estado fragmentario e esmagado de moitos dos restos de aves pseudodentadas, non est\u00e1 claro que a ducia de x\u00e9neros nomeados sexan todos v\u00e1lidos. S\u00f3 os peteiros son rexos dabondo e distintivos como para permitir unha boa delimitaci\u00f3n taxon\u00f3mica, e mesmo estes son atopados xeralmente rotos en cachos. Por exemplo, descubriuse recentemente que \"Argilliornis\" e \"Neptuniavis\" son os \u00f3sos do brazo e das patas, respectivamente, de \"Dasornis\", que ata ent\u00f3n s\u00f3 era co\u00f1ecido por \u00f3sos craniais. Consid\u00e9rase normalmente que o tama\u00f1o \u00e9 un marcador fiable da diversidade xen\u00e9rica, mais tendo coidado de determinar que os esp\u00e9cimes menores non procedan de aves inmaturas.\nProvisionalmente, reco\u00f1\u00e9cense os seguintes x\u00e9neros:\nPoden ser tam\u00e9n pelagorn\u00edtidos algunhas outras aves do Paleoxeno (e nun caso posiblemente do Cret\u00e1ceo Superior), xeralmente taxons co\u00f1ecidos s\u00f3 a partir de restos fragmentarios. Estes normalmente non son situados aqu\u00ed, pero o gran tama\u00f1o dos f\u00f3siles e as similitudes co\u00f1ecidas de certos \u00f3sos de aves pseudodentadas cos doutras li\u00f1axes xustifican estudos adicionais. Os x\u00e9neros en cuesti\u00f3n son \"Laornis\", \"Proceriavis\", \"Manu\" e \"Protopelicanus\"."}
{"id": "341240", "revid": "124656", "url": "https://gl.wikipedia.org/wiki?curid=341240", "title": "Jes\u00fas Villamor Calvo", "text": "Jes\u00fas Villamor Calvo, nado en Padr\u00f3n o 16 de decembro de 1947, \u00e9 un pol\u00edtico galego do PPdeG.\nTraxectoria.\nIndustrial hostaleiro. Foi o candidato do PPdeG \u00e1 alcald\u00eda de Padr\u00f3n por vez primeira nas elecci\u00f3ns municipais de 1983 e foi elixido alcalde como cabeza da lista m\u00e1is votada, con 4 concelleiros. En 1987 foi reelixido cunha ampla maior\u00eda absoluta de 13 concelleiros de 17. Nas sucesivas convocatorias electorais que tiveron lugar ata 2003 revalidou a alclad\u00eda con maior\u00eda absoluta, se ben foi perdendo progresivamente apoios ata que nese \u00faltimo ano a logrou de forma moi axustada. Presentouse \u00e1s elecci\u00f3ns municipais de 2007, pero logo da vitoria do candidato do PSdeG-PSOE, Camilo Forj\u00e1n Seoane, Jes\u00fas Villamor comezou a traballar na empresa privada e retirouse da pol\u00edtica ao final do mandato. Entre 2005 e 2006 foi conselleiro da empresa Xesti\u00f3n Urban\u00edstica da Coru\u00f1a.\nEn canto \u00e1s s\u00faas afecci\u00f3ns destaca o golf."}
{"id": "341241", "revid": "23204", "url": "https://gl.wikipedia.org/wiki?curid=341241", "title": "Macrotis lagotis", "text": "Macrotis lagotis, co\u00f1ecido na bibliograf\u00eda internacional como bilb\u00ed grande, \u00e9 unha especie de mam\u00edfero marsupial do clado (ou magnorde, ou superorde, segundo as clasificaci\u00f3ns) dos australidelfos e orde dos peramelemorfos e familia dos tilacom\u00edidos, a \u00fanica actualmente vivente do x\u00e9nero \"Macrotis\" (a outra que forma a familia, \"M. leucura\", o bilb\u00ed pequeno, extinguiuse a mediados do s\u00e9culo XX).\nCaracter\u00edsticas.\n\u00c9 m\u00e1is grande que os verdadiros bandicuts. Ten o tama\u00f1o dun gato ou dun coello. A lonxitude de cabeza e tronco \u00e9 de 55\u00a0cm, m\u00e1is 29\u00a0cm da cola, e o seu peso \u00e9 de 1 a 2,4\u00a0kg (os machos); as femias son m\u00e1is lixeiras (pesan de 0,8 a 1,1\u00a0kg).\nA s\u00faa pelaxe, moi suave, \u00e9 de cor gris azulada, con manchas marr\u00f3ns claras. A cola \u00e9 branca e negra. O foci\u00f1o \u00e9 lomgo, e rematado en punta, as orellas son grandes e est\u00e1 desprovistas de pelo. Ten un fino o\u00eddo, un sentido agudo do olfacto, pero a s\u00faa vista \u00e9 mediocre.\nAs patas anteriores, moi potentes, est\u00e1 provistas de garras que lle serven para desenterrar o seu alimento e para escavar os seus tobos.\nH\u00e1bitat e distribuci\u00f3n.\nHai anos habitaba nas rexi\u00f3ns \u00e1ridas e semi\u00e1ridas do interior de Australia, ao sur do meridiano de 18\u00ba S, encontr\u00e1dose en cerca do 70 % do territorio australiano, pero acualmente est\u00e1 confinado nos desertos da rexi\u00f3n central, principalmente no deserto de Tanami no Territorio do Norte e nos desertos de Gibson e Gran Deserto de Area en Australia Occidental, contando cunha pequena poboaci\u00f3n illada en Queensland. Foi reintroducido en varias \u00e1reas protexidas en Queensland, Nova Gales do Sur, Australia Meridional e Australia Occidental.\nBiolox\u00eda.\nCostumes.\n\u00c9 un animal de h\u00e1bitos nocturnos, que vive solitario ou en parellas, e que pasa o d\u00eda nun dos moitos e profundos tobos (de at\u00e9 cerca de 2 m) que escavan nunha espiral na area do desierto. Os seus agochos adoitan teren s\u00f3 unha entrada oculta nunha matogueira ou preto dun termiteiro. Non sae deles m\u00e1is que de noite para alimentarse.\nNutrici\u00f3n.\nAlim\u00e9ntase principalmente de plantas (froitos, bulbos ou sementes) e insectos e ara\u00f1as. Accesoriamente tam\u00e9n pode comer ratos, paxaros e lagartos.\nReproduci\u00f3n.\nO bilb\u00ed grande \u00e9 un marsupial coa bolsa que se abre na parte traseira deste animal escavador. A femia ten tipicamente de dous ou tres cr\u00edas como m\u00e1ximo. O per\u00edodo de xestaci\u00f3n \u00e9 de 21 d\u00edas e as cr\u00edas permanecen uns 75 d\u00edas no marsupio. Independ\u00edzanse da nai aos 6 meses.\nTaxonom\u00eda.\nDescrici\u00f3n.\nA especie foi descrita en 1837 por J. Reid, na s\u00faa obra \"Description of a new species of the genus \"Perameles\" (\"P. lagotis\")\", publicada en \"Proceedings of the Zoological Society of London\", pp.\u00a0129\u2013131.\nSin\u00f3nimos.\nAdemais de polo nome orixinario que lle deu Reid, \"Perameles lagotis\", e polo actualmente v\u00e1lido, a especie co\u00f1eceuse tam\u00e9n polos seguintes sin\u00f3nimos:\nEtimolox\u00eda.\nO nome do x\u00e9nero, \"Macrotis\", formouse cos elementos do lat\u00edn cient\u00edfico \"macr-\", do grego antigo \u03bc\u03b1\u03ba\u03c1\u03cc\u03c2 \"makr\u00f3s\", 'grande', e o \"-otis\", derivado do grego antigo \u03bf\u1f56\u03c2 \u1f61\u03c4\u03cc\u03c2 \"o\u00fas \u014dt\u00f3s\", 'orella'. Isto \u00e9, 'os de orellas grandes'.\nO nome espec\u00edfico, \"lagotis\", cos elementos \"lag-\", tirado do grego antigo \u03bb\u03b1\u03b3\u03ce\u03c2 \u200e\"lag\u1e53s\", 'lebre', e \"-otis\". \u00c9 dicir, 'de orellas de lebre'."}
{"id": "341242", "revid": "27155", "url": "https://gl.wikipedia.org/wiki?curid=341242", "title": "Pelagorn\u00edtido", "text": ""}
{"id": "341243", "revid": "27155", "url": "https://gl.wikipedia.org/wiki?curid=341243", "title": "Pelagornithidae", "text": ""}
{"id": "341245", "revid": "22795", "url": "https://gl.wikipedia.org/wiki?curid=341245", "title": "Bilb\u00ed grande", "text": ""}
{"id": "341246", "revid": "89787", "url": "https://gl.wikipedia.org/wiki?curid=341246", "title": "Marcha do sal", "text": "A marcha do sal, tam\u00e9n co\u00f1ecida como marcha de Dandi e o sal Satyagraha, foi un acto de desobediencia civil non-violento que se produciu na India colonial iniciado por Mohandas Gandhi para producir sal coa auga do mar. Con este acto, reivindicouse unha pr\u00e1ctica que fora com\u00fan at\u00e9 que os oficiais brit\u00e1nicos introduciron impostos na produci\u00f3n do sal, declararon as actividades de reclamaci\u00f3n do sal como ilegais e empregaron o uso da forza repetidamente para frealo. A marcha, de vinte e catro d\u00edas, comezou o 12 de marzo de 1930 como unha campa\u00f1a de acci\u00f3n directa e protesta non violenta en contra do monopolio brit\u00e1nico do sal, conseguindo a atenci\u00f3n internacional, dando un gran pulo \u00f3 movemento de independencia da India e comezou o Movemento internacional de desobediencia civil.\nA marcha foi o desaf\u00edo organizado m\u00e1is significativo contra a autoridade brit\u00e1nica dende o movemento de non cooperaci\u00f3n de 1920\u201322, e foi seguido pola declaraci\u00f3n de soberan\u00eda de Purna Swaraj e o autogoberno polo Congreso Nacional Indio o 26 de xaneiro de 1930.\nGandhi liderou a marcha de Dandi dende a s\u00faa residencia, Sabarmati Ashram, preto da cidade de Ahmedabad. 78 persoas comezaron a marcha con Gandhi, que pretend\u00edan cami\u00f1ar 390\u00a0km at\u00e9 a vila costeira de Dandi, que se atopa en Navsari, no estado de Gujarat. Como o obxectivo de Gandhi e os seus seguidores era producir sal sen pagar impostos, un n\u00famero crecente de indios un\u00edronse no seu cami\u00f1o. Cando Gandhi crebou coa lei do sal \u00e1s 6:30 am o 6 de abril de 1930, mill\u00f3ns de indios imit\u00e1rono e comezaron a facer actos de desobediencia civil contra o Raj Brit\u00e1nico. A campa\u00f1a tivo un efecto significativo en todo o mundo, e especialmente nas actitudes brit\u00e1nicas cara \u00e1 soberan\u00eda india e o autogoberno."}
{"id": "341247", "revid": "23204", "url": "https://gl.wikipedia.org/wiki?curid=341247", "title": "Marcha de Dandi", "text": ""}
{"id": "341250", "revid": "1888", "url": "https://gl.wikipedia.org/wiki?curid=341250", "title": "Manuel Rodr\u00edguez Sangiao", "text": "Manuel Rodr\u00edguez Sangiao, nado en Cuntis e finado en Silleda o 16 de setembro de 1936, foi un pol\u00edtico galego.\nTraxectoria.\nCanteiro. Na Rep\u00fablica foi alcalde de Cuntis. Co golpe de Estado do 18 de xullo de 1936 entregouse. Falanxistas armados foron buscalos \u00e1 pensi\u00f3n na que se hospedaba con Sergio Gonz\u00e1lez Paz (membro do Comit\u00e9 de Resistencia da Fronte Popular), para levalos a Costa Carballo (Pazos), onde os asasinaron o 16 de setembro e 1936. Manuel Rodr\u00edguez foi soterrado al\u00ed, e anos despois a s\u00faa familia conseguiu recuperar o cad\u00e1ver para inhumalo en Cuntis. O seu fillo m\u00e1is vello foi asasinado en 1940 en Madrid por falanxistas de Cuntis, cando estaba a realizar o servizo militar. Outros fillos de Manuel Rodr\u00edguez Sangiao continuaron sufrindo presi\u00f3ns e humillaci\u00f3n durante a ditadura, sendo obrigados a cantar o Cara al Sol no patio do colexio."}
{"id": "341252", "revid": "127505", "url": "https://gl.wikipedia.org/wiki?curid=341252", "title": "Ram\u00f3n Souto Gonz\u00e1lez", "text": "Ram\u00f3n Souto Gonz\u00e1lez, nado na Pobra do Carami\u00f1al en 1900 e finado en Ferrol o 16 de agosto de 1936, foi un carpinteiro e pol\u00edtico galego.\nTraxectoria.\nCarpinteiro de profesi\u00f3n, traballou nunha f\u00e1brica de baldosas en Perl\u00edo. Formou parte da sociedade agrarista La Necesaria e foi militante do PSOE. Na Rep\u00fablica foi concelleiro de Fene e candidato do PSOE pola Coru\u00f1a nas elecci\u00f3ns xerais de 1933, pero non foi elixido. Logo da dimisi\u00f3n do alcalde Jos\u00e9 Pita Cort\u00e9s en xu\u00f1o de 1936 por raz\u00f3ns de idade e sa\u00fade, foi elixido alcalde de Fene. Co golpe de Estado do 18 de xullo de 1936 foi detido o 1 de agosto na Casa do Concello e asasinado no espig\u00f3n do Arsenal de Ferrol, xunto con outros 15, por aplicaci\u00f3n da Lei de fugas."}
{"id": "341253", "revid": "98629", "url": "https://gl.wikipedia.org/wiki?curid=341253", "title": "Macrotis leucura", "text": "Macrotis leucura, co\u00f1ecido na bibliograf\u00eda internacional como bilb\u00ed pequeno, \u00e9 unha especie de mam\u00edfero marsupial do clado (ou magnorde, ou superorde, segundo as clasificaci\u00f3ns) dos australidelfos e orde dos peramelemorfos e familia dos tilacom\u00edidos, extinta desde mediados do s\u00e9culo XX).\nCaracter\u00edsticas.\nMoito m\u00e1is pequeno que o bilb\u00ed grande, pesaba entre os 300 e os 450 g. Ti\u00f1a unha pelaxe gris apardazada que se tornaba gris p\u00e1lida no ventre, e a cola era branca (ao que alude o seu nome espec\u00edfico). A cola deste animal era longa, aproximadamente o 70 % do total da s\u00faa lonxitude de cabeza e tronco.\nBiolox\u00eda.\nDistribuci\u00f3n e h\u00e1bitat.\nMoi pouco se sabe acerca da s\u00faa antiga \u00e1rea de distribuci\u00f3n, xa que desta especie so se recolectaron seis esp\u00e9cimes na historia moderna, co primeiro exemplar procedente dunha rexi\u00f3n desco\u00f1ecida.\nEn tempos modernos a especie era end\u00e9mica do deserto de Gibson e do Gran Deserto Areoso do \u00e1rido centro de Australia, ao nordeste de Australia Meridional e ao sueste do Territorio do Norte. Seguramente ti\u00f1a unha \u00e1rea de distribuci\u00f3n m\u00e1is ampla, pero \u00e9 desco\u00f1ecida.\nPrefir\u00eda vivir nos desertos areosos e limosos, nas chairas de area e en dunas cubertas de \"Spinifex\", \"Acacia aneura\" e \"Zygochloa\", as\u00ed como en pasteiros de \"Triodia\" con escasas \u00e1rbores baixas e arbustos.\nNutrici\u00f3n.\nOmn\u00edvoro, aliment\u00e1base a base de formigas, t\u00e9rmites, ra\u00edces, sementes, etc.; ademais, cazaban e se alimentaban de pequenos roedores nativos.\nCostumes.\nEra un animal nocturno que pasaba o d\u00eda agochado nos seus tobos, que pod\u00edan chegar at\u00e9 os 2 ou 3 m de profundidade, e que pechaba s\u00faa entrada con area.\nReproduci\u00f3n.\nAs femias par\u00edan d\u00faas cr\u00edas por camada.\nCausas da s\u00faa extinci\u00f3n.\nOs bib\u00eds pequenos desapareceron debido \u00e1 su\u00e1 caza, devorados por raposos e pola competencia dos coellos introducidos en Australia. Os \u00faltimos exemplares que se viron vivos forron os avistados na \"Estaci\u00f3n de Cooncherie\" en 1932. O \u00faltimo esp\u00e9cime encontrado foi un cranio que se atopou nun ni\u00f1o de aguia en 1967. Parece que este animal estaba morto desde hab\u00eda polo menos un quince anos.\nTaxonom\u00eda.\nDescrici\u00f3n.\nA especie foi descrita en 1887 polo zo\u00f3logo brit\u00e1nico Oldfield Thomas, en \"Ann. Mag. Nat. Hist\"., ser. 5, 19: 397.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos seguintes sin\u00f3nimos:\nEtimolox\u00eda.\nO nome do x\u00e9nero, \"Macrotis\", formouse cos elementos do lat\u00edn cient\u00edfico \"macr-\", do grego antigo \u03bc\u03b1\u03ba\u03c1\u03cc\u03c2 \"makr\u00f3s\", 'grande', e o \"-otis\", derivado do grego antigo \u03bf\u1f56\u03c2 \u1f61\u03c4\u03cc\u03c2 \"o\u00fas \u014dt\u00f3s\", 'orella'. Isto \u00e9, 'os de orellas grandes'.\nO nome espec\u00edfico, \"leucura\", cos elementos \"leuc-\", calco do do grego antigo \u03bb\u03b5\u03c5\u03ba- \"leuk\", de \u03bb\u03b5\u03c5\u03ba\u03cc\u03c3 \"leuk\u00f3s\", 'branco', e \"-ura\", derivado do grego antigo \u03bf\u1f50\u03c1\u03ac \"our\u00e1\", 'cola'. \u00c9 dicir, 'de cola branca'."}
{"id": "341254", "revid": "22795", "url": "https://gl.wikipedia.org/wiki?curid=341254", "title": "Bilb\u00ed pequeno", "text": ""}
{"id": "341255", "revid": "23204", "url": "https://gl.wikipedia.org/wiki?curid=341255", "title": "Marcha Dandi", "text": ""}
{"id": "341256", "revid": "85894", "url": "https://gl.wikipedia.org/wiki?curid=341256", "title": "Cipriano Fern\u00e1ndez Brage", "text": "Cipriano Fern\u00e1ndez Brage, nado en Serantes e finado en Aranga o 5 de novembro de 1936, foi un radiotelegrafista e pol\u00edtico galego.\nTraxectoria.\nNa Rep\u00fablica foi concelleiro en Fisterra e logo do falecemento do alcalde Pedro Paz Rodr\u00edguez, foi elixido alcalde de Fisterra o 10 de novembro de 1932. Como alcalde promoveu a construci\u00f3n de fontes e lavadoiros e acometeu a instalaci\u00f3n de alumeado el\u00e9ctrico na capital municipal e en varias aldeas. Foi deputado provincial. Militante de Izquierda Republicana. Co golpe de Estado do 18 de xullo de 1936 foi detido por falanxistas en Fisterra, e apareceu morto no pozo da ponte da Castellana (Vilarraso, Aranga)."}
{"id": "341257", "revid": "1888", "url": "https://gl.wikipedia.org/wiki?curid=341257", "title": "Daniel \u00c1lvarez Carnero", "text": "Daniel \u00c1lvarez Carnero, co\u00f1ecido como Pepe de Villastrille, nado en Lugo en 1903 e finado na mesma cidade o 29 de decembro de 1936, foi un pol\u00edtico galego.\nTraxectoria.\nVeci\u00f1o de Proendos e militante do PSOE. Foi concelleiro e tenente de alcalde na corporaci\u00f3n municipal de 1936. En xullo foi elixido alcalde gubernativamente. Co golpe de Estado do 18 de xullo de 1936 foi detido o 4 de agosto, pasou polas prisi\u00f3ns de Monforte de Lemos e Lugo. Foi xulgado por rebeli\u00f3n militar, por organizar partidas armadas, e condenado a pena de morte e indemnizaci\u00f3n con todos os bens. Foi executado en Lugo o 29 de decembro. Enterrado nun nicho en Lugo grazas \u00e1 amizade dun militar, o seu corpo foi perdido cando o cemiterio desapareceu, no lugar que hoxe ocupa o Gran Hotel de Lugo."}
{"id": "341258", "revid": "22795", "url": "https://gl.wikipedia.org/wiki?curid=341258", "title": "Bandicut de p\u00e9s de porco", "text": ""}
{"id": "341259", "revid": "5863", "url": "https://gl.wikipedia.org/wiki?curid=341259", "title": "Mago Ant\u00f3n", "text": "Ant\u00f3n L\u00f3pez Rivas, nado en Meda Castroverde en 1956, \u00e9 un mago e ilusionista galego, co\u00f1ecido profesionalmente como o Mago Ant\u00f3n. Est\u00e1 especializado en n\u00fameros de escapismo e maxia creativa.\nTraxectoria.\nPasou a s\u00faa infancia e adolescencia en Lugo, onde se iniciou na maxia. Comezou a estudar Psicolox\u00eda en Santiago de Compostela, abandonando en 1977 para dedicarse profesionalmente \u00e1 maxia e \u00e1 ventriloquia. Uns anos m\u00e1is tarde entrou en contacto coa escola m\u00e1xica de Madrid e realizou numerosas actuaci\u00f3ns en diferentes cidades espa\u00f1olas e europeas. Nos anos 80 produciu grandes espect\u00e1culos, destacando Merl\u00edn e Familia, e creou a empresa Producci\u00f3ns M\u00e1xicas.\nO 2 de decembro de 1990 estivo a piques de morrer afogado durante a gravaci\u00f3n dun programa da Televisi\u00f3n de Galicia. O truco consist\u00eda en somerxerse nunha cubeta de auga esposado a unha pedra, emulando a Harry Houdini. Unha vez dentro, o mago deb\u00eda atopar a chave que abre as esposas, liberarse e sa\u00edr do estanque antes de que fose demasiado tarde. Nesta ocasi\u00f3n foi rescatado \"in extremis\" polos seus axudantes, semiinconsciente despois de case catro minutos.\nEspect\u00e1culos principais.\nOs espect\u00e1culos principais do Mago Ant\u00f3n foron:"}
{"id": "341268", "revid": "25871", "url": "https://gl.wikipedia.org/wiki?curid=341268", "title": "Aborixes de Australia", "text": ""}
{"id": "341270", "revid": "23204", "url": "https://gl.wikipedia.org/wiki?curid=341270", "title": "Bandeira dos aborixes australianos", "text": "A bandeira dos aborixes australianos \u00e9 a bandeira \u00e9tnica que representa aos pobos aborixes australianos. Malia ser unha das bandeiras de Australia e posu\u00edr un status legal e pol\u00edtico especial, non \u00e9 a bandeira nacional do pa\u00eds. Adoita ondear a car\u00f3n da bandeira australiana e da bandeira dos insulares do estreito de Torres, que tam\u00e9n \u00e9 oficial.\nHistoria.\nFoi dese\u00f1ada en 1971 polo artista aborixe Harold Thomas, que \u00e9 descendente do pobo luritja e pos\u00fae os dereitos de propiedade intelectual da bandeira. Orixinalmente foi ideada para o movemento dos dereitos das terras, mais posteriormente converteuse nun s\u00edmbolo dos pobos aborixes de Australia. O Goberno de Australia concedeulle o status de bandeira oficial o 14 de xullo de 1995.\nSimbolismo.\nSegundo o seu creador, o significado simb\u00f3lico das s\u00faas cores \u00e9:"}
{"id": "341272", "revid": "25871", "url": "https://gl.wikipedia.org/wiki?curid=341272", "title": "Bandeira aborixe", "text": ""}
{"id": "341273", "revid": "25871", "url": "https://gl.wikipedia.org/wiki?curid=341273", "title": "Bandeira dos aborixes de Australia", "text": ""}
{"id": "341274", "revid": "89787", "url": "https://gl.wikipedia.org/wiki?curid=341274", "title": "Poboaci\u00f3n mundial", "text": "A poboaci\u00f3n humana mundial \u00e9 o n\u00famero total de persoas que viven en todo o mundo nun momento espec\u00edfico. Est\u00e1 determinada polos nacementos e os falecementos dos individuos, as\u00ed como pola s\u00faa esperanza de vida.\nA poboaci\u00f3n mundial pasou dos case 1000 mill\u00f3ns no ano 1800 a m\u00e1is de 6000 mill\u00f3ns no ano 2000, e o 30 de outubro de 2011 acad\u00e1ronse os 7000 mill\u00f3ns.\nAs estimaci\u00f3ns da ONU (baseadas en estat\u00edsticas) calcularon aproximadamente que o 30 de outubro de 2011, o planeta alcanzar\u00eda a cifra de 7000 mill\u00f3ns de habitantes. Segundo estimaci\u00f3ns da ONU no ano 2008, cada minuto nacen entre 323 e 358\u00a0beb\u00e9s en todo o mundo.\n\u00c9 usual que en artigos cient\u00edficos, ensaios, e outro tipo de escritos, sexa tomada a expresi\u00f3n \"en toda a humanidade\" como equivalente a \"en toda a poboaci\u00f3n mundial\".\nContador de poboaci\u00f3n/Reloxo de poboaci\u00f3n.\nUn reloxo de MDB poboaci\u00f3n \u00e9 un contador que recolle o aumento ou descenso da poboaci\u00f3n nun territorio.\nAlg\u00fans contadores da poboaci\u00f3n mundial son os seguintes:"}
{"id": "341276", "revid": "89787", "url": "https://gl.wikipedia.org/wiki?curid=341276", "title": "Ciudad Perdida", "text": "Ciudad Perdida, Buritaca-200 ou Teyuna \u00e9 un antigo poboado ind\u00edxena e sitio arqueol\u00f3xico. Foi constru\u00eddo arredor do s\u00e9culo VII ou VIII, uns 650 anos antes que Machu Picchu. Hoxe forma parte dos m\u00e1is de 250 poboados antigos dos catro grupos ind\u00edxenas da cara norte e suroeste da Serra Nevada de Santa Marta, no departamento de Magdalena de Colombia.\nHistoria.\nCiudad Perdida foi constru\u00edda arredor do ano 700 ou 800 por comunidades ind\u00edxenas tayronas. Foi descuberta en 1976 por un equipo de arque\u00f3logos do Instituto Colombiano de Antropolox\u00eda dirixido por Alvaro Soto e encabezado por Gilberto Cadavid e Luisa Fernanda Herrera e restaurada case na s\u00faa totalidade.\nOs membros dos pobos locais, os arhuacos, os koguis e os wiwas, declararon que visitaron o sitio con regularidade antes de que fose amplamente descuberto, pero gardaran silencio \u00f3 respecto. Chaman a Ciudad Perdida \"Teyuna\" e cren que foi o coraz\u00f3n dunha rede de aldeas habitadas polos seus devanceiros, os tayrona.\nCiudad Perdida foi probablemente o centro pol\u00edtico e manufactureiro da rexi\u00f3n a beiras do r\u00edo Buritaca e puido ter albergado entre 2.000 e 8.000 persoas. Aparentemente foi abandonada durante a conquista espa\u00f1ola."}
{"id": "341277", "revid": "23204", "url": "https://gl.wikipedia.org/wiki?curid=341277", "title": "Teyuna", "text": ""}
{"id": "341278", "revid": "23204", "url": "https://gl.wikipedia.org/wiki?curid=341278", "title": "Buritaca-200", "text": ""}
{"id": "341279", "revid": "98629", "url": "https://gl.wikipedia.org/wiki?curid=341279", "title": "Movemento de independencia da India", "text": "O Movemento de independencia da India abrangue toda unha serie de actividades e ideas que pretend\u00edan rematar co goberno da Compa\u00f1\u00eda Brit\u00e1nica das Indias Orientais (1757\u20131858) e do Raj Brit\u00e1nico (1858\u20131947) no subcontinente indio, nun per\u00edodo que durou 190 anos (1757-1947).\nOs primeiros movementos militantes organizados produc\u00edronse en Bengala, pero mais tarde tomaron forma no Congreso Nacinoal Indio con destacados l\u00edderes moderados que pretend\u00edan acadar o seu dereito b\u00e1sico de aparecer nas examinaci\u00f3ns do Servizo Civil Indio, as\u00ed como outros dereitos, de natureza econ\u00f3mica, para a xente do com\u00fan. A comezos do s\u00e9culo XX produciuse un avance cara a posici\u00f3ns m\u00e1is radicais que buscaban o autogoberno e foron propostas por l\u00edderes como Lal, Bal, Pal e Aurobindo Ghosh. Os derradeiros chanzos do moevemento de autogoberno estiveron protagonizados pola pol\u00edtica da non-violencia de Mohandas Karamchand Gandhi e a resistencia civil, a loita constitucional de Muhammad Ali Jinnah a prol dos dereitos das minor\u00edas indias e outras diversas campa\u00f1as. Os activistas Netaji Subhas Chandra Bose e Bhagat Singh predicaron a revoluci\u00f3n armada para acadar a independencia. Poetas e escritores como Rabindranath Tagore, Subramaniya Bharathi, Allama Iqbal, Josh Malihabadi, Mohammad Ali Jouhar, Bankim Chandra Chattopadhyay e Kazi Nazrul Islam empregaron a literatura, a poes\u00eda e a oratoria como ferramenta de chamamento pol\u00edtico. Feministas como Sarojini Naidu e Begum Rokeya promoveron a emancipaci\u00f3n da muller india e a s\u00faa participaci\u00f3n na pol\u00edtica nacional. Babasaheb Ambedkar defendeu a causa dos sectores m\u00e1is desfavorecidos da sociedade india dentro do gran movemento de autogoberno. O per\u00edodo da segunda guerra mundial viu un crecemento das campa\u00f1as do movemento Marchade da India lideradas por Mahatma Gandhi e do Ex\u00e9rcito Nacional Indio liderado por Netaji Subhas Chandra Bose.\nO movemento indio de autogoberno foi un movemento de masas que conectou con grandes sectores da sociedade. Tam\u00e9n estivo caracterizado por un proceso de evoluci\u00f3n ideol\u00f3xica constante. Malia que a base ideol\u00f3xica era anticolonial, estivo sustentada por unha visi\u00f3n de desenvolvemento econ\u00f3mico independente acompa\u00f1ado dunha estrutura pol\u00edtica secular, democr\u00e1tica, republicana e liberal.. Despois da d\u00e9cada de 1930, o movemento asumiu unha forte orientaci\u00f3n socialista por mor da crecente influencia da esquerda no Congreso e polo crecemento do Partido Comunista da India. A Liga Musulm\u00e1 formouse en 1906 como un partido musulm\u00e1n separado que en 1940 reivindicou o estado separado de Paquist\u00e1n. O traballo de todos estes movementos levaron \u00e1 Acta de independencia da India de 1947, que conseguiu a secesi\u00f3n da India e a creaci\u00f3n de Dominio de Paquist\u00e1n. India permaneceu como dominio da Coroa Brit\u00e1nica at\u00e9 o 26 de xaneiro de 1950, cando a \"Constituci\u00f3n da India\" foi aprobada, estabelecendo a Rep\u00fablica da India; Paquist\u00e1n foi un dominio at\u00e9 1956, cando adoptaron a s\u00faa primeira constituci\u00f3n republicana. En 1971, Paquist\u00e1n oriental declarou a s\u00faa independencia como Rep\u00fablica Popular de Bangladesh."}
{"id": "341280", "revid": "23204", "url": "https://gl.wikipedia.org/wiki?curid=341280", "title": "Movemento de independencia indio", "text": ""}
{"id": "341281", "revid": "23204", "url": "https://gl.wikipedia.org/wiki?curid=341281", "title": "Movemento independentista da India", "text": ""}
{"id": "341282", "revid": "23204", "url": "https://gl.wikipedia.org/wiki?curid=341282", "title": "Movemento independentista indio", "text": ""}
{"id": "341283", "revid": "23204", "url": "https://gl.wikipedia.org/wiki?curid=341283", "title": "Movemento pola independencia da India", "text": ""}
{"id": "341284", "revid": "6005378", "url": "https://gl.wikipedia.org/wiki?curid=341284", "title": "Rico", "text": "O rico \u00e9 unha galleta de tona exclusiva da repostar\u00eda de Melide. A festa gastron\u00f3mica da festa do melindre e da repostar\u00eda tradicional de Melide fest\u00e9xase co rico como un dos produtos a degustar.\nIngredientes.\nCunha receita a base de fari\u00f1a, azucre, manteiga, lim\u00f3n, an\u00eds e ovos, ser\u00e1 despois cada reposteiro o que lle acabar\u00e1 dando o seu toque persoal con outros ingredientes, como a am\u00e9ndoa.\nOrixes e tradici\u00f3ns.\nOs ricos son os doces aut\u00f3ctonos de Melide. Orixinalmente feitos nos domicilios privados polo san Roque, en Melide c\u00f3cese en dozar\u00edas tendo a principal diferenza na receita no engado ou non de am\u00e9ndoa sobre a manteiga.\nFaise tam\u00e9n en Portugal un doce amasado con fari\u00f1a de millo, ovos e canela, empregando a m\u00e1quina coa forma estrelada que se estende en voltas ou lazos, presenta a forma espi\u00f1ada dos ricos, pero at\u00f3pase un sabor diferente proveniente da masa de millo areosa."}
{"id": "341285", "revid": "23204", "url": "https://gl.wikipedia.org/wiki?curid=341285", "title": "Independencia da India", "text": ""}
{"id": "341292", "revid": "75439", "url": "https://gl.wikipedia.org/wiki?curid=341292", "title": "Paul Erd\u0151s", "text": "Paul Erd\u0151s ( [\u025brd\u00f8\u02d0\u0283 \u02c8pa\u02d0l], nado en Budapest o 26 de marzo de 1913 e finado en Varsovia o 20 de setembro de 1996 foi un matem\u00e1tico h\u00fangaro, considerado un dos m\u00e1is prol\u00edficos do s\u00e9culo XX. Foi co\u00f1ecido tanto pola s\u00faa pr\u00e1ctica social das matem\u00e1ticas (tivo m\u00e1is de 500 colaboradores) e como pola s\u00faa exc\u00e9ntrica vida (a revista \"Time\" describiuno como \"o exc\u00e9ntrico dos exc\u00e9ntricos\").\nTraxectoria.\nErd\u0151s naceu en 1913 e foi o \u00fanico fillo sobrevivente de Anna e Lajos Erd\u0151s (antes Engl\u00e4nder). Os seus pais eran profesores de matem\u00e1ticas xudeus e formaban parte dunha intensa comunidade intelectual. A fascinaci\u00f3n de Erdos polas matem\u00e1ticas iniciouse moi cedo e en 1934, con vinte e un anos, recibiu un doutoramento da universidade.\nMoita da familia de Erdos, inclu\u00edndo o seu pai, d\u00faas das s\u00faas t\u00edas e dous dos seus t\u00edos, faleceron en Budapest durante o Holocausto. A s\u00faa nai sobreviviu agochada e el viv\u00eda en Am\u00e9rica, traballando no Instituto de Estudos Avanzados de Princeton.\nO 20 de setembro de 1996, aos 83 anos, sufriu un infarto de miocardio e morreu mentres asist\u00eda a unha conferencia en Varsovia. Est\u00e1 enterrado xunto \u00e1 s\u00faa nai na tumba 17A-6-29 no cemiterio da r\u00faa Kozma en Budapest.\nCarreira.\nEn 1934 mudouse a Manchester como profesor invitado e en 1938 aceptou un posto na Universidade de Princeton. Nese tempo desenvolveu o costume de viaxar de campus a campus. En 1952 o servizo de inmigraci\u00f3n dos Estados Unidos denegoulle un visado de reentrada no pa\u00eds por raz\u00f3ns que non foron explicadas.\nA pesar de que Hungr\u00eda formaba parte do Pacto de Varsovia e ti\u00f1a limitada a liberdade dos seus cidad\u00e1ns para entrar e sa\u00edr do pa\u00eds, Erd\u0151s recibiu o privilexio de poder marchar e volver en 1956. En 1963 os Estados Unidos proporcion\u00e1ronlle o visado e Erd\u0151s volveu inclu\u00edr as universidades dese pa\u00eds nas s\u00faas viaxes. Erd\u0151s abandonou voluntariamente Hungr\u00eda en 1973.\nObra matem\u00e1tica.\nErd\u0151s foi un dos autores m\u00e1is prol\u00edficos das matem\u00e1ticas, cunha obra s\u00f3 comparable \u00e1 de Leonhard Euler; Erd\u0151s publicou m\u00e1is artigos, sobre todo en colaboraci\u00f3n con outros matem\u00e1ticso, mentres que Euler publicou m\u00e1is p\u00e1xinas, a maior\u00eda obra propia. Erd\u0151s escribiu 1525 artigos matem\u00e1ticos na s\u00faa vida.\nO seu estilo foi m\u00e1is un \"solucionador de problemas\" que un \"desenvolvedor de teor\u00edas\". Segundo Joel Spencer \"o seu lugar no pante\u00f3n matem\u00e1tico do s\u00e9culo XX \u00e9 motivo de controversia porque se concentrou firmemente en certos teoremas e conxecturas ao longo da s\u00faa ilustre carreira\". Erd\u0151s nunca ga\u00f1ou a medalla Fields nin escribiu con ningu\u00e9n que a ga\u00f1ase.\nEntre as s\u00faas contribuci\u00f3ns destacan o desenvolvemento da teor\u00eda de Ramsey e a aplicaci\u00f3n do m\u00e9todo probabil\u00edstico. Erd\u0151s atopou unha proba para o postulado de Bertrand e descubriu a primeira proba elemental para o teorema do n\u00famero primo con Atle Selberg. Por\u00e9n, as circunstancias que conduciron \u00e1s demostraci\u00f3ns foron motivo de disputa entre Erd\u0151s e Selberg. Erd\u0151s tam\u00e9n contribu\u00edu en campos nos que ti\u00f1a pouco interese como a topolox\u00eda, dando o primeiro exemplo de espazo totalmente inconexo que non \u00e9 cero-dimensional.\nOs problemas de Erd\u0151s.\nDurante a s\u00faa carreira, Erd\u0151s ofreceu cartos para as demostraci\u00f3ns de problemas con soluci\u00f3n desco\u00f1ecida. A cantidade \u00eda dende os 25 d\u00f3lares a varios milleiros. Consid\u00e9rase que hai uns miles sen pagar, a\u00ednda que non hai unha lista oficial. A oferta permanece activa a pesar da morte de Erd\u0151s, e ten a Ronald Graham como o administrador informal. O problema m\u00e1is co\u00f1ecido \u00e9 a conxectura de Collatz ou problema 3\"N\"\u00a0+\u00a01, para o que ofreceu 500 d\u00f3lares.\nN\u00famero de Erd\u0151s.\nDebido a que era un autor tan prol\u00edfico, os seus amigos crearon o n\u00famero de Erd\u0151s como homenaxe. Un n\u00famero de Erd\u0151s indica o grao de separaci\u00f3n con Erd\u0151s baseado na s\u00faa colaboraci\u00f3n con el ou con algu\u00e9n que te\u00f1a un n\u00famero de Erd\u0151s. Hai aproximadamente 200000 matem\u00e1ticos con n\u00famero. Debido \u00e1s s\u00faas colaboraci\u00f3ns con matem\u00e1ticos, moitos cient\u00edficos doutros campos, como a f\u00edsica, a enxe\u00f1er\u00eda, a biolox\u00eda e a econom\u00eda tam\u00e9n te\u00f1en n\u00famero de Erd\u0151s. Mesmo o xogador de b\u00e9isbol Hank Aaron pode considerarse que ten un n\u00famero de Erd\u0151s de 1 porque ambos os dous autografaron a mesma b\u00f3la cando a Universidade de Emory lles concedeu un grao honorario o mesmo d\u00eda."}
{"id": "341294", "revid": "55340", "url": "https://gl.wikipedia.org/wiki?curid=341294", "title": "Caso de violaci\u00f3n en grupo de Delhi en 2012", "text": "O caso de violaci\u00f3n grupal de Delhi do 2012 foi un caso de violaci\u00f3n en grupo e asalto mortal que ocorreu o 16 de decembro de 2012 en Munirka, un barrio do distrito sur de Delhi. O incidente produciuse cando unha rapaza de 23 anos interna de fisioterapia, Jyoti Singh foi agredida, violada e torturada nun autob\u00fas no que viaxaba co seu amigo, Awindra Pratap Pandey. Hab\u00eda outras seis persoas no autob\u00fas, inclu\u00edndo o condutor, todos os cales violaron \u00e1 rapaza e mallaron no seu amigo. Trece d\u00edas despois do ataque, foi transferida a un hospital de Singapur para tratamentos de emerxencia, pero morreu por mor das feridas dous d\u00edas despois. O caso xerou grande atenci\u00f3n nacional e internacional, e as protestas contra os gobernos central e estatal por non protexer axeitadamente \u00e1s mulleres tiveron lugar en Nova Delhi, onde milleiros de manifestantes se enfrontaron \u00e1s forzas de seguridade. Protestas semellantes tiveron lugar nas principais cidades do pa\u00eds. Debido a que a India non permite \u00e1 prensa publicar o nome das v\u00edtimas de violaci\u00f3n, a v\u00edtima foi co\u00f1ecida como Nirbhaya, que significa \"sen medo\", e a s\u00faa vida e morte convert\u00e9ronse nun s\u00edmbolo da loita feminina de rematar coas violaci\u00f3ns e a com\u00fan pr\u00e1ctica de atacar a v\u00edtima como responsable do suceso.\nArrestouse a todos os imputados, acusados de agresi\u00f3n sexual e asasinato. Un dos acusados, Ram Singh, morreu en custodia policial o 11 de marzo de 2013 no c\u00e1rcere de Tihar. Segundo alg\u00fans artigos publicados, a polic\u00eda dixo que Ram Singh se colgou, mais os avogados da defensa e a s\u00faa familia sospeitan que o asasinaron. O resto dos acusados foron levados a xu\u00edzo e a acusaci\u00f3n presentou as s\u00faas probas o 8 de xullo de 2013. Os acusados menores foron condenados por violaci\u00f3n e asasinato e recibiron a sentenza m\u00e1xima, tres anos nun reformatorio. O 10 de setembro de 2013, os catro acusados adultos foron declarados culpables dos cargos e tres d\u00edas despois foron condenados a morte por aforcamento."}
{"id": "341295", "revid": "23204", "url": "https://gl.wikipedia.org/wiki?curid=341295", "title": "Caso de violaci\u00f3n colectiva de Delhi en 2012", "text": ""}
{"id": "341296", "revid": "23204", "url": "https://gl.wikipedia.org/wiki?curid=341296", "title": "Caso de violaci\u00f3n de Jyoti Singh", "text": ""}
{"id": "341297", "revid": "89787", "url": "https://gl.wikipedia.org/wiki?curid=341297", "title": "Selecci\u00f3n de f\u00fatbol de Venezuela", "text": "A selecci\u00f3n de f\u00fatbol de Venezuela, alcumada a \"La Vinotinto\" (do ), \u00e9 o equipo formado por xogadores de nacionalidade venezolana que representa ao pa\u00eds e \u00e1 Federaci\u00f3n Venezolana de F\u00fatbol nas competici\u00f3ns oficiais internacionais de f\u00fatbol desde o ano 1938. \u00c9 membro pleno da Federaci\u00f3n Internacional de F\u00fatbol Asociaci\u00f3n (FIFA) desde 1952 e da Confederaci\u00f3n Suramericana de F\u00fatbol (Conmebol) desde 1953, sendo a \u00faltima das dez federaci\u00f3ns suramericanas en formarse e afiliarse. O seu debut produciuse o 12 de febreiro de 1938 ante a ."}
{"id": "341298", "revid": "23204", "url": "https://gl.wikipedia.org/wiki?curid=341298", "title": "Selecci\u00f3n de f\u00fatbol venezolana", "text": ""}
{"id": "341299", "revid": "23204", "url": "https://gl.wikipedia.org/wiki?curid=341299", "title": "Selecci\u00f3n venezolana de f\u00fatbol", "text": ""}
{"id": "341300", "revid": "23204", "url": "https://gl.wikipedia.org/wiki?curid=341300", "title": "La Vinotinto", "text": ""}
{"id": "341301", "revid": "89787", "url": "https://gl.wikipedia.org/wiki?curid=341301", "title": "Internet das cousas", "text": "Internet das cousas (, abreviado \"IoT\") \u00e9 un concepto que se refire \u00e1 interconexi\u00f3n dixital de obxectos coti\u00e1ns con Internet.\nConcepto.\nO concepto \"Internet das cousas\" foi proposto por Kevin Ashton no Auto-ID Center do MIT en 1999, onde se realizaban investigaci\u00f3ns no campo da identificaci\u00f3n por radiofrecuencia en rede (RFID) e tecnolox\u00edas de sensores.\nPor exemplo, se os libros, termostatos, neveiras, paqueter\u00eda, l\u00e1mpadas, caixas de urxencias ou partes automotrices, entre outros, estivesen conectados a Internet e equipados con dispositivos de identificaci\u00f3n, non existir\u00edan, en teor\u00eda, artigos f\u00f3ra do inventario ou medicinas caducadas; saber\u00edase exactamente a localizaci\u00f3n e como se consomen no mundo; desaparecer\u00edan as perdas e saber\u00edase se est\u00e1n acesos ou apagados en todo momento.\nA Internet das cousas deber\u00eda codificar de 50 a 100 bill\u00f3ns de obxectos e seguir o seu movemento, xa que se calcula que todo ser humano est\u00e1 rodeado de entre 1000 e 5000 obxectos. Segundo a empresa Gartner, en 2020 haber\u00e1 no mundo aproximadamente 26\u00a0000 mill\u00f3ns de dispositivos cun sistema de conexi\u00f3n \u00e1 Internet das cousas. Abi Research, por outra banda, asegura que para ese ano existir\u00e1n 30\u00a0000 mill\u00f3ns de dispositivos sen f\u00edos conectados a Internet. Coa pr\u00f3xima xeraci\u00f3n de aplicaci\u00f3ns de Internet (protocolo IPv6), poder\u00edanse identificar todos os obxectos, o que non era posible con IPv4. Este sistema ser\u00eda capaz de identificar instantaneamente calquera tipo de obxecto por medio dun c\u00f3digo. O valor do mercado est\u00e1 proxectado en 80 mil mill\u00f3ns de d\u00f3lares.\nA empresa estadounidense Cisco, que est\u00e1 detr\u00e1s da iniciativa da Internet das cousas, creou un \"contador de conexi\u00f3ns\" sen f\u00edos que lle permite estimar o n\u00famero de \"cousas\" conectadas dende xullo de 2013 ata 2020. O concepto de que os dispositivos se conectan \u00e1 rede a trav\u00e9s de sinais de radio de baixa potencia \u00e9 o campo de estudo m\u00e1is activo da Internet das cousas. A explicaci\u00f3n reside en que os sinais deste tipo non precisan Wi-Fi nin Bluetooth. Non obstante, estanse a investigar distintas alternativas que precisan menos enerx\u00eda e que resultan m\u00e1is econ\u00f3micas baixo o nome de \"Chirp Networks\".\nA expresi\u00f3n \"Internet da cousas\" adoita empregarse cunha denotaci\u00f3n de conexi\u00f3n avanzada de dispositivos, sistemas e servizos que vai al\u00e9n do tradicional M2M (\"m\u00e1quina a m\u00e1quina\") e cobre unha ampla variedade de protocolos, dominios e aplicaci\u00f3ns. O servizo \"touchatag\" de Alcatel-Lucent e o gadget Violeta Mirror poden proporcionarlles un enfoque de orientaci\u00f3n pragm\u00e1tica aos consumidores da Internet das cousas, polo que calquera pode ligar elementos do mundo real ao mundo en li\u00f1a mediante as etiquetas RFID (e c\u00f3digos QR no caso de \"touchatag\")."}
{"id": "341303", "revid": "89787", "url": "https://gl.wikipedia.org/wiki?curid=341303", "title": "Causa Galiza", "text": "Causa Galiza foi unha organizaci\u00f3n pol\u00edtica galega de car\u00e1cter independentista e socialista. Fundouse no ano 2012 e en 2014 reconverteuse en partido pol\u00edtico. Disolveuse en 2023.\nHistoria.\nO 31 de outubro de 2015, 9 integrantes de Causa Galiza foron arrestados baixo a acusaci\u00f3n de seren membros de Resist\u00eancia Galega, unha organizaci\u00f3n cualificada coma terrorista, e sinalados por \"glorificaren o terrorismo\". As\u00ed, en 2016 a Audiencia Nacional suspendeu a organizaci\u00f3n durante un ano por apoiaren \"actividades terroristas\". \nCausa Galiza relegalizouse en 2016, a\u00ednda que o proceso xudicial contin\u00faa aberto. Ante esta situaci\u00f3n, os militantes desta organizaci\u00f3n e doutros grupos independentistas que se atopan nunhas circunstancias semellantes (caso de Ceivar), comezaron a campa\u00f1a \"Independentismo Galego em P\u00e9\", co obxectivo de recoller apoios ante a s\u00faa pos\u00edbel ilegalizaci\u00f3n definitiva, que a fiscal\u00eda segue a reclamar. Esta campa\u00f1a conseguiu o apoio de m\u00faltiples organizaci\u00f3ns galegas, inclu\u00edndo ao Bloque Nacionalista Galego (BNG), Anova-Irmandade Nacionalista ou a Confederaci\u00f3n Intersindical Galega (CIG).\nCausa Galiza non concorreu coas s\u00faas propias siglas en ning\u00fan proceso electoral, a\u00ednda que si fixo recomendaci\u00f3ns de voto en varias ocasi\u00f3ns. En particular, nas elecci\u00f3ns xerais de novembro de 2019 e nas elecci\u00f3ns galegas de 2020 o partido deu o seu apoio ao BNG.\nO 18 de abril de 2023 anuciou a s\u00faa disoluci\u00f3n por \"debilitamento org\u00e1nico\" e a constituci\u00f3n dun foro de debate.\nIdeolox\u00eda.\nDe acordo cos principios b\u00e1sicos da propia organizaci\u00f3n, o principal obxectivo de Causa Galiza \u00e9 lograr un estado galego plenamente independente que permita que o pa\u00eds transite cara a un novo modelo socioecon\u00f3mico. No plano ling\u00fc\u00edstico o partido apoia as teses reintegracionistas."}
{"id": "341304", "revid": "15490", "url": "https://gl.wikipedia.org/wiki?curid=341304", "title": "C\u00e1mara de Representantes dos Estados Unidos", "text": "A C\u00e1mara de Representantes dos Estados Unidos (en ) \u00e9 unha das d\u00faas c\u00e1maras do Congreso estadounidense (un poder lexislativo bicameral) xunto co Senado.\nA composici\u00f3n e poderes da C\u00e1mara est\u00e1n estabelecidos no Artigo I da Constituci\u00f3n dos Estados Unidos. O principal poder da C\u00e1mara \u00e9 a lexislaci\u00f3n federal que afecta a todo o pa\u00eds, malia que as propostas de lei deben pasar tam\u00e9n polo Senado e contar coa aprobaci\u00f3n do Presidente antes de converterse en lei (ag\u00e1s se a C\u00e1mara e o Senado aproban a lexislaci\u00f3n cunha maior\u00eda de dous terzos en cada c\u00e1mara). A C\u00e1mara dos Representantes ten alg\u00fans poderes exclusivos: o poder de iniciar proxectos de lei fiscal, destitu\u00edr funcionarios, e elixir o Presidente dos Estados Unidos en caso de que non haxa unha maior\u00eda nos colexios electorais."}
{"id": "341308", "revid": "12452", "url": "https://gl.wikipedia.org/wiki?curid=341308", "title": "United States House of Representatives", "text": ""}
{"id": "341310", "revid": "89787", "url": "https://gl.wikipedia.org/wiki?curid=341310", "title": "Os tempos inda non, non son chegados", "text": "Os tempos inda non, non son chegados \u00e9 o primeiro \u00e1lbum de estudio do grupo galego de folk A Quenlla. Foi publicado en 1986, baixo o selo Avalon Discos.\nO dese\u00f1o e as fotograf\u00edas da cuberta son obras de Jos\u00e9 Luis Tejero."}
{"id": "341311", "revid": "1576", "url": "https://gl.wikipedia.org/wiki?curid=341311", "title": "Distribuci\u00f3n binomial", "text": "\\!&lt;/math&gt;|\n curtose = formula_1|\n entrop\u00eda =formula_2|\n mgf =formula_3|\n char =formula_4|\nA distribuci\u00f3n binomial \u00e9 unha distribuci\u00f3n de probabilidade discreta que conta o n\u00famero de \u00e9xitos nunha secuencia de \"n\" ensaios de Bernoulli independentes entre si, cunha probabilidade fixa \"p\" de que ocorra un \u00e9xito no ensaio.\nUn experimento de Bernoulli caracter\u00edzase por ser dicot\u00f3mico, \u00e9 dicir, s\u00f3 ten dous posibles resultados. Un destes resultados denom\u00ednase \u00e9xito e ten unha probabilidade de que suceda \"p\" e o outro denom\u00ednase fracaso, cunha probabilidade \"q\" = 1 - \"p\". Na distribuci\u00f3n binomial o experimento rep\u00edtese \"n\" veces, de forma independente, e tr\u00e1tase de calcular a probabilidade dun n\u00famero determinado de \u00e9xitos. Para \"n\" = 1, a binomial conv\u00e9rtese nunha distribuci\u00f3n de Bernoulli.\nPara representar que unha variable aleatoria \"X\" segue unha distribuci\u00f3n binomial de par\u00e1metros \"n\" e \"p\", escr\u00edbese:\nA distribuci\u00f3n binomial \u00e9 a base do test binomial de significaci\u00f3n estat\u00edstica.\nExperimento binomial.\nExisten moitas situaci\u00f3n nas que se presenta unha experiencia binomial. Cada un dos experimentos \u00e9 independente dos demais (\u00e9 dicir, a probabilidade do resultado dun experimento non depende do resultado do resto). O resultado de cada experimento s\u00f3 admite d\u00faas categor\u00edas (\u201c\u00e9xito\u201d e \u201cfracaso\u201d) e as probabilidades deben de ser constantes en todos os experimentos (expr\u00e9sanse como \"p\" e \"q\" ou \"p\" e 1-\"p\").\nDes\u00edgnase por \"X\" a variable que mide o n\u00famero de \u00e9xitos que produciron nos \"n\" experimentos. Cando se dan estas circunstancias, dise que a variable \"X\" segue unha distribuci\u00f3n de probabilidade binomial, e expr\u00e9sase \"B(n,p)\".\nExemplos de experimentos que se poden modelizar con esta distribuci\u00f3n son:\nCaracter\u00edsticas anal\u00edticas.\nA s\u00faa funci\u00f3n de probabilidad \u00e9\nonde formula_7\nsendo formula_8 as combinaci\u00f3ns de formula_9 en formula_10 (formula_9 elementos tomados de formula_10 en formula_10)\nExemplo.\nSe se lanza un dado (con 6 caras) 51 veces e queremos co\u00f1ecer a probabilidade de que o n\u00famero 3 saia vinte veces temos que X ~ B(51, 1/6) e a probabilidade ser\u00eda P(X=20):\nRelaci\u00f3n con outras variables aleatorias.\nSe formula_17 tende a infinito e formula_18 \u00e9 tal que o produto entre ambos os par\u00e1metros tende a formula_19, ent\u00f3n a distribuci\u00f3n da variable aleatoria binomial tende a unha distribuci\u00f3n de Poisson de par\u00e1metro formula_20.\nCando formula_18 =0.5 e \"n\" \u00e9 moi grande (habitualmente es\u00edxese que formula_22) a distribuci\u00f3n binomial pode aproximarse mediante a distribuci\u00f3n normal.\nPropiedades reprodutivas.\nDadas \"n\" variables binomiales independentes de par\u00e1metros \"ni\" (\"i\" = 1..., \"n\") e formula_18, a s\u00faa suma \u00e9 tam\u00e9n unha variable binomial, de par\u00e1metros \"n1\"+... + \"nn\", e formula_18, \u00e9 dicir,"}
{"id": "341312", "revid": "22795", "url": "https://gl.wikipedia.org/wiki?curid=341312", "title": "Platypoda", "text": ""}
{"id": "341313", "revid": "22795", "url": "https://gl.wikipedia.org/wiki?curid=341313", "title": "Tachyglossa", "text": ""}
{"id": "341314", "revid": "89787", "url": "https://gl.wikipedia.org/wiki?curid=341314", "title": "Marisol D\u00edaz Mouteira", "text": "Marisol D\u00edaz Mouteira, nada en Kelkheim (estado de Hesse, Alema\u00f1a) en 1967, \u00e9 unha pol\u00edtica galega, afiliada ao PPdeG e deputada no Parlamento de Galicia. \nTraxectoria.\nLicenciouse en Dereito pola UNED e especializouse en Mediaci\u00f3n Familiar e Dereito Civil. Funcionaria do Corpo Superior da Xunta de Galicia. Dende o ano 2003 ocupou diversos cargos representando ao Goberno galego na provincia de Ourense. Ese ano e ata 2005 foi delegada provincial da Conseller\u00eda de Xustiza, estando de presidente da Xunta Manuel Fraga.\nEn 2009, con Alberto N\u00fa\u00f1ez Feij\u00f3o como presidente do Goberno auton\u00f3mico e Rogelio Mart\u00ednez Gonz\u00e1lez como delegado territorial da Xunta na provincia de Ourense, foi nomeada xefa territorial da Conseller\u00eda de Educaci\u00f3n, cargo que abandonou en febreiro de 2012 para ocupar un escano no Parlamento de Galicia, en substituci\u00f3n de Jos\u00e9 Manuel Baltar Blanco. En marzo de 2013 asumiu a Xefatura territorial da Vicepresidencia, Conseller\u00eda de Presidencia, Administraci\u00f3ns P\u00fablicas e Xustiza , cargo que desempe\u00f1ar\u00e1 ata o mes de xaneiro de 2015, data na que accedeu \u00e1 Secretar\u00eda Territorial da Delegaci\u00f3n da Xunta en Ourense. Seis meses despois, en xu\u00f1o, dimitiu deste cargo para tomar posesi\u00f3n como deputada auton\u00f3mica en substituci\u00f3n de Jes\u00fas V\u00e1zquez Abad.\nO consello da Xunta de Galicia, reunido o 8 de outubro de 2015, nomeouna delegada territorial da Xunta en Ourense, logo do cesamento de Rogelio Mart\u00ednez Gonz\u00e1lez.\nEn xullo de 2020 presentouse como n\u00famero 1 das listas do Partido Popular de Galicia na provincia de Ourense \u00e1s Elecci\u00f3ns ao Parlamento de Galicia de 2020, e loxicamente sa\u00edu elixida.\nEn setembro de 2020 foi destitu\u00edda do seu cargo como delegada da Xunta en Ourense e substitu\u00edda por Gabriel Al\u00e9n. Na actualidade \u00e9 deputada no Parlamento de Galicia."}
{"id": "341315", "revid": "98629", "url": "https://gl.wikipedia.org/wiki?curid=341315", "title": "Camille Paglia", "text": "Camille Paglia (nada en Endicott, estado de Nova York, o 2 de abril de 1947) \u00e9 unha humanista estadounidense, co\u00f1ecida como unha sobranceira pensadora do feminismo actual.\nTraxectoria.\nCriada nunha familia italiana emigrada aos Estados Unidos, seu pai transmitiulle o interese pola arte e as linguas romances. Estudou en Binghamton University e en Yale, onde alardeou dun aberto lesbianismo infrecuente nos medios universitarios nos anos sesenta. Influenciada e encirrada pola s\u00faa paix\u00f3n por Susan Sontag, optou por abranguer un feminismo culto e afastado do que consideraba lugares com\u00fans dese pensamento pouco fundados culturalmente. Tras ser quen de traer a Sontag a falar \u00e1 s\u00faa universidade, acabou decepcionada e encetou o seu propio traballo intelectual enfrontado a un confortable feminismo propio do mundo acad\u00e9mico. Isto f\u00edxolle rachar coa universidade e enfrontar unha vida propia de librepensadora publicando artigos en revistas especializadas como \"Aron\" e buscando, con dificultades iniciais, editoriais para os seus ensaios.\nOs seus duros debates con outras figuras do feminismo marxin\u00e1rona do movemento organizado. A Kate Millett acusouna de defender ideas totalitarias e a Judith Butler de inventar artificialmente unha teor\u00eda de x\u00e9nero desconectada da realidade biol\u00f3xica e antropol\u00f3xica das mulleres.\nFoi considerada unha das pensadoras m\u00e1is influentes por publicaci\u00f3ns de prestixio como \"Foreing Policy\" e \"Prospect\".\nPensamento.\nCamiglie Paglia defende a bisexualidade como expresi\u00f3n da liberaci\u00f3n e o apoderamento da muller. Nas s\u00faas investigaci\u00f3ns sobre a muller na expresi\u00f3n art\u00edstica, amosa a subordinaci\u00f3n e manipulaci\u00f3n da muller e o seu corpo debido a unha cultura propia do patriarcado e o machismo. Entende que na natureza humana existen forzas primarias dionis\u00edacas e ca\u00f3ticas, especialmente no que atinxe \u00e1 sexualidade, que a cultura patriarcal pretende reprimir subordinando o poder inherente \u00e1 muller. A diferenza da ideolox\u00eda de x\u00e9nero, Paglia cre na especificidade e a forza da sexualidade feminina e defende a s\u00faa liberaci\u00f3n dende posici\u00f3ns libertarias. Acusa a determinadas correntes femininas de pretender anular a masculinidade e dun puritanismo inimigo da liberdade afectiva, da pornograf\u00eda e da liberdade dos corpos.\nFoi pol\u00e9mico o seu desleixo por pensadores reco\u00f1ecidos como Jean Baudrillard, Jacques Derrida, Jacques Lacan e Michel Foucault, aos que descualificou como post-estruturalistas que separaban a palabra do mundo real, algo moi masculino que o arraigo da muller no seu corpo debe rexeitar con enerx\u00eda.\nInsta as mulleres a que desenvolvan a s\u00faa enerx\u00eda e o seu potencial creativo e solidario do seu sexo, pero critica o fondo individualista burgu\u00e9s e o falso vitimismo de certas correntes feministas actuais. Isto fixo que se autocualificase como a feminista que as demais feministas odian.\nNa s\u00faa an\u00e1lise da cultura popular actual, manifesta cr\u00edticas duras contra as artistas e mulleres do mundo do espect\u00e1culo que asumen un feminismo estereotipado e superficial, ao tempo que asemade utilizan expresi\u00f3ns corporais e estratexias publicitarias que potencian o sexismo e o exhibicionismo feminino concibido para agradar o var\u00f3n consumista, mol e t\u00e9pedo da postmodernidade.\nNos seus artigos, ensaios e entrevistas, non foxe de posici\u00f3ns paradoxais como a cr\u00edtica do apoucamento politicamente correcto dos intelectuais var\u00f3ns, ata o punto de afirmar sentirse c\u00f3moda nos derradeiros redutos masculinos como os talleres e os estadais."}
{"id": "341318", "revid": "55340", "url": "https://gl.wikipedia.org/wiki?curid=341318", "title": "Senado dos Estados Unidos", "text": "O Senado dos Estados Unidos (en ) \u00e9 a c\u00e1mara alta lexislativa no sistema bicameral estadounidense, que xunto coa C\u00e1mara de Representantes forma parte do Congreso.\nReunido por vez primeira en 1789, a composici\u00f3n e poderes do Senado foron estabelecidos no 1\u00ba artigo da constituci\u00f3n estadounidense. Cada estado \u00e9 representado por dous senadores, sen ter en conta a poboaci\u00f3n, os cales son elixidos por un per\u00edodo de seis anos. Ata 1913 eran as lexislaturas de cada estado as que elix\u00edan os senadores que lles correspond\u00edan, pero logo de se ratificar a d\u00e9cimo s\u00e9tima emenda en 1913 el\u00edxense por voto popular.\nA c\u00e1mara do Senado at\u00f3pase na \u00e1 norte do Capitolio, en Washington, D.C. mentres a C\u00e1mara de Representantes at\u00f3pase na s\u00faa \u00e1 sur."}
{"id": "341320", "revid": "23204", "url": "https://gl.wikipedia.org/wiki?curid=341320", "title": "Capitolio dos Estados Unidos de Am\u00e9rica", "text": ""}
{"id": "341325", "revid": "1093", "url": "https://gl.wikipedia.org/wiki?curid=341325", "title": "Derm\u00e1pteros", "text": "Os derm\u00e1pteros (Dermaptera), chamados comunmente cadelas de frade, son unha orde de insectos que se encontran nas Am\u00e9ricas, \u00c1frica, Eurasia, Australia e Nova Zelandia. A especie cadela de frade (\"Forficula auricularia\") \u00e9 relativamente com\u00fan en Galicia. A orde comprende 2000 especies distribu\u00eddas en 12 familias, polo que \u00e9 unha das ordes m\u00e1is pequenas dentro dos insectos. As cadelas de frade te\u00f1en uns caracter\u00edsticos e moi visibles cercos, con forma de f\u00f3rceps ou pinza, no extremo do seu abdome, e \u00e1s membranosas pregadas baixos unhas curtas \u00e1s anteriores (\u00e9litros), de onde procede o seu nome cient\u00edfico (derm\u00e1pteros = \"\u00e1s de pel\"). Alg\u00fans grupos son parasitos diminutos de mam\u00edferos e carecen das devanditas pinzas t\u00edpicas. Viven no chan e raramente utilizan a s\u00faa capacidade de voar.\nSon principalmente nocturnos e a mi\u00fado ag\u00f3chanse en pequenas gretas h\u00famidas durante o d\u00eda, pero son moi activos de noite, aliment\u00e1ndose dunha ampla variedade de insectos e plantas. Con frecuencia son culpados de danos nas follas e flores e nas colleitas, especialmente a cadela de frade com\u00fan \"Forficula auricularia.\"\nRealizan cinco mudas no ano antes de ser adultas. Moitas especies de derm\u00e1pteros prestan coidados maternais \u00e1s cr\u00edas, o que \u00e9 infrecuente nos insectos. As femias de cadelas de frade coidan os seus ovos, e mesmo despois de que dos ovos saen as ninfas seguen coidando a s\u00faa descendencia ata que esta fai a s\u00faa segunda muda. Cando as ninfas fan a muda, empeza a observarse un dimorfismo sexual, como diferenzas nas pinzas.\nCo\u00f1\u00e9cense algunhas especies f\u00f3siles clasificadas nas subordes extintas Archidermaptera (do (Tri\u00e1sico tard\u00edo) e Eodermaptera (do Xur\u00e1sico medio). Moitas ordes de insectos consider\u00e1ronse teoricamente como moi relacionadas cos derm\u00e1pteros, a\u00ednda que os Grylloblattaria son os parentes m\u00e1is probables."}
{"id": "341326", "revid": "27155", "url": "https://gl.wikipedia.org/wiki?curid=341326", "title": "Dermaptera", "text": ""}
{"id": "341327", "revid": "27155", "url": "https://gl.wikipedia.org/wiki?curid=341327", "title": "Derm\u00e1ptero", "text": ""}
{"id": "341331", "revid": "98629", "url": "https://gl.wikipedia.org/wiki?curid=341331", "title": "L'ultima orgia del III Reich", "text": "L'ultima orgia del III Reich \u00e9 un filme italiano dirixido, producido e co-escrito por Cesare Canevari que se estreou en 1977. Est\u00e1 protagonizado por Adriano Micantoni e Daniela Poggi."}
{"id": "341334", "revid": "1131", "url": "https://gl.wikipedia.org/wiki?curid=341334", "title": "Pep Subir\u00f3s", "text": "Josep Subir\u00f3s i Puig, nado en Figueres en 1947, e finado en Torroella de Montgr\u00ed (Baix Empord\u00e0) o 7 de maio de 2016, foi un escritor e fil\u00f3sofo catal\u00e1n.\nTraxectoria.\nLicenciado en Filosof\u00eda e Letras pola Universidade de Barcelona (1965-1970). Durante o franquismo participou nas Plataformas Anticapitalistas e na Organizaci\u00f3n de Esquerda Comunista. Entre 1973 e 1983 foi profesor de filosof\u00eda na Universidade Aut\u00f3noma de Barcelona, membro do Colexio de Filosof\u00eda e director das revistas \"Transici\u00f3n\" e \"El Viejo Topo\". Posteriormente foi coordinador de Cultura do Concello de Barcelona e asesor do Alcalde Pasqual Maragall at\u00e9 1997. Dende ent\u00f3n, exerceu como escritor, comisario de exposici\u00f3ns e organizador de proxectos culturais. Alg\u00fans dos seus libros foron traducidos \u00f3 alem\u00e1n, \u00f3 castel\u00e1n, \u00f3 italiano e \u00f3 ingl\u00e9s."}
{"id": "341335", "revid": "23204", "url": "https://gl.wikipedia.org/wiki?curid=341335", "title": "Josep Subir\u00f3s i Puig", "text": ""}
{"id": "341336", "revid": "62927", "url": "https://gl.wikipedia.org/wiki?curid=341336", "title": "Ves\u00edculas secretoras", "text": ""}
{"id": "341338", "revid": "124656", "url": "https://gl.wikipedia.org/wiki?curid=341338", "title": "Juan Manuel Vidal Seage", "text": "Juan Manuel Vidal Seage, nado en Padr\u00f3n en 1970, \u00e9 un pol\u00edtico galego do PPdeG.\nTraxectoria.\nResidente en Pontecesures dende principios dos anos 2000, foi t\u00e9cnico de calidade e prevenci\u00f3n na empresa Gr\u00faas Estaci\u00f3n. Encabezou a candidatura do PPdeG en Pontecesures nas elecci\u00f3ns municipais de 2011 logrando 2 concelleiros por detr\u00e1s dos 4 do BNG, polo que foi portavoz popular na oposici\u00f3n. Nas municipais de 2015 encabezou de novo a candidatura do PPdeG e nesta ocasi\u00f3n foi a forza m\u00e1is votada con 3 concelleiros, pero non logrou a alcald\u00eda ao pactalo BNG con Terra Galega e o PSdeG. Tralo abandono do goberno de Terra Galega en xaneiro de 2016, en maio de presentou unha moci\u00f3n de censura xunto a Independentes de Pontecesures e o cabeza de lista de Terra Galega e foi elixido alcalde. No 2019 subeu a 4 concelleiros e acadou de novo a alcald\u00eda, gobernando de novo con Terra Galega e os Independentes. Tralas municipais de 2023, pese a impo\u00f1erse de novo e subir a 5 concelleiros, o BNG e o PSdeG sumaron maior\u00eda e perdeu o bast\u00f3n de mando en favor da candidata nacionalista Maite Tocino."}
{"id": "341340", "revid": "89787", "url": "https://gl.wikipedia.org/wiki?curid=341340", "title": "Club Atl\u00e9tico de Madrid (rugby)", "text": "A secci\u00f3n de rugby do Club Atl\u00e9tico de Madrid, creada nos anos 20, foi un dos equipos m\u00e1is importantes de Espa\u00f1a durante os anos 40 e 50, disputando varias finais do Campionato de Espa\u00f1a, que ga\u00f1ou en 1949, e do Campionato de Castela. Foi un dos catro participantes nas d\u00faas primeiras edici\u00f3ns da Liga Nacional en 1953 e 1954, acadando dous subcampionatos. A finais dos anos 50 a secci\u00f3n desapareceu como tal fusion\u00e1ndose co Club Deportivo Arquitectura.\nEn 2012 o CRC Pozuelo chegou a un acordo comercial co Atl\u00e9tico de Madrid mediante a empresa Santa M\u00f3nica Sport para que o equipo de rugby vestira as cores do club e levase o seu escudo durante tres tempadas. O acordo rematou \u00f3 segundo ano."}
{"id": "341341", "revid": "23562", "url": "https://gl.wikipedia.org/wiki?curid=341341", "title": "Secci\u00f3n de rugby do Club Atl\u00e9tico de Madrid", "text": ""}
{"id": "341342", "revid": "23562", "url": "https://gl.wikipedia.org/wiki?curid=341342", "title": "Club Atl\u00e9tico de Madrid Rugby", "text": ""}
{"id": "341343", "revid": "1576", "url": "https://gl.wikipedia.org/wiki?curid=341343", "title": "O Barro", "text": ""}
{"id": "341345", "revid": "23204", "url": "https://gl.wikipedia.org/wiki?curid=341345", "title": "Distribuci\u00f3n de Poisson", "text": "A distribuci\u00f3n de Poisson \u00e9 unha distribuci\u00f3n de probabilidade discreta que expresa, a partir dunha frecuencia de ocorrencia media, a probabilidade de que ocorra un determinado n\u00famero de sucesos durante certo per\u00edodo de tempo. Concretamente, especial\u00edzase na probabilidade de que ocorran sucesos con probabilidades moi pequenas ou sucesos \"raros\".\nFoi descuberta por Sim\u00e9on-Denis Poisson, que a presentou en 1838 no seu traballo \"Recherches sur la probabilit\u00e9 des jugements en mati\u00e8res criminelles et mati\u00e8re civile\" (\"Investigaci\u00f3n sobre a probabilidade dos xu\u00edzos en materias criminais e civ\u00eds\").\nPropiedades.\nA funci\u00f3n de masa ou probabilidade de Poisson \u00e9\nonde\nTanto o valor esperado como a varianza dunha variable aletoria con distribuci\u00f3n de Poisson son iguais a \u03bb. Os momentos de orde superior son polinomios de Touchard en \u03bb con coeficientes que te\u00f1en unha interpretaci\u00f3n combinatoria. De feito, cando o valor esperado da distribuci\u00f3n de Poisson \u00e9 1, ent\u00f3n segundo a f\u00f3rmula de Dobinski, o \"n\"-\u00e9simo momento \u00e9 igual ao n\u00famero de partici\u00f3ns de tama\u00f1o \"n\".\nA moda dunha variable aleatoria de distribuci\u00f3n de Poisson con \u03bb non enteiro \u00e9 igual a formula_1, o maior dos enteiros menores que \u03bb (os s\u00edmbolos formula_2 representan a funci\u00f3n parte enteira). Cando \u03bb \u00e9 un enteiro positivo, as modas son \u03bb e \u03bb\u00a0\u2212\u00a01.\nA funci\u00f3n xeradora de momentos da distribuci\u00f3n de Poisson con valor esperado \u03bb \u00e9\nAs variables aleatorias de Poisson te\u00f1en a propiedade de ser infinitamente divisibles.\nA diverxencia de Kullback-Leibler dende unha variable aleatoria de Poisson de par\u00e1metro \u03bb0 a outra de par\u00e1metro \u03bb \u00e9\nIntervalo de confianza.\nUn criterio f\u00e1cil e r\u00e1pido para calcular un intervalo de confianza aproximado de \u03bb foi proposto por Guerriero en 2012. Dada unha serie de sucesos k (polo menos 15 ou 20) nun per\u00edodo de tempo T, os l\u00edmites do intervalo de confianza para a frecuencia ve\u00f1en dados por:\nent\u00f3n os l\u00edmites do par\u00e1metro formula_5 est\u00e1n dados por:formula_6.\nRelaci\u00f3n con outras distribuci\u00f3ns.\nSumas de variables aleatorias de Poisson.\nA suma de variables aleatorias de Poisson independentes \u00e9 outra variable aleatoria de Poisson que ten como par\u00e1metro a suma dos par\u00e1metros das orixinais: se\nson \"N\" variables aleatorias de Poisson independentes, ent\u00f3n\nDistribuci\u00f3n binomial.\nA distribuci\u00f3n de Poisson \u00e9 o caso l\u00edmite da distribuci\u00f3n binomial. De feito, se os par\u00e1metros \"n\" e formula_9 dunha distribuci\u00f3n binomial tenden a infinito (no caso de 'n') e a cero (no caso de formula_9) de xeito que formula_11 se mante\u00f1a constante, a distribuci\u00f3n l\u00edmite obtida \u00e9 de Poisson.\nAproximaci\u00f3n normal.\nComo consecuencia do teorema central do l\u00edmite, para valores grandes de formula_5, unha variable aleatoria de Poisson \"X\" pode aproximarse por outra normal dado que o cociente\nconverxe a unha distribuci\u00f3n normal de media nula e varianza 1.\nDistribuci\u00f3n exponencial.\nSe para cada valor \"t\" &gt; 0, que representa o tempo, o n\u00famero de sucesos de certo fen\u00f3meno aleatorio segue unha distribuci\u00f3n de Poisson de par\u00e1metro \u03bbt, ent\u00f3n os tempos transcorridos entre dous sucesos sucesivos segue a distribuci\u00f3n exponencial.\nExemplos.\nSe o 2% dos libros encadernados en certo taller ten encadernaci\u00f3n defectuosa, para obter a probabilidade de que 5 de 400 libros encadernados neste taller te\u00f1an encadernaci\u00f3ns defectuosas empr\u00e9gase a distribuci\u00f3n de Poisson. Neste caso concreto, \"k\" \u00e9 5 e, \u03bb, o valor esperado de libros defectuosos \u00e9 o 2% de 400, \u00e9 dicir, 8. Polo tanto, a probabilidade buscada \u00e9\nProcesos de Poisson.\nA distribuci\u00f3n de Poisson apl\u00edcase a diversos fen\u00f3menos discretos da natureza (aqueles fen\u00f3menos que ocorren 0, 1, 2, 3... veces durante un per\u00edodo definido de tempo ou nunha \u00e1rea determinada) cando a probabilidade de que ocorra o fen\u00f3meno \u00e9 constante no tempo ou no espazo. Exemplos destes sucesos que poden ser analizados pola distribuci\u00f3n de Poisson incl\u00faen:"}
{"id": "341346", "revid": "1131", "url": "https://gl.wikipedia.org/wiki?curid=341346", "title": "MEIRANDE", "text": ""}
{"id": "341347", "revid": "1576", "url": "https://gl.wikipedia.org/wiki?curid=341347", "title": "Distribuci\u00f3n xeom\u00e9trica", "text": "A distribuci\u00f3n xeom\u00e9trica \u00e9 calquera das d\u00faas distribuci\u00f3ns de probabilidade discretas seguintes:\nDistribuci\u00f3ns relacionadas.\nA distribuci\u00f3n xeom\u00e9trica \u00e9 un caso especial da distribuci\u00f3n binomial negativa con par\u00e1metro \"k\" = 1. M\u00e1is generalmente, se \"Y\" 1...,\"Y\"\"k\" son variables independentes distribu\u00eddas xeometricamente con par\u00e1metro \"p\", ent\u00f3n formula_8 segue unha distribuci\u00f3n binomial negativa con par\u00e1metros \"k\" e \"p\".\nSe \"Y\"1...,\"Y\"\"r\" son variables independentes distribu\u00eddas xeometricamente (con diferentes par\u00e1metros de \u00e9xito \"pm\" posibles ), ent\u00f3n o seu m\u00ednimo formula_9 segue tam\u00e9n unha distribuci\u00f3n xeom\u00e9trica, con par\u00e1metro\nformula_10."}
{"id": "341349", "revid": "1576", "url": "https://gl.wikipedia.org/wiki?curid=341349", "title": "Distribuci\u00f3n hiperxeom\u00e9trica", "text": "\\,&lt;/math&gt;\nformula_7\nformula_8\nPropiedades.\nA funci\u00f3n de probabilidade dunha variable aleatoria con distribuci\u00f3n hiperxeom\u00e9trica pode deducirse empregando razoamentos combinatorios e \u00e9 igual a"}
{"id": "341350", "revid": "1131", "url": "https://gl.wikipedia.org/wiki?curid=341350", "title": "O Barrocal", "text": ""}
{"id": "341351", "revid": "1576", "url": "https://gl.wikipedia.org/wiki?curid=341351", "title": "As Lamas", "text": ""}
{"id": "341352", "revid": "1131", "url": "https://gl.wikipedia.org/wiki?curid=341352", "title": "As Barrocas", "text": ""}
{"id": "341353", "revid": "1131", "url": "https://gl.wikipedia.org/wiki?curid=341353", "title": "Barrosela", "text": ""}
{"id": "341354", "revid": "1131", "url": "https://gl.wikipedia.org/wiki?curid=341354", "title": "O Barro de Abaixo", "text": ""}
{"id": "341355", "revid": "1131", "url": "https://gl.wikipedia.org/wiki?curid=341355", "title": "O Barro de Arriba", "text": ""}
{"id": "341356", "revid": "23204", "url": "https://gl.wikipedia.org/wiki?curid=341356", "title": "Roger Penrose", "text": " \nRoger Penrose, nado en Colchester (Essex) o 8 de agosto de 1931, \u00e9 un f\u00edsico matem\u00e1tico ingl\u00e9s. \u00c9 co\u00f1ecido particularmente polas s\u00faas contribuci\u00f3ns \u00e1 teor\u00eda da relatividade xeral e \u00e1 cosmolox\u00eda. Tam\u00e9n destacou no \u00e1mbito das matem\u00e1ticas recreativas e a filosof\u00eda. Foi Premio Nobel de F\u00edsica en 2020 xunto con Reinhard Genzel e Andrea Ghez.\nTraxectoria.\nPenrose \u00e9 fillo do cient\u00edfico Lionel Penrose e de Margaret Leathes, e irm\u00e1n do matem\u00e1tico Oliver Penrose e o xogador de xadrez Jonathan Penrose.\nEn 1955, cando era estudante reinventou a \u201cinversa xeneralizada\u201d, tam\u00e9n co\u00f1ecida como inversa Moore-Penrose. Conseguiu o seu doutoramento en Cambridge en 1958, cunha tese sobre \"m\u00e9todos tensores en xeometr\u00eda alx\u00e9brica\" baixo a supervisi\u00f3n de John A. Todd. En 1965 Penrose e o f\u00edsico Stephen Hawking probaron que aas singularidades poden formarse a partir do colapso de inmensas estrelas moribundas.\nEn 1967 inventou a teor\u00eda de twistores que mapea obxectos xeom\u00e9tricos dun espazo de Minkowski nun espazo complexo en catro dimensi\u00f3ns coa signatura m\u00e9trica (2,2). En 1969 propuxo a hip\u00f3tese da censura c\u00f3smica, que conxectura que o universo nos protexe da impredicibilidade inherente das singularidades (como os buracos negros) ocult\u00e1ndoos da vista. Esta forma co\u00f1\u00e9cese actualmente como a \"hip\u00f3tese feble da censura\"; en 1979, Penrose formulou unha versi\u00f3n m\u00e1is firme chamada \"hip\u00f3tese forte da censura\". Xunto coa conxectura BKL e os problemas coa estabilidade non linear, resolver a conxectura da censura c\u00f3smico \u00e9 un dos problemas m\u00e1is importantes da teor\u00eda da relatividade.\nPenrose \u00e9 co\u00f1ecido polo seu descubrimento en 1974 dos teselados que reciben o seu nome, que est\u00e1n formados de d\u00faas teselas que s\u00f3 poden teselar o plano de forma aperi\u00f3dica. En 1984 atop\u00e1ronse padr\u00f3ns similares na organizaci\u00f3n de \u00e1tomos en cuasicristais.\nA s\u00faa contribuci\u00f3n m\u00e1is importante pode considerarse a invenci\u00f3n das redes de esp\u00edn (1971). Tam\u00e9n influ\u00edu na popularizaci\u00f3n dos diagramas causales, co\u00f1ecidos como diagramas de Penrose.\nEn 2020 recibe o Premio Nobel de F\u00edsica."}
{"id": "341357", "revid": "1505", "url": "https://gl.wikipedia.org/wiki?curid=341357", "title": "R\u00edo Grande, r\u00edo Rosende", "text": "O r\u00edo Grande \u00e9 un afluente do Rosende pola marxe esquerda. Discorre pola Depresi\u00f3n Meridiana.\nCurso.\nNace no Empalme, Anxeriz (Tordoia). Desemboca no r\u00edo Rosende pola marxe esquerda, entre Nov\u00ed e Vivente, na parroquia carballesa de Arda\u00f1a. As fervenzas de Rus e Entrecruces at\u00f3panse nos seus afluentes."}
{"id": "341358", "revid": "13293", "url": "https://gl.wikipedia.org/wiki?curid=341358", "title": "Salto da F\u00e9rveda", "text": ""}
{"id": "341359", "revid": "1131", "url": "https://gl.wikipedia.org/wiki?curid=341359", "title": "Fervenza de Entrecruces", "text": "A fervenza de Entrecruces, tam\u00e9n co\u00f1ecida como salto da F\u00e9rveda, f\u00e9rveda de Sampaio ou fervenza de San Paio, \u00e9 un salto de auga natural situado na parroquia de Entrecruces (Carballo) no r\u00edo Out\u00f3n, preto da s\u00faa desembocadura no r\u00edo Grande."}
{"id": "341360", "revid": "13293", "url": "https://gl.wikipedia.org/wiki?curid=341360", "title": "Fervenza de San Paio", "text": ""}
{"id": "341367", "revid": "89787", "url": "https://gl.wikipedia.org/wiki?curid=341367", "title": "R\u00edo Out\u00f3n", "text": "O r\u00edo Out\u00f3n \u00e9 un afluente do Grande pola marxe dereita. A fervenza de Entrecruces at\u00f3pase no seu curso.\nCurso.\nNace a 422\u00a0m \u00f3 p\u00e9 do monte Albor\u00edn, preto de Ferrol, Rus (Carballo) e pasa polo Out\u00f3n (Carballo) e pola Torre (Tordoia). Na ponte de Ouxas recibe pola dereita o r\u00edo de Calvos e pola esquerda o r\u00edo Cativo, nunha paraxe dominada polo castro de Ouxas. A partir deste punto descende rapidamente para formar un pequeno can\u00f3n na presa de S\u00e1nchez (antiga central hidroel\u00e9ctrica de 1915 que abasteceu a Carballo), que remata na fervenza de Entrecruces, un conxunto de saltos naturais de 50\u00a0m de altura total. Finalmente descende entre r\u00e1pidos ata o val do r\u00edo Grande, onde desemboca entre San Paio e F\u00e9rveda, na parroquia de Entrecruces (Carballo)."}
{"id": "341371", "revid": "13293", "url": "https://gl.wikipedia.org/wiki?curid=341371", "title": "Fervenza de Sampaio", "text": ""}
{"id": "341373", "revid": "51821", "url": "https://gl.wikipedia.org/wiki?curid=341373", "title": "J\u00e1 conheci", "text": ""}
{"id": "341379", "revid": "23204", "url": "https://gl.wikipedia.org/wiki?curid=341379", "title": "Jamie-Lee Kriewitz", "text": "Jamie-Lee Kriewitz, nada en Bennigsen o 18 de marzo de 1998, \u00e9 unha cantante alem\u00e1. Saltou \u00e1 fama en 2015, ap\u00f3s ga\u00f1ar \"The Voice of Germany\". Representar\u00e1 a Alema\u00f1a no Festival de Eurovisi\u00f3n 2016.\nTraxectoria.\nO 29 de abril de 2016 lanzou o seu \u00e1lbum debut, \"Berlin\" co selo Universal Music, no que se atopa a canci\u00f3n \"Ghost\", que chegou aos postos 11, 65 e 26 en Alema\u00f1a, Austria e Su\u00edza respectivamente."}
{"id": "341381", "revid": "89787", "url": "https://gl.wikipedia.org/wiki?curid=341381", "title": "Borxa Tenreiro", "text": "Francisco de Borxa Gonz\u00e1lez Tenreiro, nado en Ferrol en 1976, \u00e9 un tradutor galego.\nTraxectoria.\nGonz\u00e1lez Tenreiro \u00e9 licenciado en Dereito pola Universidade de Santiago de Compostela. Ten, as\u00ed mesmo, o certificado de tradutor da Birmingham City College. Traballou de tradutor e int\u00e9rprete no Reino Unido e exerceu o cargo de xefe de redacci\u00f3n do Grupo Hipala Communication, en M\u00e1laga. En 2016 era director da axencia de traduci\u00f3n e comunicaci\u00f3n englishpanish, na comarca de Ferrolterra.\nNa edici\u00f3n de 2016, recibiu o premio a artigos xornal\u00edsticos normalizadores xestionado polo concello de Carballo, polo seu artigo intitulado \u00abNon por min, por eles\u00bb."}
{"id": "341382", "revid": "6939", "url": "https://gl.wikipedia.org/wiki?curid=341382", "title": "Francisco de Borxa Gonz\u00e1lez Tenreiro", "text": ""}
{"id": "341384", "revid": "89787", "url": "https://gl.wikipedia.org/wiki?curid=341384", "title": "El asesinato de Carrero Blanco", "text": "El asesinato de Carrero Blanco \u00e9 unha miniserie de televisi\u00f3n de x\u00e9nero hist\u00f3rico dirixida por Miguel Bardem e protagonizada por Unax Ugalde e Jos\u00e9 \u00c1ngel Egido, no ano 2011. \u00c9 unha coproducci\u00f3n de Televisi\u00f3n Espa\u00f1ola (TVE), Euskal Telebista (ETB) e BocaBoca Producciones. O seu argumento trata sobre como se organizou e planificou o atentado contra Carrero Blanco o 20 de decembro de 1973.\nArgumento.\nO filme narra o intento de secuestro e posterior atentado que ETA levou a cabo o 20 de decembro de 1973 contra Luis Carrero Blanco, que fora designado Presidente do Goberno de Espa\u00f1a por Francisco Franco uns meses atr\u00e1s."}
{"id": "341385", "revid": "22570", "url": "https://gl.wikipedia.org/wiki?curid=341385", "title": "Colpodella", "text": "Colpodella \u00e9 un x\u00e9nero de alveolados que comprende 5 especies reco\u00f1ecidas, e outras d\u00faas posibles especies: Comparten todas as sinapomorfias t\u00edpicas dos apicomplexos, pero son de vida libre en vez de parasitos. Moitos membros deste x\u00e9nero foran anteriormente asignados ao x\u00e9nero \"Spiromonas\".\nA especie tipo \u00e9 \"Colpodella pugnax\" \nDescrici\u00f3n.\nSon protistas flaxelados pequenos de di\u00e1metro &lt; 20\u00a0\u03bcm. O seu ciclo vital consta de dous estadios principais: trofozo\u00edtos \ufb02axelados e quistes, que constit\u00faen o estadio reprodutivo do ciclo.\nMorfoloxicamente os trofozo\u00edtos de \"Colpodella\" son similares \u00e1s zo\u00f3sporas de \"Perkinsus\", a\u00ednda que os dous taxons non est\u00e1n especificamente relacionados. Os estadios m\u00f3biles de ambos os x\u00e9neros te\u00f1en un par de flaxelos ortogonais anteriores, cirstas mitocondriais vesiculares, membranas alveolares internas e microporos. Tanto as especies de \"Colpodella\" coma as de \"Perkinsus\" te\u00f1en conoides truncados abertos lateralmente (\u00e1s veces chamados pseudoconoides), roptr\u00edas que ocupan a lonxitude da c\u00e9lula e micronemas m\u00e1is pequenos. Tanto as roptr\u00edas coma os micronemas orix\u00ednanse na porci\u00f3n anterior da c\u00e9lula. Debaixo da membrana plasm\u00e1tica sit\u00faase unha pel\u00edcula de tres capas, composta por membranas alveolares e microt\u00fabulos moi separados que se orixinan subapicalmente. Algunhas especies te\u00f1en org\u00e1nulos extrusivos (tricocistes).\nA diferenza de \"Perkinsus\", os \"Colpodella\" son c\u00e9lulas de vida libre e son predadores voraces doutros protistas de vida libre. A maior\u00eda das especies aparentemente penetran a membrana plasm\u00e1tica da presa e consomen o seu citoplasma. Este xeito de alimentarse denom\u00ednase mizocitose. Mentres se alimentan estes depredadores adh\u00edrense pola s\u00faa porci\u00f3n anterior (o rostro) \u00e1 presa. O rostro cont\u00e9n o pseudoconoide, que se transforma nun anel de microt\u00fabulos que rodea a zona de adhesi\u00f3n. O citoplasma da presa \u00e9 ent\u00f3n succionado ao interior dun gran vac\u00faolo alimenticio posterior.\nDespois de que os trofozo\u00edtos perden os seus flaxelos, fanse esf\u00e9ricas, enqu\u00edstanse e div\u00eddense (\u00e9 dicir, reprod\u00facense). Os quistes son simples esferas. O vac\u00faolo alimenticio parece un gran vac\u00faolo central no quiste; a medida que progresa a divisi\u00f3n o material restante do vac\u00faolo queda reducido a un corpo residual. Normalmente \"Colpodella\" div\u00eddese en catro c\u00e9lulas fillas (\u00e1s veces s\u00f3 d\u00faas). Isto \u00e9 diferente ao que se observa nos verdadeiros Apicomplexa e \"Perkinsus\", que producen normalmente moitas m\u00e1is c\u00e9lulas fillas durante a reproduci\u00f3n; as especies \"Perkinsus\" poden producir ata 32 c\u00e9lulas, por exemplo, mentres que \"Toxoplasma\" produce 128. \u00c1s c\u00e9lulas fillas cr\u00e9cenlles flaxelos, a parede do quiste rompe, e as c\u00e9lulas saen nadando, deixando un corpo residual detr\u00e1s. Observouse un posible proceso sexual en polo menos d\u00faas especies.\nTaxonom\u00eda.\nA familia \u00e1 que pertence \"Colpodella\" parece ser un clado irm\u00e1n dos Apicomplexa. O seu estilo de vida pode ser representativo dos antepasados de vida libre dos Apicomplexa. Unha diferenza significativa \u00e9 que as especies deste x\u00e9nero, igual que os Perkinsea, te\u00f1en un conoide con apertura lateral (pseudoconoide) mentres que os Apicomplexa que pos\u00faen un conoide (os Conoidasida) te\u00f1en un conoide pechado.\nOutro x\u00e9nero da familia \u00e9 \"Acrocoelus\".\nEntre as especies de \"Colpodella\" est\u00e1n:\nAspectos cl\u00ednicos.\nEstes organismos non se consideran normalmente pat\u00f3xenos para os humanos. Por\u00e9n, existe un informe dunha infecci\u00f3n nos eritrocitos dunha muller chinesa que ti\u00f1a unha deficiencia de c\u00e9lulas asasinas naturais."}
{"id": "341386", "revid": "113870", "url": "https://gl.wikipedia.org/wiki?curid=341386", "title": "Tempada 2015-16 do Campionato su\u00edzo de h\u00f3ckey a pat\u00edns", "text": "A tempada 2015-16 da NLA foi a 95\u00aa edici\u00f3n do Campionato su\u00edzo de h\u00f3ckey a pat\u00edns. A competici\u00f3n comezou o d\u00eda 9 de setembro de 2015 e a liga regular finalizou o 2 de abril de 2016 co RHC Diessbach \u00e1 cabeza da competici\u00f3n. Os \"play-offs\" comezaron o 9 de abril de 2016 e finalizaron o 28 de maio de 2016 coa disputa da final.\nAo finalizar a tempada o RHC Diessbach alzou o seu segundo t\u00edtulo de liga logo do conquistado na tempada 2012-13, mentres que o RHC Vordemwald descendeu \u00e1 segunda categor\u00eda, a LNB, logo de finalizar na derradeira posici\u00f3n da clasificaci\u00f3n e perder no \"play-out\" fronte ao RHC Wimmis. Pola s\u00faa banda Kissling Pascal (Diessbach) converteuse no m\u00e1ximo goleador da competici\u00f3n tras anotar un total de 42 goles (27 na liga regular e 15 nos \"play-offs\").\nEquipos.\nNa tempada 2015-16 participaron na competici\u00f3n un total de dez equipos: nove deles foron equipos su\u00edzos e un foi alem\u00e1n (RSV Weil). Entre os equipos su\u00edzos houbo unha destacada presenza de equipos procedentes do Cant\u00f3n de Berna, que achegou un terzo dos equipos su\u00edzos en competici\u00f3n.\nLiga regular.\nA liga regular da NLA comezou o 9 de setembro de 2015 coa disputa da primeira xornada e finalizou o 2 de abril de 2016 tras completarse as 18 xornadas. O sistema de puntuaci\u00f3n empregado non permite os empates e outorga os seguintes puntos:\nAo final da liga regular o RHC Diessbach proclamouse campi\u00f3n da mesma, liderando a t\u00e1boa clasificatoria cun total de 47 puntos, o que sup\u00f3n unha vantaxe de 14 puntos respecto do segundo clasificado, o Montreux HC, e tendo perdido tan s\u00f3 dous partidos. Pola s\u00faa banda, o RHC Vordemwald pechou a t\u00e1boa con tan s\u00f3 catro vitorias e 11 puntos.\nM\u00e1ximos goleadores.\nAo final da liga regular o m\u00e1ximo goleador da competici\u00f3n foi Kissling Pascal, do RHC Diessbach cun total de 27 goles. A seguinte t\u00e1boa mostra os cinco m\u00e1ximos goleadores da tempada:\n\"Play-off\".\n\u00c1 finalizaci\u00f3n da liga regular, os oito primeiros equipos da t\u00e1boa clasific\u00e1ronse para os \"play-offs\" polo t\u00edtulo, que comezaron o 9 de abril de 2016. Todas as series consistiron en enfrontamentos ao mellor de tres encontros con vantaxe de campo para o equipo mellor clasificado na liga regular, coa excepci\u00f3n da final, que se disputou a partido \u00fanico o 28 de maio de 2016 \u00e1s 21h no CIS Halle de Solothurn ante 1020 espectadores.\nLogo dos \"play-offs\" o RHC Diessbach conseguiu alzarse co t\u00edtulo de liga logo de derrotar ao Gen\u00e8ve RHC na final por 4 goles a 1. O equipo de Xenebra chegaba \u00e1 final sen ter perdido ning\u00fan partido e tendo encaixado tan s\u00f3 10 goles fronte aos 22 anotados nas d\u00faas roldas anteriores. Pola s\u00faa banda, o equipo de Diessbach bei B\u00fcren precisara dos tres encontros da rolda de cuartos de final e semifinais. O m\u00e1ximo anotador dos \"play-offs\" foi Kissling Pascal, que anotou 15 goles en sete partidos para o RHC Diessbach.\n\"Play-out\".\nOs dous \u00faltimos clasificados da liga regular foron o RHC Wimmis e o RHC Vordemwald, que se enfrontaron no \"play-out\" para manter a categor\u00eda, resultando ga\u00f1adores os de Wimmis logo de tres vitorias consecutivas, polo que o RHC Vordemwald descendeu \u00e1 LNB. O m\u00e1ximo anotador das series pola permanencia na m\u00e1xima categor\u00eda do h\u00f3ckey a pat\u00edns su\u00edzo foi Wirth Dominic (RCH Wimmis), que anotou sete goles en dous partidos."}
{"id": "341387", "revid": "98629", "url": "https://gl.wikipedia.org/wiki?curid=341387", "title": "Ma ma", "text": "Ma ma \u00e9 un filme espa\u00f1ol de drama escrito e dirixido por Julio Medem, producido por Morena Films e protagonizado por Pen\u00e9lope Cruz, Lu\u00eds Tosar e Asier Etxeandia. Foi estreado o 11 de setembro de 2015 en Espa\u00f1a.\nArgumento.\nLogo de serlle diagnosticado un cancro de mama a Magda (Pen\u00e9lope Cruz), reacciona sacando \u00e1 superficie toda a s\u00faa enerx\u00eda vital, desde o imaxinable ao inimaxinable. Grazas \u00e1 s\u00faa valent\u00eda e optimismo, ela e o seu contorno m\u00e1is \u00edntimo vivir\u00e1n insospeitadas escenas de humor e delicada felicidade."}
{"id": "341388", "revid": "6279", "url": "https://gl.wikipedia.org/wiki?curid=341388", "title": "El desconocido", "text": ""}
{"id": "341389", "revid": "50011", "url": "https://gl.wikipedia.org/wiki?curid=341389", "title": "Traxectoria do Celta de Vigo", "text": "(1) \n(2) "}
{"id": "341390", "revid": "109703", "url": "https://gl.wikipedia.org/wiki?curid=341390", "title": "Gobernantes muiscas", "text": "A rexi\u00f3n central das terras altas colombianas estivo controlada por gobernantes muiscas cando os conquistadores espa\u00f1ois chegaron \u00e1 rexi\u00f3n. Estaban organizados nunha Confederaci\u00f3n muisca, que ti\u00f1a dous gobernantes; o zipa que era o gobernante da zona sur con capital Bacat\u00e1, hoxe co\u00f1ecida como Bogot\u00e1, e o zaque que era o gobernante da zona norte con capital en Hunza, hoxe co\u00f1ecida como Tunja.\nCacicados aut\u00f3nomos.\nOs cacicados muiscas considerados como aut\u00f3nomos ou independientes, xa que non se centralizaran baixo un mesmo dirixente, foron os de Saboy\u00e1, Charal\u00e1, Chipat\u00e1, Tacasquira e Tinjac\u00e1. Por outra banda, a confederaci\u00f3n de Guanent\u00e1 pertenc\u00eda \u00f3s guanes, e a de Cocuy \u00f3s tunebos, \u00e1mbolos dous pobos de linguas chibchas, pero independentes."}
{"id": "341391", "revid": "5863", "url": "https://gl.wikipedia.org/wiki?curid=341391", "title": "Luna Sanmart\u00edn", "text": ""}
{"id": "341392", "revid": "5863", "url": "https://gl.wikipedia.org/wiki?curid=341392", "title": "Centro de Interpretaci\u00f3n de Rande", "text": ""}
{"id": "341393", "revid": "895", "url": "https://gl.wikipedia.org/wiki?curid=341393", "title": "Pe\u00f1arol", "text": ""}
{"id": "341395", "revid": "56817", "url": "https://gl.wikipedia.org/wiki?curid=341395", "title": "A Barroca", "text": "O top\u00f3nimo galego A Barroca pode referirse a:"}
{"id": "341396", "revid": "1131", "url": "https://gl.wikipedia.org/wiki?curid=341396", "title": "Os Barros", "text": ""}
{"id": "341397", "revid": "1131", "url": "https://gl.wikipedia.org/wiki?curid=341397", "title": "O Barroso", "text": ""}
{"id": "341400", "revid": "98629", "url": "https://gl.wikipedia.org/wiki?curid=341400", "title": "Gruta de Aloia", "text": "A gruta de Aloia, ou gruta da Trapa, \u00e9 unha cova gran\u00edtica situada no Parque Natural do Monte Aloia, na serra do Gali\u00f1eiro, no concello pontevedr\u00e9s de Tui. Formouse hai dous mill\u00f3ns de anos por mor da erosi\u00f3n do r\u00edo subterr\u00e1neo que a percorr\u00eda, e ten unha lonxitude de 1250 metros."}
{"id": "341402", "revid": "5863", "url": "https://gl.wikipedia.org/wiki?curid=341402", "title": "Biblioteca Nacional de Australia", "text": "A Biblioteca Nacional de Australia (en ) \u00e9 a maior biblioteca de referencia de Australia e at\u00f3pase na s\u00faa capital, en Camberra. Tam\u00e9n fai a funci\u00f3n de dep\u00f3sito legal de Australia. Segundo os datos de 2012 e 2013, a biblioteca conta cun fondo de 6\u00a0496\u00a0772 \u00edtems, e cunha estimaci\u00f3n doutros 2\u00a0325\u00a0900 \u00edtems adicionais na colecci\u00f3n de manuscritos.\nHistoria.\nA s\u00faa fundaci\u00f3n rem\u00f3ntase ao ano 1901, cando se creou unha biblioteca para o Parlamento federal. Por\u00e9n, foi en 1960 cando foi creada a partir da \"National Library Act\" coa finalidade de desenvolver e manter unha colecci\u00f3n bibliogr\u00e1fica universal, que ten que inclu\u00edr unha exhaustiva secci\u00f3n nacional sobre Australia e o pobo australiano.\nO novo edificio acabouse de constru\u00edr en 1968. Ademais da colecci\u00f3n australiana e xeral, pos\u00fae unha das colecci\u00f3ns m\u00e1is importantes sobre a civilizaci\u00f3n e a literatura de Asia de todo o hemisferio sur."}
{"id": "341404", "revid": "25871", "url": "https://gl.wikipedia.org/wiki?curid=341404", "title": "National Library of Australia", "text": ""}
{"id": "341405", "revid": "895", "url": "https://gl.wikipedia.org/wiki?curid=341405", "title": "Leicester City", "text": ""}
{"id": "341407", "revid": "1131", "url": "https://gl.wikipedia.org/wiki?curid=341407", "title": "Seljalandsfoss", "text": "Seljalandsfoss \u00e9 unha fervenza de Islandia, considerada a m\u00e1is famosa da illa. A fervenza do r\u00edo Seljalands\u00e1, ou 'r\u00edo l\u00edquido', cae preto de 60 metros no que anterirmente era un cantil sobre o oc\u00e9ano, xa que agora at\u00f3pase a varios quil\u00f3metros, e que marca o l\u00edmite entre as Terras Altas e o resto do pa\u00eds. \u00c9 posible subir a costa da cascada e contemplar o panorama desde detr\u00e1s do punto en que a auga cae ao baleiro.\nSeljalandsfoss at\u00f3pase na zona sur da illa entre a cidade de Selfoss e a fervenza de Sk\u00f3gafoss, no percorrido do r\u00edo Sk\u00f3g\u00e1 onde a Ruta 1 (a estrada de circunvalaci\u00f3n) at\u00f3pase coa pista que vai a \u00de\u00f3rsm\u00f6rk."}
{"id": "341408", "revid": "1131", "url": "https://gl.wikipedia.org/wiki?curid=341408", "title": "National Audubon Society", "text": "A National Audubon Society ou Audubon (Sociedade Nacional Audubon) \u00e9 unha organizaci\u00f3n ecoloxista sen \u00e1nimo de lucro dedicada \u00e1 conservaci\u00f3n da natureza localizada nos Estados Unidos e incorporada en 1905. Audubon \u00e9 unha das m\u00e1is antigas deste tipo de organizaci\u00f3ns no mundo e utiliza a ciencia, a educaci\u00f3n e a defensa das s\u00faas bases para progresar na s\u00faa misi\u00f3n conservacionista. O seu nome d\u00e9uselle en honor ao ornit\u00f3logo e naturalista franco-americano John James Audubon, que pintou, catalogou e describiu as aves de Norteam\u00e9rica no seu famoso libro \"Birds of America\" publicado por partes entre 1827 e 1838.\nA sociedade ten case 500 \"cap\u00edtulos\" locais, cada un dos cales \u00e9 unha organizaci\u00f3n sen \u00e1nimo de lucro independente afiliada voluntariamente coa National Audubon Society, que adoita organizar viaxes de campo para a observaci\u00f3n de aves e actividades relacionadas coa conservaci\u00f3n. Tam\u00e9n coordina a Christmas Bird Count celebrada cada mes de decembro en EUA, un modelo de ciencia cidad\u00e1 (realizada por cient\u00edficos non profesionais), e en sociedade co Cornell Lab of Ornithology a chamada a Great Backyard Bird Count celebrada cada mes de febreiro. Xunto co Cornell, Audubon creou eBird, unha base de datos on line para a observaci\u00f3n de aves. A National Audubon Society tam\u00e9n ten moitos socios en todo o mundo, que axudan \u00e1s aves que migran al\u00e9n das fronteiras dos Estados Unidos, como a BirdLife International baseada en Inglaterra, a Bird Studies Canada, e moitos socios en Am\u00e9rica Latina e no Caribe. O International Alliances Program (IAP) de Audubon re\u00fane xente de todo o hemisferio occidental para taballar xuntos para aplicar soluci\u00f3ns conservacionistas nas denominadas Important Birds Areas (IBA's).\nAs oficinas principais est\u00e1n na cidade de Nova York e en Washington, D.C., e ten oficinas estatais nuns 24 estados. Tam\u00e9n pos\u00fae e opera varios centros de natureza abertos ao p\u00fablico, localizados en instalaci\u00f3ns urbanas, como nas cidades de Nova York, Joplin, Phoenix, Dallas, e Os \u00c1nxeles, e en refuxios de aves e outras \u00e1reas naturais. Os Centros Audubon axudan a crear conexi\u00f3ns duradeiras entre as persoas e a natureza, creando representantes para a conservaci\u00f3n entre a xente nova e diversas comunidades.\nHistoria.\nDesenvolvemento das sociedades Audubon.\nA iniciativa de crear a Sociedade Audub\u00f3n foi de George Bird Grinnell. En 1886 George Bird Grinnell, o editor de \"Forest and Stream\" estaba abraiado pola neglixente matanza en masa de aves que v\u00eda que se estaba producindo nos Estados Unidos. Cando era neno, Grinnell lera avidamente \"Ornithological Biography\", un libro moi influente do gran pintor de aves John James Audubon; tam\u00e9n asist\u00eda a unha escola para rapaces dirixida por Lucy Audubon. As\u00ed, cando Grinnell decidiu crear unha organizaci\u00f3n dedicada \u00e1 protecci\u00f3n das aves silvestres e os seus ovos, non tivo que buscar moito para po\u00f1erlle un nome, que ser\u00eda o de Audubon.\nNo primeiro ano da s\u00faa fundaci\u00f3n, a Audubon Society inicialmente ti\u00f1a 39.000 membros, e finalmente, chegou a 48.862 membros. Todos os membros asinaban un compromiso de \"non molestar as aves.\" Foron membros salientables o xurista Oliver Wendell Holmes, Jr., o ministro abolicionista Henry Ward Beecher, e o poeta John Greenleaf Whittier. Esta sociedade m\u00e1is tarde deixou de existir, mais o seu nome e obxectivos sobreviviron.\nAs organizaci\u00f3ns para a protecci\u00f3n das aves non eran unha idea completamente nova. Antes de que se organizase a Audubon Society de Grinnell, xa exist\u00eda a American Ornithologists' Union (AOU), fundada en 1883, que se preocupaba dos perigos aos que ti\u00f1an que enfrontarse moitas aves nos Estados Unidos. Por\u00e9n, houbo ornit\u00f3logos influentes que defend\u00edan a recolecci\u00f3n de aves. En 1902 Charles B. Cory, o presidente electo da AOU rexeitou asistir a unha reuni\u00f3n da Sociedade Audubon do Distrito de Columbia declarando que \"Eu non protexo as aves. M\u00e1toas.\"\nEn 1895 as sociedades Audubon estaban xa organizadas en Massachusetts e Pennsilvania, e poucos anos despois os amantes das aves de moitos outros estados seguiron o seu exemplo. A St. Louis Audubon Society (SLAS) creouse en 1916 co nome St Louis Bird Club. En 1944, o Club de aves converteuse no primeiro cap\u00edtulo local da Audubon nos Estados Unidos, St. Louis Audubon. O comit\u00e9 nacional das sociedades Audubon organizouse nunha xuntanza realizada en Washington en 1902. No ano 1905 organizouse a \"National Association of Audubon Societies for the Protection of Wild Birds and Animals\" (Asociaci\u00f3n Nacional das Sociedades Audubon para a Protecci\u00f3n de Aves e Animais Silvestres), da cal era presidente William Dutcher, e era secretario e axente financeiro T. Gilbert Pearson. Durante ese tempo, Albert Willcox proporcionaba o apoio financeiro, m\u00e1is de 331.072 d\u00f3lares en 1905 e 1906. A finais de 1906, a Association ti\u00f1a un fondo de doaz\u00f3ns que produc\u00eda intereses de m\u00e1is de 336.000 d\u00f3lares e uns ingresos doutras fontes de aproximadamente 9.000 d\u00f3lares.\nProtecci\u00f3n das aves.\nAs aves nos Estados Unidos estaban ameazadas pola caza comercial e pola industria da moda. A presi\u00f3n que exerc\u00edan sobre elas os entusiastas da caza era intensa. Por exemplo, o \u00e1lcido \"Pinguinus impennis\", que ti\u00f1a o h\u00e1bito de agruparse densamente sobre zonas rochosas e praias que o fac\u00eda especialmente f\u00e1cil de cazar, foi levado ata a extinci\u00f3n a comezos do s\u00e9culo. Durante s\u00f3 unha semana na primavera de 1897, a autora de libros sobre natureza Florence Merriam afirmaba que vira 2.600 paporroibos postos \u00e1 venda nun posto de mercado de Washington. A comezos do s\u00e9culo XX, a venda de carne de aves nunca fora maior. Unha segunda ameaza igualmente grande para a poboaci\u00f3n de aves era que se cobizaban as s\u00faas plumas. A finais da d\u00e9cada de 1890 a American Ornithologists' Union estimaba que se mataban anualmente 5 mill\u00f3ns de aves para abastecer o mercado da moda. No \u00faltimo cuarto do s\u00e9culo XIX, us\u00e1banse plumas ou mesmo paxaros enteiros, para decorar os cabelos, sombreiros e vestidos das mulleres. Houbo casos de asasinatos de gardabosques a mans de furtivos en 1905 e 1908 e mesmo o asasinato dun empregado da Audubon Society en Carolina do Sur en 1908.\nPero a opini\u00f3n p\u00fablica non tardou en volverse en contra da industria da moda. Grazas ao apoio de personaxes co\u00f1ecidos como a membro da alta sociedade de Boston Harriet Hemenway, e do presidente Theodore Roosevelt, un declarado simpatizante da Audubon Society, xunto cunha ampla campa\u00f1a de lectura de cartas levada a cabo polas asociaci\u00f3ns eclesi\u00e1sticas, moitas das cales distribu\u00edan a mensaxe de Audubon nas s\u00faas diversas follas informativas, o comercio de plumas quedou detido por leis como a New York State Audubon Plumage Law (de maio de 1910), que prohib\u00eda a venda de plumas de todas as aves nativas do estado. En 1920, aprob\u00e1ronse leis similares nuns 12 estados. As actividades da Audubon Society son responsables de impulsar moitas leis para o establecemento de comisi\u00f3ns de caza e o despregamento de gardabosques, ou a prohibici\u00f3n da venda da caza.\nRefuxios.\nEn 1918, a National Audubon Society apertou activamene para a aprobaci\u00f3n da Lei do Tratado de Aves Migratorias Federal de 1918. Na d\u00e9cada de 1920 a organizaci\u00f3n tam\u00e9n xogou un papel vital para convencer ao goberno dos Estados Unidos de que protexese \u00e1reas naturais esenciais e as inclu\u00edse nun sistema de Refuxios de Vida Silveste Nacionais.\nA asociaci\u00f3n tam\u00e9n mercou os terreos dalgunhas \u00e1reas cr\u00edticas. En 1923 establec\u00e9ronse o Santuario Theodore Roosevelt e o Centro Audubon de Nova York, e en 1943 fundouse o Centro Audubon de Greenwich, Connecticut. O Santuario de vida silvestre Paul J. Rainey de Luisiana foi mercado en 1924, e cos seus 110\u00a0km2 \u00e9 a\u00ednda o m\u00e1is grande deles.\nA finais do s\u00e9culo XX, a organizaci\u00f3n empezou a po\u00f1er \u00e9nfase no desenvolvemento de Centros en localizaci\u00f3ns urbanas, como o de Brooklyn, Nova York; East Los Angeles (California); Phoenix; e Seattle.\nGu\u00edas de campo.\nEn 1934, cando o n\u00famero de membros da sociedade baixara a 3.500, e coa naci\u00f3n sufrindo a Gran Depresi\u00f3n, John H. Baker converteuse no presidente da National Audubon Society. Baker, que fora aviador na primeira guerra mundial e un afervoado amante das aves, era tam\u00e9n un home de negocios que empezou a darlle novo vigor \u00e1 sociedade e reforzou os seus orzamentos por medio da publicaci\u00f3n de libros. A innovaci\u00f3n de Baker era empezar a publicar descrici\u00f3ns en formato libro e gu\u00edas de campo ilustradas sobre aves e mam\u00edferos. Rapidamente, en asociaci\u00f3n co editor de Nova York Alfred A. Knopf, as \"Gu\u00edas de campo Audubon\" convert\u00e9ronse en imprescindibles en calquera biblioteca ambientalista e art\u00edstica. Hoxe, moitas gu\u00edas de campo de Audubon foron adaptadas como aplicaci\u00f3ns apps para tel\u00e9fonos m\u00f3biles. Esta serie de gu\u00edas de campo abranguen unha ampla gama de t\u00f3picos relacionados coa natureza, inclu\u00edndo rochas e minerais, plantas silvestres, o firmamento nocturno e moitos animais. Esta serie vendeu uns 18 mill\u00f3ns de exemplares e utiliza hoxe fotograf\u00edas en troques das pinturas encargadas ou outros debuxos que utilizan outras gu\u00edas.\nO DDT, a caza de baleas e pol\u00edtica.\nDurante o per\u00edodo psterior \u00e1 segunda guerra mundial, A National Audubon Society loitou con grande enerx\u00eda contra o uso do pesticida DDT. Xa na d\u00e9cada de 1960 a sociedade fixo circular borradores de leis para establecer axencias de control de pesticidas a nivel estatal. En 1962 a publicaci\u00f3n do libro \"Silent Spring\" polo membro de Audubon Rachel Carson deulle \u00e1 campa\u00f1a contra os \"pesticidas persistentes\" un enorme eco nacional. Despois da s\u00faa morte en 1964, a National Audubon Society creou un fondo dedicado expresamente a varios preitos legais na s\u00faa guerra contra o DDT.\nHoxe Audubon galardoa a mulleres destacadas en actividades a prol da conservaci\u00f3n co prestixioso Premio Rachel Carson. Entre os laureados con este premio est\u00e1n Bette Midler, fundadora do Proxecto de Restauraci\u00f3n de Nova York, a Dra. Sylvia Earle, ocean\u00f3grafa e fundadora da Deep Search International, Majora Carter, fundadora e directora executiva da Sustainable South Bronx, a actriz e activista conservacionista Sigourney Weaver, e o presidente do Natural Resources Defense Council (NRDC) Frances Beinecke.\nAo longo das d\u00e9cadas de 1960 e 1970, a sociedade empezou a usar a s\u00faa influencia para enfocar a atenci\u00f3n nunha ampla variedade de asuntos ambientais e implicouse no desenvolvemento de importantes novas pol\u00edticas de protecci\u00f3n ambiental e leis. O equipo e membros de Audubon axudaron aos lexistalores a aprobar a Clean Air Act (Lei do Aire Limpo dos Estados Unidos para controlar a contaminaci\u00f3n atmosf\u00e9rica), a Clean Water Act (Lei da Auga Limpa), a National Wild and Scenic River Act (Lei de R\u00edos Pintorescos e Silvestres Nacionais), e a Endangered Species Act (Lei de Especies en Perigo). En 1969 a sociedade abriu unha oficina en Washington, D.C., nun esforzo por manter aos lexisladores informados sobre as prioridades de Audubon.\nNa d\u00e9cada de 1970, Audub\u00f3n ampliou a s\u00faa acci\u00f3n a intereses globais. Unha \u00e1rea na que estivo activamente implicada foi a caza das baleas. S\u00f3 entre 1973 e 1974, a pouco regulada industria baleeira cazara 30.000 baleas. Pero en 1985, despois da 37\u00aa xuntanza anual da Comisi\u00f3n Baleeira Internacional celebrada en Bournemouth, Inglaterra, \u00e1 que asistiron funcionarios da National Audubon Society e outras organizaci\u00f3ns ambientalistas, estableceuse unha moratoria mundial sobre a caza das baleas. Esta moratoria tivo tanto \u00e9xito en recuperar as poboaci\u00f3ns de moitas especies de baleas, que os \"usos non consuntivos das baleas\" poden permitirse outra vez en certas \u00e1reas.\nProgramas especiais na televisi\u00f3n.\nNas d\u00e9cadas de 1980 e 1990, a National Audubon Society produciu unha notable serie de documentais de natureza especiais para a televisi\u00f3n, moitos dos cales ti\u00f1an o t\u00edtulo \"The World of Audubon\". Estes inclu\u00edan especiais sobre moitos animais que non eran aves (que foran o foco tradicional desta organizaci\u00f3n) e sobre \u00e1reas naturais como os Grandes Lagos. Esta serie inclu\u00eda un especial que documentaba os esforzos que se estaban a realizar para salvar da extinci\u00f3n ao tour\u00f3n \"Mustela nigripes\". Arthur Unger do Christian Science Monitor fixo unha cr\u00edtica moi favorable deste especial e escribiu que era \"unha proba m\u00e1is e que a serie de Audubon merec\u00eda un sitio no triunvirato de espl\u00e9ndida vida silvestre en televisi\u00f3n xunto cos especiais de \"Nature\" e \"National Geographic\".\"\nMedalla Audubon.\nA Medalla Audubon out\u00f3rgase en reco\u00f1ecemento de logros salientables no campo da conservaci\u00f3n e protecci\u00f3n ambiental. Esta medalla, creada en 1947, \u00e9 un dos maiores honores que se poden recibir no conservacionismo. S\u00f3 recibiron este honor 52 persoas nos 108 anos de historia de Audubon.\nActividades actuais.\nEn 2011, Audubon creou un novo modelo para situar as li\u00f1as de alta tensi\u00f3n ao longo da costa leste dos Estados Unidos para axudar a preservar as aves e os h\u00e1bitats silvestres. O presidente de Audubon David Yarnold fixo das localizaci\u00f3ns amigables co medio ambiente de enerx\u00edas renovables unha das maiores prioridades da organizaci\u00f3n.\nAudubon foi un importante instrumento no rescate de aves nas zonas h\u00famidas da costa do Golfo de M\u00e9xico na vertedura de petr\u00f3leo de 2010 da compa\u00f1\u00eda BP, que foi a maior vertedura de petr\u00f3leo accidental no mar na historia da industria do petr\u00f3leo. Audubon recrutou uns 34.000 voluntarios para axudar no rescate, limpeza e liberaci\u00f3n de pelicanos pardos danados e outras aves acu\u00e1ticas. Ademais, Audubon foi l\u00edder en impulsar a lexislaci\u00f3n para usar as sanci\u00f3ns impostas a BP para reconstru\u00edr os ecosistemas na costa do Golfo.\nAs iniciativas costeiras en Luisiana e r\u00edo Mississippi de Audubon axudaron a restaurar as zonas h\u00famidas costeiras e reconstru\u00edr as marismas do delta do Mississippi. O delta do Mississippi perde unha \u00e1rea do tama\u00f1o de Manhattan cada ano erosionada polo mar, destru\u00edndo as protecci\u00f3ns costeiras, o que afecta tanto \u00e1s comunidades humanas coma aos h\u00e1bitats de vida silvestre.\nO programa de \u00c1reas Importantes para as aves de Audubon protexe 370 mill\u00f3ns de acres ao longo das v\u00edas migratorias de aves nos Estados Unidos e \u00e9 unha parte clave do traballo de Audubon con BirdLife International e outros conservacionistas arredor do mundo. Audubon lidera a campa\u00f1a para a Reautorizaci\u00f3n do Congreso dos Estados Unidos da Lei de Conservaci\u00f3n de Aves Neotropicais, que xerar\u00eda uns 100 mill\u00f3ns cada ano para avanzar na conservaci\u00f3n de aves hemisf\u00e9rica.\nEn Wyoming e na zona intermontana occidental, a Iniciativa Sagebrush de Audubon funciona co goberno da industria, facendeiros e conservacionistas para protexer 15 mill\u00f3ns de acres da zona central do h\u00e1bitat do tetra\u00f3nido \"Centrocercus urophasianus\". Tam\u00e9n axuda a promover o desenvolvemento de proxectos de enerx\u00eda renovable na \u00e1rea.\nAudubon tam\u00e9n axudou a asegurar a conservaci\u00f3n de 240.000 acres de terras silvestres no Tejon Ranch, a \u00e1rea de conservaci\u00f3n de terras meirande creada na historia de California.\nSantuarios e centros de natureza.\nOs Centros de natureza e santuarios de vida silvestre seguen sendo unha importante parte do traballo de Audubon para educar e inspirar ao p\u00fablico sobre o medio ambiente e a s\u00faa conservaci\u00f3n. Alg\u00fans dos primeiros centros de natureza de Audubon a\u00ednda seguen hoxe ensinando a mozos e vellos o funcionamento do mundo natural. En 2011 O Campo de Hog Island de Audubon en Maine celebrou o seu 75 aniversario. A rede nacional de Audubon incl\u00fae actualmente m\u00e1is de 45 centros de natureza e 150 santuarios en todo Estados Unidos. Despois de case tres cuartos de s\u00e9culo a National Wildlife Refuge Campaign tam\u00e9n segue sendo un compo\u00f1ente clave da pol\u00edtica de conxunto da National Audubon Society.\nPerforaci\u00f3ns de gas natural.\nA sociedade Audubon oponse \u00e1s perforaci\u00f3ns para a extracci\u00f3n de gas natural en reservas nacionais. Non obstante, perfor\u00e1ronse pozos para a produci\u00f3n de gas natural no Paul J. Rainey Wildlife Sanctuary. A sociedade dixo que estaba legalmente obrigada a permitir a explotaci\u00f3n de gas e petr\u00f3leo no santuario segundo os termos da doaz\u00f3n desas terras feita polos propietarios orixinais. Por\u00e9n, esta explicaci\u00f3n foi discutida. A presenza de perforaci\u00f3ns de petr\u00f3leo e gas nos santuarios de Audubon foi utilizada para ilustrar a diferenza entre as tomas de decisi\u00f3ns privadas ou p\u00fablicas.\nPremio Dan W. Lufkin de liderado medioambiental.\nO Premio Dan W. Lufkin de liderado medioambiental \u00e9 un novo premio que leva o nome de Dan W. Lufkin para reco\u00f1ecer o seu compromiso de toda unha vida co medio ambiente, e out\u00f3rgase para honrar a persoas que dedicaron as s\u00faas vidas \u00e1 conservaci\u00f3n sobre o terreo. Como parte deste premio, o laureado recibe un premio en met\u00e1lico de 100.000 d\u00f3lares, pagado por un legado establecido pola familia de Dan e os seus amigos, para axudar nos seus esforzos conservacionistas. Este premio converterase nun premio senlleiro no campo da inovaci\u00f3n na conservaci\u00f3n. George Archibald foi o primeiro premiado con este galard\u00f3n polos seus esforzos sen descanso para protexer todas as especies de grulas e os seus h\u00e1bitats en todo o mundo. O Wall Street Journal destacou a Dan W. Lufkin como o Doante do d\u00eda pola creaci\u00f3n deste novo premio Audubon.\nInforme sobre o cambio clim\u00e1tico.\nEn 2014, a Sociedade Audubon presentou o un informe titulado \"Audubon Birds and Climate Change\", que considera que os cambios agardados no clima de Norteam\u00e9rica ter\u00e1n un importante e negativo impacto sobre as aves dos Estados Unidos. O alcance do informe comprende 588 especies de aves e atopou que 314 delas poder\u00edan perder ata a metade da s\u00faa \u00e1rea de distribuci\u00f3n clim\u00e1tica ao longo do s\u00e9culo XXI.\nLiderado.\nDavid Yarnold converteuse en 2010 no 10\u00ba presidente de Audubon, expresando o seu compromiso de constru\u00edr sobre o forte legado de conservaci\u00f3n da organizaci\u00f3n e ampliou o seu compromiso de mellorar a calidade de vida das aves e persoas.\nO plan da presidencia de Yarnold en Audubon \u00e9 centrar o seu traballo de conservaci\u00f3n ao longo das rutas migratorias das aves, as \"superautoestradas no ceo\" polas que viaxan mill\u00f3ns de aves cada primavera e outono. Yarnold \u00e9 un antigo ga\u00f1ador do premio Pulitzer e editor do \"San Jose Mercury News\". Uniuse a Audubon desde o Environmental Defense Fund, onde desempe\u00f1aba un papel l\u00edder na ampliaci\u00f3n das asociaci\u00f3ns con compa\u00f1\u00edas e axudou a aumentar os ingresos.\nRevista \"Audubon\" en espa\u00f1ol.\nA National Audubon Society publica en ingl\u00e9s unha revista bimensual chamada \"Audubon\".\nDesde 2016, os falantes de espa\u00f1ol te\u00f1en acceso en li\u00f1a \u00e1 \"Guide to North American Birds\" (Gu\u00eda das aves de Am\u00e9rica do Norte) da Sociedade Audubon. Xunto coa gu\u00eda de campo completa, o grupo de conservaci\u00f3n de aves m\u00e1is antigo do pa\u00eds, e un dos m\u00e1is antigos do mundo, tam\u00e9n traduciu a lista completa dos premiados da revista Audubon, e as noticias e actualizaci\u00f3ns na web de Audubon."}
{"id": "341409", "revid": "98629", "url": "https://gl.wikipedia.org/wiki?curid=341409", "title": "Stellaris", "text": "Stellaris \u00e9 un videoxogo de grande estratexia 4X desenvolvido por Paradox Development Studio. A mec\u00e1nica do xogo bas\u00e9ase na exploraci\u00f3n espacial, o manexo dun imperio espacial e a diplomacia e guerra con outras civilizaci\u00f3ns espaciais. Foi publicado o 9 de maio do 2016 en todo o mundo para as plataformas Microsoft Windows, OS X e Linux, no 26 de febreiro de 2019 para PlayStation 4 e Xbox One, e no 25 de marzo de 2021 para Xbox Series X e Series S.\nMec\u00e1nica de xogo.\nOs xogadores controlan planetas, naves de guerra e de investigaci\u00f3n entre outros elementos. Tam\u00e9n dispo\u00f1en de opci\u00f3ns diplom\u00e1ticas como alianzas e tratados de comercio para tratar con outras civilizaci\u00f3ns. Inicialmente o xogador escolle unha especie, a s\u00faa \u00e9tica moral e as tecnolox\u00edas inicias das que disp\u00f3n. O xogador comeza cun s\u00f3 planeta no seu territorio, unha nave de construci\u00f3n, unha pequena frota de naves de guerra, un porto espacial e unha nave de investigaci\u00f3n. O comezo do xogo c\u00e9ntrase na exploraci\u00f3n e colonizaci\u00f3n do espazo pr\u00f3ximo, mentres que segundo o xogo avanza as actividades pasan a centrarse na diplomacia e no goberno do imperio. Na parte final do xogo, diversos eventos de crise poden dar lugar a implicaci\u00f3ns globais para o xogador e as outras civilizaci\u00f3ns controladas pola IA.\nDesenvolvemento.\nParadox Development Studios foi o desenvolvedor do xogo, mentres que a distribuidora foi a s\u00faa empresa nai Paradox Interactive. Emprega o motor de xogo Clausewitz Engine, unha evoluci\u00f3n do mesmo motor empregado noutros t\u00edtulos do estudio dende a publicaci\u00f3n de \"Europa Universalis III\" no 2007. O xogo anunciouse de forma oficial na convenci\u00f3n Gamescom en agosto do 2015.\nRecepci\u00f3n.\nNunha avaliaci\u00f3n preliminar do xogo por parte de \"Rock Paper Shotgun\", Adam Smith escribiu que \"Stellaris\" \"poder\u00eda ser o mellor momento de Paradox, e un fito no desenvolvemento do dese\u00f1o do 4X e da gran estratexia\". Recibiu cr\u00edticas xeralmente favorables, acadando unha puntuaci\u00f3n de 78 en Metacritic. Tralo seu primeiro d\u00eda no mercado, Paradox Interactive confirmou que se venderan m\u00e1is de 200\u00a0000 copias do xogo, convert\u00e9ndose no seu videoxogo con m\u00e1is ingresos reportados nun per\u00edodo semellante, as\u00ed como no videoxogo da compa\u00f1\u00eda que conseguiu un maior ritmo de vendas trala s\u00faa publicaci\u00f3n."}
{"id": "341412", "revid": "1131", "url": "https://gl.wikipedia.org/wiki?curid=341412", "title": "Barxamaior", "text": ""}
{"id": "341413", "revid": "1131", "url": "https://gl.wikipedia.org/wiki?curid=341413", "title": "A Barxi\u00f1a", "text": ""}
{"id": "341414", "revid": "1131", "url": "https://gl.wikipedia.org/wiki?curid=341414", "title": "A Barxa", "text": ""}
{"id": "341415", "revid": "88628", "url": "https://gl.wikipedia.org/wiki?curid=341415", "title": "Barxas", "text": "O or\u00f3nimo galego Barxas procede da palabra \"varxa\" ou \"varcia\", terreo f\u00e9rtil e chan \u00e1 beira dun r\u00edo. Como top\u00f3nimo p\u00f3dese referir a:"}
{"id": "341417", "revid": "1131", "url": "https://gl.wikipedia.org/wiki?curid=341417", "title": "O Basante", "text": ""}
{"id": "341418", "revid": "5863", "url": "https://gl.wikipedia.org/wiki?curid=341418", "title": "Basanta", "text": "O top\u00f3nimo galego Basanta pode referirse a:\nAmais, como apelido pode referirse a:"}
{"id": "341419", "revid": "1131", "url": "https://gl.wikipedia.org/wiki?curid=341419", "title": "A Basanta", "text": ""}
{"id": "341420", "revid": "1131", "url": "https://gl.wikipedia.org/wiki?curid=341420", "title": "As Basilias", "text": ""}
{"id": "341421", "revid": "1131", "url": "https://gl.wikipedia.org/wiki?curid=341421", "title": "Bascois", "text": ""}
{"id": "341422", "revid": "1131", "url": "https://gl.wikipedia.org/wiki?curid=341422", "title": "Basc\u00f3s", "text": ""}
{"id": "341423", "revid": "89787", "url": "https://gl.wikipedia.org/wiki?curid=341423", "title": "Liptornis", "text": "Liptornis hesternus \u00e9 unha especie de ave f\u00f3sil de afinidades incertas. Foi descrita polo paleont\u00f3logo arxentino Florentino Ameghino en 1894 a partir de v\u00e9rtebras cervicais datadas no Mioceno medio da Patagonia. Daquela foi relacionado cos Pelecanidae, a\u00ednda que isto \u00e9 cuestionable. Nunha \"revisi\u00f3n\" paleontol\u00f3xica feita en 1933, Lambrecht relacionouno coa superfamilia Sulides sen clasificalo nunha familia. Un estudo posterior suxeriu clasificalo na familia Anhingidae."}
{"id": "341424", "revid": "27155", "url": "https://gl.wikipedia.org/wiki?curid=341424", "title": "Liptornis hesternus", "text": ""}
{"id": "341425", "revid": "89787", "url": "https://gl.wikipedia.org/wiki?curid=341425", "title": "Protopelicanus", "text": "Protopelicanus cuvierii \u00e9 unha especie f\u00f3sil de suposta ave acu\u00e1tica de afinidades incertas. Foi brevemente descrita e debuxada por Georges Cuvier en 1822 a partir de material do Eoceno tard\u00edo de Montmartre, Francia, a\u00ednda que non foi formalmente descrita e nomeada ata 1852 polo bot\u00e1nico e ornit\u00f3logo alem\u00e1n Ludwig Reichenbach como un Pelecanidae temper\u00e1n. O material orixinal constaba da parte cranial da esc\u00e1pula esquerda e un f\u00e9mur esquerdo case completo. O f\u00e9mur lectotipo foi considerado por Michel Brunet en 1970 como t\u00edpico dun pelicano. Por\u00e9n, Colin Harrison en 1979 considerou que pertenc\u00eda a Sulidae, e Storrs Olson en 1995 pensaba que poder\u00eda ser un pelagorn\u00edtido. O f\u00e9mur cons\u00e9rvase no Mus\u00e9um national d'histoire naturelle de Par\u00eds (No.7978); a localizaci\u00f3n do fragmento escapular desco\u00f1\u00e9cese."}
{"id": "341426", "revid": "27155", "url": "https://gl.wikipedia.org/wiki?curid=341426", "title": "Protopelicanus cuvierii", "text": ""}
{"id": "341427", "revid": "1131", "url": "https://gl.wikipedia.org/wiki?curid=341427", "title": "Aldwych", "text": "Aldwych (pronunciado no ingl\u00e9s /\u02c8\u0254\u02d0ldw\u026at\u0283/) \u00e9 o nome que recibe tanto unha r\u00faa de sentido \u00fanico como a s\u00faa zona circundante, na cidade de Westminster en Londres. Esta pequena r\u00faa est\u00e1 situada 1\u00a0km ao nordeste de Charing Cross e forma parte da estrada A4 que vai dende Londres a Avonmouth, Bristol.\nA \u00e1rea de Aldwych pertence ao Distrito de Mellora Empresarial de Northbank, co\u00f1ecido por albergar diversos lugares de interese e por darlle nome a unha estaci\u00f3n de metro, f\u00f3ra de servizo, nas inmediaci\u00f3ns. Esta, ademais, empregouse en multitude de filmes e programas de televisi\u00f3n como lugar de rodaxe.\nCaracter\u00edsticas.\nAldwych, que ten forma de media l\u00faa, conecta directamente con The Strand. Ao mesmo tempo, entre as traves\u00edas adxacentes a ela at\u00f3panse Drury Lane, Kingsway, India Place e Melbourne Place.\nCanto aos seus edificios, os m\u00e1is destacados son:\nHistoria.\nNo s\u00e9culo VII fundouse unha vila anglosaxoa e centro de comercio chamada Ludenwic (cidade comercial de Londres), a case 2\u00a0km ao oeste de Londinium, o que hoxe en d\u00eda \u00e9 Aldwych. O m\u00e1is probable \u00e9 que os buques mercantes e barcos pesqueiros empregasen a foz do r\u00edo Fleet como ancoradoiro. A finais do s\u00e9culo IX, Alfredo o Grande reconstr\u00fae a Muralla de Londres, e o que era o antigo asentamento romano co\u00f1ecido como Londinium pasou a chamarse Lundenburh, marcando o comezo da historia da actual capital inglesa. Lundenwic ficou practicamente abandonada tras o desprazamento da poboaci\u00f3n cara ao interior da muralla, e comezou a co\u00f1ecerse como Ealdwic, co significado de \u201cantiga aldea\u201d ou \u201cantigo mercado\u201d. O seu nome definitivo quedou documentado como Aldwych en 1211.\nLundewic redescubriuse nos anos 80 como resultado de amplas escavaci\u00f3ns, determinando que os xacementos atopados ter\u00edan car\u00e1cter urbano. Os arque\u00f3logos Alan Vince e Martin Biddle chegaron, por separado, \u00e1 mesma conclusi\u00f3n, o que axudar\u00eda a confirmar ditos resultados. Posteriormente, exploraci\u00f3ns na \u00e1rea Covent Garden destaparon outro asentamento anglosax\u00f3n que abrangue preto de 600.000 m\u00b2 cubrindo a distancia entre a actual National Gallery (oeste), ata Aldwych (leste).\nA actual r\u00faa creouse durante unha remodelaci\u00f3n a comezos do s\u00e9culo XX, na cal tivo lugar a demolici\u00f3n da antiga Wych Street, a construci\u00f3n da Australia House (1913-1918) e a Bush House (1925). Por \u00faltimo, erixiuse unha estatua de William Ewart Gladstone, primeiro ministro brit\u00e1nico do s\u00e9culo XIX, preto da igrexa de St. Clement Danes, no extremo leste de Aldwych."}
{"id": "341428", "revid": "56817", "url": "https://gl.wikipedia.org/wiki?curid=341428", "title": "Bastida", "text": "O top\u00f3nimo Bastida pode referirse a:\nAmais, como apelido pode referirse a:"}
{"id": "341429", "revid": "1131", "url": "https://gl.wikipedia.org/wiki?curid=341429", "title": "A Bastida", "text": ""}
{"id": "341430", "revid": "56817", "url": "https://gl.wikipedia.org/wiki?curid=341430", "title": "A Batalla", "text": "O top\u00f3nimo galego A Batalla pode referirse a:"}
{"id": "341431", "revid": "1131", "url": "https://gl.wikipedia.org/wiki?curid=341431", "title": "O Bat\u00e1n", "text": ""}
{"id": "341432", "revid": "56817", "url": "https://gl.wikipedia.org/wiki?curid=341432", "title": "A Batoca", "text": "O top\u00f3nimo galego A Batoca pode referirse a:"}
{"id": "341434", "revid": "85894", "url": "https://gl.wikipedia.org/wiki?curid=341434", "title": "Bautista", "text": "Bautista pode referirse a:\nComo antrop\u00f3nimo masculino e como apelido pode referirse a:\nComo top\u00f3nimo pode referirse a:"}
{"id": "341435", "revid": "56817", "url": "https://gl.wikipedia.org/wiki?curid=341435", "title": "Bazal", "text": "O top\u00f3nimo galego Bazal pode referirse a:\nAmais, como apelido pode referirse a:"}
{"id": "341436", "revid": "56817", "url": "https://gl.wikipedia.org/wiki?curid=341436", "title": "A Bazoca", "text": "O top\u00f3nimo galego A Bazoca pode referirse a:"}
{"id": "341437", "revid": "1131", "url": "https://gl.wikipedia.org/wiki?curid=341437", "title": "Baso\u00f1as", "text": ""}
{"id": "341438", "revid": "1131", "url": "https://gl.wikipedia.org/wiki?curid=341438", "title": "Bastavali\u00f1os", "text": ""}
{"id": "341439", "revid": "1131", "url": "https://gl.wikipedia.org/wiki?curid=341439", "title": "O Bast\u00f3n", "text": ""}
{"id": "341440", "revid": "1131", "url": "https://gl.wikipedia.org/wiki?curid=341440", "title": "Batefa", "text": ""}
{"id": "341441", "revid": "1131", "url": "https://gl.wikipedia.org/wiki?curid=341441", "title": "A Batizosa", "text": ""}
{"id": "341442", "revid": "1131", "url": "https://gl.wikipedia.org/wiki?curid=341442", "title": "Bazarra", "text": ""}
{"id": "341446", "revid": "1131", "url": "https://gl.wikipedia.org/wiki?curid=341446", "title": "Incendio de Fandicosta", "text": "O incendio de Fandicosta tivo lugar o 9 de maio de 2016 na parroquia de Domaio (Moa\u00f1a), nas instalaci\u00f3ns da factor\u00eda pesqueira da empresa Fandicosta. O lume iniciouse pouco antes das 17:50 h, cando se produciu o aviso ao servizo de emerxencias 112. No momento do incendio, atop\u00e1banse na f\u00e1brica 120 persoas, que foron desaloxadas ilesas. \u00c1s 12 da noite, os bombeiros deron por controlado o incendio.\nRepercusi\u00f3ns.\nO fume desprendido polo incendio obrigou a pechar ao tr\u00e1fico a autoestrada AP-9, e numerosos veh\u00edculos ficaron atrapados na ponte de Rande. Os gases resultantes da combusti\u00f3n, de gran toxicidade, chegaron at\u00e9 o concello veci\u00f1o de Redondela, no que o servizo de Protecci\u00f3n Civil aconsellou manterse nos domicilios e pechar as fiestras.\nO presidente da empresa, \u00c1ngel Mart\u00ednez, cuantificou as perdas como millonarias. As lapas calcinaron aproximadamente o 50 % das instalaci\u00f3ns, queimando unha planta de elaboraci\u00f3n, a zona de oficinas e tres plantas frigor\u00edficas."}
{"id": "341447", "revid": "13293", "url": "https://gl.wikipedia.org/wiki?curid=341447", "title": "Rego de Vilasel\u00e1n", "text": ""}
{"id": "341452", "revid": "54334", "url": "https://gl.wikipedia.org/wiki?curid=341452", "title": "Caluromiinos", "text": "A dos caluromiinos (\"Caluromyinae\") \u00e9 unha subfamilia de mam\u00edferos marsupiais didelfimorfos da familia dos did\u00e9lfidos, que incl\u00fae catro x\u00e9neros, a\u00ednda que s\u00f3 tres deles te\u00f1en especies vivas, un total de cinco, co\u00f1ecidas na bibliograf\u00eda como sarig\u00fceias la\u00fadas.\nUnha das caracter\u00edsticas que identifican aos machos das especies desta subfamilia \u00e9 que te\u00f1en dous bulbos uretrais, a diferenza dos da outra suffamilia, a dos didelfinos, que te\u00f1en tres.\nDesde o punto de vista taxon\u00f3mico c\u00f3mpre dicir que, noutro tempo, os x\u00e9neros \"Caluromys\" e \"Caluromysiops\" inclu\u00edanse nunha familia independente da dos did\u00e9lfidos, a dos calurom\u00edidos (\"Caluromyidae\"). Por outra parte, \"Glironia\", o terceiro x\u00e9nero con especies vivas na actualidade formaba por si s\u00f3 a familia dos gliron\u00edidos (\"Glironiidae\").\nTaxonom\u00eda.\nDescrici\u00f3n.\nA subfamilia foi descrita en 1977 polo zo\u00f3logo estadounidense John A. W. Kirsch, en \"Aust. J. Zool.\", Suppl. ser., 52: 111.\nEtimolox\u00eda.\nO nome cient\u00edfico \"Caluromyinae\" formouse, como \u00e9 norma, sobre a base do nome do x\u00e9nero tipo, neste caso \"Caluromys\", coa adici\u00f3n da desinencia \"-inae\", propia dos nomes das subfamilias de animais.\nPola s\u00faa parte, \"Caluromys\", resulta da uni\u00f3n dos elementos do lat\u00edn cient\u00edfico \"cal-\", derivado do grego antigo \u03ba\u03b1\u03bb\u03cc\u03c2 \"kal\u00f3s\", 'fermoso'; \"-uro\", procedente do grego antigo \u03bf\u1f50\u03c1\u03ac \"our\u00e1\", 'cola', e \"-mys\", tirado do grego antigo \u03bc\u1fe6\u03c2 \"m\u1ef9s\", 'rato'. Literalmente: 'os de cola fermosa'.\nClasificaci\u00f3n.\nSegundo a clasificaci\u00f3n da subfamilia ofrecida polo \"MSW\", a subfamilia comprende os x\u00e9neros, subx\u00e9neros e especies seguintes:"}
{"id": "341453", "revid": "22795", "url": "https://gl.wikipedia.org/wiki?curid=341453", "title": "Caluromyinae", "text": ""}
{"id": "341457", "revid": "1131", "url": "https://gl.wikipedia.org/wiki?curid=341457", "title": "Dionisio Gamallo Fierros", "text": ""}
{"id": "341458", "revid": "27155", "url": "https://gl.wikipedia.org/wiki?curid=341458", "title": "Miri\u00e1podo", "text": ""}
{"id": "341465", "revid": "25871", "url": "https://gl.wikipedia.org/wiki?curid=341465", "title": "Hyladelphys kalinowskii", "text": "Hyladelphys kalinowskii \u00e9 unha especie de mam\u00edfero marsupial didelfimorfo da familia dos did\u00e9lfidos e, segundo a clasificaci\u00f3n de Voss e Jansa, a \u00fanica integrante da subfamilia dos hiladelfinos e do seu \u00fanico x\u00e9nero \"Hyladelphys.\nPor\u00e9n, outro autores sit\u00faana na subfamilia dos didelfinos.\n\u00c9 unha pequena sarig\u00fceia que vive no Brasil, G\u00fciana, a G\u00fciana Francesa e o Per\u00fa. Os seus h\u00e1bitats naturais son os bosques tropicais e subtropicais, desde as terras baixa h\u00famidas at\u00e9 os 1 000 m de altitude.\nTaxonom\u00eda.\nA especie foi descrita en 1992 polo zo\u00f3logo estadounidense especializado en mam\u00edferos Philip Hershkovitz en \"Fieldiana Zool\"., n.s., 70: 37, co nome de \"Gracilinanus kalinowskii\".\nNo ano 2001 foi separada do x\u00e9nero \"Gracilinanus\" por Voos \"et. al\".\nEstado de conservaci\u00f3n.\nSegundo a Uni\u00f3n Internacional para a Conservaci\u00f3n da Natureza e dos Recursos Naturais, o status desta especie na actualidade (2016) \u00e9 de LC (pouco preocupante)."}
{"id": "341466", "revid": "22795", "url": "https://gl.wikipedia.org/wiki?curid=341466", "title": "Hyladelphinae", "text": ""}
{"id": "341467", "revid": "22795", "url": "https://gl.wikipedia.org/wiki?curid=341467", "title": "Hiladelfinos", "text": ""}
{"id": "341468", "revid": "22795", "url": "https://gl.wikipedia.org/wiki?curid=341468", "title": "Hyladelphys", "text": ""}
{"id": "341472", "revid": "85894", "url": "https://gl.wikipedia.org/wiki?curid=341472", "title": "Gran Premio do Brasil de 1988", "text": "O Gran Premio do Brasil de 1988 foi unha carreira de automobilismo de F\u00f3rmula 1, celebrada o 3 de abril de 1988 no circu\u00edto de Jacarepagu\u00e1 do R\u00edo de Xaneiro. Foi a primeira carreira da tempada de e tam\u00e9n foi o d\u00e9cimo s\u00e9timo Gran Premio do Brasil e o noveno que se celebrou en Jacarepagu\u00e1 do R\u00edo de Xaneiro. A carreira disputouse sobre 60 voltas ao circu\u00edto de cinco quil\u00f3metros para unha distancia da carreira de 302 quil\u00f3metros.\nAntecedentes.\nAs probas de inverno indicaban que Ferrari manti\u00f1a a vantaxe que lograra ao final da tempada malia ter tan s\u00f3 unha versi\u00f3n actualizada do seu coche de 1987, cos equipos McLaren - Honda e Williams - Judd tam\u00e9n como posibles candidatos a ga\u00f1ar o campionato.\nFerrari dominara os adestramentos de pretempada en R\u00edo con tempos que non s\u00f3 eran m\u00e1is r\u00e1pido que todos os demais, sen\u00f3n m\u00e1is r\u00e1pidos que os rexistrados no Gran Premio do Brasil de 1987, o que provocou rumores de que o equipo ou ben desconectara a v\u00e1lvula de sobre presi\u00f3n (v\u00e1lvula pop-off) obrigatoria pola FIA que en 1988 limitaba a presi\u00f3n do turbo a s\u00f3 2,5 bar, ou m\u00e1is probablemente corr\u00edan coa v\u00e1lvula de , que ti\u00f1a un l\u00edmite de 4.0 Bar (a maior parte dos enxe\u00f1eiros do equipo coincidiron en que en 1988 os motores turbo perderan aproximadamente 300\u00a0bhp (224\u00a0kW; 304 PS) debido \u00e1 reduci\u00f3n da potencia). Os rumores renov\u00e1ronse durante a cualificaci\u00f3n no Brasil cando nin Michele Alboreto nin Gerhard Berger lograron conseguir os seus tempos de proba do mes anterior e ambos pilotos queix\u00e1ronse de que os motores perderan potencia, consum\u00edan demasiado e ti\u00f1an unha pobre a resposta ao acelerador. Coa v\u00e1lvula de sobre presi\u00f3n de 1988 conectada, ambos Ferraris tam\u00e9n eran significativamente m\u00e1is lentos nos circu\u00edtos de longas recta que calquera dos McLaren ou Lotus Honda que estaban todos cronometrados a m\u00e1is de 290\u00a0km/h.\nDurante a sesi\u00f3n de clasificaci\u00f3n houbo pol\u00e9mica cando Nelson Piquet fixo comentarios nos medios locais insultando publicamente a Ayrton Senna, malia que m\u00e1is tarde afirmou que non sab\u00eda que estaba falando cun xornalista e viuse obrigado a retirar os seus insultos baixo a ameaza dunha demanda (co tempo, estes insultos de Piquet - apoiado por Prost - tam\u00e9n levaron \u00e1 afirmaci\u00f3n de que Senna era homosexual, especialmente debido ao seu infrutuoso matrimonio en 1982, logo en 1990 s\u00f3ubose grazas a unha entrevista de Senna na edici\u00f3n brasileira de Playboy que a acusaci\u00f3n de homosexual poder\u00eda ser motivada polo feito de que Senna ao parecer tivera unha relaci\u00f3n coa muller de Piquet cando estaba solteira). O campi\u00f3n do mundo tam\u00e9n insultou a esposa de Nigel Mansell Roxanne (cham\u00e1ndoa fea). Alex Caffi de BMS Dallara tivo que usar un chasis de F\u00f3rmula 3000 modificado porque o chasis de F\u00f3rmula Un non estaba preparado.\nVarios pilotos fixeron a s\u00faa estrea en R\u00edo, foron: o brasileiro Maur\u00edcio Gugelmin (March-Judd), o piloto espa\u00f1ol Lu\u00eds P\u00e9rez-Sala (Minardi - Ford), o piloto arxentino de Sportscar Oscar Larrauri (EuroBrun - Ford) que fixo o seu debut na F1 \u00e1 idade de 33 anos, o brit\u00e1nico Julian Bailey (Tyrrell -Ford) e o mozo alem\u00e1n campi\u00f3n de F\u00f3rmula 3 Bernd Schneider (Zakspeed). Dos novos pilotos, soamente Bailey e Schneider non puideron clasificarse.\nEuroBrun (con Larrauri e o campi\u00f3n da tempada de 1987 da f\u00f3rmula 3000 International Stefano Modena) e Rial Racing, co veterano Andrea de Cesaris como o seu \u00fanico piloto, fixeron o seu debut na F1 como construtores. A parte Euroracing do equipo EuroBrun anteriormente correra como o equipo Alfa Romeo de 1982 a 1985, mentres que Rial, dirixido polo alem\u00e1n G\u00fcnther Schmid, practicamente nacera de novo do equipo ATS que competera na F1 de 1977 a 1984. Ambos equipos usar\u00edan o motor V8 Ford DFZ de 3.5L.\nClasificaci\u00f3n.\nTan s\u00f3 cinco meses logo do seu accidente no Gran Premio do Xap\u00f3n de 1987, Mansell fixo unha sensacional actuaci\u00f3n para cualificar o seu Williams de aspiraci\u00f3n natural segundo, 1,5 segundos m\u00e1is r\u00e1pido que o seguinte coche atmosf\u00e9rico, o Benetton - Ford de Thierry Boutsen, no 7\u00ba lugar. Apolo foi para Senna na s\u00faa primeira carreira con McLaren cun tempo de case dous segundos m\u00e1is lento que o tempo da pole de Mansell en 1987. A segunda fila foi ocupada por Gerhard Berger co Ferrari e Alain Prost co McLaren. Logo de s\u00f3 unha pequena cantidade de probas en Imola antes de facer as probas de R\u00edo debido \u00e1 tard\u00eda chegada dos coches, nin Senna ou Prost estaban contentos cos resultados do seu McLaren MP4 / 4 na clasificaci\u00f3n.\nOs catro non clasificados foron o Tyrrell - Ford de Julian Bailey, o Zakspeeds turbo de Piercarlo Ghinzani e Schneider, e o Osella turbo de Nicola Larini. Alex Caffi non logrou precualificar co seu Dallara modificado da F3000.\nResumo da carreira.\nNa volta de quecemento, o mecanismo selector de marchas de Senna rompeuse e tivo que terminar a volta atascado na primeira marcha. A primeira sa\u00edda foi abortado e Senna comezou desde o coche de reserva nos pits. Na segunda sa\u00edda, Alain Prost, sen ningu\u00e9n diante debido \u00e1 ausencia de Senna, ga\u00f1ou a sa\u00edda e fixo unha das s\u00faas famosas primeiras voltas que o viron liderar en case 2 segundos, con Mansell en segundo lugar, malia que moi pronto pasouno Berger no Ferrari. Na volta 19, o indicador de temperatura mostrou que o Williams sufr\u00eda sobre quecemento (na primeira sa\u00edda errado Mansell v\u00edrase obrigado a correr por f\u00f3ra da pista, afortunadamente sen penalizaci\u00f3n, debido ao sobre quecemento dun Judd V8 na grella). Entrou en boxes para investigar, entregando ao terceiro posto a Nelson Piquet no seu Lotus; durante o proceso, a Mansell par\u00f3uselle o motor.\nSenna estaba facendo unha notable carreira desde a parte posterior da grella, subindo a 21\u00ba na 1\u00aa volta (logo de case chocar co March o seu antigo compa\u00f1eiro de piso Maur\u00edcio Gugelmin que sufriu fallo no cambio a menos de 50 metros despois do comezo da s\u00faa carreira de debut e que o deixou tirado no medio da pista cando Senna deixaba os boxes), 15\u00ba na volta 4, 8\u00ba na volta 10, nos puntos na volta 13 e na volta 20 estaba en segundo lugar logo de pasar a Piquet na recta de atr\u00e1s logo dunha parada en boxes de Berger.\nProst entrou en boxes na volta 26 sen perder a cabeza, e Senna entrou a unha volta m\u00e1is tarde. Durante a s\u00faa parada Senna parou o motor do seu Honda e caeu ao sexto lugar. Pouco despois mostr\u00f3uselle a bandeira negra e foi descualificado polo cambio de coche logo da bandeira verde mostrada trala volta de quecemento, un movemento que non era permitido (McLaren deber\u00eda saber isto xa que Prost correra a mesma sorte no Gran Premio de Italia de 1986). Durante as \u00faltimas 10 voltas da carreira Berger colocouse a 10 segundos do l\u00edder Prost, pero o franc\u00e9s estaba practicamente paseando e Berger non puido atrapalo.\nPiquet, o actual Campi\u00f3n do Mundo, chegou terceiro na s\u00faa primeira carreira con Lotus por diante de Derek Warwick no Arrows - Megatron. Michele Alboreto no segundo Ferrari e Satoru Nakajima no segundo Lotus completaron os puntos nos postos 5\u00ba e 6\u00ba. O primeiro coche atmosf\u00e9rico foi o Benetton - Ford de Thierry Boutsen. ambos Nakajima e Boutsen terminaron cunha volta perdida con Prost, no 7\u00ba lugar. A primeira carreira da nova f\u00f3rmula de equivalencia da FISA, nun intento de facer aos turbos competitivos vira os Atmosf\u00e9ricos a\u00ednda tomando todos os puntos posibles."}
{"id": "341475", "revid": "23204", "url": "https://gl.wikipedia.org/wiki?curid=341475", "title": "Miguel de K\u00ediv", "text": "Miguel I de K\u00ediv (en ), finado o 15 de xu\u00f1o de 992, foi un eclesi\u00e1stico do Patriarcado de Constantinopla, primeiro metropolita de K\u00ediv e toda a Rus dende 988 at\u00e9 o seu pasamento.\nAs diferentes cr\u00f3nicas hist\u00f3ricas din que era asirio, grego ou b\u00falgaro. Tradicionalmente se considera que foi o fundador do mosteiro de San Miguel das C\u00fapulas Douradas de K\u00ediv e do mosteiro de Mezhyhiria preto de Vyshhorod.\nOs seus restos estaban orixinalmente na Igrexa dos D\u00e9cimos, de al\u00ed foron movidos \u00e1s covas de Santo Ant\u00f3n do mosteiro das Covas de K\u00ediv, estando hoxe localizados na catedral da Dormici\u00f3n do mosteiro.\nFoi glorificado pola Igrexa Ortodoxa Rusa en 1730. A s\u00faa festa cel\u00e9brase o 15 de xu\u00f1o."}
{"id": "341476", "revid": "25871", "url": "https://gl.wikipedia.org/wiki?curid=341476", "title": "Machicha", "text": "O alcume de Machicha pode referirse a:\nTam\u00e9n pode referirse \u00e1 machicha, baile popular brasileiro de orixe espa\u00f1ola."}
{"id": "341477", "revid": "56817", "url": "https://gl.wikipedia.org/wiki?curid=341477", "title": "Beac\u00e1n", "text": "O top\u00f3nimo galego Beac\u00e1n pode referirse a:"}
{"id": "341478", "revid": "56817", "url": "https://gl.wikipedia.org/wiki?curid=341478", "title": "Becerreira", "text": "O top\u00f3nimo galego Becerreira pode referirse a:"}
{"id": "341479", "revid": "1131", "url": "https://gl.wikipedia.org/wiki?curid=341479", "title": "A Becerreira", "text": ""}
{"id": "341480", "revid": "1131", "url": "https://gl.wikipedia.org/wiki?curid=341480", "title": "A Becha", "text": ""}
