{"id": "367091", "revid": "98629", "url": "https://gl.wikipedia.org/wiki?curid=367091", "title": "Carl Gustav Jacob Jacobi", "text": "Carl Gustav Jacob Jacobi, nado en Potsdam, Prusia, o 10 de decembro de 1804 e finado en Berl\u00edn o 18 de febreiro de 1851, foi un matem\u00e1tico alem\u00e1n. Autor moi prol\u00edfico, contribu\u00edu en varios campos da matem\u00e1tica, principalmente na \u00e1rea das funci\u00f3ns el\u00edpticas, a \u00e1lxebra, a teor\u00eda dos n\u00fameros e as ecuaci\u00f3ns diferenciais. Tam\u00e9n destacou no seu labor pedag\u00f3xico, polo que foi considerado o profesor m\u00e1is estimulante do seu tempo.\nFoi o primeiro matem\u00e1tico xudeu en ocupar o cargo de profesor nunha universidade alem\u00e1.\nTraxectoria.\nInfancia e primeira mocidade.\nJacobi naceu en Potsdam en 1804 no seo dunha familia xud\u00eda en Alema\u00f1a. O seu pai era un pr\u00f3spero banqueiro e o seu irm\u00e1n m\u00e1is vello, Moritz Jacobi, chegar\u00eda a ser un f\u00edsico eminente. Un t\u00edo materno encargouse da s\u00faa educaci\u00f3n con \u00e9xito, pois en 1817, en canto entrou no Gymnasium \u00e1 idade de 11 anos, situ\u00e1rono no \u00faltimo curso. Con todo, na universidade de Berl\u00edn a idade m\u00ednima de acceso era de 16 anos, polo que o seu ingreso tivo que esperar at\u00e9 1821. Durante os anos nos que permaneceu no Gymnasium destacou tam\u00e9n en grego, lat\u00edn e historia.\nCando finalmente empezou os seus estudos universitarios, xa lera e asimilara os traballos de eminentes matem\u00e1ticos como Euler e Lagrange, e mesmo empezara a investigar unha forma de resolver ecuaci\u00f3ns de quinto grao, polo que o nivel das clases pareceulle baixo e seguiu estudando pola s\u00faa conta f\u00f3ra das aulas. En 1824, a pesar de ser xudeu, ofrec\u00e9uselle unha praza como profesor nunha prestixiosa escola de ensino secundario de Berl\u00edn.\nIdade adulta.\nEn 1825 presentou a s\u00faa tese doutoral, unha discusi\u00f3n anal\u00edtica da teor\u00eda de fracci\u00f3ns. Como o ensino universitario estaba vetado aos xudeus, decidiu converterse ao cristianismo, tras o que obtivo unha praza como Privatdozent. Para ent\u00f3n contaba con 20 anos. Tras un ano na Universidade de Berl\u00edn, e ante a carencia de posibilidades de promoci\u00f3n decidiu, aconsellado polos seus colegas, trasladarse a K\u00f6nigsberg (actual Kaliningrado, Rusia) en 1826, onde se atopar\u00eda con Franz Neumann e Friedrich Bessel, que por aquel tempo ti\u00f1a un gran prestixio en matem\u00e1ticas e astronom\u00eda. \nUnha vez en K\u00f6nigsberg p\u00faxose en contacto con Gauss para informalo do seu traballo sobre os residuos c\u00fabicos e escribiu a Legendre sobre os seus resultados na \u00e1rea das funci\u00f3ns el\u00edpticas. Ambos quedaron impresionados polo talento do mozo Jacobi. En 1829 publicou \"Fundamenta nova theoria functionum ellipticarum\" traballo no que asentou novas bases para a an\u00e1lise de funci\u00f3ns el\u00edpticas, fundamentado no uso da funci\u00f3n theta de Jacobi, que desenvolvera recentemente e que foi nomeada na s\u00faa honra. Os seus traballos neste campo gozaron do apoio de Legendre, o maior experto da \u00e9poca en funci\u00f3ns el\u00edpticas, o que lle facilitou optar \u00e1 praza de profesor asociado. Os principios que establecera foran desenvolvidos de forma independente polo matem\u00e1tico noruegu\u00e9s Niels Henrik Abel, co que estableceu unha certa competici\u00f3n que resultou ser moi beneficiosa para as matem\u00e1ticas, e que se interromper\u00eda debido ao temper\u00e1n falecemento de Abel en 1829, \u00e1 idade de 27 anos. Durante o ver\u00e1n dese ano, Jacobi realizar\u00eda unha viaxe a Par\u00eds durante o cal se reunir\u00eda con alg\u00fans dos m\u00e1is eminentes matem\u00e1ticos do seu tempo: Fourier, Poisson e Gauss.\nEn 1831 contraeu matrimonio con Marie Schwinck. Dous anos m\u00e1is tarde, o seu irm\u00e1n Moritz foise vivir tam\u00e9n a K\u00f6nigsberg. A influencia do seu irm\u00e1n m\u00e1is vello causoulle un grande interese pola f\u00edsica. Durante esta \u00e9poca traballou principalmente en ecuaci\u00f3ns diferenciais e determinantes, estudando, entre outros asuntos, o concepto que hoxe en d\u00eda se co\u00f1ece como jacobiano.\n\u00daltimos anos.\nEn 1842 visitou Cambridge e Manchester xunto con Bessel, en representaci\u00f3n de Prusia, convidado pola Asociaci\u00f3n Brit\u00e1nica para o Avance da Ciencia. \u00c1 s\u00faa volta deu unha conferencia na Academia de Ciencias Francesa. F\u00edxose c\u00e9lebre a s\u00faa resposta \u00e1 pregunta de, quen, ao seu xu\u00edzo, era o matem\u00e1tico vivo m\u00e1is grande de Inglaterra, que lle formularon ao seu regreso: \"\"Non hai ning\u00fan\".\" Ao preguntarlle sobre a s\u00faa extraordinaria dedicaci\u00f3n ao seu traballo contestou \"Certamente, algunhas veces puxen en perigo a mi\u00f1a sa\u00fade a causa do exceso de traballo pero e que? Soamente os vexetais carecen de nervios e preocupaci\u00f3ns. E que obte\u00f1en do seu perfecto benestar?\". Ao ano seguinte, probablemente a causa do exceso de traballo, a s\u00faa sa\u00fade empeorou e diagnostic\u00f3uselle diabetes. O m\u00e9dico aconselloulle mudarse a Italia, onde o clima era m\u00e1is benigno.\nPor aquel tempo Prusia estaba sumida nunha grave crise econ\u00f3mica e, a pesar de que Jacobi nacera nunha familia rica, outro matem\u00e1tico, Dirichlet tivo que interceder, axudado por Alexander von Humboldt, ante Frederico Guillerme IV de Prusia para que este axudase economicamente a Jacobi. En Italia recobrou a sa\u00fade e dedicouse ao estudo da \"Arithmetica\" de Diofanto. En 1844 volveu a Berl\u00edn, onde o clima non era tan extremo como en K\u00f6nigsberg. Nos vindieros anos apreciouse un cambio no punto de vista de Jacobi, que pasar\u00eda a interesarse m\u00e1is polos aspectos f\u00edsicos da mec\u00e1nica, abandonando a interpretaci\u00f3n puramente axiom\u00e1tica que desenvolvera Lagrange.\nEn 1848, a consecuencia do derrocamento de Lu\u00eds Filipe I de Francia en Par\u00eds, desencade\u00e1ronse unha serie de movementos revolucionarios que sacudiron Europa, co\u00f1ecidos como as revoluci\u00f3ns de 1848. Jacobi deu en Berl\u00edn un discurso pol\u00edtico que desgustou tanto os republicanos como os mon\u00e1rquicos, o que trouxo como resultado que o vetasen para o ensino en Berl\u00edn e m\u00e1is tarde retirasen a axuda econ\u00f3mica que lle permit\u00eda permanecer al\u00ed, polo que Jacobi decidiu mudarse a Gotha. M\u00e1is tarde restableceuse parte da asignaci\u00f3n econ\u00f3mica, que lle permitiu volver dar clases en Berl\u00edn, a\u00ednda que a s\u00faa familia permaneceu en Gotha. En 1851 contraeu unha gripe que o debilitou gravemente. Pouco tempo m\u00e1is tarde contraeu var\u00edola, enfermidade que o matou poucos d\u00edas m\u00e1is tarde.\nObra.\nJacobi estableceu con Niels Henrik Abel a teor\u00eda das funci\u00f3ns el\u00edpticas. Demostrou a soluci\u00f3n de integrais el\u00edpticas mediante a aplicaci\u00f3n das funci\u00f3ns, series exponenciais introducidas por el mesmo.\nDesenvolveu os determinantes funcionais, chamados despois jacobianos, e as ecuaci\u00f3ns diferenciais.\nO pai de Jacobi era banqueiro e a s\u00faa familia era moi pr\u00f3spera; foi as\u00ed como recibiu unha boa educaci\u00f3n na universidade de Berl\u00edn. Obtivo o seu doutoramento en 1825 e ensinou matem\u00e1ticas en K\u00f6ningsberg desde 1826.\nEn 1834 probou que se unha funci\u00f3n univaluada dunha variable \u00e9 dobremente peri\u00f3dica ent\u00f3n a raz\u00f3n dos per\u00edodos \u00e9 imaxinaria. Este resultado impulsou enormemente o traballo nesta \u00e1rea, en particular por Liouville e Cauchy.\nJacobi ti\u00f1a a reputaci\u00f3n de ser un excelente mestre e atra\u00eda moitos estudantes. Introduciu un m\u00e9todo de seminario para ensinar aos estudantes os \u00faltimos avances matem\u00e1ticos."}
{"id": "367095", "revid": "89787", "url": "https://gl.wikipedia.org/wiki?curid=367095", "title": "Alberto Malo Nav\u00edo", "text": "Alberto Malo Nav\u00edo, nado o 3 de abril de 1964 en Sant Boi de Llobregat, \u00e9 un ex xogador de rugby, internacional 74 veces coa selecci\u00f3n espa\u00f1ola entre 1985 e 1999. Pod\u00eda xogar na segunda ou na terceira li\u00f1a, pero sobre todo na posici\u00f3n do n\u00famero oito. Moitos entendidos consid\u00e9rano un dos mellores xogadores espa\u00f1ois da historia.\nTraxectoria.\nAlbert Malo comezou a xogar \u00f3 rugby en 1975 e debutou con 18 anos no seu equipo de toda a vida, a Uni\u00f3 Esportiva Santboiana, coa que xogou at\u00e9 o ano 2000. Co club acadou cinco campionatos de liga e dous de copa entre outros t\u00edtulos. A tempada 1990/91 foi a \u00fanica na que estivo fora da Santboiana, para xogar en Nova Zelandia, unha primeira potencia do rugby mundial. Foi capit\u00e1n do seu equipo e tam\u00e9n da selecci\u00f3n absoluta, coa que disputou o Mundial de 1999 un ano antes de retirarse."}
{"id": "367096", "revid": "47401", "url": "https://gl.wikipedia.org/wiki?curid=367096", "title": "Karl Gustav Jacob Jacobi", "text": ""}
{"id": "367127", "revid": "89787", "url": "https://gl.wikipedia.org/wiki?curid=367127", "title": "Bolidophyceae", "text": "Bolidophyceae, ou bolidof\u00edceas, \u00e9 un grupo de algas heterocont\u00f3fitas fotosintetizadoras.. Son algas picoplanct\u00f3nicas sen fr\u00fastula de sil\u00edceo e con dous flaxelos. Est\u00e1n filoxeneticamente achegadas \u00e1s diatomeas.\nV\u00e9xase tam\u00e9n.\nOutros artigos.\nCromalveolados\nLigaz\u00f3ns externas.\n\"Bolidophyceae\" en Algaebase "}
{"id": "367132", "revid": "98629", "url": "https://gl.wikipedia.org/wiki?curid=367132", "title": "Eric Lander", "text": "Eric Steven Lander, nado o 3 de febreiro de 1957 en Brooklyn, Nova York, \u00e9 un matem\u00e1tico e xenetista, profesor de Biolox\u00eda no Instituto de Tecnolox\u00eda de Massachusetts (MIT), membro fundador do \"Whitehead Institute\" de investigaci\u00f3n biom\u00e9dica, e director fundador do \"Broad Institute of MIT and Harvard\", que dedicou a s\u00faa carreira cient\u00edfica a comprender os beneficios do xenoma humano para a medicina. Foi conselleiro do presidente dos Estados Unidos Barack Obama en materia de ciencia e tecnolox\u00eda.\nFormaci\u00f3n.\nLander criouse nunha familia xud\u00eda, fillo dos avogados Harold e Rhoda Lander. Durante a s\u00faa etapa de ensino secundario foi capit\u00e1n do equipo de matem\u00e1ticas do instituto Stuyvesant, en Nova York, e acadou a medalla de prata na Olimp\u00edada Internacional de Matem\u00e1ticas. Graduouse en ensino secundario en 1974. Aos 17 anos escribiu un artigo sobre os n\u00fameros quasiperfectos co que ga\u00f1ou o premio Westinghouse.\nLander gradouse en Matem\u00e1ticas na Universidade de Princeton en 1978 como n\u00famero un da s\u00faa promoci\u00f3n. Despois cursou estudos na Universidade de Oxford cunha bolsa de m\u00e9rito para posgraduados e redactou a s\u00faa tese de doutoramento (\"Philosophi\u00e6 doctor\") en teor\u00eda de c\u00f3digos e dese\u00f1o sim\u00e9trico de bloques, baixo a direcci\u00f3n de Peter Cameron.\nCarreira.\nNo eido matem\u00e1tico.\nComo matem\u00e1tico, Lander estudou combinatoria e aplicaci\u00f3ns da teor\u00eda de representaci\u00f3n da teor\u00eda de c\u00f3digos. Malia gozar coas matem\u00e1ticas, afirmou que non quer\u00eda pasar a s\u00faa vida nunha carreira ao estilo \"mon\u00e1stico\". Nunha primeira fase foi profesor de Econom\u00eda de empresa na Universidade Harvard e escribiu un libro sobre teor\u00eda de informaci\u00f3n. Seguindo os consellos do seu irm\u00e1n, o bi\u00f3logo Arthur Lander, empezou a interesarse pola neurobiolox\u00eda.\nM\u00e1is tarde tomou contacto con David Botstein, un xenetista do MIT que traballaba nun sistema para desentra\u00f1ar como diferenzas sut\u00eds en sistemas xen\u00e9ticos complexos poden orixinar trastornos como o cancro, a diabetes, a esquizofrenia e mesmo a obesidade. Ambos colaboraron no desenvolvemento dun algoritmo inform\u00e1tico para analizar os mapas de xenes.\nNo eido do xenoma.\nLander integrouse no \"Whitehead Institute\" (vinculado ao MIT) en 1986 e ese mesmo ano empezou a traballar no MIT como profesor axudante. Resultou premiado polo prestixioso programa de bolsas MacArthur para a investigaci\u00f3n en 1987. En 1990 creou no seo do \"Whitehead Institute \"o Centro para a Investigaci\u00f3n do Xenoma (\"Whitehead Institute and MIT Center for Genome Research - WICGR\"), que se converteu nunha das principais instituci\u00f3ns a nivel mundial en investigaci\u00f3n no xenoma.\nAo longo da d\u00e9cada de 1990 hab\u00eda dous grupos principais que intentaban secuenciar o xenoma humano. O primeiro era o co\u00f1ecido como Proxecto de Xenoma Humano (PXH, ou en ingl\u00e9s HGP), un empe\u00f1o con financiamento p\u00fablico que persegu\u00eda a difusi\u00f3n libre de toda a informaci\u00f3n obtida por numerosos grupos investigadores de todo o mundo implicados neste esforzo colectivo. O segundo proxecto foi acometido pola empresa privada estadounidense Celera Genomics, que pretend\u00eda patentar a informaci\u00f3n obtida e cobrar subscrici\u00f3ns polo uso dos datos da secuencia.\nEn 2001, a revista \"Nature\" publicou un borrador do xenoma humano, no que o instituto WICGR aparec\u00eda sinalado como m\u00e1ximo contribuidor e Eric Lander se sinalaba como primeiro autor.\nBaixo a direcci\u00f3n de Lander, o WICGR foi tam\u00e9n o contribuidor principal da secuencia do xenoma do rato (de grande importancia, xa que este animal se utiliza como modelo para o estudo de doenzas humanas), da \"Ciona savignyi\", do peixe globo, da hifa, da \"Neurospora crassa\" e de diversos parentes do \"Saccharomyces cerevisiae\", uns dos l\u00e9vedos m\u00e1is estudados.\nUnha das principais aplicaci\u00f3ns da secuencia por parte de Lander \u00e9 no estudo das doenzas. Como fundador e director do \"Broad Institute of MIT and Harvard\" (unha colaboraci\u00f3n entre o MIT, Harvard, o \"Whitehead Institute \"e diversos hospitais adheridos), o seu obxectivo \u00e9 a creaci\u00f3n de ferramentas de medicina xen\u00f3mica para llas facilitar \u00e1 comunidade cient\u00edfica de cara \u00e1 curaci\u00f3n de doenzas.\nA parte m\u00e1is importante do traballo de Lander pode ser o seu desenvolvemento dunha taxonom\u00eda molecular do cancro.\nActividade docente e empresarial.\nAdemais da s\u00faa faceta investigadora, ten unha longa experiencia como profesor colaborador do curso universitario de Introduci\u00f3n \u00e1 Biolox\u00eda no MIT. Desde 2013, tam\u00e9n \u00e9 profesor nun curso en li\u00f1a chamado \"7.00x Introduction to Biology - The Secret of Life\", a trav\u00e9s da plataforma EdX.\nPor outra banda, Lander \u00e9 asesor fundador da \"Foundation Medicine\", unha empresa cuxo obxectivo \u00e9 levar a an\u00e1lise xgen\u00f3mica integral do cancro \u00e1 atenci\u00f3n cl\u00ednica rutineira.\u00a0Tam\u00e9n \u00e9 cofundador de \"Verastem\", unha compa\u00f1\u00eda biofarmac\u00e9utica centrada en descubrir e en desenvolver f\u00e1rmacos para tratar o cancro a trav\u00e9s das c\u00e9lulas nai.\nReco\u00f1ecemento.\nLander foi nomeado como unha das cen persoas m\u00e1is influentes do noso tempo pola revista \"Time\" en 2004, polo seu traballo para o seu traballo no PXH. Tam\u00e9n apareceu en numerosos documentais sobre xen\u00e9tica da cadea de televisi\u00f3n divulgativa e non comercial \"Public Broadcasting Service\" (PBS). As\u00ed mesmo, ocupou o segundo posto na lista do MIT das 150 persoas m\u00e1is innovadoras.\nEn decembro de 2008 foi nomeado, xunto con Harold E. Varmus, codirector do Consello de Asesores de Ciencia e Tecnolox\u00eda do Goberno de Barack Obama.\nLander \u00e9 tam\u00e9n membro de \"USA Science and Engineering Festival's Advisory Board\".\nO 6 de febreiro de 2017, Lander recibiu o doutoramento honoris causa pola Universidade Cat\u00f3lica de Lovaina."}
{"id": "367133", "revid": "65337", "url": "https://gl.wikipedia.org/wiki?curid=367133", "title": "Eric Steven Lander", "text": ""}
{"id": "367136", "revid": "5863", "url": "https://gl.wikipedia.org/wiki?curid=367136", "title": "Costumista", "text": ""}
{"id": "367137", "revid": "98629", "url": "https://gl.wikipedia.org/wiki?curid=367137", "title": "Split (filme de 2016)", "text": "Split \u00e9 un filme estadounidense de terror psicol\u00f3xico escrito e dirixido por M. Night Shyamalan que se estreou no 2016. Est\u00e1 protagonizado por James McAvoy, Anya Taylor-Joy e Betty Buckley e conta a historia dun home con 23 personalidades diferentes que secuestra a tres mozas.\nA fotograf\u00eda principal do filme comezou o 11 de novembro de 2015, en Filadelfia, Pensilvania. Foi estreado no Fantastic Fest o 26 de setembro de 2016, e nos Estados Unidos o 20 de xaneiro de 2017, por Universal Pictures. Recibiu cr\u00edticas positivas e unha recadaci\u00f3n de m\u00e1is de $172 mill\u00f3ns en todo o mundo."}
{"id": "367141", "revid": "56817", "url": "https://gl.wikipedia.org/wiki?curid=367141", "title": "Moho nobilis", "text": "Moho nobilis \u00e9 unha especie extinta do x\u00e9nero dos \u014d\u02bb\u014ds (\"Moho\") da familia extinta Mohoidae. Anteriormente, era considerado como un membro dos \"Meliphagidae\".\nDescrici\u00f3n.\nO \"Moho nobilis\" foi descrito por vez primeira por Blasius Merrem en 1786. Ti\u00f1a unha lonxitude de 32\u00a0cm e \u00e1s de 11-11,5\u00a0cm, cunha cola duns 19\u00a0cm. A cor das s\u00faas plumas era negra cunha sombra marr\u00f3n no bandullo. Caracter\u00edzase polos mech\u00f3ns amarelos baixo as \u00e1s."}
{"id": "367144", "revid": "5863", "url": "https://gl.wikipedia.org/wiki?curid=367144", "title": "Colof\u00f3n (editorial)", "text": "O termo colof\u00f3n (en ), en tipograf\u00eda e edici\u00f3n de libros, designa unha nota que, no mor das veces, \u00e9 atopada na parte final dunha obra e compila os detalles de impresi\u00f3n, responsables polo traballo, marcas tipogr\u00e1ficas e outros datos."}
{"id": "367146", "revid": "65337", "url": "https://gl.wikipedia.org/wiki?curid=367146", "title": "Colof\u00f3n", "text": "O termo Colof\u00f3n pode referirse a:"}
{"id": "367147", "revid": "27155", "url": "https://gl.wikipedia.org/wiki?curid=367147", "title": "Actinochrysophyceae", "text": "Os axodinos, Dictyochophyceae \"sensu lato\", Actinochrysia ou Actinochrysophyceae, son un grupo de algas unicelulares heterocont\u00f3fitas. Foron previamente clasificadas dentro de Chrysophyceae .\nEsta clase incl\u00fae aos pedin\u00e9lidos, os silicoflaxelados e os rhizochromulinas .\nCaracter\u00edsticas.\nDestacan por posu\u00edr un \u00fanico e sa\u00ednte flaxelo, que non ten unha estrutura basal como os dos grupos pr\u00f3ximos, e que se estende ao longo dunha estrutura con forma de \u00e1, que a soporta unha estrutura tubular interna. Te\u00f1en tent\u00e1culos, ou axopodios, mantidos por triades de microt\u00fabulos que van dende o n\u00facleo celular \u00e1 superficie celular. \nClasificaci\u00f3n.\nOrde Dictyochales.\nNesta orde at\u00f3panse os silicoflaxelados, que son especies de plancto mari\u00f1o que forman esqueletos de silicio. Destacan, por ese exoesqueleto, no rexistro f\u00f3sil.\nOrde Pedinellales.\nA orde dos pedin\u00e9lidos cont\u00e9n a meirande parte das especies de axodinos. Son especies de augas fluviais e mari\u00f1as. En xeral son s\u00e9siles e viven ancoradas no substrato por un talo posterior. Te\u00f1en un flaxelo na parte anterior da c\u00e9lula e tent\u00e1culos borde\u00e1ndoo, o que lle permite cazar presas grazas \u00e1s correntes de auga.\nOrde Rhizochromulinales.\nA orde de rhizochromulinas est\u00e1 composta pola especie mari\u00f1a ameboide \"Rhizochromulina marina\". Agr\u00fapase dentro dos axodinos pola estrutura das s\u00faas zoosporas. \u00c9 filoxeneticamente m\u00e1is pr\u00f3xima aos pedin\u00e9lidos ca aos dictioc\u00e1lidos."}
{"id": "367148", "revid": "98629", "url": "https://gl.wikipedia.org/wiki?curid=367148", "title": "Heteralocha acutirostris", "text": "O Heteralocha acutirostris era unha especie de ave paseriforme end\u00e9mica da illa Norte de Nova Zelandia, o maior membro da familia Callaeidae, cunha lonxitude corporal duns 45\u00a0cm. Extinguiuse a comezos do s\u00e9culo XX. Houbo d\u00faas causas principais que a provocaron: o exceso de caza tanto para obter plumas ornamentais como para conseguir exemplares disecados para os museos; e a deforestaci\u00f3n da illa levada a cabo polos colonos europeos para crear pasteiros e terras de cultivo, a\u00ednda que probablemente a especie xa se atopaba en declive cando chegaron os europeos \u00e1s illas. A maior\u00eda destes bosques eran antigos e complexos bosques primarios e o \"Heteralocha acutirostris\" foi incapaz de adaptarse aos novos bosques secundarios. O \u00faltimo avistamento confirmado produciuse o 28 de decembro de 1907 na cordilleira Tararua.\nO \"Heteralocha acutirostris\" presentaba o maior dimorfismo sexual na forma do bico de todas as especies de aves do mundo. O bico claro dos \"Heteralocha acutirostris\" ti\u00f1a unha estrutura tan diferenciada segundo o sexo, que os primeiros exemplares, macho e femia, que levaron a Europa foron considerados representantes de especies distintas. O macho posu\u00eda un bico relativamente curto, estreito e recto mentres que o da femia, en cambio, era m\u00e1is delgado, longo e claramente curvado cara a abaixo. Polo demais ambos os sexos ti\u00f1an un aspecto semellante, ti\u00f1an car\u00fanculas alaranxadas \u00f3s lados da base do bico e a plumaxe predominantemente negra, con irisaci\u00f3ns verdosas, e os extremos das plumas da cola de cor branca. Estas rechamantes plumas da cola adoitaban ser usadas polos xefes maor\u00eds como mostra do seu status.\nEstas aves viv\u00edan tanto nos bosques de monta\u00f1a como nas rexi\u00f3ns baixas, e crese que alternaban ambas as rexi\u00f3ns estacionalmente, vivindo en altitudes altas no ver\u00e1n e descendendo \u00e1s baixas no inverno. Os \"Heteralocha acutirostris\" eran omn\u00edvoros, com\u00edan insectos, larvas e ara\u00f1as, ademais de froitos e unha pequena cantidade de plantas nativas. Os machos e as femias usaban os seus diferentes bicos para alimentarse de xeito distinto: o macho usaba o seu curto bico para escarbar na superficie da madeira podrecida, mentres que a femia pod\u00eda sondar en fendas profundas.\nA\u00ednda que o \"Heteralocha acutirostris\" menci\u00f3nase frecuentemente nos textos de biolox\u00eda e ornitolox\u00eda debido \u00f3 seu marcado dimorfismo, en realidade non se sabe moito sobre ela xa que foi moi pouco estudada antes da s\u00faa extinci\u00f3n. O \"Heteralocha acutirostris\" \u00e9 unha das aves extintas m\u00e1is co\u00f1ecidas de Nova Zelandia por mor da forma do seu bico, a s\u00faa ex\u00f3tica beleza, e o lugar especial que ocupaba na cultura maor\u00ed e na s\u00faa tradici\u00f3n oral. Esta ave era consideraba sacra (\u2018tapu\u2019) polos maor\u00eds, e levar a s\u00faa pel ou plumas estaba reservado \u00e1s persoas de alto status."}
{"id": "367150", "revid": "4482", "url": "https://gl.wikipedia.org/wiki?curid=367150", "title": "Actihrysophyceae", "text": ""}
{"id": "367151", "revid": "23204", "url": "https://gl.wikipedia.org/wiki?curid=367151", "title": "Maor\u00eds", "text": ""}
{"id": "367153", "revid": "1888", "url": "https://gl.wikipedia.org/wiki?curid=367153", "title": "Ux\u00eda Casal Silva", "text": ""}
{"id": "367157", "revid": "98629", "url": "https://gl.wikipedia.org/wiki?curid=367157", "title": "Marbrianus de Orto", "text": "Marbrianus de Orto, co\u00f1ecido tam\u00e9n como Marbriano de Orto ou Marbrian Dujardin, nado en 1460, probablemente en Tournai, e finado en xaneiro ou febreiro de 1529 na localidade actualmente belga de Nivelles, foi un compositor pertencente \u00e1 escola francoflamenga, estreito colaborador de Josquin des Pr\u00e9s. Foi un dos primeiros compositores en escribir unha misa com\u00fan completa.\nTraxectoria.\nFillo ilex\u00edtimo dun sacerdote, \u00e9 probable que Marbrianus Ortofo nacese en Tournai, onde pasou a maior parte da s\u00faa vida. A\u00ednda que o seu apelido orixinal era Dujardin, el preferiu a s\u00faa traduci\u00f3n italiana \"de Orto\", que utilizou comunmente ata a s\u00faa morte.\nEn xu\u00f1o de 1482 marchou para Roma na compa\u00f1a do bispo de Tournai e ingresou como cantante no coro da capela papal. Nesa \u00e9poca compuxo, en resposta a unha obra similar de Josquin des Pr\u00e9s, a s\u00faa \"Missa ad fugam\", que despois foi foi adaptada para a Capela Sistina entre 1487 e 1490\nDurante o seu servizo na Capela Sistina, nos pontificados de Sisto IV, Inocencio VIII e Alexander VI, comezou a ter os primeiros reco\u00f1ecementos. Con Inocencio VIII progresou ata postos xer\u00e1rquicos, malia o seu nacemento ilex\u00edtimo. A s\u00faa estreita colaboraci\u00f3n con Jospin des Pr\u00e9s deu, entre outros froitos, a adaptaci\u00f3n dunha obra de Guillaume Dufay, composta inicialmente arredor de 1430 e que quedara obsoleta.\nCara a 1490, Orto obtivo o posto de decano da Colexiata de Santa Xertrude de Nivelles e desde ent\u00f3n continuou intimamente ligado a esta instituci\u00f3n. En 1504, ingresou no coro de Philipe I de Castela, co\u00f1ecido como a Gran Capela, un corpo de m\u00fasicos moi distinguido, que, entre outros, acoll\u00eda tam\u00e9n a Pierre de la Rue.\nS\u00f3 un ano despois, chegou ao posto de \"primeiro capel\u00e1n\" da Gran Capela, o que proba o importante reco\u00f1ecemento que ti\u00f1a como cantante e como compositor. \u00c1 morte de Filipe I de Castela en setembro de 1506, o coro quedou a cargo de Xoana I de Castela (Xoana a Tola), e Orto abandonouno pouco despois, ced\u00e9ndolle o posto de primeiro capel\u00e1n a Pierre de la Rue.\nDe volta nos Pa\u00edses Baixos, Orto permaneceu ao servizo da casa de Habsburgo, polo menos entre 1509 e 1517.\nNos derradeiros anos da s\u00faa vida foi honrado con novos reco\u00f1ecementos e cargos, como os de c\u00f3engo da catedral de Nosa Se\u00f1ora de Antuerpen e da catedral de San Miguel e Santa G\u00fadula de Bruxelas. Un documento de 1518 menci\u00f3nao tam\u00e9n como primeiro capel\u00e1n da Capela Flamenga (\"Capilla Flamenca\") do emperador Carlos V en Madrid, posto que ocupou entre 1512 e 1522.\n\u00c9 probable que Orto morrese pola peste que varreu Nivelles en 1529. Foi enterrado na igrexa de Santa Xertrude de Nivelles, onde traballara durante moito tempo. A s\u00faa tumba est\u00e1 na capela maior, e o seu epitafio estivo lexible ata a destruci\u00f3n da igrexa durante un bombardeo alem\u00e1n durante a Segunda Guerra mundial.\nObra.\nMarbrianus de Orto compuxo misas, motetes, lamentaci\u00f3ns e canci\u00f3ns, das que hoxe se conserva unha parte importante. Ottaviano Petrucci publicou unha colleita das s\u00faas misas en 1505, xunto con obras de Josquin des Pr\u00e9s, Jacob Obrecht, Antoine Brumel, Johannes Ghiselin, Pierre de La Rue e Alexander Agricola. Nesta colecci\u00f3n, Petrucci publicou cinco misas de Orto, entre elas a titulada \"L'homme arm\u00e9\", composta arredor de 1485.\nEntre as s\u00faas misas est\u00e1 tam\u00e9n a desconcertante \"Missa ad fugam\", unha das d\u00faas \u00fanicas que est\u00e1n compostas nesta \u00e9poca que est\u00e1n completas (a outra \u00e9 \"Missa prolationum\", de Johannes Ockeghem).\nNos seus motetes recorre \u00e1 t\u00e9cnica do \"cantus firmus\". O titulado \"Salve regis mater sanctissima\" puido estar composto con motivo da ascensi\u00f3n ao papado de Alexandre VI en 1492.\nAlgunhas das s\u00faas canci\u00f3ns son t\u00edpicas de estilo franc\u00e9s de comezos do s\u00e9culo XVI: r\u00e1pido, lixeiro e imitativo. Outras responden m\u00e1is \u00e1 li\u00f1a da escola de Borgo\u00f1a e as s\u00faas formas fixas."}
{"id": "367158", "revid": "4482", "url": "https://gl.wikipedia.org/wiki?curid=367158", "title": "Dictyochophyceae", "text": ""}
{"id": "367159", "revid": "4482", "url": "https://gl.wikipedia.org/wiki?curid=367159", "title": "Actinochrysea", "text": ""}
{"id": "367160", "revid": "88215", "url": "https://gl.wikipedia.org/wiki?curid=367160", "title": "Pravda", "text": "Pravda (en ruso: \"\u041f\u0440\u0430\u0432\u0434\u0430\", a \"verdade\") \u00e9 o nome dun xornal fundado na antiga Uni\u00f3n Sovi\u00e9tica, que foi a publicaci\u00f3n oficial do Partido Comunista entre 1918 e 1991. Durante a \u00e9poca sovi\u00e9tica converteuse nunha das publicaci\u00f3ns m\u00e1is destacadas, cuxo contido tocaba temas como ciencia, pol\u00edtica, cultura e econom\u00eda. Nos pa\u00edses occidentais f\u00edxose moi famoso polas s\u00faas declaraci\u00f3ns durante a Guerra fr\u00eda.\nEn 1991 o presidente ruso Boris Eltsin vendeu o diario a un grupo empresarial grego, entrando Pravda nun per\u00edodo de decadencia e divisi\u00f3n da redacci\u00f3n. Con todo, en 1997 o Partido Comunista da Federaci\u00f3n Rusa adquiriu o diario e relanzouno como o seu \u00f3rgano oficial, a\u00ednda que cunha tirada sensiblemente menor \u00e1 da \u00e9poca sovi\u00e9tica.\nExisten outros cantos xornais e medios de informaci\u00f3n menores, cuxo nome \u00e9 tam\u00e9n Pravda, como o xornal latino franc\u00e9s Pravda Lib\u00e9ration Par\u00eds 1871 fundado polo xornalista arxentino Abu Faisal Sergio Tapia, o medio dixital Pravda Estado Espa\u00f1ol, ou o selo editorial Edici\u00f3ns \"Pravda\".\nPer\u00edodo sovi\u00e9tico.\nPravda fora fundado por Trotski en Viena en 1911 e un ano m\u00e1is tarde, o , comezou a publicarse no Imperio ruso. Posteriormente, inici\u00e1ronse unha serie de debates para adoptalo como \u00f3rgano oficial do xornal do POSDR, pero as tentativas fracasaron, e os bolxeviques terminaron apropi\u00e1ndose do nome Pravda para a s\u00faa propia publicaci\u00f3n peri\u00f3dica, a pesar das protestas de Trotski.\nPravda foi clausurado pola represi\u00f3n das Xornadas de Xullo, polo que durante os \u00faltimos meses do goberno provisional o \u00f3rgano bolxevique era o \"Rabotchi Put\" (O Cami\u00f1o Obreiro), nos primeiros d\u00edas da Revoluci\u00f3n de Outubro, volveu tomar o nome de Pravda.\nTras os seus inicios en Viena e San Petersburgo, as oficinas do diario traslad\u00e1ronse a Moscova o 3 de marzo de 1918. Pravda converteuse en publicaci\u00f3n oficial, \u00f3rgano do Partido Comunista da Uni\u00f3n Sovi\u00e9tica. Pravda foi a canle habitual para anunciar as directrices e cambios pol\u00edticos at\u00e9 1991.\nExist\u00edan outros xornais que actuaban como diarios oficiais de \u00f3rganos estatais. Por exemplo, \"Izvestia\" \u2014 no \u00e1mbito das relaci\u00f3ns internacionais\u2014 era o medio de expresi\u00f3n do Soviet Supremo, \"Dneven Trud\" o dos sindicatos, \"Komsomolskaia Pravda\" para a organizaci\u00f3n do Komsomol e \"Pionerskaia Pravda\" a gaceta dos Mozos Pioneiros.\nTrala morte de Lenin en 1924, o diario Pravda foi dirixido por Nikolai Bukharin, un dos dirixentes que loitaban polo control do Partido, que como editor do diario alcanzou unha gran reputaci\u00f3n como te\u00f3rico pol\u00edtico.\nPer\u00edodo postsovi\u00e9tico.\nO 22 de agosto de 1991, mediante un decreto asinado polo presidente ruso Bor\u00eds Eltsin, o Partido Comunista quedaba f\u00f3ra da legalidade e todas as s\u00faas propiedades pasaban ao Estado ruso. Isto inclu\u00eda a Pravda. Os xornalistas do diario non loitaron por el ou pola s\u00faa historia, e rexistraron un novo xornal co mesmo t\u00edtulo unhas semanas despois.\nSemanas despois, o redactor Gennady Seleznyov (agora membro da Duma) vendeu Pravda a unha familia de empresarios gregos, os Yannikosis. O seguinte redactor-xefe, Aleksandr Ily\u00edn, entregou a cabeceira de Pravda \u2014 as medallas da orde de Lenin \u2014 e o novo certificado de rexistro aos novos propietarios.\nNaquel momento produciuse unha importante divisi\u00f3n na direcci\u00f3n de Pravda. M\u00e1is do 90% dos xornalistas que traballaran para Pravda desde 1991 abandonou o seu posto de traballo. Organizaron a s\u00faa propia versi\u00f3n do xornal, que foi clausurado despois por presi\u00f3ns gobernamentais. Estes mesmos xornalistas, dirixidos polos antigos redactores de Pravda Vadim Gorshenin e Viktor Linnik en xaneiro de 1999, lanzaron Pravda Online, o primeiro xornal en lingua rusa en Internet, do que existen versi\u00f3ns en ingl\u00e9s, portugu\u00e9s e franc\u00e9s.\nOs novos diarios Pravda e Pravda Online non te\u00f1en ningunha relaci\u00f3n, a\u00ednda que os xornalistas de ambas as publicaci\u00f3ns mante\u00f1en o contacto. O diario impreso Pravda tende a analizar os acontecementos desde unha perspectiva esquerdista, mentres que o xornal electr\u00f3nico toma a mi\u00fado un enfoque nacionalista. Actualmente, o diario \u00e9 propiedade do Partido Comunista da Federaci\u00f3n Rusa.\nOutros \"Pravda\" en Rusia.\nTrala Revoluci\u00f3n rusa existiron outros xornais chamados Pravda, a\u00ednda que a s\u00faa duraci\u00f3n foi relativamente breve en relaci\u00f3n ao xenu\u00edno \"Pravda.\" Lev Trotski publicou o precursor do famoso Pravda en Viena e Xenebra entre o 3 de outubro de 1908 e o 23 de abril de 1912. No per\u00edodo que durou a s\u00faa edici\u00f3n, o Pravda de Trotski foi a publicaci\u00f3n revolucionaria m\u00e1is popular. Con posterioridade, Lenin apropiouse do nome e popular estilo do Pravda de Trotski como xornal bolxevique."}
{"id": "367162", "revid": "65337", "url": "https://gl.wikipedia.org/wiki?curid=367162", "title": "Marbriano de Orto", "text": ""}
{"id": "367163", "revid": "65337", "url": "https://gl.wikipedia.org/wiki?curid=367163", "title": "Marbrian Dujardin", "text": ""}
{"id": "367164", "revid": "85894", "url": "https://gl.wikipedia.org/wiki?curid=367164", "title": "Eustigmatophyceae", "text": "Os Eustigmatophyceae son un pequeno grupo de algas unicelulares cocoides de paredes celulares de polisac\u00e1ridos. At\u00f3panse en ecosistemas fluviais, mari\u00f1os e nos solos. Os eustigmatofitos te\u00f1en cloroplastos amarelo-verdosos grazas a que te\u00f1en clorofilas a e violoxantina e o \u03b2-caroteno de pigmentos accesorios.\nOs zooides dos eustigmatofitos (os gametos) pos\u00faen un ou un par de flaxelos, que sae do \u00e1pice celular. \u00c1 contra doutros heterocontos, os seus zooides carecen de org\u00e1nulos fotoreceptores, \"ollos\". O que pos\u00faen son puntos oculares vermello-alaranxados na posici\u00f3n exterior ao cloroplasto, e que eles te\u00f1en na parte anterior da c\u00e9lula.\nOs eustigmatofitos comp\u00f3rtanse como autotrofos fotosintetizadores en m\u00faltiples ecosistemas. Namentres a meirande parte deles viven en augas doces e solos, algunhas especies de \"Nannochloropsis\" e Microchloropsis son parte do picoplancto mari\u00f1o.\nEsta clase definiuse inclu\u00edndo a algunhas algas que antes se clasificaban como xanthophyceae.\nPor\u00e9n, os estudos xen\u00f3micos dos eustigmatofitos da \u00faltima d\u00e9cada, que foron intensos grazas a ser un grupo reducido de especies (23 especies), desvelaron que os clados dos que est\u00e1 m\u00e1is cerca evolutivamente son as crisof\u00edceas e sincromof\u00edcea.."}
{"id": "367166", "revid": "89787", "url": "https://gl.wikipedia.org/wiki?curid=367166", "title": "LibreCAD", "text": "LibreCAD \u00e9 un aplicaci\u00f3n libre de dese\u00f1o asistido por computador (CAD), ou dese\u00f1o 2D. Est\u00e1 baseado en QCAD, e foi un fork dese proxecto. Bas\u00e9ase nas librar\u00edas de Qt4 grazas ao cal est\u00e1 dispo\u00f1ible para os sistemas operativosLinux, macOS, Unix e Windows.\nA s\u00faa interface e funcionamento \u00e9 similar a AutoCAD ou MicroStation en 2D. Permite traballar con arquivos DXF de AutoCAD en varios versi\u00f3ns, e DGN empregando extensi\u00f3ns."}
{"id": "367167", "revid": "27155", "url": "https://gl.wikipedia.org/wiki?curid=367167", "title": "Neomonachus tropicalis", "text": "A Neomonachus tropicalis, antigamente \"Monachus tropicalis\", \u00e9 unha especie extinta da superfamilia dos pinn\u00edpedes que era nativa do mar Caribe. Os principais predadores das \"Neomonachus tropicalis\" eran os tibur\u00f3ns e os humanos. A caza das focas polo seu aceite e a sobrepesca das s\u00faas fontes de alimento foron as principais raz\u00f3ns da s\u00faa extinci\u00f3n. O derradeiro avistamento confirmado da especie foi en 1952 en Serranilla Bank, entre Xamaica e Nicaragua. No ano 2008, a especie foi declarada oficialmente extinta despois dunha exhaustiva busca que durou m\u00e1is de cincuenta anos. Esta an\u00e1lise foi dirixida pola Administraci\u00f3n Nacional Oce\u00e1nica e Atmosf\u00e9rica e polo Servizo Nacional de Pesca Mari\u00f1a. A especie estaba estreitamente relacionada coa foca monxe hawaiana, que vive no arquip\u00e9lago de Hawai e est\u00e1 ameazada, e coa foca monxe mediterr\u00e1nea, outra especie ameazada."}
{"id": "367169", "revid": "1505", "url": "https://gl.wikipedia.org/wiki?curid=367169", "title": "Monachus tropicalis", "text": ""}
{"id": "367173", "revid": "89787", "url": "https://gl.wikipedia.org/wiki?curid=367173", "title": "Couza guatemalteca", "text": "A couza guatemalteca ou couza guatemalteca da pataca (\"Tecia solanivora\"), descrita por Povoln\u00fd en 1973, \u00e9 un insecto da orde dos lepid\u00f3pteros e da familia Gelechiidae. Orixinaria de Guatemala desde onde se estendeu a toda Am\u00e9rica Central detectouse en Galicia, por primeira vez, en 2015.\nCiclo biol\u00f3xico.\nComo acontece con outros insectos o proceso comeza coa posta de ovos \u00abnos tub\u00e9rculos ou pr\u00f3ximos a eles, en n\u00famero 200-500 ovos. O per\u00edodo de incubaci\u00f3n pode durar entre 5-15 d\u00edas en funci\u00f3n da temperatura\u00bb. Trala incubaci\u00f3n, na fase de larva \u00e9 cando esta penetra na pataca (\"Solanum tuberosum\") e estraga o tub\u00e9rculo. A pupa ou cris\u00e1lide ten forma fusiforme, nesta fase abandona a pataca a\u00ednda que tam\u00e9n pode formarse no interior. O organismo adulto, a avela\u00ed\u00f1a, presenta dimorfismo sexual, tanto de tama\u00f1o como de cor, ten h\u00e1bitos nocturnos e voa pequenas distancias. O ciclo completo de cada xeraci\u00f3n, nos almac\u00e9ns de patacas, pode completarse entre 4 e 5 semanas, e no exterior en funci\u00f3n da temperatura pode variar entre \u00ab41-95 d\u00edas\u00bb.\nPraga en Galicia.\nOs concellos de Ferrol, Nar\u00f3n e Neda, en 2015, foron os primeiros afectados pola presenza da couza guatemalteca da pataca en Galicia. Estes parasitos producen danos tanto nos cultivos de patacas como cando estas se amorean nos almac\u00e9ns. As trampas de feromonas, os tratamentos con produtos fitosanitarios, a interrupci\u00f3n do cultivo ou a destruci\u00f3n da colleita son algunhas das estratexias para deter o avance da praga.\nEn febreiro de 2017 os concellos afectados pola praga en Galicia aumentaron a 31, todos eles nas provincias da Coru\u00f1a e Lugo:\nMedidas de control.\nO 3 de marzo de 2017 o Consello de ministros do Goberno de Espa\u00f1a aprobou un Real Decreto que prohibe o cultivo de pataca por un m\u00ednimo de dous anos nas zonas infestadas. Tam\u00e9n se establece unha zona tamp\u00f3n: \u00abos terreos comprendidos dentro dunha franxa de 5 quil\u00f3metros arredor do l\u00edmite dos concellos establecidos como zonas infestadas\u00bb. As disposici\u00f3ns sobre a zona tamp\u00f3n incl\u00faen medidas de control e erradicaci\u00f3n aplicables \u00e1s parcelas de cultivo, \u00e1s instalaci\u00f3ns de almacenamento, ao almacenamento de patacas por particulares para autoconsumo e ao movemento de patacas desde esa zona a zonas non demarcadas. En Galicia a zona tamp\u00f3n comprende os concellos das Somozas, Moeche, Cerdido, Cedeira e Cari\u00f1o."}
{"id": "367174", "revid": "132", "url": "https://gl.wikipedia.org/wiki?curid=367174", "title": "Couza guatemalteca da pataca", "text": ""}
{"id": "367175", "revid": "132", "url": "https://gl.wikipedia.org/wiki?curid=367175", "title": "Tecia solanivora", "text": ""}
{"id": "367176", "revid": "132", "url": "https://gl.wikipedia.org/wiki?curid=367176", "title": "Scrobipalpopsis solanivora", "text": ""}
{"id": "367177", "revid": "1131", "url": "https://gl.wikipedia.org/wiki?curid=367177", "title": "Charles Hermite", "text": "Charles Hermite, nado en Dieuze o 24 de decembro de 1822 e finado en Par\u00eds o 14 de xaneiro de 1901 foi un matem\u00e1tico franc\u00e9s que investigou no campo da teor\u00eda de n\u00fameros, sobre as formas cuadr\u00e1ticas, polinomios ortogonais e funci\u00f3ns el\u00edpticas, e na \u00e1lxebra. Varias entidades matem\u00e1ticas ch\u00e1manse \"hermitianas\" na s\u00faa honra. Tam\u00e9n \u00e9 co\u00f1ecido pola interpolaci\u00f3n polin\u00f3mica de Hermite.\nFoi o primeiro que demostrou que \"e\" \u00e9 un n\u00famero transcendente e non a ra\u00edz dunha ecuaci\u00f3n alx\u00e9brica ou polin\u00f3mica con coeficientes racionais. Ferdinand von Lindemann seguiu o seu m\u00e9todo para probar a transcendencia de \u03c0 (1882).\nTraxectoria.\nFoi titular da c\u00e1tedra de \u00c1lxebra superior na Facultade de Ciencias de Par\u00eds, sucedendo a Jean-Marie Duhamel de 1871 a 1898, e profesor de An\u00e1lise na \u00c9cole polytechnique de 1869 a 1878.\nEntrou a formar parte da Academia de Ciencias Francesa en 1856 en substituci\u00f3n de Jacques Binet, e pasou a presidila en 1890. Foi nomeado gran oficial da Lexi\u00f3n de Honra e recibiu a gran cruz da Estrela polar de Suecia.\nCasou coa irm\u00e1 do matem\u00e1tico Joseph Bertrand, e foi sogro do matem\u00e1tico \u00c9mile Picard e do enxe\u00f1eiro Georges Forestier.\nA maior parte das s\u00faas obras foron recompiladas e publicadas despois da s\u00faa morte por \u00c9mile Picard. A s\u00faa correspondencia con Stieltjes publicouse en 1903."}
{"id": "367179", "revid": "72012", "url": "https://gl.wikipedia.org/wiki?curid=367179", "title": "Criteria", "text": "Criteria \u00e9 unha banda de indie rock estadounidense procedente de Omaha, Nebrasca. Formouse en 2003 cando o ex-membro de Cursive Steve Pedersen regresou \u00e1 s\u00faa cidade natal tras graduarse na Duke University School of Law. Steve pasou seis meses no sotano dun amigo onde compuxo os dez temas do \u00e1lbum de estrea do seu novo proxecto. Para completar o grupo recrutou a alg\u00fans vellos amigos: A.J. Mogis (de Presto! Recording Studios e Lullaby for the Working Class) no baixo, Aaron Druery na guitarra, e Mike Sweeney (de Beep Beep) na bater\u00eda. O seu primeiro disco, \"En Garde\", foi publicado en 2003 a trav\u00e9s de Initial Records, selo da s\u00faa anterior banda.\nSteve Pedersen conseguiu un traballo como avogado, o que complicou \u00e1 banda sa\u00edr de xira para promocionar o seu disco. Initial Records entrou en bancarrota uns cinco anos despois e deixou a Criteria sen selo. Saddle Creek Records aceptounos e realizou tres edici\u00f3ns da banda en 2005: unha reedici\u00f3n de \"En Garde\", o seu novo sinxelo \"Prevent the World\", e o seu segundo traballo \"When We Break\". Despois de ser contratados por Saddle Creek, Pedersen deixou o seu traballo para dedicarse a tempo completo \u00e1 m\u00fasica.\nTras dous anos de intensa xira despois de editar \"When We Break\", os membros da banda foron facendo as s\u00faas vidas f\u00f3ra da m\u00fasica. Durante 2007 e 2008 Criteria estivo case desaparecida e posteriorente continuou tocando esporadicamente. A partir de 2013 a actividade da banda f\u00edxose m\u00e1is intensa e comezar\u00edan a escribir o que ser\u00e1 o seu terceiro traballo, a\u00ednda non editado."}
{"id": "367181", "revid": "89787", "url": "https://gl.wikipedia.org/wiki?curid=367181", "title": "Jean-Victor Poncelet", "text": "Jean-Victor Poncelet, nado en Metz o 1 de xullo de 1788 e finado en Par\u00eds o 22 de decembro de 1867, foi un matem\u00e1tico e enxe\u00f1eiro franc\u00e9s, autor de notables achegas que supuxeron a recuperaci\u00f3n da xeometr\u00eda proxectiva como unha disciplina matem\u00e1tica importante.\nTraxectoria.\nJean-Victor Poncelet naceu en Metz no ano 1788. Estudou na Escola Polit\u00e9cnica e na Academia Militar da s\u00faa cidade natal. Foi oficial do ex\u00e9rcito de Napole\u00f3n e participou na campa\u00f1a contra Rusia; entre 1813 e 1814 estivo retido na prisi\u00f3n de Saratoff, despois de ser dado por morto durante a retirada de Moscova. Os seus descubrimentos matem\u00e1ticos m\u00e1is importantes, que haber\u00edan de renovar a xeometr\u00eda proyectiva, foron xestados precisamente durante os anos de cativerio.\nAo volver a Francia, aproveitando os poucos intres libres que lle deixaban as s\u00faas funci\u00f3ns como enxe\u00f1eiro militar, dedicouse a p\u00f3r por escrito e dar a co\u00f1ecer os seus descubrimentos. En 1831 foi elixido membro da Academia de Ciencias, para ocupar a cadeira que o falecemento de Laplace deixara vacante, a\u00ednda que por raz\u00f3ns pol\u00edticas tardou en aceptar o ofrecemento.\nContribuci\u00f3ns.\nD\u00e9beselle fundamentalmente o importante principio de dualidade ou de Poncelet segundo o que:\nEn 1822 publicou o seu libro sobre xeometr\u00eda proxectiva, de forma que unha serie de problemas dificilmente resolubles pola antiga xeometr\u00eda das formas, eran agora facilmente resoltos aplicando os novos m\u00e9todos. A xeometr\u00eda proxectiva f\u00fandase por completo sobre o que chamaba \"un axioma de continuidade completamente simple\": se se toma un arco de c\u00edrculo cortado en dous puntos por unha recta, se se despraza a recta, hai un momento en que xa non toca o arco do c\u00edrculo m\u00e1is que nun punto e un momento no que se sae do c\u00edrculo, xa non o toca en ning\u00fan punto. O axioma de continuidade de Poncelet habilita a posibilidade de tratar o caso da tanxente como un caso extremo, \u00e9 dicir, que non \u00e9 que un dos puntos desapareza, sen\u00f3n que os dous puntos sempre existen, pero virtuais. Cando a recta sae totalmente do c\u00edrculo, non \u00e9 que os dous puntos desaparezan, sempre est\u00e1n al\u00ed, pero ambos son virtuais. \u00c9 precisamente este axioma da continuidade o que permite organizar todo un sistema de proxecci\u00f3ns, denominado sistema proxectivo."}
{"id": "367182", "revid": "72012", "url": "https://gl.wikipedia.org/wiki?curid=367182", "title": "Pelagophyceae", "text": "Pelagophyceae \u00e9 unha clase de algas unicelulares heterocontas mari\u00f1as. Estiveron clasificadas dentro de Chrysophyceae.. En rexi\u00f3ns como a costa do golfo de M\u00e9xico te\u00f1en impacto na pesca xa que forman mareas \"marr\u00f3ns\" e sustentan a cadea tr\u00f3fica.\nSon ovoides e dun tama\u00f1o entre os 3-5 \u03bcm. Te\u00f1en unha teca org\u00e1nica, habitualmente estreita, que rodea a case toda a c\u00e9lula. Cando te\u00f1en flaxelos o aparato basal queda reducido a un menor tama\u00f1o. O p\u00e9 dos flaxelos ten unha pequena h\u00e9lice de transici\u00f3n, que est\u00e1 por riba da placa. A pelame dos flaxelos \u00e9 bipartita ou tripartita, e sempre orientada no mesmo xeito. Carecen de placas \"oculares\", ou puntos de recepci\u00f3n lum\u00ednica .\nTe\u00f1en cloroplastos con lamelas estreitas con tres tilacoides. Os pl\u00e1stidos conte\u00f1en clorofila \"a\" e \"c\". A pigmentaci\u00f3n que pos\u00faen son a fucoxantina, diatoxantina, diadinoxantina e nalg\u00fans casos a 19'-butanoxilofucoxantina. Non te\u00f1en, por\u00e9n, violaxantina. Pos\u00faen mitocondrias densas con cristas tubulares.\nAdoitan ser bacteri\u00f3voros. Polo com\u00fan, at\u00f3panse na fase vexetativa como c\u00e9lulas cocoidais flaxeladas con capacidade natatoria ou como masas celulares agregadas por alg\u00fan composto excretado."}
{"id": "367183", "revid": "89787", "url": "https://gl.wikipedia.org/wiki?curid=367183", "title": "Camptorhynchus labradorius", "text": "Camptorhynchus labradorius \u00e9 unha especie extinta de ave da orde das anseriformes, familia dos an\u00e1tidos e subfamilia dos merxinos nativa de Am\u00e9rica do Norte. \nO \u00faltimo pato desta especie crese que foi visto en Elmira, Nova York o 12 de decembro de 1878. O \u00faltimo exemplar conservado morreu en 1875 en Long Island.\nXa era un pato raro antes da chegada dos colonos europeos, e como consecuencia da s\u00faa rareza, a informaci\u00f3n sobre esta especie non \u00e9 abundante, a\u00ednda que se co\u00f1ecen algunhas, como o seu h\u00e1bitat, as s\u00faas caracter\u00edsticas, os seus h\u00e1bitos alimentarios e as raz\u00f3ns da s\u00faa extinci\u00f3n. Hai 55 exemplares conservados en colecci\u00f3ns de museos de todo o mundo.\nNa bibliograf\u00eda internacional co\u00f1\u00e9cese co nome vulgar de pato do Labrador. \nTaxonom\u00eda.\nDescrici\u00f3n.\nX\u00e9nero.\nO x\u00e9nero foi descrito en 1838 polo naturalista, pol\u00edtico e ornit\u00f3logo franc\u00e9s Charles Lucien Bonaparte.\nEspecie.\nA especie foi descrita en 1789 polo naturalista alem\u00e1n Johann Friedrich Gmelin.\nSin\u00f3nimo.\nAdemais de polo nome actualmente v\u00e1lido, a especie co\u00f1eceuse tam\u00e9n polo sin\u00f3nimo:\nNotas taxon\u00f3micas.\nO pato Labrador \u00e9 considerado un pato mari\u00f1o. Unha diferenza b\u00e1sica na forma do proceso do metacarpiano I divide os patos mari\u00f1os en dous grupos:\nA posici\u00f3n do forame nutritivo do tarsometatarso tam\u00e9n separa os dous grupos de patos mari\u00f1os. No primeiro grupo, o forame est\u00e1 situado lateralmente ao eixe longo do suco lateral do hipotarso; no segundo, o forame est\u00e1 sobre o eixe dese suco.\nO pato do Labrador tam\u00e9n foi co\u00f1ecido como pato \"de varia cor\", un nome vern\u00e1culo que compart\u00eda con \"Melanitta perspicillata\" e con \"Bucephala clangula\" (e mesmo con \"Haematopus palliatus\"), feito que provocou dificultades na interpretaci\u00f3n dos antigos rexistros destas especies. Ambos os nomes fan referencia \u00e1 sorprendente cor branca/negra do macho. Outro nome com\u00fan era \"pato de banco de area\", en referencia ao seu h\u00e1bito de alimentarse en augas pouco profundas. Os parentes evolutivos m\u00e1is pr\u00f3ximos do pato do Labrador son, ao parecer, os membros do x\u00e9nero \"Melanitta\".\nCaracter\u00edsticas.\nA plumaxe das femias era gris. A\u00ednda que ti\u00f1a un patr\u00f3n d\u00e9bil, o patr\u00f3n era de tipo das especies do x\u00e9nero \"Melanitta\". A plumaxe do macho era branca e negra cun patr\u00f3n de eider, pero as \u00e1s eran completamente brancas ag\u00e1s as r\u00e9mixes primarias. A traquea do macho era de tipo das \"Melanitta\" sp. No extremo anterior produc\u00edase unha expansi\u00f3n do tubo traqueal e dous alongamentos (en oposici\u00f3n a un alongamento como se observa nos \"Melanitta\" sp.) e estaban preto do medio do tubo. A bulla era \u00f3sea e redonda, inchada polo lado esquerdo. Esta bulla asim\u00e9trica e \u00f3sea era diferente \u00e1 dos pentumeiros, e semellante aos eideres e \u00e1 do pato arlequ\u00edn. O pato do Labrador foi considerado a m\u00e1is enigm\u00e1tica de todas as aves norteamericanas.\nO pato do Labrador ti\u00f1a unha cabeza oblonga con ollos pequenos e brillantes. O seu peteiro era case tan longo coma a s\u00faa cabeza. O corpo era curto e deprimido con p\u00e9s curtos e fortes que estaban moi detr\u00e1s do tronco. As plumas eran pequenas e a cola era curta e arredondada. \n\"Camptorhynchus labradorius\" pertence a un x\u00e9nero monot\u00edpico.\nH\u00e1bitat.\n\"Camptorhynchus labradorius\" migraba anualmente, invernaba nas costas de Nova Jersey e Nova Inglaterra \u2014onde se favorec\u00eda das costas areosas, ba\u00edas e enseadas\u2014 e reproduc\u00edase no Labrador no ver\u00e1n. \nO fillo de John James Audubon informou ver un ni\u00f1o pertencente \u00e1 especie en Labrador, pero existe incerteza acerca de onde se reproduc\u00eda. Alg\u00fans cren que puido ter posto os seus ovos nas illas no golfo de San Lourenzo.\nFiloxenia.\nUn estudo mitoxen\u00f3mico da situaci\u00f3n do pato do Labrador descubriu que a especie est\u00e1 moi relacionada co eider de Steller (\"Polysticta stelleri\"), como se mostra a continuaci\u00f3n."}
{"id": "367190", "revid": "98629", "url": "https://gl.wikipedia.org/wiki?curid=367190", "title": "Joan Cusack", "text": "Joan Mary Cusack, nada en Nova York o 11 de outubro de 1962, \u00e9 unha actriz estadounidense. Foi candidata aos premios Oscar e aos Globos de Ouro e \u00e9 co\u00f1ecida polas s\u00faas interpretaci\u00f3ns en filmes como \"Working Girl\" (1988), \"Addams Family Values\" (1993), \"Nine Months\" (1995), \"In &amp; Out\" (1997), \"Runaway Bride\" (1999) e \"High Fidelity\" e por po\u00f1er voz \u00e1 \"cowgirl\" Jessie nas cintas animadas \"Toy Story 2\" (1999) e \"Toy Story 3\" (2010). \u00c9 irm\u00e1 do tam\u00e9n actor John Cusack.\nTraxectoria.\nJoan Cusack naceu en Nova York e creceu en Evanston. O seu pai, Dick Cusack, e os seus irm\u00e1ns, Ann, Bill, John e Susie tam\u00e9n son actores. A s\u00faa nai, Nancy de Cusack, \u00e9 unha profesora de matem\u00e1ticas xubilada e activista pol\u00edtica. Casou con Richard Burke en 1993, con quen tivo dous fillos.\nCusack traballou durante varias temporadas en \"Saturday Night Live\" (1985-1986). En 1988 participou na comedia \"Working Girl\" (1988), onde compartiu cartel con Harrison Ford, Sigourney Weaver e Melanie Griffith, e pola que recibiu a s\u00faa primeira candidatura ao Oscar \u00e1 mellor actriz secundaria. Entre os seus seguintes proxectos destacan \"Addams Family Values\" (1993) e as comedias \"Nine Months\" (1995), protagonizada por Hugh Grant e Julianne Moore, e \"Two Much\" (1995), dirixida por Fernando Trueba, con Antonio Banderas e Melanie Griffith.\nPosteriormente obtivo unha segunda candidatura ao Oscar \u00e1 mellor actriz secundaria, e outra aos premios Globo de Oro, na mesma categor\u00eda, pola comedia \"In &amp; Out\" (1997), protagonizada por Kevin Kline e Matt Dillon. Despois presto a s\u00faa voz na cinta animada \"Toy Story 2\" (1999) e actuou na comedia rom\u00e1ntica \"Runaway Bride\" (1999), protagonizada por Julia Roberts e Richard Gere. Participou xunto co seu irm\u00e1n John na comedia \"High Fidelity\" (2000), baseada na novela de Nick Hornby, e protagonizou xunto a Jeff Bridges e Tim Robbins o suspense \"Arlington Road\" (1999)."}
{"id": "367191", "revid": "47401", "url": "https://gl.wikipedia.org/wiki?curid=367191", "title": "Gerry Ashmore", "text": "Gerald Ashmore nado en West Bromwich, Staffordshire o 25 de xullo de 1936 e finado o 25 de agosto de 2021, foi un piloto de carreiras brit\u00e1nico de Inglaterra. Participou en catro Grandes Premios do campionato do mundo de F\u00f3rmula 1, non anotando ning\u00fan punto de campionato.\nAshmore comezou a s\u00faa carreira na F\u00f3rmula J\u00fanior xunto co seu irm\u00e1n Chris en 1960. M\u00e1is tarde ese ano competiu en Zeltweg e Innsbruck, terminando terceiro detr\u00e1s de Hans Herrmann e Wolfgang von Trips. En 1961 trasladouse \u00e1 F\u00f3rmula Un cun Lotus 18 privado, e obtivo un segundo lugar no Gran Premio de N\u00e1poles de 1961, logo de lograr a pole position. Participou no Gran Premio do Reino Unido de 1961, pero retirouse logo de s\u00f3 unhas voltas. A s\u00faa \u00faltima aparici\u00f3n nun acontecemento do campionato do mundo foi no seu Lotus en 1962 en Monza, onde non cualificou.\nResultados.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nF\u00f3ra de Campionato.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "367195", "revid": "89787", "url": "https://gl.wikipedia.org/wiki?curid=367195", "title": "Pan integral", "text": "O pan integral est\u00e1 composto basicamente de fari\u00f1a non refinada (pos\u00fae o farelo do cereal), sal, auga e l\u00e9vedo. Denom\u00ednase integral o pan que ten unha gran cantidade de fibra diet\u00e9tica. Alg\u00fans pans considerados de \"elaboraci\u00f3n tradicional\" son denominados integrais, como o pan de soda irland\u00e9s. Nalg\u00fans pa\u00edses do norte de Europa consid\u00e9rase o consumo deste pan como un ingrediente da dieta equilibrada. A popularidade deste tipo de pan foi crecendo desde finais do s\u00e9culo XX, e hoxe en d\u00eda \u00e9 f\u00e1cil encontralo nas panadar\u00edas e tendas de alimentaci\u00f3n.\nElaboraci\u00f3n.\nO principal ingrediente deste tipo de pan \u00e9 a fari\u00f1a non refinada (obtida a partir do gran enteiro) de trigo. \u00c1s veces mest\u00farase a fari\u00f1a de trigo coa da doutros cereais, como pode ser a de centeo. O resultado \u00e9 un pan de miolo m\u00e1is escuro que o pan de fari\u00f1a de trigo (\"pan branco\"). Non debe confundirse este tipo de pan co pan negro, que se refire ao elaborado con fari\u00f1a centea. En moitos casos empr\u00e9gase para a s\u00faa levaci\u00f3n l\u00e9vedo natural ou incluso masa levedada para que o sabor sexa m\u00e1is tradicional.\nTam\u00e9n se elaboran pans sen glute con fari\u00f1as integrais doutros cereais (libres de glute) como o arroz, os pseudocereais, tales como o amaranto, a quinoa e o trigo mouro (tam\u00e9n chamado trigo sarraceno), e cereais menores, como o sorgo. Desde o punto de vista funcional, debido \u00e1 ausencia de glute, \u00e9 m\u00e1is complicado conseguir unha textura, firmeza e color do pan final axeitadas. O emprego de certos aditivos, como as sementes da \"Plantago ovata\", axuda a mellorar a s\u00faa calidade.\nOs cereais menores e os pseudocereais constit\u00faen unha boa alternativa aos ingredientes m\u00e1is comunmente utilizados nos pans e produtos espec\u00edficos para cel\u00edacos comercializados, para as persoas que sofren trastornos relacionados co glute e necesitan facer unha dieta estrita sen glute, tales como a enfermidade cel\u00edaca (enfermidade autoinmune que pode afectar a calquera \u00f3rgano do corpo e manifestarse con m\u00faltiples s\u00edntomas diferentes, frecuentemente sen ning\u00fan s\u00edntoma dixestivo), a sensibilidade ao glute non cel\u00edaca (posiblemente inmuno-mediada, con s\u00edntomas indistinguibles dos da enfermidade cel\u00edaca) ou a alerxia ao trigo, entre outros.\nAs\u00ed mesmo, o emprego de arroz, pseudocereais ou cereais menores para a elaboraci\u00f3n do pan e outros produtos relacionados, resulta unha boa alternativa para unha parte de cel\u00edacos ou sensibles ao glute que son intolerantes \u00e1 horce\u00edna do ma\u00ednzo.\nAs fari\u00f1as sen glute s\u00f3 son aptas para o consumo de persoas que padecen alg\u00fan trastorno relacionado co glute cando est\u00e1n libres de contaminaci\u00f3n cruzada con glute (tam\u00e9n denominada \"trazas\"), que pode ocorrer durante os diferentes pasos da recolecci\u00f3n e elaboraci\u00f3n, tanto na propia colleita dos grans das plantas, o transporte, a moedura, o almacenamento, o procesamento, a manipulaci\u00f3n ou o coci\u00f1ado.\nNutrici\u00f3n.\nO pan pos\u00fae fundamentalmente unha concentraci\u00f3n de hidratos de carbono (en forma de amid\u00f3n), pero este pan ten unha alta cantidade de fibra diet\u00e9tica (arredor duns 4 gramos por cada 100 de pan). Outros alimentos como o pan branco pos\u00fae unha menor cantidade: o 2.2% ou un 0.2% no caso do arroz. Acost\u00famase engadir farelo na elaboraci\u00f3n co obxectivo de aumentar a s\u00faa concentraci\u00f3n de fibra diet\u00e9tica. Este tipo de pan adoita ter un contido maior de vitamina B que outros pans debido ao emprego de fari\u00f1as pouco procesadas, e algo m\u00e1is de minerais (principalmente polo farelo). \u00c9 de resaltar que o emprego de pan integral na dieta \u00e9 unha fonte apreciable de vitamina B6.\nUsos.\nO uso que se fai deste pan \u00e9 moi diverso. P\u00f3dese empregar para elaborar s\u00e1ndwichs e bocadillos.\nO pan de fari\u00f1a integral de trigo acostuma ter un forte olor, polo que se utiliza nalgunhas preparaci\u00f3ns culinarias onde se procura a participaci\u00f3n do aroma do pan."}
{"id": "367196", "revid": "27249", "url": "https://gl.wikipedia.org/wiki?curid=367196", "title": "Fibra diet\u00e9tica", "text": ""}
{"id": "367201", "revid": "22570", "url": "https://gl.wikipedia.org/wiki?curid=367201", "title": "Pan de soda", "text": "O pan de soda (soda bread en ingl\u00e9s) \u00e9 un tipo de pan no cal o fermento \u00e9 substitu\u00eddo por bicarbonato s\u00f3dico. Os ingredientes tradicionalmente utilizados no pan de soda son fari\u00f1a, bicarbonato s\u00f3dico, sal e soro de manteiga ou leite agre. Outros ingredientes poden engadirse \u00e1 mestura, como as pasas e os froitos secos.\nCaracter\u00edsticas.\nA manteiga cont\u00e9n \u00e1cido l\u00e1ctico, que reacciona co bicarbonato de sodio para formar diminutas burbullas de di\u00f3xido de carbono. O pan acostuma secarse rapidamente, polo que \u00e9 mellor servilo quente ou torrado no forno. En Irlanda, xeralmente, a fari\u00f1a faise de trigo brando polo que a fari\u00f1a recomendada \u00e9 a de repostar\u00eda, que ten menos forza, isto \u00e9, que cont\u00e9n menores niveis de glute."}
{"id": "367205", "revid": "72012", "url": "https://gl.wikipedia.org/wiki?curid=367205", "title": "Phaeothamniophyceae", "text": "Phaeothamniophyceae \u00e9 unha clase de algas douradas-amarronadas dos heterocont\u00f3fitos.\nEstes protistas aparecen como cocoides, capsoides, formando pseudofilamentos ou filamentos e son propios de augas doces ou salobre.\nA s\u00faa parece celular adoita ser laminada e con ves\u00edculas densas en electr\u00f3ns pegadas a ela desde o interior. Te\u00f1en mitocondrias con cristas tubulares e cloroplastos con, \u00e1s veces, microcompartimentos chamados pirenoides. Cada c\u00e9lula ten d\u00faas membranas de ret\u00edculos endoplasm\u00e1ticos de cloroplastos. Con iso, a membrana do cloroplasto \u00e9 continua coa membrana exterior da membrana nucleolar. Os cloroplastos te\u00f1en lamelas estreitas. O DNA do cloroplasto aparece en forma de anel. Cada c\u00e9lula adoita ter entre 2 e 4 plastidios. Nas c\u00e9lulas con capacidade motil, uns flaxelos plumosos saen dos laterais e un flaxelo, liso pero con filamentos laterais, sae da parte apical. Almacenan, entre outros, l\u00edpidos en vac\u00faolos contr\u00e1ctiles.\nOs pigmentos da fotos\u00edntese que presentan son as clorofilas \"a\" e \"c\", a fucoxantina, heteroxantina, diadinoxantina e o \u03b2-caroteno.\nDesco\u00f1\u00e9cese se se reproducen de xeito sexual. A s\u00faa reproduci\u00f3n asexual consiste na divisi\u00f3n celular, na formaci\u00f3n de autosporas non m\u00f3biles ou na formaci\u00f3n de zoospora con dous flaxelos. Cando se d\u00e1 a divisi\u00f3n celular prod\u00facese por eleuteroscise, isto \u00e9, a escisi\u00f3n da parede da c\u00e9lula parental tras unha separaci\u00f3n. As zoosporas te\u00f1en flaxelos laterais, igualmente.\nOs Phaeothamniophyceae est\u00e1n preto das xantof\u00edtas e fe\u00f3fitos. Clasific\u00e1ronse dentro da mesma clase ata o 1998."}
{"id": "367213", "revid": "98629", "url": "https://gl.wikipedia.org/wiki?curid=367213", "title": "Roy Salvadori", "text": "Roy Francesco Salvadori nado en Dovercourt, Essex o 12 de maio de 1922 e finado o 3 de xu\u00f1o de 2012 foi un piloto e director de equipo brit\u00e1nico de ascendencia italiana. Debutou na F\u00f3rmula Un en e competiu regularmente ata para unha sucesi\u00f3n de equipos que incl\u00faen Cooper, Vanwall, BRM, Aston Martin e Connaught. Tam\u00e9n competiu noutras f\u00f3rmulas e ga\u00f1ou as 24 Horas de Le Mans de 1959 nun Aston Martin co copiloto Carroll Shelby.\nEn 47 sa\u00eddas conseguiu un podio do campionato de F1, o terceiro lugar no Gran Premio do Reino Unido de 1958, e ga\u00f1ou carreiras f\u00f3ra de campionato en Australia, Nova Zelandia e Inglaterra. En 1961 atop\u00e1base en segundo lugar no Gran Premio dos Estados Unidos de 1961 cando o motor do seu Cooper fallou. A finais de 1962 retirouse da F1, e deixou de competir un par de anos despois para concentrarse no comercio de autom\u00f3biles. Regresou ao deporte en 1966 para dirixir o equipo Cooper-Maserati durante d\u00faas tempadas, e finalmente retirouse a M\u00f3naco.\nAndaina nas carreiras.\nInicios.\nCoa s\u00faa ambici\u00f3n frustrada pola segunda guerra mundial, Salvadori comezou a s\u00faa carreira en 1946, correndo puramente por pracer, en eventos menores, nun MG Cars e un ex-Brooklands con motor Riley antes de subir a un ex-Tazio Nuvolari Alfa Romeo P3 en 1947. Foi con este coche que correu no Grand Prix des Fronti\u00e8res de 1947, onde a finais da carreira, o seu Alfa quedou atascado na s\u00faa marcha m\u00e1is alta. Malia isto, Salvadori a\u00ednda cruzou a meta para rexistrar un impresionante quinto lugar. Logo decidiu comezar unha carreira profesional e pilotou para diversas marcas mentres a s\u00faa carreira progresaba.\nEn maio de 1951 na carreira BRDC International Trophy en Silverstone, Salvadori tivo un desagradable accidente cando o seu Frazer Nash Le Mans Replica deu d\u00faas voltas e media de camp\u00e1, terminando nas pacas de palla. Atop\u00e1base en estado cr\u00edtico logo de sufrir unha fractura de cranio e outras graves lesi\u00f3ns. Estivo tan preto da morte que lle deron a extremaunci\u00f3n.\nRei dos campos de aviaci\u00f3n.\nSalvadori co\u00f1ec\u00eda as s\u00faas limitaci\u00f3ns. Decatouse de que perseguir a Stirling Moss en circu\u00edtos tan complicados como Dundrod ou Pescara, coas s\u00faas curvas cegas unidas por longas rectas planas por unha superficie pu\u00edda cun brillo semi-precioso polo abrasador sol dos Abruzzos, era po\u00f1erse ao bordo do suicidio. A\u00ednda que non estaba s\u00f3 niso, f\u00edxose co\u00f1ecido como o \"Rei dos Campos de Aviaci\u00f3n\". Certamente, acumulou vitorias en Silverstone, Circu\u00edto de Snetterton e pistas inglesas en aer\u00f3dromos. A carreira de Roy foi froito da tenacidade dun home que se fixo rico no comercio de coches de segunda man na Inglaterra inmediata da posguerra.\nGa\u00f1ou d\u00faas veces a International Gold Cup en Oulton Park e logrou o seu \u00e9xito m\u00e1is notable ga\u00f1ando nas 24 Horas de Le Mans, nun Aston Martin DBR1/300 en 1959.\nF\u00f3rmula Un.\nDebutou nunha carreira de Gran Premio en , cando conduciu un Ferrari 500 dous litros de catro cilindros no Gran Premio do Reino Unido de 1952 para G. Caprara, terminando oitavo, a tres voltas do ga\u00f1ador. Continuar\u00eda competindo co Ferrari, ga\u00f1ando o trofeo Joe Fry Memorial. Para a tempada de , Salvadori uniuse ao equipo Connaught e competiu en cinco Grandes Premios co Connaught \"Tipo A\", pero retirouse de todos eles. Con todo, conseguiu unha serie de vitorias fora do campionato durante a tempada.\nEntre e Salvadori conduciu un Maserati 250F na F\u00f3rmula Un para o equipo de Syd Greene Gilby Engineering, logrando numerosos bos resultados nas carreiras predominantemente f\u00f3ra do campionato de F1, cunha participaci\u00f3n cun Officine Alfieri Maserati no Gran Premio de Su\u00edza de 1954 onde non comezou e o coche foi pilotado por Sergio Mantovani. Foi no RAC British Grand Prix de 1956 en Silverstone cando s\u00f3 Moss montado nun 250F similar lle fixo sombra e perdeu unha posible vitoria por un problema no circu\u00edto de combustible, demostrando ser un potencial piloto de nivel superior. Con todo, seguiu sendo particularmente activo no deporte de motor dom\u00e9stico e en coches de deportivos para Aston Martin.\nDesde o seu debut no Campionato en 1952, Salvadori experimentar\u00eda retirada tras retirada. Das dez carreiras disputadas entre 1953 e 1956, el retirar\u00edase cedo en cada unha delas. Pero todo isto cambiou en , cando asinou con Cooper, alcanzando s\u00f3 un quinto lugar no Gran Premio do Reino Unido de 1957. Con todo (como compa\u00f1eiro de Jack Brabham) foi a s\u00faa mellor tempada, acabando cuarto no Campionato Mundial de F\u00f3rmula 1 de 1958 de pilotos para Cooper, detr\u00e1s de Mike Hawthorn, Stirling Moss e Tony Brooks. No transcurso da tempada, acadar\u00eda dous podios, inclu\u00edndo un segundo lugar no Gran Premio de Alema\u00f1a de 1958. A\u00ednda as\u00ed non foi retido por Cooper para (cando Brabham ga\u00f1ar\u00eda o primeiro dos seus t\u00edtulos) pero pilotou un Cooper privado, as\u00ed como un Aston Martin Aston Martin oficial, no cal conseguiu rematar d\u00faas veces no sexto lugar. O Aston Martin era un coche tradicional con motor dianteiro, que pronto foi superado polo concepto do motor traseiro de Cooper. Con todo, ga\u00f1ou o Trofeo de Londres no Crystal Palace cun Cooper de F\u00f3rmula 2. O equipo de Aston Martin continuou en 1960 pero de novo sen \u00e9xito e Salvadori tam\u00e9n continuou participando cun Cooper privado.\nEn , Salvadori trasladouse ao equipo Yeoman Credit Racing de Reg Parnell como compa\u00f1eiro de John Surtees, competindo en cinco Grandes Premios e logrando dous sextos postos co Cooper T53 Climax 1.5-litros. O Cooper era agora forte na competici\u00f3n cos coches Lotus de Colin Chapman, Salvadori estaba a punto de coller a Innes Ireland no liderado no Gran Premio dos Estados Unidos de 1961 en Watkins Glen, cando o motor fallou. Continuou con Parnell para , agora baixo o nome de Bowmaker Racing Team cun Lola Mk4-Climax, pero de oito intentos retirouse sete veces e non puido iniciar outra (John Surtees tomou o coche). foi a \u00faltima tempada de Salvadori na F\u00f3rmula Un. A tempada comezara cun desagradable accidente nun Cooper durante a cualificaci\u00f3n para a Warwick Farm '100' en Australia, o lle que deixou unha par\u00e1lise facial temporal.\nCoches deportivos.\nAo longo da s\u00faa carreira na F\u00f3rmula 1, Salvadori continuou participando en moitas outras clases, particularmente dentro do Reino Unido e como resultado f\u00edxose moi co\u00f1ecido a nivel nacional. Durante as tempadas 1951 e 1952, mentres participaba en carreiras de coches deportivos en toda Inglaterra, converter\u00edase nun habitual dos podios e ga\u00f1ar\u00eda a s\u00faa primeira carreira no BARC en Goodwood en 1952. Seguir\u00edan a esta vitoria outras na tempada en Snetterton e Goodwood. En 1953 Salvadori logrou m\u00e1is podios con algunhas vitorias. Con todo, no seu primeiro intento nas 24 Horas de Le Mans, pilotando un Aston Martin oficial non lle foi ben. Copilotando con George Abecassis, un fallo do embrague conducir\u00eda a unha pronta retirada. O piloto impresionou coa s\u00faa actitude de agresiva presi\u00f3n, cando terminou segundo no Internationales ADAC-1000 km Rennen Weltmeisterschaftslauf N\u00fcrburgring nun Jaguar C-Type da Ecurie Ecosse, compartido con Ian Stewart \nDesde que comezou a competir en autom\u00f3biles deportivos nos niveis superiores durante os anos 50, era habitualmente unha aposta segura para terminar entre os cinco primeiros, xa fose en carreiras nacionais ou internacionais. Con todo, en 1959, lograr\u00eda unha serie de \u00e9xitos dos cales incluso os mellores se sentir\u00edan envexosos. Malia que s\u00f3 terminou unha carreira no ano ata marzo, nos seguintes tres meses Salvadori encadeou un cami\u00f1o incrible de \u00e9xitos. Comezou cun segundo lugar na carreira do Imperio Brit\u00e1nico, pero seguiu con d\u00faas vitorias consecutivas no Aintree 200 e unha carreira internacional en Silverstone. E logo, un par de segundos postos e outra vitoria, esta vez na carreira do Open Nacional en Crystal Palace a mediados de maio. Ga\u00f1ando no Circu\u00edto da Sarthe as 24 Horas de Le Mans.\n24 Horas de Le Mans de 1959.\nSalvadori foi contratado para a carreira por David Brown Racing Dept. nun Aston Martin DBR1/300, asociado co mesmo copiloto que tivera nas 12 Horas de Sebring anteriormente ese mesmo ano, o texano Carroll Shelby. O desgaste ser\u00eda unha constante e finalmente na pista quedaron apenas 13 coches; liderando os coches superviventes estaban Salvadori e Shelby. O ingl\u00e9s levou o coche a meta d\u00e1ndose a si mesmo e a Brown a vitoria de Le Mans que cada un estivera anhelando durante moitos anos. Este foi o punto culminante da s\u00faa carreira deportiva, especialmente porque Shelby estaba con diarrea e polo tanto, Salvadori fixo a maior parte da conduci\u00f3n. Antes do final da tempada, anotar\u00eda catro vitorias m\u00e1is. Foi realmente a s\u00faa mellor tempada.\nSeguiu \u00e1 tempada 59 outra boa tempada en , anotando cinco vitorias, inclu\u00edndo unha racha de catro triunfos en cinco carreiras. Mentres en Le Mans, permitiu ao seu copiloto Jim Clark pilotar o suficiente para expresarse, pero sempre aconsellando sabiamente para que o emparellamento terminase terceiro no DBR1 de Border Reivers. \n1961 ver\u00edao lograr d\u00faas vitorias no Crystal Palace o mesmo d\u00eda, ademais dunha serie doutros podios. \nRegresou \u00e1s vitorias no Circu\u00edto de Sarthe en 1962, cando compartiu un Jaguar E-Type con Briggs Cunningham. O par terminou cuarto na xeral, pero ga\u00f1ou a s\u00faa clase. \nUn ano m\u00e1is tarde trompeou no aceite verquido polo Aston Martin (DP214) de Bruce McLaren durante as primeiras voltas da carreira, envorcou sobre o teito do seu E-Type, e estalou en chamas. Jean-Pierre Manzon no seu Aerodjet LM6 golpeou a Salvadori e det\u00edvose no medio da pista. Christian Heins foi incapaz de evitar os restos, perdeu o control, golpeou outro coche, trompeou e explotou en chamas. A\u00ednda que Salvadori e Manzon resultaron feridos, Heins morreu instantaneamente. O accidente finalmente levou a Salvadori a retirarse das carreiras a principios de 1965, logo de terminar segundo na carreira do Trofeo de Whitsun en Goodwood, nun Ford GT40. A \u00faltima vitoria en autos deportivos chegou a tempada anterior no Scott-Brown Memorial at Snetterton.\nRegresou \u00e1 F\u00f3rmula Un para servir como xefe de equipo no equipo de carreiras de Cooper en 1966 e 1967. Logo dun desacordo co equipo, ir\u00edase e centrouse no seu propio negocio. Lonxe da pista, involucrouse cun concesionario de autos en Surrey entre 1968 e 1969. Salvadori tam\u00e9n participou nas primeiras etapas do proxecto GT40 de Ford, pero renunciou, cando o manexo da m\u00e1quina parec\u00eda problem\u00e1tico, sen aceptar un pago polos seus servizos.\nRetirouse a M\u00f3naco a finais dos anos 60. Morreu despois dunha longa enfermidade o 3 de xu\u00f1o de 2012 \u00e1 idade de 90 anos.\nVida familiar.\nSalvadori casou con Susan Hindmarsh, unha das fillas da piloto de carreiras que bateu a marca de longa distancia ao redor do mundo Violette Cordery e o seu marido, o piloto de carreiras e aviador John Stuart Hindmarsh.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2020 Coche pilotado na carreira, por Sergio Mantovani."}
{"id": "367225", "revid": "1093", "url": "https://gl.wikipedia.org/wiki?curid=367225", "title": "Carmen Santos Queiruga", "text": ""}
{"id": "367226", "revid": "12452", "url": "https://gl.wikipedia.org/wiki?curid=367226", "title": "\u0415\u043b\u0448\u0430\u043d\u0438", "text": ""}
{"id": "367230", "revid": "89787", "url": "https://gl.wikipedia.org/wiki?curid=367230", "title": "Aepyornithidae", "text": "As aves elefante (Aepyornithidae) son un clado de aves paleognatas extintas non voadoras end\u00e9micas de Madagascar. A posici\u00f3n filoxen\u00e9tica destas aves segundo os \u00faltimos estudos moleculares \u00e9 a do grupo irm\u00e1n dos kiwis.\nXeneralidades.\nOs rexistros f\u00f3siles, do mesmo xeito que as cr\u00f3nicas da \u00e9poca, sit\u00faan \u00e1s aves elefantes como as segundas aves m\u00e1is altas que pisen a terra, a primeira ser\u00eda a moa, pois ergu\u00edase at\u00e9 os dous metros, podendo mesmo acadar os tres metros. Hai 85 mill\u00f3ns de anos xurdiu a li\u00f1axe do Aepyornis, o \u201cpaxaro de elefante\u201d de Madagascar, que foi a meirande ave que existiu. A\u00ednda que \u00e9 m\u00e1is baixo que a especie de moa m\u00e1is alta, un Aepyornis poder\u00eda pesar arredor de 550 quilogramos e ter at\u00e9 3 metros de altura e 2,3 metros de lonxitude.\nDe feito, o nome cient\u00edfico das aves elefante, en grego, significa \u201cpaxaro alto\u201d. O peso roldar\u00eda a media tonelada. Isto \u00faltimo convert\u00eda \u00e1 ave elefante na m\u00e1is pesada que existiu xamais."}
{"id": "367232", "revid": "23204", "url": "https://gl.wikipedia.org/wiki?curid=367232", "title": "Conuropsis carolinensis", "text": "O Conuropsis carolinensis \u00e9 unha especie extinta de Arinae nativo do leste, o Medio Oeste e as Grandes Planicies dos Estados Unidos, sendo a \u00fanica especie de papagaio ind\u00edxena nesa \u00e1rea. O seu h\u00e1bitat abrangu\u00eda dende o Estado de Nova York e Wisconsin at\u00e9 Kentucky, Tennessee e o Golfo de M\u00e9xico. Viv\u00eda en fragas de ribeira e pantanos. Era chamado \"puzzi la n\u00e9e\" (\"testa de amarelo\") ou \"pot pot chee\" polos seminole e \"kelinky\" en lingua chickasaw."}
{"id": "367234", "revid": "1987", "url": "https://gl.wikipedia.org/wiki?curid=367234", "title": "Campephilus imperialis", "text": "O Campephilus imperialis \u00e9 un membro da\u00a0familia\u00a0dos\u00a0p\u00edcidos. O x\u00e9nero Campephilus \u00e9 esencialmente tropical, e abrangue 13 especies, inclu\u00edndo o \"Campephilus imperialis\". De non estar\u00a0extinto, \u00e9 o Campephilus meirande do mundo con 56-60 cent\u00edmetros de lonxitude. Este paxaro foi chamado cuauhtotomomi en n\u00e1huatl, uagam polos tepehu\u00e1n, e cumec\u00f3cari polos\u00a0tarahumaras."}
{"id": "367236", "revid": "1505", "url": "https://gl.wikipedia.org/wiki?curid=367236", "title": "Cuauhtotomomi", "text": ""}
{"id": "367237", "revid": "1505", "url": "https://gl.wikipedia.org/wiki?curid=367237", "title": "Uagam", "text": ""}
{"id": "367238", "revid": "1505", "url": "https://gl.wikipedia.org/wiki?curid=367238", "title": "Cumec\u00f3cari", "text": ""}
{"id": "367239", "revid": "23204", "url": "https://gl.wikipedia.org/wiki?curid=367239", "title": "Campephilus principalis", "text": "O Campephilus principalis \u00e9 un membro da\u00a0familia\u00a0dos\u00a0p\u00edcidos, sendo un dos meirandes \"Campephilus\" do mundo, con 51 cent\u00edmetros de longo e 76 de envergadura. \u00c9 nativo das fragas virxes do sueste dos Estados Unidos de Am\u00e9rica (existe unha subespecie nativa de Cuba). Por mor da destruci\u00f3n do seu h\u00e1bitat e a caza, o seu n\u00famero caeu moito, sendo incerto o seu status como especie viva."}
{"id": "367242", "revid": "102241", "url": "https://gl.wikipedia.org/wiki?curid=367242", "title": "Lingua herero", "text": "A lingua herero (tam\u00e9n co\u00f1ecido como Helelo, \"Otjiherero\") \u00e9 unha lingua da subfamilia bant\u00fa do grupo n\u00edxer-congo. \u00c9 falada polo pobo herero e o pobo mbanderu en Namibia (206\u00a0000) e Botswana, as\u00ed como en pequenas comunidades do suroeste de Angola."}
{"id": "367245", "revid": "98629", "url": "https://gl.wikipedia.org/wiki?curid=367245", "title": "Broad Institute of MIT and Harvard", "text": "Broad Institute of MIT and Harvard\" (\"Instituto Broad do MIT e Harvard\", co\u00f1ecido tam\u00e9n pola forma reducida Broad Institute\") \u00e9 unha instituci\u00f3n de investigaci\u00f3n situada en Cambridge, Massachusetts, (EEUU), dedicada ao estudo da xen\u00f3mica para as ciencias biom\u00e9dicas, dirixida por Eric Lander desde au s\u00faa fundaci\u00f3n en 2004. Tr\u00e1tase dunha organizaci\u00f3n independente e sen \u00e1nimo de lucro, participada polo Instituto de Tecnolox\u00eda de Massachusetts (MIT), a Universidade Harvard e os cinco hospitais universitarios desta \u00faltima universidade.\nHistoria.\nO Instituto Broad xurdiu tras unha d\u00e9cada de colaboraci\u00f3ns de investigaci\u00f3n entre cient\u00edficos do MIT e de Harvard. Unha das s\u00faas pedras angulares foi o Instituto Whitehead do MIT, fundado en 1982, un dos centros m\u00e1is importantes para o estudo da xen\u00f3mica e para o Proxecto Xenoma Humano. Desde 1995, os cient\u00edficos do Instituto Whitehead iniciaran proxectos piloto sobre medicamentos xen\u00f3micos, coa formaci\u00f3n dunha rede de colaboraci\u00f3n non oficial entre novos cient\u00edficos interesados en enfoques xen\u00f3micos do cancro e a xen\u00e9tica humana.\nOutro alicerce foi o Instituto de Qu\u00edmica e Biolox\u00eda Celular fundado pola Escola de Medicina de Harvard en 1998 para desenvolver a xen\u00e9tica qu\u00edmica como disciplina acad\u00e9mica. O seu equipamento para a filtraxe xen\u00e9tica (\"screening\") foi un dos primeiros recursos de alto rendemento abertos a todo o mundo acad\u00e9mico. Facilitou proxectos de detecci\u00f3n de pequenas mol\u00e9culas a m\u00e1is de oitenta grupos de investigaci\u00f3n de todo o mundo.\nPara crear unha nova organizaci\u00f3n que fose aberta e colaborativa, interdisciplinar e capaz de organizar proxectos a calquera escala, en 2002 e 2003 realizouse a planificaci\u00f3n entre os fil\u00e1ntropos Eli e Edythe Broad, o MIT, o Instituto Whitehead, a Universidade de Harvard e os hospitais da Universidade de Harvard (en particular o \"Beth Israel Deaconess Medical Center\", o \"Brigham and Women's Hospital\", o \"Children's Hospital Boston\", o \"Dana-Farber Cancer Institute \"e o Hospital Xeral de Massachusetts).\nOs Broad fixeron unha doaz\u00f3n fundacional de 100 mill\u00f3ns de d\u00f3lares e o \"Broad Institute\" foi inaugurado oficialmente en maio de 2004. En novembro de 2005, os Broad fixeron unha doaz\u00f3n adicional doutros 100 mill\u00f3ns de d\u00f3lares para o sostemento do Instituto e en setembro de 2008 entregaron unha dotaci\u00f3n de 400 mill\u00f3ns de d\u00f3lares para que o Instituto Broad gozase dun financiamento permanente. Estas doaz\u00f3s son administradas pola Universidade Harvard.\nEstrutura org\u00e1nica e programas.\nOs programas de investigaci\u00f3n do \"Broad Institute\" son os seguinets:\nAs plataformas do Instituto Broad son equipos de cient\u00edficos profesionais que se centran na descuberta, no desenvolvemento e na optimizaci\u00f3n de ferramentas tecnol\u00f3xicas que investigadores do Instituto e doutras instituci\u00f3ns utilizar\u00e1n para levar a cabo as s\u00faas investigaci\u00f3ns. As plataformas son as de xen\u00f3mica, imaxe, perfil ou pegada metab\u00f3licos, prote\u00f3mica, ARNi e terap\u00e9utica, e o grupo de proxecto de terap\u00e9utica.\nPersoal.\nO persoal do \"Broad Institute\" abrangue m\u00e9dicos, xenetistas e bi\u00f3logos moleculares, qu\u00edmicos e computacionais. O equipo director, encabezado polo cient\u00edfico Eric Lander, componse de dez membros principais, cuxos laboratorios se atopan principalmente na sede do propio instituto, e 135 membros asociados, con laboratorios principais nalgunha das universidades ou nos hospitais.\nLocalizaci\u00f3n.\nA primeira localizaci\u00f3n do \"Broad Institute\" foi no n\u00famero 320 de Charles Street, en Cambridge, Massachusetts.\nEn febreiro de 2006, unha parte do instituto foi trasladada a un novo edificio situado no n\u00famero 7 de Cambridge Center, lindeiro co Instituto Whitehead para Estudos Biom\u00e9dicos. Este edificio de sete pisos cont\u00e9n non s\u00f3 zonas de laboratorio, sen\u00f3n tam\u00e9n espazo para [ oficinas], ademais dun pequeno museo e unha cafetar\u00eda."}
{"id": "367246", "revid": "65337", "url": "https://gl.wikipedia.org/wiki?curid=367246", "title": "Broad Institute", "text": ""}
{"id": "367247", "revid": "65337", "url": "https://gl.wikipedia.org/wiki?curid=367247", "title": "Instituto Broad do MIT e Harvard", "text": ""}
{"id": "367248", "revid": "65337", "url": "https://gl.wikipedia.org/wiki?curid=367248", "title": "Instituto Broad", "text": ""}
{"id": "367249", "revid": "89787", "url": "https://gl.wikipedia.org/wiki?curid=367249", "title": "Aurelia Arkotxa", "text": "Aurelia Arkotxa Mortalena, nada o 3 de outubro de 1953\u00a0en\u00a0Baigorri, Baixa Navarra, \u00e9 unha escritora e acad\u00e9mica vasca.\nTraxectoria.\nGraduouse na\u00a0Universidade de Bordeaux e no ASJU cunha tese sobre a obra de Gabriel Aresti. Ensina cultura cl\u00e1sica na Universidade de Bayonne; foi co-fundadora dunha revista literaria e dun xornal. Investiga a lingua vasca e os seus textos con IKER no Centro nacional de investigaci\u00f3n cient\u00edfica; \u00e9 directora da revista \"Lapurdum\".\nDende 2003 \u00e9 asociada da Academia vasca, acad\u00e9mica dende 2007, e vicepresidenta dende o 3 de novembro de 2009"}
{"id": "367250", "revid": "23204", "url": "https://gl.wikipedia.org/wiki?curid=367250", "title": "Aurelia Arkotxa Mortalena", "text": ""}
{"id": "367251", "revid": "1131", "url": "https://gl.wikipedia.org/wiki?curid=367251", "title": "Santuario da Virxe de Guadalupe de Hondarribia", "text": "O Santuario da Virxe de Guadalupe (en ) \u00e9 unha capela e santuario cat\u00f3lico, situado na monta\u00f1a Jaikzibel, en Hondarribia, en Guip\u00fascoa, no\u00a0Pa\u00eds Vasco.\nHistoria.\nAparece mencionado por primeira vez nun documento de 1526, de feito, o mari\u00f1eiro Juan Sebasti\u00e1n Elcano doou seis duques de ouro nesta capela. Segundo a tradici\u00f3n, a capela \u00e9rguese no lugar onde dous nenos atoparon a imaxe da virxe. \u00c9 a advocaci\u00f3n orixinal da Virxe de Guadalupe, no Pa\u00eds Vasco. Orixinaria do s\u00e9culo XVI, foi destru\u00eddo moitas veces \u00f3 longo da historia.\n\u00c9 un templo dunha nave cun cruceiro e paredes de cabeceira planas. O templo orixinal do s\u00e9culo XVI foi renovado, m\u00e1is tarde, principalmente no s\u00e9culo XVIII. O obra actual data maioritariamente do s\u00e9culo XIX. A torre foi constru\u00edda en 1868 e est\u00e1 en \u00e1ngulo entre as fachadas do sur e o leste.\nLogo do asedio de Hondarribia, en 1638, a cidade acudiu nunha gran procesi\u00f3n ata a capela para agradecer a protecci\u00f3n durante o ataque e celebrar a vitoria.\nEsta procesi\u00f3n \u00e9 celebrada hoxe en d\u00eda, cada 8 de setembro, no chamado \"Alarde de Hondarribia\"\nInterior.\nO principal retablo \u00e9 de estilo barroco, obra de Juan Bautista Igeluz e Jazinto Elduain e realizado en 1748. Os retablos dos lados foron tra\u00eddos dende a parroquia. O retablo da esquerda, o ofrecido a San Sebasti\u00e1n, \u00e9 de 1507 con renovaci\u00f3ns de 1642. O retablo da dereita, \u00e9 de 1760, e est\u00e1 ofrecido a San Xo\u00e1n Bautista.\nHai tam\u00e9n alg\u00fans frescos de Bienabe Artia de 1949."}
{"id": "367252", "revid": "1131", "url": "https://gl.wikipedia.org/wiki?curid=367252", "title": "Ermida de Guadalupe", "text": ""}
{"id": "367253", "revid": "1987", "url": "https://gl.wikipedia.org/wiki?curid=367253", "title": "Macrosociolox\u00eda", "text": "A macrosociolox\u00eda \u00e9 unha perspectiva da sociolox\u00eda que alienta a an\u00e1lise dos sistemas sociais e poboacionais a grande escala. Enf\u00f3case maiormente \u00f3 nivel da estrutura social, e frecuentemente \u00f3 nivel da abstracci\u00f3n te\u00f3rica. \u00c9 a contraparte da microsociolox\u00eda, que se enfoca na axencia social individual. A macrosociolox\u00eda tam\u00e9n abrangue \u00f3s individuos, \u00e1s familias e a outros aspectos constituentes da sociedade, pero sempre o fai en relaci\u00f3n a un sistema social meirande dos cales forman parte. A macrosociolox\u00eda tam\u00e9n pode ser a an\u00e1lise de grandes colectivos sociais (por exemplo unha cidade ou a Igrexa). As poboaci\u00f3ns humanas son consideradas unha sociedade no grao que \u00e9 politicamente aut\u00f3noma e os seus membros participan nun amplo abano de actividades de cooperaci\u00f3n. Por examplo, esta definici\u00f3n pode aplicarse \u00e1 poboaci\u00f3n de Alema\u00f1a sendo unha sociedade, pero as persoas xermano-falantes en si mesmas no se considerar\u00edan unha sociedade por estar dispersas en varios pa\u00edses. A macrosociolox\u00eda estuda tendencias sociais amplas que se poden aplicar posteriormente \u00e1s caracter\u00edsticas m\u00e1is pequenas dunha sociedade. Para diferencialo ben, a macrosociolox\u00eda estuda cuesti\u00f3ns como a guerra, o sufrimento nas naci\u00f3ns do Terceiro Mundo, a pobreza e a privaci\u00f3n ambiental, mentres que a microsociolox\u00eda analiza cuesti\u00f3ns como o rol da muller, a natureza da familia e migraci\u00f3n."}
{"id": "367255", "revid": "89787", "url": "https://gl.wikipedia.org/wiki?curid=367255", "title": "Ehun metro", "text": "Ehun metro \u00e9 unha novela en \u00e9uscaro de Ramon Saizarbitoria que foi publicada por vez primeira no ano 1976. Conta os derradeiros cen metros que corre un membro de ETA antes de ser asasinado na praza da Constituci\u00f3n de Donostia escapando dos polic\u00edas, al\u00e9n das vivencias da s\u00faa nenez, os d\u00edas de clandestinidade, unha relaci\u00f3n amorosa do pasado, intercalando informaci\u00f3n dos titulares de xornais, os interrogatorios policiais a outro rapaz e comentarios de xente da r\u00faa.\nA novela reflicte a represi\u00f3n do franquismo e o ambiente opresor que se viv\u00eda en Hegoalde, especialmente contra a lingua \u00e9uscara. A narraci\u00f3n desenv\u00f3lvese cun xeito especial, aproveitando os estilos que renovaron a literatura \u00e9uscara daquel tempo, como o emprego de flash-backs, o collage, a elipse e distintos recursos intercalados no relato que vinculan todos os elementos para o lector.\nA novela tivo 14 publicaci\u00f3ns at\u00e9 o ano 2011 e foi traducido a catro linguas. En 1985, o director Alfonso Ungria adaptouna \u00f3 cine co mesmo t\u00edtulo \"Ehun metro\"."}
{"id": "367256", "revid": "6939", "url": "https://gl.wikipedia.org/wiki?curid=367256", "title": "Ram\u00f3n Saizarbitoria", "text": ""}
{"id": "367257", "revid": "98629", "url": "https://gl.wikipedia.org/wiki?curid=367257", "title": "Martutene (novela)", "text": "Martutene \u00e9 unha novela en \u00e9uscaro de Ramon Saizarbitoria que foi publicada no ano 2012 que trata sobre as relaci\u00f3ns de parella. Ademais a novela toca moitos outros temas, como o traballo do escritor, a medicina e a sanidade e o conflito do Pa\u00eds Vasco, entre outros. Est\u00e1 ambientada en Donostia, vivindo Mart\u00edn e outros personaxes no barrio de Martutene, o cal d\u00e1 nome \u00e1 obra. A novela \"Montauk\" de Max Frisch \u00e9 a referencia principal da obra: o nome da rapaza estranxeira \u00e9 Lynn, a personaxe principal do libro de Frisch.\nA novela \u00e9 o resultado de nove anos de traballo de Saizarbitoria, sendo publicada despois de \"Kandinskyren tradizioa\" (2003) e o traballo m\u00e1is longo que escribiu. Segundo a cr\u00edtica, est\u00e1 considerada a mellor novela da literatura \u00e9uscara dos \u00faltimos tempos."}
{"id": "367264", "revid": "98629", "url": "https://gl.wikipedia.org/wiki?curid=367264", "title": "Pan relado", "text": "O pan relado \u00e9 pan duro, xeralmente seco de varios d\u00edas, que foi finamente mo\u00eddo mediante un relador ou mu\u00ed\u00f1o. A s\u00faa textura fari\u00f1enta empr\u00e9gase na elaboraci\u00f3n de diferentes pratos e alimentos en forma de rebozados, empanados ou gratinados, coa intenci\u00f3n de proporcionar unha codia dura ao fritilos ou enfornalos. Exemplos destas aplicaci\u00f3ns son: as croquetas, os Wiener Schnitzel, as milanesas. Outras veces empr\u00e9gase como medio aglutinante; como se pode empregar na masa c\u00e1rnica das alb\u00f3ndegas, nos gazpachos.\nCaracter\u00edsticas.\n\u00c9 unha forma caseira de aproveitar o pan duro de varios d\u00edas, a\u00ednda que se pode secar o pan no forno se se desexa: 100\u00a0\u00b0C durante media hora. \u00c9 m\u00e1is frecuente ver o pan relado orixinario de \"pan branco\" debido a que \u00e9 m\u00e1is susceptible de po\u00f1erse duro. O pan relado pode conservarse nun sitio seco durante varios meses. Comercial\u00edzase nas panadar\u00edas e nos supermercados, e igualmente elab\u00f3rase cos restos atrasados ou non vendidos. O pan relado comercial pode levar outros ingredientes como amid\u00f3n de ma\u00ednzo e emulxentes diversos, espesantes, antioxidantes e gasificantes (bicarbonato s\u00f3dico e difosfato dis\u00f3dico).\nTam\u00e9n se pode aromatizar o pan relado con certos ingredientes (como, por exemplo, allo), especias (como pirixel finamente picado), sal, etc., para que ao aplicarse aos alimentos proporcione maior sabor."}
{"id": "367266", "revid": "98629", "url": "https://gl.wikipedia.org/wiki?curid=367266", "title": "Drag\u00f3n europeo", "text": "O drag\u00f3n europeo \u00e9 unha criatura lendaria presente no folclore e na mitolox\u00eda de moitas das culturas de Europa.\nNo presente, o drag\u00f3n europeo \u00e9 representado como unha criatura semellante a un lagarto, de gran talle, escamoso, con cornos e que bota lume pola boca. A criatura tam\u00e9n ten unhas \u00e1s de coiro semellantes \u00e1s dun morcego, catro patas e unha longa e pr\u00e9nsil cola. Algunhas representaci\u00f3ns amosan \u00f3s drag\u00f3ns con \u00e1s emplumadas, cristas, gadoupas ardentes, pugas de marfil que percorren o seu lombo e outros engadidos ex\u00f3ticos. Outras representaci\u00f3ns non te\u00f1en patas ou presentan m\u00faltiples testas.\nNos contos populares, o sangue dun drag\u00f3n a mi\u00fado cont\u00e9n propiedades m\u00e1xicas. Por exemplo, na \u00f3pera \"Siegfried\", o sangue perm\u00edtelle a Sigurd entender a lingua dos paxaros do bosque. O t\u00edpico drag\u00f3n protexe unha caverna ou castelo cheos de ouro e tesouros e, adoita estar asociado cun grande heroe que trata de matalo.\nMalia ser unha criatura con \u00e1s, o drag\u00f3n at\u00f3pase polo xeral nun agocho subterr\u00e1neo, unha cova que o sinala como unha antiga criatura da terra. \u00c9 probable que os drag\u00f3ns da mitolox\u00eda europea ede Medio Oriente prove\u00f1an do culto \u00e1s cobras presente en moitas relixi\u00f3ns en todo o mundo.\nTerminolox\u00eda.\nO termo \"drag\u00f3n\" prov\u00e9n da palabra latina \"draco\", que tam\u00e9n d\u00e1 nome \u00e1 constelaci\u00f3n Draco, e que prov\u00e9n directamente do grego antigo \"\u03b4\u03c1\u03ac\u03ba\u03c9\u03bd\", (dr\u00e1k\u014dn)."}
{"id": "367276", "revid": "10599", "url": "https://gl.wikipedia.org/wiki?curid=367276", "title": "Presidente da Generalitat de Catalu\u00f1a", "text": ""}
{"id": "367305", "revid": "98629", "url": "https://gl.wikipedia.org/wiki?curid=367305", "title": "Tab\u00e1nidos", "text": "Os tab\u00e1nidos (Tabanidae), comunmente chamados tab\u00e1ns, son unha familia de insectos d\u00edpteros (moscas). Xeralmente son insectos grandes e de voo \u00e1xil, e as femias pican aos humanos e outros animais, para sorber sangue. Prefiren voar \u00e1 luz do d\u00eda, evitando as \u00e1reas sombreadas e son inactivos pola noite. Son cosmopolitas, e s\u00f3 est\u00e1n ausentes de arquip\u00e9lagos moi illados e rexi\u00f3ns polares deshabitadas.\nOs tab\u00e1nidos adultos alim\u00e9ntanse de n\u00e9ctar e exsudados de plantas; os machos te\u00f1en pezas bucais febles e s\u00f3 as femias pican a outros animais para obter prote\u00ednas do sangue para producir ovos. As pezas bucais das femias forman un robusto \u00f3rgano picador con dous pares de coitelas moi cortantes, e unha peza con caracter\u00edsticas de esponxa usada para sorber o sangue que fl\u00fae da ferida. As larvas son predadoras e crecen en h\u00e1bitats semiacu\u00e1ticos.\nAs femias poden ser vectores de enfermidades transmitidas polo sangue dun animal debido aos seus h\u00e1bitos de alimentaci\u00f3n. En \u00e1reas do mundo onde se dan esas enfermidades, os tab\u00e1nidos son portadores do virus da anemia infecciosa equina, alg\u00fans tripanosomas, as filarias \"Loa loa\", o \u00e1ntrax en vacas e ovellas, e a tularemia. Ademais de faceren a vida no exterior menos confortable para os humanos, poden reducir as taxas de crecemento do gando e diminu\u00edr a produci\u00f3n de leite das vacas se non se lles proporcionan refuxios axeitados.\nOs tab\u00e1ns aparecen na literatura desde Esquilo na Antiga Grecia, que os menciona dicindo que levan a xente \u00e1 loucura debido \u00e1 s\u00faa persistente persecuci\u00f3n.\nDescrici\u00f3n.\nOs tab\u00e1nidos adultos son moscas grandes con prominentes ollos compostos, antenas curtas compostas por tres segmentos, e corpos anchos. Nas femias, os ollos est\u00e1n moi separados, pero nos machos case se tocan; adoitan estar vivamente coloreados e ter un patr\u00f3n de coloraci\u00f3n en vida do animal mais aparecen apagados nos esp\u00e9cimes conservados. O segmento terminal das antenas \u00e9 puntiagudo e formado por aneis, polo que parece estar feitas por un conxunto de aneis cada vez de menor di\u00e1metro. das antenas non saen pelos ou arestas. Tanto a cabeza coma o t\u00f3rax est\u00e1n revestidos de pelos curtos pero non hai sedas no corpo. As \u00e1s anteriores membranosas son claras, sombreadas uniformemente de gris ou marr\u00f3n, ou cun patr\u00f3n nalgunhas especies; te\u00f1en un lobo basal (ou cal\u00edpter) que cobre os restos das \u00e1s posteriores modificadas como mazas ou halterios. Os extremos das patas te\u00f1en dous lobos nos lados dos (pulvilos) e un lobo central ou empodio ademais de d\u00faas garras coas que se agarran \u00e1s superficies. O reco\u00f1ecemento das especies est\u00e1 baseado en detalles da estrutura da cabeza (antenas, fronte e maxilas), a venaci\u00f3n das \u00e1s e o patr\u00f3n do corpo; pequenas variaci\u00f3ns da estrutura superficial causan sut\u00eds alteraci\u00f3ns dos pelos supraxacentes, que alteran a aparencia do corpo.\nAs especies de tab\u00e1nidos son insectos robustos de tama\u00f1o medio a grande. A maior\u00eda te\u00f1en unha lonxitude entre 5 e 25\u00a0mm, e a m\u00e1is grande ten unha envergadura alar de 60\u00a0mm. As especies do x\u00e9nero \"Chrysops\" chegan aos 10\u00a0mm de longo, te\u00f1en corpos amarelos e negros e abdomes con raias e \u00e1s membranosas con manchas negras. As do x\u00e9nero \"Tabanus\" son m\u00e1is granades, de ata 25\u00a0mm de lonxitude e son principalmente marr\u00f3ns escuras ou negras, con ollos negros, a mi\u00fado con brillos met\u00e1licos. As do x\u00e9nero \"Diachlorus\" son de forma similar \u00e1s de \"Chrysops\", pero te\u00f1en corpos amarelados e os ollos son negros purp\u00fareos cun brillo verde. Algunhas especies da subfamilia Pangoniinae te\u00f1en unha prob\u00f3scide excepcionalmente longa.\nAs larvas son longas e cil\u00edndricas con cabezas pequenas e doce segmentos corporais. Te\u00f1en aneis de tub\u00e9rculos chamados pseud\u00f3podos arredor dos segmentos, e tam\u00e9n bandas de curtas sedas. O extremo posterior da larva ten un sif\u00f3n respiratorio e unha \u00e1rea bulbosa chamada \u00f3rgano de Graber. Os perf\u00eds da cabeza do insecto adulto e as \u00e1s son visibles a trav\u00e9s da cuberta da pupa, que ten sete segmentos abdominais m\u00f3biles, todos os cales ag\u00e1s o frontal levan unha banda de sedas. O extremo posterior da pupa leva un grupo de tub\u00e9rculos similares a espi\u00f1as.\nAlgunhas especies, como as do x\u00e9nero \"Chrysops\" e as Bibionidae australianas, son extremadamente ruidosas durante o voo, a\u00ednda que os tab\u00e1ns com\u00fans, por exemplo, voan en silencio e pican sen facerse notar moito. Os tab\u00e1nidos son \u00e1xiles voadores; \"Hybomitra\" realiza manobras a\u00e9reas similares \u00e1s realizadas polos avi\u00f3ns a reacci\u00f3n militares de caza, como o xiro Immelmann.\nDistribuci\u00f3n e h\u00e1bitat.\nOs tab\u00e1nidos enc\u00f3ntranse en todo o mundo, ag\u00e1s nas rexi\u00f3ns polares, pero est\u00e1n ausentes de illas fr\u00edas como Groenlandia e Islandia, ou moi remotas como Hawai. Os x\u00e9neros \"Tabanus\", \"Chrysops\" e \"Haematopota\" aparecen en rexi\u00f3ns temperadas, subtropicais e tropicais, pero \"Haematopota\" est\u00e1 ausente de Suram\u00e9rica. Os tab\u00e1nidos aparecen principalmente en \u00e1reas c\u00e1lidas con lugares h\u00famidos axeitados para alimentarse, pero tam\u00e9n ocupan unha ampla gama de h\u00e1bitats desde desertos a prader\u00edas alpinas. Enc\u00f3ntranse desde o nivel do mar ata polo menos os 3.300 m de altura.\nEvoluci\u00f3n e taxonom\u00eda.\nO primeiro rexistro f\u00f3sil dun tab\u00e1nido data do Xur\u00e1sico tard\u00edo da China, e atop\u00e1ronse esp\u00e9cimes do Cret\u00e1ceo en Inglaterra, Espa\u00f1a e posiblemente Sur\u00e1frica. No Novo Mundo os m\u00e1is antigos datan do Mioceno de Florissant, Colorado. Estes insectos son reco\u00f1ecibles como tab\u00e1nidos tanto polas s\u00faas pezas bucais coma pola s\u00faa venaci\u00f3n alar. A\u00ednda que o h\u00e1bito de chuchar sangue est\u00e1 asociado con ter unha longa prob\u00f3scide, un insecto f\u00f3sil que te\u00f1a unha longa prob\u00f3scide non \u00e9 necesariamente un chupador de sangue, xa que poder\u00eda alimentarse tam\u00e9n de n\u00e9ctar. Os tab\u00e1nidos ancestrais puideron ter coevolucionado coas plantas anxiospermas das que se alimentar\u00edan. Coa necesidade que ti\u00f1an dunha dieta alta en prote\u00ednas para a produci\u00f3n de ovos, a dieta dos iniciais Tabanomorfos era probablemente predadora, e desde este h\u00e1bito debeu evolucionar o h\u00e1bito de chupar sangue. Na Formaci\u00f3n Santana de Brail, non se encontrou ning\u00fan mam\u00edfero, polo que os tab\u00e1nidos f\u00f3siles que se atoparon al\u00ed probablemente se alimentaban de sangue de r\u00e9ptiles. A alimentaci\u00f3n hemat\u00f3faga de animais de sangue fr\u00edo probablemente precedeu \u00e1 de sangue quente, pero prop\u00faxose que alg\u00fans dinosauros ti\u00f1an sangue quente e puideron ser os h\u00f3spedes iniciais dos tab\u00e1nidos.\nOs tab\u00e1nidos pertencen \u00e1 orde dos d\u00edpteros. Xunto coas familias Athericidae, Pelecorhynchidae e Oreoleptidae, os Tabanidae clasif\u00edcanse na superfamilia Tabanoidea. Xunto con Rhagionoidea, esta superfamilia constit\u00fae a infraorde Tabanomorpha. As familias de Tabanoidea te\u00f1en en com\u00fan a presenza dunh canle venosa na mand\u00edbula da larva. En todo o mundo describ\u00edronse unhas 4.455 especies de Tabanidae, unhas 1.300 delas no x\u00e9nero \"Tabanus\".\nA identificaci\u00f3n de tab\u00e1nidos est\u00e1 baseada principalmente en caracteres morfol\u00f3xicos da cabeza do adulto, venaci\u00f3n das \u00e1s, e \u00e1s veces o \u00faltimo segmento abdominal. Os xenitais son moi simples e non proporcionan unha diferenciaci\u00f3n clara das especies como en moitos outros grupos de insectos. No pasado, a maior\u00eda dos tratamentos taxon\u00f3micos consideraban que a familia estaba composta por tres subfamilias: Pangoniinae (tribos Pangoniini, Philolichini, Scionini), Chrysopsinae (tribos Bouvieromyiini, Chrysopsini, Rhinomyzini) e Tabaninae (tribos Diachlorini, Haematopotini, Tabanini). Alg\u00fans tratamentos aumentaban a clasificaci\u00f3n ata chegar \u00e1s cinco subfamilias, ao engadiren a subfamilia Adersiinae, co \u00fanico x\u00e9nero \"Adersia\", e a subfamilia Scepcidinae, cos dous x\u00e9neros, \"Braunsiomyia\" e \"Scepsis\".\nUn estudo de 2015 feito por Morita et al. no que se utilizaron datos de secuencias de nucle\u00f3tidos, co obxectivo de esclarecer a filoxenia dos Tabanidae, apoia a existencia de tres subfamilias. As subfamilias Pangoniinae e Tabaninae consid\u00e9ranse monofil\u00e9ticas. As tribos Philolichini, Chrysopsini, Rhinomyzini e Haematopotini son monofil\u00e9ticas, e Scionini tam\u00e9n \u00e9 monofil\u00e9tica se deixamos \u00e1 parte o x\u00e9nero dif\u00edcil de situar \"Goniops\". \"Adersia\" foi reintegrado a Pangoniini igual que os x\u00e9neros antes situados en Scepcidinae, e \"Mycteromyia\" e \"Goniops\" foron pasados a Chrysopsini.\nOs Tabaninae carecen de ocelos (ollos simples) e non te\u00f1en espor\u00f3ns no extremo das tibias posteriores. Nos Pangoniinae, os ocelos est\u00e1n presentes e o flaxelo antenal xeralmente ten oito \u00e1nulos (ou aneis). Nos Chrysopsinae, o flaxelo antenal ten unha placa basal e o flaxelo ten catro \u00e1nulos. As femias te\u00f1en un calo brillante na fronte (\"frons\", entre os ollos). Os Adersiinae te\u00f1en un terxito dividido no noveno segmento abdominal, e os Scepsidinae te\u00f1en pezas bucais moi reducidas. Os membros da familia Pelecorhynchidae estaban inclu\u00eddos inicialmente nos Tabanidae e mov\u00e9ronse aos Rhagionidae antes de ser elevados ao rango de familia propia. A infraorde Tabanomorpha comparte o h\u00e1bito de chupar sangue como car\u00e1cter primitivo, a\u00ednda que este est\u00e1 restrinxido \u00e1 femia.\nOs tab\u00e1ns com\u00fans pertencen a dous x\u00e9neros, que son: \"Tabanus\", nomeado polo tax\u00f3nomo sueco Linneo en 1758, e \"Chrysops\", nomeado polo entom\u00f3logo alem\u00e1n Johann Wilhelm Meigen en 1802. Meigen foi un pioneiro da investigaci\u00f3n das moscas e foi o autor de \"Die Fliegen\" (Moscas); e deulle o nome \"Haematopota\", bebedor de sangue, a outro x\u00e9nero com\u00fan de tab\u00e1nidos.\nBiolox\u00eda.\nDieta e comportamento picador.\nOs tab\u00e1nidos adultos alim\u00e9ntanse de n\u00e9ctar e exsudados de plantas e alg\u00fans son importantes polinizadores de certas flores especializadas; varias especies surafricanas e asi\u00e1ticas das Pangoniinae te\u00f1en unha prob\u00f3scides espectacularmente longas adaptadas para a extracci\u00f3n de n\u00e9ctar das flores que te\u00f1en corolas tubulares estreitas, como \"Lapeirousia\", e certos \"Pelargonium\".\nTanto machos coma femias alim\u00e9ntanse de n\u00e9ctar, pero ademais as femias da maior\u00eda das especies son anaut\u00f3xenas, o que significa que necesitasn alimentarse de sangue antes de poder reproducirse con \u00e9xito. Para obter o sangue, as femias pican a animais, inclu\u00edndo os humanos, mentres que os machos son inofensivos. As femias tardan uns seis d\u00edas en dixerir completamente o sangue do que se alimentaron e despois necesitan encontrar outro h\u00f3spede ao que picar. Parece que os tab\u00e1nidos son atra\u00eddos a unha potencial v\u00edtima polo seu movemento, calor e textura superficial e polo di\u00f3xido de carbono que se expulsa ao respirar. O tab\u00e1nido elixe principalmente animais grandes como vacas, cabalos, camelos e cervos, pero poucos son espec\u00edficos de especie. Tam\u00e9n se viu que se poden alimentar de mam\u00edferos m\u00e1is pequenos, aves, lagartos e tartarugas, e mesmo de animais que morreron hai pouco. Como a s\u00faa picadura \u00e9 irritante para a v\u00edtima, a mi\u00fado son espantados por esta, e poden ter que visitar a moitos h\u00f3spedes para obter sangue dabondo. Este comportamento significa que poden transportar organismos causantes de enfermidades dun h\u00f3spede a outro.\nAs pezas bucais da femia te\u00f1en a forma usual nos d\u00edpteros e contan dun feixe de seis estiletes quitinosos que, xunto cun pregamento do labio (\"labium\") carnoso, forman a prob\u00f3scide. A cada lado destes hai dous palpos maxilares. Cando o insecto pousa sobre un animal ag\u00e1rrase \u00e1 s\u00faa superficie coas garras dos p\u00e9s, o labio retr\u00e1ese, a cabeza b\u00f3tase para atr\u00e1s e os estiletes cortan a carne. Alg\u00fans deles te\u00f1en beiras aserradas e m\u00fasculos que os moven dun lado a outro para agrandar a ferida. Inx\u00e9ctase saliva na ferida, a cal cont\u00e9n un anticoagulante, para impedir a coagulaci\u00f3n. O sangue que fl\u00fae da ferida \u00e9 sorbido por outra peza bucal que funciona como unha esponxa. As picaduras dos tab\u00e1nidos poden ser dolorosas durante un d\u00eda ou m\u00e1is; a saliva do animal pode provocar reacci\u00f3ns al\u00e9rxicas como urticarias e dificultades respiratorias. As picaduras dos tab\u00e1nidos poden facer que a vida no exterior sexa inc\u00f3moda para os humanos, e pode reducir a produci\u00f3n de leite das vacas. Son atra\u00eddos polas reflexi\u00f3ns da auga, que est\u00e1n polarizadas, polo que son especialmente molestos preto das piscinas. Como os tab\u00e1nidos prefiren estar ao sol, normalmente evitan os sitios sombreados como cortellos, e son inactivos pola noite.\nOs patr\u00f3ns de ataque var\u00edan coa especie: os tab\u00e1ns voan en silencio e prefiren picar aos humanos nos pulsos e pernas espidas; as especies grandes de \"Tabanus\" romban ruidosamente, voan baixo e pican nos nocellos, pernas ou costas e xeonllos; os \"Chrysops\" voan algo m\u00e1is alto, pican nas costas e pescozo, e rumban cun ton alto. Suxeriuse que as raias das cebras evolucionaron para reducir ao seu atractivo para os tab\u00e1ns e moscas tse-tse, que \u00e9 maior na pel completamente negra ou branca. Canto m\u00e1is pr\u00f3ximas est\u00e1n as bandas, menos d\u00edpteros son atra\u00eddos visualmente; as patas das cebras te\u00f1en un raiado especialmente fino, e esta \u00e9 a parte sombreada do corpo que \u00e9 m\u00e1is probable que os tab\u00e1ns piquen noutro \u00e9quido sen raias.\nIsto non descarta o posible uso das raias para outro prop\u00f3sito como a sinalizaci\u00f3n ou a camuflaxe.\nPredadores e parasitos.\nOs ovos de tab\u00e1nidos son atacados frecuentemente por pequenas avespas parasitoides e as larvas son comidas por paxaros e son parasitadas por moscas taqu\u00ednidas, fungos e nematodos. Os tab\u00e1nidos adultos son comidos por predadores xeneralizados como aves, e alg\u00fans predadores especialistas, como as avespas \"Stictia carolina\" (unha avespa bembic\u00ednida), tam\u00e9n ataca preferentemente aos tab\u00e1nidos, captur\u00e1ndoos para aprovisionar os seus ni\u00f1os.\nReproduci\u00f3n.\nO apareamento adoita ocorrer formando enxames, xeralmente en lugares de referencia como os cumios de outeiros. A estaci\u00f3n e momento do d\u00eda e o tipo de lugar de referencia, que usan para formar os enxames de apareamento \u00e9 espec\u00edfico de cada especie.\nPo\u00f1en os ovos sobre pedras ou vexetaci\u00f3n preto da auga, en grupos dun a mil ovos, especialmente en plantas acu\u00e1ticas que asoman da auga. Os ovos son brancos ao principio, pero despois van escurec\u00e9ndose. Eclosionan en seis d\u00edas, as larvas saen usando unha espi\u00f1a de eclosi\u00f3n especial coa que abren a cuberta do ovo. A larva cae na auga ou no chan h\u00famido. As especies de \"Chrysops\" desenv\u00f3lvense en sitios especialmente h\u00famidos, mentres que as especies de \"Tabanus\" prefiren sitios m\u00e1is secos. As larvas parecen vermes, carecen de patas, e te\u00f1en ambos os extremos agudizados. Te\u00f1en pequenas cabezas de once ou doce segmentos e mudan de seis a trece veces durante un per\u00edodo dun ano ou m\u00e1is. En especies de zonas temperadas, as larvas te\u00f1en un per\u00edodo quiescente durante o inverno (diapausa) mentres que as especies tropicais se aparean varias veces ao ano. Na maior\u00eda das especies as larvas son brancas, pero nalgunhas, son verdosas ou pardas, e a mi\u00fado te\u00f1en bandas escuras en cada segmento. Un sif\u00f3n respiratorio no extremo posterior perm\u00edtelle \u00e1s larvas obter aire cando est\u00e1n mergulladas na auga. As larvas de case todas as especies son carn\u00edvoras, a mi\u00fado can\u00edbales en catividade, e comen vermes, insectos larvas e artr\u00f3podos. As larvas poden ser parasitadas por nematodos, moscas das familias Bombyliidae e Tachinidae; e himen\u00f3pteros da familia Pteromalidae. Cando est\u00e1n completamente desenvolvidas, as larvas m\u00f3vense ao solo m\u00e1is seco preto da superficie do chan onde puparon.\nAs pupas son pardas e brillantes, arredondadas no extremo cef\u00e1lico e agudizadas no outro extremo. Poden verse as xemas das \u00e1s e membros e cada segmento abdominal est\u00e1 beireado de curtas espi\u00f1as. Pasadas d\u00faas semanas a metamorfose est\u00e1 completa, a cuberta pupal sep\u00e1rase ao longo do t\u00f3rax e a mosca adulta emerxe. Os machos xeralmente aparecen primeiro, pero cando ambos os sexos emerxeron, ten lugar o apareamento; o cortexo empeza no aire e remata no chan. A femia necesita alimentarse de sangue antes de po\u00f1er unha masa de ovos.\nVectores de enfermidades.\nOs tab\u00e1nidos son vectores epidemiol\u00f3xicos para algunhas doenzas portadas no sangue bacterianas, virais, protozoarias e causadas por vermes, como a anemia infecciosa equina v\u00edrica e varias especies de \"Trypanosoma\", que causan enfermidades en animais e humanos. Algunhas especies do x\u00e9nero \"Chrysops\" transmiten o verme parasito da filar\u00edase \"Loa loa\" aos humanos, e os tab\u00e1nidos transmiten o \u00e1ntrax a vacas e ovellas, e a tularemia aos coellos e humanos.\nA perda de sangue \u00e9 un problema com\u00fan nalg\u00fans animais cando abundan os grandes tab\u00e1ns. Hai informes anecd\u00f3ticos de picadas de tab\u00e1ns que causan unha anafilaxe mortal en humanos, o cal ocorre en extremadamente raras ocasi\u00f3ns.\nControl.\nO control dos tab\u00e1nidos \u00e9 dif\u00edcil. O que m\u00e1is se usa para capturalos son as trampas de Malaise e estas poden ser modificadas co uso de iscos e substancias atraentes que incl\u00faen di\u00f3xido de carbono ou octenol. Unha b\u00f3la escura brillante pendurada baixo elas que se move coa brisa pode tam\u00e9n atraelas e forma unha parte clave da \"trampa de Manitoba\" modificada que adoita usarse para atrapar e mostrear tab\u00e1nidos. O gando vac\u00fan pode ser tratado con piretroides que se derraman sobre eles, que poden repeler as moscas e po\u00f1erlles etiquetas nas orellas ou colares impregnados de insecticida que tiveron certo \u00e9xito en matar estes insectos.\nRelaci\u00f3n cos humanos.\nPicaduras.\nOs humanos consideran as picaduras de tab\u00e1nidos dolorosas. Xeralmente deixan unha zona inchada na pel aredor do sitio da picadura, e outros s\u00edntomas poden ser urticaria, mareos, debilidade, pitidos ao respirar e anxioedema (pro\u00eddo temporal, inchamento rosa ou vermello arredor dos ollos e beizos); algunhas persoas experimentan en raros casos reacci\u00f3ns al\u00e9rxicas. O lugar da picadura debe lavarse e aplicar sobre el unha compresa fr\u00eda. Debe evitarse ra\u00f1ar a ferida e pode aplicarse un antihistam\u00ednico. Na maior\u00eda dos casos, os s\u00edntomas desaparecen en poucas horas, pero se a ferida se infecta, deber\u00eda buscarse atenci\u00f3n m\u00e9dica.\nNa mitolox\u00eda e literatura.\nO dramaturgo da Antiga Grecia Esquilo conta que a deusa Hera fixo que un tab\u00e1n perseguise e atormentase a Io, unha doncela amante de Zeus, convertida en vaca branca por este para evitar que Hera o descubrise. \u00cdo pegou a correr desde o Peloponeso ata o B\u00f3sforo, que recibe o nome deste feito (\"Boos p\u00f3ron\", 'paso da vaca') e de a\u00ed ata Exipto, onde recuperou a s\u00faa forma humana e deu a luz a \u00c9pafo, enxendrado por Zeus .\nNon foi a \u00fanica vez que Hera recorreu \u00f3s tab\u00e1ns. Un dos Traballos de Heracles foi ir roubar as vacas do xigante Xeri\u00f3n, unhas vacas vermellas especialmente valiosas que este ti\u00f1a na illa Erit\u00eda, fronte \u00e1 actual C\u00e1diz. Tras diversas aventuras e matar a Xeri\u00f3n e ao pastor que as alindaba, Heracles roubou as vacas e regresou cara a Micenas. Na viaxe de volta superou con \u00e9xito novas aventuras ata que chegou \u00e1 beira do Mar X\u00f3nico. Foi al\u00ed onde Hera lle mandou un tab\u00e1n que fixo que as vacas moscaran e fuxiran en todas direcci\u00f3ns por terras de Tracia, e Heracles xa non foi quen de arrecadalas. Coas que puido reunir seguiu cami\u00f1o e entregounas a Euristeo, quen as sacrificou a Hera .\nWilliam Shakespeare, inspirado por Esquilo, fixo que Tom o'Bedlam en \"King Lear\" (O rei Lear) se volvese tolo pola constante persecuci\u00f3n dun tab\u00e1n. En \"Antony and Cleopatra\" (Antonio e Cleopatra), Shakespeare compara a r\u00e1pida partida da batalla de Actium coa dunha vaca perseguida por un tab\u00e1n.\nThomas Muffett describiu un tab\u00e1nido no seu libro de 1634 \"Theatre of Insects\" (Teatro de insectos)."}
{"id": "367307", "revid": "27155", "url": "https://gl.wikipedia.org/wiki?curid=367307", "title": "Tab\u00e1nido", "text": ""}
{"id": "367308", "revid": "27155", "url": "https://gl.wikipedia.org/wiki?curid=367308", "title": "Tab\u00e1n", "text": ""}
{"id": "367309", "revid": "27155", "url": "https://gl.wikipedia.org/wiki?curid=367309", "title": "Tabanidae", "text": ""}
{"id": "367310", "revid": "98629", "url": "https://gl.wikipedia.org/wiki?curid=367310", "title": "Cerco de Xerusal\u00e9n", "text": "O termo cerco de Xerusal\u00e9n pode referirse a un entre varios acontecementos:"}
{"id": "367314", "revid": "98629", "url": "https://gl.wikipedia.org/wiki?curid=367314", "title": "Drive Like Jehu", "text": "Drive Like Jehu \u00e9 unha banda estadounidense de post-hardcore procedente de San Diego (California). Form\u00e1rona en 1990 o guitarrista e vocalista Rick Froberg e o guitarrista John Reis tras a separaci\u00f3n do seu grupo Pitchfork, e nela tam\u00e9n estaban o baixista Mike Kennedy e o bater\u00eda Mark Trombino. A s\u00faa m\u00fasica caracteriz\u00e1base por composici\u00f3ns multiseccionadas, patr\u00f3ns de guitarra entrelazados, construci\u00f3ns orquestradas e melod\u00edas el\u00edpticas que produc\u00edan un distintivo son entre outros grupos de post-hardcore e tivo efecto na evoluci\u00f3n do hardcore punk cara o emo.\nTras publicar o seu ep\u00f3nimo \u00e1lbum de estrea en 1991 a trav\u00e9s dos selos locais Cargo Music and Headhunter Records, Drive Like Jehu asinou un contrato con Interscope Records xunto coa outra banda de Reis, Rocket from the Crypt. O seu segundo traballo, \"Yank Crime\" (1994), conseguiu un seguimento de culto, pero o grupo separouse pouco despois. Reis continuou con Rocket from the Crypt e Trombino converteuse nun exitoso produtor discogr\u00e1fico e enxe\u00f1eiro de son, mentres que Froberg e Kennedy seguiron carreiras f\u00f3ra da m\u00fasia. Dende 1999 a 2005 Reis e Froberg reun\u00edronse en Hot Snakes, e Reis reeditou \"Yank Crime\" a trav\u00e9s do seu selo Swami Records. No ano 2014 Drive Like Jehu reuniuse para realizar varios concertos."}
{"id": "367330", "revid": "5863", "url": "https://gl.wikipedia.org/wiki?curid=367330", "title": "Rosario, Arxentina", "text": ""}
{"id": "367336", "revid": "865", "url": "https://gl.wikipedia.org/wiki?curid=367336", "title": "Nextjet", "text": "NextJet foi unha aeroli\u00f1a rexional sueca baseada en Fr\u00f6sundavik, no municipio de Solna, ao norte de Estocolmo. A compa\u00f1\u00eda voaba a 20 destinos de Suecia, Noruega e Finlandia, a meirande parte deles dende o aeroporto de Estocolmo-Arlanda, onde ten o seu principal centro de conexi\u00f3ns. Un dos investidores da aeroli\u00f1a era o membro de ABBA Bj\u00f6rn Ulvaeus. A compa\u00f1\u00eda declarouse en bancarrota o d\u00eda 16 de maio de 2018.\nFrota.\nNo momento do cesamento de actividades en maio de 2018 a frota de NextJet estaba formada polos seguintes avi\u00f3ns:"}
{"id": "367341", "revid": "98629", "url": "https://gl.wikipedia.org/wiki?curid=367341", "title": "Santiago Santos Mu\u00f1oz", "text": "Santiago Santos Mu\u00f1oz, nado o 11 de outubro de 1961 en Madrid, \u00e9 un ex xogador de rugby, internacional 45 veces coa selecci\u00f3n espa\u00f1ola entre 1980 e 1992. Xogaba na primeira li\u00f1a. Dende o ano 2013 exerce como seleccionador nacional.\nTraxectoria.\nSantos debutou no Canoe con 18 anos. En 1984 houbo unha desbandada de xogadores que deixaron o club e marcharon \u00f3 Liceo Franc\u00e9s, no que xogou o resto da s\u00faa carreira, inicialmente na segunda divisi\u00f3n, e finalmente na m\u00e1xima categor\u00eda. Aquel equipo do Liceo foi subcampi\u00f3n de liga en 1990/91 e 1992/93, e subcampi\u00f3n de copa na 1988/89. Trala s\u00faa retirada como xogador comezou a s\u00faa carreira como adestrador, que exerceu no Liceo, no M.A.R.U. e no Cisneros. Na tempada 2001/02 dirixiu \u00f3 M.A.R.U. na conquista do t\u00edtulo de liga. En 2013 foi elixido seleccionador nacional.\nDatos persoais.\nMestre de profesi\u00f3n en Alcal\u00e1 de Henares, \u00e9 curm\u00e1n do exfutbolista Emilio Butrague\u00f1o Santos."}
{"id": "367342", "revid": "1131", "url": "https://gl.wikipedia.org/wiki?curid=367342", "title": "Medicamento esencial", "text": "Os medicamentos esenciais, tal como os define a Organizaci\u00f3n Mundial da Sa\u00fade (OMS), son os medicamentos que \"satisf\u00e1n as necesidades para os coidados sanitarios prioritarios da poboaci\u00f3n\". Tr\u00e1tase de medicamentos aos que a xente deber\u00eda ter acceso en todo momento en suficiente cantidade. Os seus prezos deber\u00edan ser en xeral accesibles.\nA OMS publicou unha lista modelo de medicamentos esenciais. An\u00edmase a todos os pa\u00edses a que preparen a s\u00faa propia lista tendo en conta as prioridades locais. Uns 150 pa\u00edses publicaron xa unha lista de medicamentos esenciais oficiais. A lista de medicamentos esenciais permite \u00e1s autoridades sanitarias, especialmente nos pa\u00edses en desenvolvemento, optimizar os seus recursos farmac\u00e9uticos. A lista da OMS comprende unha lista fundamental e unha lista complementaria.\nA lista fundamental incl\u00fae as medicinas m\u00e1is imprescindibles para un sistema sanitario b\u00e1sico, e nela figuran os medicamentos m\u00e1is eficaces, seguros e con boa relaci\u00f3n custo-efectividade para tratar condici\u00f3ns prioritarias. As condici\u00f3ns prioritarias son seleccionadas base\u00e1ndose na s\u00faa relevancia actual e futura estimada na sa\u00fade p\u00fablica, e as medicinas polo seu potencial para un tratamento seguro e con boa relaci\u00f3n custo-efectividade.\nA lista complementaria cont\u00e9n as medicinas esenciais para as doenzas prioritarias para as cales se necesitan diagn\u00f3sticos especializados ou instalaci\u00f3ns de monitorizaci\u00f3n. En caso de d\u00fabida as medicinas poden tam\u00e9n inclu\u00edrse na lista comocomplementaria base\u00e1ndose nos altos custos ou relaci\u00f3n menos atractiva custo-efectividade en diversos escenarios. A lista \u00e9 importante porque constit\u00fae a base da norma nacional sobre f\u00e1rmacos en m\u00e1is de 155 pa\u00edses, tanto desenvolvidos economicamente coma en desenvolvemento. Moitos gobernos fan referencia \u00e1s recomendaci\u00f3ns da OMS cando toman decisi\u00f3ns sobre os gastos sanitarios.\nTeor\u00eda e pr\u00e1ctica.\nA definici\u00f3n de medicamento esencial cambiou co tempo.\nA definici\u00f3n orixinal da OMS de 1977 dic\u00eda que eran medicinas \"da m\u00e1xima importancia, b\u00e1sicas, indispensables e necesarias para as necesidades de coidado sanitario da poboaci\u00f3n\". O concepto era mencionado nun dos dez puntos da Declaraci\u00f3n de Alma-Ata de 1978 sobre coidados sanitarios primarios.\nEn 2002 esta definici\u00f3n cambiouse a:\nAs medicinas esenciais son aquelas que satisf\u00e1n as necesidades para os coidados sanitarios prioritarios da poboaci\u00f3n.\nE esta segu\u00eda sendo a definici\u00f3n vixente en 2017.\nRelaci\u00f3n custo-beneficio.\nO custo-efectividade \u00e9 suxeito dun gran debate entre os produtores (compa\u00f1\u00edas farmac\u00e9uticas) e compradores de f\u00e1rmacos (os servizos sanitarios nacionais).\nHistoria.\nA Lista modelo de medicamentos esenciais da OMS foi sendo actualizada cada dous anos desde 1977. A versi\u00f3n actual, a 19\u00aa, foi publicada en 2015. A 5\u00aa edici\u00f3n da \"Lista modelo de medicamentos esenciais para nenos da Organizaci\u00f3n Mundial da Sa\u00fade\" publicouse tam\u00e9n en 2015.\nN\u00famero de medicamentos.\nO n\u00famero de medicamentos da lista case se duplicou desde os 208 que aparec\u00edan na lista orixinal de 1977 ata chegar a m\u00e1is de 340. A gama de medicamentos incrementouse cos anos e agora incl\u00edue un f\u00e1rmaco antimigra\u00f1as, ant\u00eddotos e f\u00e1rmacos antineopl\u00e1sticos. A terceira lista para nenos do ano 2011 conti\u00f1a 269 medicamentos."}
{"id": "367343", "revid": "27155", "url": "https://gl.wikipedia.org/wiki?curid=367343", "title": "F\u00e1rmaco esencial", "text": ""}
{"id": "367344", "revid": "27155", "url": "https://gl.wikipedia.org/wiki?curid=367344", "title": "Medicina esencial", "text": ""}
{"id": "367345", "revid": "27155", "url": "https://gl.wikipedia.org/wiki?curid=367345", "title": "Remedio esencial", "text": ""}
{"id": "367346", "revid": "27155", "url": "https://gl.wikipedia.org/wiki?curid=367346", "title": "Menci\u00f1a esencial", "text": ""}
{"id": "367347", "revid": "89787", "url": "https://gl.wikipedia.org/wiki?curid=367347", "title": "Drew Brees", "text": "Drew Christopher Brees, nado o 15 de xaneiro de 1979 en Austin, Texas, \u00e9 un xogador profesional estadounidense de f\u00fatbol americano que actualmente xoga para os New Orleans Saints da National Football League (NFL) na posici\u00f3n de quarterback. Despois dunha prol\u00edfica carreira na Universidade Purdue, onde foi un dos xogadores m\u00e1is destacados da sus historia, estabelecendo m\u00faltiples r\u00e9cords da NCAA, foi seleccionado polos San Diego Chargers no primeiro posto da segunda rolda do Draft da NFL de 2001.\nBrees comzou a s\u00faa carreira como profesional nos Chargers, ga\u00f1\u00e1ndose rapidamente o posto de titular e conseguindo ser seleccionado para o Pro Bowl de 2004. En 2006, nove meses despois de sufrir unha grave lesi\u00f3n no seu ombreiro, asina cos New Orleans Saints como axente libre. Nada m\u00e1is chegar ao equipo de Luisiana, converteurse nunha das pezas fundamentais da franqu\u00eda, conseguindo nove nomeamentos para o Pro Bowl e liderando ao equipo \u00e1 s\u00faa primeira Super Bowl, a in XLIV ante os Indianapolis Colts. Desde a s\u00faa irrupci\u00f3n nos Saints, liderou como quarterback a NFL en touchdowns, iardas de pase e partidos con m\u00e1is de 300 iardas. De feito, conseguir pasar das 5.000 iardas nunha soa temporada en cinco ocasi\u00f3ns, mentres que tan s\u00f3 outros catro quarterbacks que o conseguiron (Dan Marino, Tom Brady, Matthew Stafford e Peyton Manning) s\u00f3 o lograron unha vez. Entre outros reco\u00f1ecimentos en 2006 recibiu o galard\u00f3n Walter Payton pola s\u00faa labor caritativa e solidaria e foi nomeado deportista do ano por Sports Illustrated en 2010,"}
{"id": "367348", "revid": "5863", "url": "https://gl.wikipedia.org/wiki?curid=367348", "title": "Sete ensaios sobre Rosal\u00eda", "text": ""}
{"id": "367352", "revid": "27155", "url": "https://gl.wikipedia.org/wiki?curid=367352", "title": "Estreps\u00edpteros", "text": "Os estreps\u00edpteros (Strepsiptera) son unha orde de insectos endopterigotos que comprende nove familias actuais e unhas 600 especies. O seu nome cient\u00edfico significa '\u00e1s retortas'. As larvas do primeiro estadio e os machos adultos de curta vida non son s\u00e9siles, sen\u00f3n de vida libre, pero a maior parte das s\u00faas vidas p\u00e1sanas como endoparasitos doutros insectos, como abellas, avespas, cicad\u00e9lidos, lepismas e cascudas.\nAspecto e biolox\u00eda.\nOs machos dos estreps\u00edpteros te\u00f1en \u00e1s, patas, ollos compostos e antenas, e superficialmente parecen moscas, a\u00ednda que as s\u00faas pezas bucais non lles serven para alimentarse (de feito, non se alimentan). Moitas das s\u00faas pezas bucais est\u00e1n modificadas formando estruturas sensoriais. Os machos adultos te\u00f1en unha vida moi curta, xeralmente de menos dunhas cinco horas, e durante ese breve tempo non se alimentan. As femias, de todas as familias menos a Mengenillidae, son endoparasitas que non abandonan os seus h\u00f3spedes e te\u00f1en unha forma corporal neot\u00e9nica, carecen de \u00e1s, patas e ollos. As femias virxes liberan unha feromona que os machos usan para localizalas. Nos Stylopidia, a rexi\u00f3n anteior da femia asoma f\u00f3ra do corpo do h\u00f3spede e as\u00ed o macho aproveita para aparearse rompendo a abertura da canle de cr\u00eda da femia, a cal est\u00e1 situada entre a cabeza e o prot\u00f3rax. O esperma pasa a trav\u00e9s da abertura nun tipo de inseminaci\u00f3n denominado inseminaci\u00f3n hipod\u00e9rmica. As cr\u00edas comen a s\u00faa nai desde o interior, o que se denomina viviparismo hemocelo. Cada femia produce milleiros de larvas triungulinas que emerxen pola abertura de cr\u00eda ou incubaci\u00f3n situada na cabeza, a cal asoma f\u00f3ra do corpo do h\u00f3spede. Estas larvas te\u00f1en patas (que carecen de troc\u00e1nter, o segmento da pata que forma a articulaci\u00f3n entre a coxa basal e o f\u00e9mur), e buscan activamente un novo h\u00f3spede. Entre os seus h\u00f3spedes est\u00e1n insectos das ordes Zygentoma, Orthoptera, Blattodea, Mantodea, Heteroptera, Hymenoptera e Diptera. Na familia Myrmecolacidae de estrepts\u00edpteros os h\u00f3spedes de machos e femias son difeentes: os machos parasitan formigas, mentres que as femias parasitan ort\u00f3pteros.\nOs ovos de estreps\u00edpteros eclosionan dentro da femia, e a larva planidio (\"planidium\") pode moverse libremente dentro do hemocele da femia, o cal s\u00f3 se d\u00e1 nestes animais. A femia ten unha canle de cr\u00eda que comunica co exterior, e as larvas escapan por ela. As larvas son moi activas, xa que s\u00f3 te\u00f1en un tempo bastante limitado para encontrar un h\u00f3spede antes de que esgoten as s\u00faas reservas alimenticias. Estas larvas do primeiro \u00ednstar te\u00f1en stemmata (ollos simples dunha soa lente), e unha vez que conseguen aferrarse \u00e1 superficie dun h\u00f3spede, entran dentro del segregando encimas que abrandan a cut\u00edcula, xeramente pola rexi\u00f3n abdominal do h\u00f3spede. Algunhas especies entran nos ovos do h\u00f3spede. As larvas de \"Stichotrema dallatorreanurn\" de Pap\u00faa Nova Guinea entran nos seus h\u00f3spedes ort\u00f3pteros polo tarso (p\u00e9). Unha vez dentro do h\u00f3spede, os estreps\u00edpteros sofren hipermetamorfose e conv\u00e9rtense nunha fase larvaria menos m\u00f3bil e sen patas. Inducen ao h\u00f3spede a poducir unha estrutura similar a unha bolsa dentro da cal as larvas se alimentan e crecen. Esta estrutura, feita de tecidos do h\u00f3spede, prot\u00e9xeas das defensas inmunitarias do h\u00f3spede. As larvas pasan por catro \u00ednstares m\u00e1is e en cada muda ten lugar o despegamento da cut\u00edcula vella, pero non se desprenden dela (\"ap\u00f3lise sen \u00e9cdise\"), o que fai que se formen m\u00faltiples capas de cut\u00edcula arredor da larva. As larvas macho producen pupas despois da \u00faltima muda, pero as femias fanse directamente adultos neot\u00e9nicos. A cor e forma do abdome do h\u00f3spede pode cambiar e o h\u00f3spede xeralmente queda est\u00e9ril. Os parasitos despois sofren a pupaci\u00f3n para converterse en adultos. Os machos adultos saen do corpo dos seus h\u00f3spedes, mentres que as femias permanecen dentro. As femias poden chegar a ocupar o 90% do volume abdominal dos seus h\u00f3spedes.\nOs machos adultos de estreps\u00edpteros te\u00f1en ollos distintos aos doutros insectos, que lembran o ollo esquizocroal dos extintos trilobites do grupo dos Phacopina. En lugar de ser un ollo composto t\u00edpico formado por centos ou miles de omatidios, cada un dos cales produce un p\u00edxel da imaxe completa en mosaico, o ollo dos estreps\u00edpteros consta de s\u00f3 unhas poucas ducias de \"olletes\" cada un dos cales produce unha imaxe completa. Estes \"olletes\" est\u00e1n separados uns doutros por unha cut\u00edcula ou sedas, o que lle d\u00e1 ao ollo conxunto un aspecto de amora.\nEn casos moi raros, poden vivir moitas femias dentro dun s\u00f3 h\u00f3spede parasitado por Stylopidae; pero que haxa moitos machos dentro dun s\u00f3 h\u00f3spede \u00e9 algo m\u00e1is com\u00fan. Os machos adultos raramente se observan, a\u00ednda que se poden atraer esp\u00e9cimes usando gaiolas que conte\u00f1en femias virxes. Os esp\u00e9ciems nocturnos poden tam\u00e9n capturarse con trampas de luz.\nOs estreps\u00edpteros da familia Myrmecolacidae poden causar que os seus h\u00f3spedes formigas pasen moito tempo nos extremos das follas de herba, o que incrementa a posibilidade de que as femias de estreps\u00edpteros que levan sexan atopadas polos machos parasitos ou p\u00f3\u00f1enas nunha boa posici\u00f3n para que emerxan do seu corpo os machos que leven.\nClasificaci\u00f3n.\nA orde, que foi nomeada por William Kirby en 1813, recibiu o seu nome polas s\u00faas \u00e1s posteriores, que est\u00e1n colocadas formando un \u00e1ngulo retorto cando o insecto est\u00e1 pousado (do antigo grego \u03c3\u03c4\u03c1\u03b5\u03c8\u03b9-, derivado de \u03c3\u03c4\u03c1\u03ad\u03d5\u03b5\u03b9\u03bd, 'retorcer'; e \u03c0\u03c4\u03b5\u03c1\u03cc\u03bd, '\u00e1'). As \u00e1s anteriores est\u00e1n reducidas a halterios (e inicialmente pens\u00e1base que estaban secas e retortas).\nOs Strepsiptera son un enigma para os tax\u00f3nomos. Orixinalmente, cr\u00edase que eran un grupo irm\u00e1n das familias de escaravellos Meloidae e Ripiphoridae, que te\u00f1en un desenvolvemento parasitario similar e unha reduci\u00f3n das \u00e1s anteriores; as primeiras investigaci\u00f3ns moleculares do grupo indicaban que eran un grupo irm\u00e1n das moscas, formando un clado chamado os halterios, que te\u00f1en un par de \u00e1s modificadas formando halterios, e non apoiaban a s\u00faa relaci\u00f3n cos escaravellos. Por\u00e9n, posteriores estudos moleculares suxeriron que estaban f\u00f3ra do clado dos Mecopterida (que cont\u00e9n a Diptera e Lepidoptera), pero non encontraron fortes evidencias de afinidades con ning\u00fan outro grupo actual. O estudo da s\u00faa posici\u00f3n evolutiva foi problem\u00e1tica debido a dificultades na an\u00e1lise filoxen\u00e9tica debidas \u00e1 chamada atracci\u00f3n das ramas longas. O estrept\u00edsero m\u00e1is basal \u00e9 o f\u00f3sil \"Protoxenos janzeni\" descuberto en \u00e1mbar do B\u00e1ltico, mentres que o estrept\u00edsero vivo m\u00e1is basal \u00e9 \"Bahiaxenos relictus\", o \u00fanico membro da familia Bahiaxenidae. O estrept\u00edsero f\u00f3sil m\u00e1is antigo co\u00f1ecido \u00e9 \"Cretostylops engeli\", descuberto en \u00e1mbar do Cret\u00e1ceo medio de Myanmar.\nEn 2012, un novo estudo molecular revitalizou a idea de que os estreps\u00edpteros son un grupo irm\u00e1n dos cole\u00f3pteros (escaravellos).\nFamilias.\nOs Strepsiptera comprenden dous grandes grupos: os Stylopidia e os Mengenillidia.\nOs Mengenillidia incl\u00faen tres familias extintas (Cretostylopidae, Protoxenidae e Mengeidae) e d\u00faas actuais (Bahiaxenidae e Mengenillidae; a\u00ednda que esta \u00faltima non \u00e9 monofil\u00e9tica.) Consid\u00e9ranse m\u00e1is primitivos, e as femias co\u00f1ecidas (s\u00f3 de Mengenillidae) son de vida libre, te\u00f1en patas rudimentarias e antenas. As femias te\u00f1en unha soa abertura xenital. Os machos te\u00f1en fortes mand\u00edbulas, un labro ben definido, e m\u00e1is de cinco segmentos antenais.\nO outro grupo, os Stylopidia, comprende sete familias: Corioxenidae, Halictophagidae, Callipharixenidae, Bohartillidae, Elenchidae, Myrmecolacidae e Stylopidae. Todos os Stylopidia te\u00f1en femias endoparasitas con moitas aberturas xenitais.\nOs Stylopidae te\u00f1en tarsos de catro segmentos e antenas formadas por de catro a seis segmentos, cun proceso lateral no terceiro segmento. A familia Stylopidae pode ser parafil\u00e9tica. Os Elenchidae te\u00f1en tarsos de dous segmentos e antenas de catro segmentos, cun proceso lateral no terceiro segmento. Os Halictophagidae te\u00f1en tarsos de tres segmentos e antenas de sete segmentos, cun proceso lateral no terceiro e cuarto segmentos.\nOs Stylopidae parasitan principalmente avespas e abellas, os Elenchidae parasitan hem\u00edpteros fulgoroideos, mentres que os Halictophagidae parasitan cicad\u00e9lidos, membr\u00e1cidos, e grilot\u00e1lpidos.\nOs insectos estrept\u00edseros do x\u00e9nero \"Xenos\" parasitan a avespa social \"Polistes carnifex\". Estes parasitos obrigados infectan as larvas de avespas en desenvolvemento no seu ni\u00f1o e est\u00e1n presentes dentro dos abdomes das avespas femias cando estas eclosionan. Al\u00ed permanecen ata que se abren paso a trav\u00e9s da cut\u00edcula e pupan (no caso dos machos) ou liberan larvas do primeiro \u00ednstar infectivas en flores (no caso das femias). Estas larvas son transportadas de novo a ni\u00f1os de avespas por avespas que buscan comida.\nUso no control doutros insectos.\nMoitos insectos que son considerados pragas, como os cicad\u00e9lidos e cascudas, te\u00f1en endopar\u00e1sitos estreps\u00edpteros espec\u00edficos de especie. A inoculaci\u00f3n dunha poboaci\u00f3n que est\u00e1 causando unha praga co seu correspondente parasitoide axuda a minimizar o impacto da praga. Este m\u00e9todo \u00e9 \u00fatil en agricultura para evitar o uso de produtos qu\u00edmicos sobre as colleitas para o control de pragas."}
{"id": "367354", "revid": "27155", "url": "https://gl.wikipedia.org/wiki?curid=367354", "title": "Estreps\u00edptero", "text": ""}
{"id": "367355", "revid": "27155", "url": "https://gl.wikipedia.org/wiki?curid=367355", "title": "Strepsiptera", "text": ""}
{"id": "367358", "revid": "22570", "url": "https://gl.wikipedia.org/wiki?curid=367358", "title": "Instrumento de medida", "text": "Un instrumento de medida \u00e9 un aparello que se usa para comparar magnitudes f\u00edsicas\u00a0mediante un proceso de medici\u00f3n. Como unidades de medida util\u00edzanse obxectos e sucesos previamente estabelecidos como est\u00e1ndares ou patr\u00f3ns, e da medici\u00f3n resulta un n\u00famero que \u00e9 a relaci\u00f3n entre o obxecto de estudo e a unidade de referencia. Os instrumentos de medida son o medio polo que se fai esta l\u00f3xica conversi\u00f3n.\nCaracter\u00edsticas principais.\nAs caracter\u00edsticas m\u00e1is importantes dun instrumento de medida son:\nTipos.\nUtil\u00edzanse unha gran variedade de instrumentos para levar a cabo medici\u00f3ns das diferentes magnitudes f\u00edsicas que existen. Desde obxectos sinxelos como regras e cron\u00f3metros at\u00e9 os microscopios electr\u00f3nicos e aceleradores de part\u00edculas.\nDeseguido ind\u00edcanse alg\u00fans instrumentos de medici\u00f3n existentes en funci\u00f3n da magnitude que miden:"}
{"id": "367359", "revid": "72012", "url": "https://gl.wikipedia.org/wiki?curid=367359", "title": "La Florida, L'Hospitalet de Llobregat", "text": "La Florida \u00e9 un barrio de L'Hospitalet de Llobregat, na provincia de Barcelona, que forma parte do Distrito IV xunto co lim\u00edtrofe barrio de Les Planes. Limita tam\u00e9n cos barrios de Collblanc, La Torrassa, Pubilla Cases, Can Serra e Sant Josep.\nHistoria e caracter\u00edsticas.\nAt\u00f3pase nun outeiro onde no s\u00e9culo XIX hab\u00eda vi\u00f1as. O gran cambio urban\u00edstico da zona foi promovido polo concello e elaborado polo arquitecto municipal Ramon Puig i Giralt en 1926. Naquel plan prev\u00edase a urbanizaci\u00f3n de todo o tero, e na d\u00e9cada de 1930 aparecen as primeiras r\u00faas de Pubilla Cases e La Florida. As primeiras casas eran de autoconstruci\u00f3n, agrupadas en pequenos n\u00facleos como as barriadas de La Granota, xunto ao Torrent Gornal, ou El Boter, preto de cemiterio.\nO gran crecemento do barrio produciuse nas d\u00e9cadas de 1950 e 1960 grazas \u00e1 inmigraci\u00f3n. En 1960 a poboaci\u00f3n de La Florida mais Les Planes era de 27.630 habitantes, mentres que en 1975 acadaba os 53.690. Dende ent\u00f3n a poboaci\u00f3n foi baixando suavemente ata chegar aos 38.871 habitantes en 2001. A partir da d\u00e9cada do 2000 o barrio recibiu unha nova inmigraci\u00f3n de orixe estranxeira, acadando os 44.000 habitantes. En 2012 a poboaci\u00f3n do distrito IV era de 44.495 habitantes.\nHoxe en d\u00eda caracter\u00edzase pola s\u00faa actividade comercial e as zonas de tapas arredor do tradicional Mercat dels Ocellets. A pla\u00e7a Eivissa \u00e9 un importante espazo de encontro, e o parque metropolitano de Les Planes \u00e9 o m\u00e1is extenso da cidade. Precisamente arredor desa zona verde est\u00e9ndese o n\u00facleo urbano de Les Planes, integrado dentro do barrio pero con algunhas diferenzas de car\u00e1cter administrativo. Os principais eixos viarios son as avenidas de El Masnou e Miraflores, que son tam\u00e9n importantes zonas comerciais.\nTransporte p\u00fablico.\nEst\u00e1 comunicado co resto da cidade grazas \u00e1 rede de autobuses. Ademais hai varias estaci\u00f3ns do metro de Barcelona: Florida e Torrassa, da li\u00f1a 1, e Pubilla Casas, da li\u00f1a 5."}
{"id": "367360", "revid": "72012", "url": "https://gl.wikipedia.org/wiki?curid=367360", "title": "Les Planes, L'Hospitalet de Llobregat", "text": "Les Planes \u00e9 un barrio de L'Hospitalet de Llobregat, na provincia de Barcelona, que forma parte do Distrito IV xunto co lim\u00edtrofe barrio de La Florida. Limita tam\u00e9n cos barrios de La Torrassa, Pubilla Cases, Can Serra e Sant Josep.\nHistoria e caracter\u00edsticas.\n\u00c9 un barrio que naceu grazas \u00e1 inmigraci\u00f3n chegada na d\u00e9cada de 1960 dende outras zonas de Espa\u00f1a. Caracter\u00edzase pola s\u00faa actividade comercial e as zonas de tapas arredor do tradicional Mercat dels Ocellets. A pla\u00e7a Eivissa \u00e9 un importante espazo de encontro, e o parque metropolitano de Les Planes \u00e9 o m\u00e1is extenso da cidade. Os principais eixos viarios son as avenidas de El Masnou e Miraflores, que son tam\u00e9n importantes zonas comerciais.\nTransporte p\u00fablico.\nEst\u00e1 comunicado co resto da cidade grazas \u00e1 rede de autobuses. Ademais hai unha estaci\u00f3n do metro de Barcelona: Florida, da li\u00f1a 1."}
{"id": "367363", "revid": "98629", "url": "https://gl.wikipedia.org/wiki?curid=367363", "title": "Bellvitge", "text": "Bellvitge \u00e9 un barrio da cidade de L'Hospitalet de Llobregat, na provincia de Barcelona, que forma parte do Distrito VI xunto co lim\u00edtrofe barrio de El Gornal.\nXeograf\u00eda.\nAt\u00f3pase a unha altitude de entre 4 e 8 metros sobre o nivel do mar. Limita polo oeste cos concellos de Cornell\u00e0 de Llobregat e El Prat de Llobregat, polo sur co de Barcelona, polo leste cos barrios de El Gornal e Granvia L'H e polo norte co barrio do Centre. O seu territorio forma parte do Delta do Llobregat e consid\u00e9rase que a s\u00faa formaci\u00f3n \u00e9 bastante recente, do s\u00e9culo X, a\u00ednda que no lugar houbo zonas h\u00famidas durante moito tempo. Por iso aparece documentado na \u00e9poca medieval como Banyols. Ata 1920 o territorio de La Marina de L'Hospitalet chegaba ata o mar pero nese ano o concello de Barcelona anexionouse as 900 hect\u00e1reas meridionais do termo co argumento da ampliaci\u00f3n do porto. Dende ent\u00f3n, o l\u00edmite do barrio e do concello \u00e9 unha li\u00f1a recta, paralela a un tramo de li\u00f1a f\u00e9rrea do porto, trazada nun despacho.\nHistoria.\nO territorio que actualmente ocupa o barrio de Bellvitge era unha zona destinada \u00e1 agricultura, moi productiva grazas \u00e1 fertilidade das s\u00faas terras. Caracteriz\u00e1base tam\u00e9n polos desbordamentos do r\u00edo Llobregat. O regad\u00edo xeneralizouse a partir de 1819, coa inauguraci\u00f3n do Canal da Infanta e a construci\u00f3n dunha rede de quenllas que levaban auga a toda a zona esquerda do delta.\nOs primeiros indicios de que o lugar estaba habitado rem\u00f3ntanse a finais do s\u00e9culo X, cando aparece mencionado o Mas d'Amalv\u00edgia, e no s\u00e9culo XI, \u00e9poca na que se constru\u00edu a ermida de Bellvitge, situada uns 2\u00a0km ao sur do lugar onde s\u00e9culos m\u00e1is tarde xurdiu a pequena vila de L'Hospitalet, hoxe n\u00facleo antigo da cidade.\nEn 1964 iniciouse a construci\u00f3n dun pol\u00edgono de vivendas e os primeiros bloques comezaron a ocuparse no ver\u00e1n de 1965. En 1975 xa rematara a construci\u00f3n da maior\u00eda deles e a poboaci\u00f3n era de 30.659 habitantes. En 1986 acadouse o m\u00e1ximo demogr\u00e1fico, con 32.832 habitantes, cifra que foi baixando dende ent\u00f3n suavemente como no resto de barrios de L'Hospitalet. A diferenza doutros barrios, dende o ano 2000 practicamente non recibiu inmigraci\u00f3n estranxeira. Segundo datos do concello, en 2012 ti\u00f1a 25.528 habitantes censados.\nTransporte p\u00fablico.\nBellvitge \u00e9 un barrio que ao estar situado \u00e1 entrada de Barcelona, e despois de moitos anos de loitas veci\u00f1ais, benef\u00edciase actualmente dunha boa comunicaci\u00f3n tanto co resto de L'Hospitalet como coas localidades lindeiras que conforman a \u00e1rea metropolitana.\nFundamentalmente disp\u00f3n de d\u00faas estaci\u00f3ns de metro: Bellvitge e Hospital de Bellvitge, da li\u00f1a 1. Ademais disp\u00f3n dunha estaci\u00f3n das li\u00f1as 2 e 10 de Proximidades Barcelona de Renfe Operadora, as\u00ed como diversas li\u00f1as de autobuses urbanos, tanto di\u00farnos como nocturnos."}
{"id": "367364", "revid": "23562", "url": "https://gl.wikipedia.org/wiki?curid=367364", "title": "Santiago Santos", "text": ""}
{"id": "367365", "revid": "23562", "url": "https://gl.wikipedia.org/wiki?curid=367365", "title": "Jaime Nava", "text": ""}
{"id": "367366", "revid": "5863", "url": "https://gl.wikipedia.org/wiki?curid=367366", "title": "Radio Celta", "text": "Radio Celta foi unha emisora de radio do Centro Galego de Barcelona que funcionou na cidade condal dende finais de 1984 por iniciativa de Xos\u00e9 Fern\u00e1ndez Fern\u00e1ndez ata o seu peche por carecer de licenza en xu\u00f1o de 1985. Emit\u00eda das oito da ma\u00f1\u00e1 deica as doce da noite, contaba con dezaoito colaboradores permanentes e aproximadamente a metade da s\u00faa programaci\u00f3n era en galego. Entre os seus programas salientaban \"A Romar\u00eda\" e \"Cami\u00f1ar por Galicia\"."}
{"id": "367367", "revid": "98629", "url": "https://gl.wikipedia.org/wiki?curid=367367", "title": "Harry Schell", "text": "Henry O'Reilly \"Harry\" Schell nado en Par\u00eds, Francia o 29 de xu\u00f1o de 1921 e finado en Silverstone, Inglaterra, o 13 de maio de 1960 foi un piloto de carreiras americano.\nPrimeiros anos.\nSchell naceu en Par\u00eds, Francia, fillo dun expatriado estadounidense e, nalg\u00fan momento, piloto Laury Schell. A s\u00faa nai era a rica herdeira estadounidense Lucy O'Reilly. O'Reilly era un entusiasta das carreiras de autom\u00f3biles que co\u00f1ecera a Laury mentres visitaba Francia. Pronto se converteron xuntos en nomes familiares na escena dos rallies. Ela fixo un investimento moi elevado na empresa Delahaye, primeiro facendo campa\u00f1a dos coches deportivos e despois defendendo o desenvolvemento dun coche Delahaye de Gran Premio, que participou debaixo da bandeira de Ecurie Bleue. O franc\u00e9s Ren\u00e9 Dreyfus ga\u00f1ou sorprendentemente o Gran Premio de Pau de 1938 por diante de Mercedes, pero o proxecto de Delahaye non conseguiu o apoio necesario e nunca desenvolveuse en toda a s\u00faa extensi\u00f3n.\nPouco antes do estalido da segunda guerra mundial, os pais de Schell estiveron involucrados nun accidente de tr\u00e1fico no que Laury morreu e O'Reilly resultou gravemente ferida. Cando Francia foi ocupada por Alema\u00f1a, Schell e a s\u00faa nai volveron a Am\u00e9rica, onde Schell participou co Maserati nas 500 Millas de Indian\u00e1polis de 1940. Sendo xa voluntario na forza a\u00e9rea finlandesa durante a guerra do inverno con Rusia en 1939, Harry entrou no Corpo de Tanques dos Estados Unidos cando o pa\u00eds entrou na segunda guerra mundial.\nAndaina nas carreiras.\nSchell continuou a s\u00faa andaina en Europa, pilotando Coopers en F\u00f3rmula 3, F\u00f3rmula 2 e incluso no Campionato Mundial de F\u00f3rmula 1 no seu inicio en 1950. A s\u00faa primeira aparici\u00f3n foi nun Cooper propulsado por un motor JAP V-twin en Monte Carlo. Terminou nun accidente na chicana do porto que implicou a maior\u00eda dos participantes.\nA\u00ednda que Schell nunca ga\u00f1ou un Gran Premio de campionato e gozou da vida como un playboy e mullereiro, era moi respectado na \u00e9poca, logrou dous podios cun segundo posto no Gran Premio dos Pa\u00edses Baixos de 1958, ga\u00f1ou o Gran Premio de Caen de 1956, e compaxinou carreiras peri\u00f3dicas nos coches deportivos. Asociouse con Stirling Moss para obter un segundo lugar nas 12 Horas de Sebring de 1957 e logrou o terceiro lugar no mesmo evento en 1959. As tempadas m\u00e1is notables na F\u00f3rmula Un vi\u00f1eron da man de BRM, Vanwall, e Maserati como subordinado do cinco veces campi\u00f3n Juan Manuel Fangio. Tam\u00e9n pilotou para Ferrari nunha soa carreira no Gran Premio de M\u00f3naco de 1955.\nSchell creouse unha reputaci\u00f3n como competidor seguro e prudente e pod\u00edase dicir como un anotador de puntos consistente, pero tam\u00e9n demostrou a s\u00faa clase cando se presentou a oportunidade. No Gran Premio de Espa\u00f1a de 1954, tomou a dianteira desde o principio no seu Maserati privado e liderou facilmente antes de trompear en primeiro lugar e logo retirarse cun fallo na transmisi\u00f3n. No Gran Premio de Francia de 1956, relevou a un enfermo Mike Hawthorn despois de que o seu propio Vanwall tivera un problema de motor e avanzou ata a segunda posici\u00f3n. O equipo Ferrari, que corr\u00eda coa suposici\u00f3n de que Schell estaba cunha volta perdida, foi atrapado, e seguiu unha loita dram\u00e1tica polo liderado, pero o esforzo de Schell non sev\u00edu de nada, xa que se viu obrigado a facer unha longa parada en boxes pouco despois. Pilotando un Ferrari 375 Indy para o equipo de carreiras norteamericano de Luigi Chinetti na Race of Two Worlds de 1958, Schell uniuse a Phil Hill (Scuderia Ferrari 296 Dino) e Masten Gregory (Ecurie Ecosse Jaguar D-Type) en Monza como os \u00fanicos pilotos estadounidenses que non participaron nun Campionato de Monoprazas dos Estados Unidos.\nA comezos de 1960, e preto dos 40 anos, as perspectivas de Schell parec\u00edan difuminarse, e decidiu participar cun Cooper privado baixo a bandeira Ecurie Bleue da s\u00faa familia. Iso cambiou, cando contratouno o equipo British Racing Partnership antes do comezo da tempada de Grandes Premios Europeos para un programa completo de carreiras, xunto a Tony Brooks e o prometedor Chris Bristow nuns vellos Coopers. Schell morreu na pr\u00e1ctica para a carreira fora do campionato International Trophy en Silverstone en 1960, cando chocou co seu Cooper na Curva da Abad\u00eda. Schell estaba pilotando a aproximadamente 165\u00a0km/h cando o seu coche derrapou no barro no lado da pista e perdeu unha roda. O Cooper deu un salto mortal e penetrou nunha barreira de seguridade, causando o derrubamento dunha parede de ladrillos.\nAntes da s\u00faa morte, Schell fora extremadamente activo na promoci\u00f3n das roll-bar (barras estabilizadoras) nos coches de competici\u00f3n europeos, unha caracter\u00edstica de seguridade requirida en Am\u00e9rica. Converteuse en est\u00e1ndar na F\u00f3rmula 1 de 1500cc en .\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "367368", "revid": "22570", "url": "https://gl.wikipedia.org/wiki?curid=367368", "title": "El Gornal", "text": "El Gornal \u00e9 un barrio da cidade de L'Hospitalet de Llobregat, na provincia de Barcelona, que forma parte do Distrito VI xunto co lim\u00edtrofe barrio de Bellvitge. Limita co barrio de Santa Eul\u00e0lia polo norte, Bellvitge polo oeste e co distrito econ\u00f3mico Granvia L'H polo sur e leste. \u00c9 un barrio con avenidas amplas e grandes zonas verdes.\nHistoria e caracter\u00edsticas.\nEl Gornal est\u00e1 asentado en terras de cultivo, tam\u00e9n chamadas de La Marina. Nestas zona conflu\u00edan varios rieras, unha das cales d\u00e1 nome ao barrio. No ano 1963 aprobouse a urbanizaci\u00f3n da zona e expropi\u00e1ronse as casas das r\u00faas Finestrelles e parte de Campoamor, coa oposici\u00f3n dos veci\u00f1os. As primeiras casas d\u00e9ronse no ano 1974 aos veci\u00f1os das r\u00faas afectadas. No ano 1975, nas barriadas pr\u00f3ximas de La Bomba e Can Pi houbo mobilizaci\u00f3ns para conseguir os pisos de Gornal, e en pouco tempo conced\u00e9ronse as chaves.\nEn 1976 xa estaba en funcionamento o colexio Pla de Llobregat e a parroquia e entreg\u00e1ronse as vivendas das torres de Vilanova e Carmen Amaya. Todo este proceso non foi sinxelo nin a gusto de todo o mundo: houbo desaloxos \u00e1 forza dos expropiados e pisos novos, que non foron ocupados polos veci\u00f1os aos que se lles concediron e que non fixeron uso deles, foron adxudicados polo Ministerio da Vivenda de forma legal aos novos veci\u00f1os.\nA primeira festa maior de El Gornal foi en outubro de 1977. Nese mesmo ano creouse o grupo de \"mayorettes\" e tam\u00e9n o Casal de Xubilados. A principios da d\u00e9cada de 1980 cr\u00e9ase unha segunda fase de vivendas. En 1983 comeza a funcionar o consultorio da Seguridade Social e in\u00edciase o plan urban\u00edstico de El Gornal. Na entrega da segunda fase houbo varias discrepancias e actos reivindicativos debido \u00e1 diferenza dos prezos dos pisos con respecto \u00e1 primeira fase. No ano 1987 entra en funcionamento o \"carrilet\", a li\u00f1a de tren de Ferrocarrils de la Generalitat. A primeira garder\u00eda empeza a funcionar no ano 1988. En abril de 1989 ponse en funcionamento os primeiros autobuses que comunican El Gornal cos demais barrios. En setembro dese mesmo ano inaug\u00farase o centro de asistencia primaria, e en outubro inaug\u00farase a parroquia Santa Maria del Gornal.\nNo 1991 inaug\u00farase o Centro C\u00edvico, e en 1994 abren as galer\u00edas comerciais (Mercat de Gornal). Tam\u00e9n nese mesmo ano ponse en marcha a terceira fase de construci\u00f3n de vivendas, que finalizou en 1997. Esta fase permitiu que o barrio se unise co resto da cidade e non quedase tan illado. O pol\u00edgono Gornal converteuse en El Gornal a secas. En 1999 inaugurouse o Hotel de Entidades, que desapareceu en 2010.\nEn xaneiro do 2000, a comisi\u00f3n de afectados polos bloques dese\u00f1ados polo arquitecto Ricardo Bofill calcula en 400 mill\u00f3ns de pesetas a cont\u00eda en indemnizaci\u00f3ns polos danos das vivendas. En 2002 in\u00edciase a trasformaci\u00f3n urban\u00edstica da Granvia entre a Pla\u00e7a Cerd\u00e0 e El Gornal. Desde o 2006 en El Gornal houbo grandes obras de mellora, entre elas o colector de augas que cruza todo o barrio, a remodelaci\u00f3n da Granvia e o soterramento das v\u00edas para a chegada do AVE.\nHoxe d\u00eda xa se pode ver a trasformaci\u00f3n do barrio. Cabe destacar a Avinguda de Vilanova cunha gran zona de aparcadoiro, a Avinguda de la Granvia cun paseo axardinado en toda a s\u00faa lonxitude e carril bici, a remodelaci\u00f3n da Rambla Carmen Amaya e a pla\u00e7a d'Europa. Nas s\u00faas proximidades at\u00f3panse a cidade comercial e varios hoteis.\nTransporte p\u00fablico.\nHai no barrio unha estaci\u00f3n de FGC chamada Gornal, que ten correspondencia coa estaci\u00f3n Can Tries|Gornal da li\u00f1a 9 do metro de Barcelona. No l\u00edmite co barrio de Bellvitge at\u00f3pase a estaci\u00f3n de Bellvitge de Renfe Operadora. Ademais os autobuses urbanos LH-1 e LH-2 e o metropolitano H12 te\u00f1en parada no barrio."}
{"id": "367369", "revid": "10599", "url": "https://gl.wikipedia.org/wiki?curid=367369", "title": "Gornal", "text": ""}
{"id": "367370", "revid": "1987", "url": "https://gl.wikipedia.org/wiki?curid=367370", "title": "Can Serra, L'Hospitalet de Llobregat", "text": "Can Serra \u00e9 un barrio da cidade de L'Hospitalet de Llobregat, na provincia de Barcelona, que forma parte do Distrito V xunto co lim\u00edtrofe barrio de Pubilla Cases.\nXeograf\u00eda e caracter\u00edsticas.\nLimita ao norte co concello de Esplugues de Llobregat e o barrio de Pubilla Cases, ao oeste co barrio de Sanfeliu, ao sur co barrio do Centre e ao leste co barrio de La Florida. \u00c9 unha das zonas da cidade de maior altitude sobre o nivel do mar.\nA vida cidad\u00e1 aglut\u00ednase arredor da Pla\u00e7a de la Carpa, do mercado e da Casa de la Reconciliaci\u00f3, parroquia do barrio onde se desenvolven unha gran parte das actividades das entidades do barrio. Tam\u00e9n hai espazos verdes como os xard\u00edns de Antonio Machado, o parque metropolitano de Les Planes ou o parque de Can Boixeres.\nTransporte p\u00fablico.\nEst\u00e1 comunicado co resto da cidade grazas \u00e1 rede de autobuses. Ademais hai unha estaci\u00f3n da li\u00f1a 1 do metro de Barcelona chamada Can Serra, e a estaci\u00f3n de L'Hospitalet de Llobregat de Adif."}
{"id": "367371", "revid": "22570", "url": "https://gl.wikipedia.org/wiki?curid=367371", "title": "Pubilla Cases", "text": "Pubilla Cases \u00e9 un barrio da cidade de L'Hospitalet de Llobregat, na provincia de Barcelona, que forma parte do Distrito V xunto co lim\u00edtrofe barrio de Can Serra.\nLimita ao norte co concello de Barcelona, ao oeste co de Esplugues de Llobregat, ao sur co barrio de Can Serra e ao leste cos barrios de Collblanc, La Florida e Les Planes. Os seus principais n\u00facleos de actividade son as avenidas de Severo Ochoa e Tom\u00e1s Gim\u00e9nez.\nNo barrio at\u00f3pase un dos edificios m\u00e1is emblem\u00e1ticos da cidade, unha casa se\u00f1orial que pertenceu a Josefa Casas Clav\u00e9, \"la pubilla Casas\", constru\u00edda en 1771 e que hoxe en d\u00eda alberga un centro de educaci\u00f3n. Hai tam\u00e9n un gran equipamento deportivo, o complexo educativo L'Hospitalet Nord, o antigo Hospital da Cruz Vermella e o actual Hospital Xeral de L'Hospitalet. Na Pla\u00e7a de la B\u00f2bila hai unha moderna biblioteca.\nTransporte p\u00fablico.\nEst\u00e1 comunicado co metro de Barcelona a trav\u00e9s das estaci\u00f3ns Pubilla Cases e Can Vidalet da li\u00f1a 5. Tam\u00e9n hai d\u00faas estaci\u00f3ns do Trambaix: Can Rigal e Ca n'Oliveres. Tam\u00e9n hai varias li\u00f1as de autobuses urbanas e interurbanas que comunican Pubilla Cases co resto de barrios de L'Hospitalet, con Barcelona e co Baix Llobregat."}
{"id": "367372", "revid": "10599", "url": "https://gl.wikipedia.org/wiki?curid=367372", "title": "Pubilla Casas", "text": ""}
{"id": "367373", "revid": "10599", "url": "https://gl.wikipedia.org/wiki?curid=367373", "title": "Sant Josep", "text": "Sant Josep, que significa en catal\u00e1n \"San Xos\u00e9\", pode referirse a:"}
{"id": "367374", "revid": "10599", "url": "https://gl.wikipedia.org/wiki?curid=367374", "title": "Santa Eul\u00e0lia", "text": ""}
{"id": "367375", "revid": "25871", "url": "https://gl.wikipedia.org/wiki?curid=367375", "title": "Jackie Lewis", "text": "Jackie Lewis nado en Stroud, Gloucestershire o 1 de novembro de 1936 \u00e9 un expiloto brit\u00e1nico de carreiras de Inglaterra de familia familia galesa.\nCarreira.\nA carreira de Lewis comezou na F\u00f3rmula 3. En 1958, Lewis comprou un Cooper-Norton de F\u00f3rmula Tres e debutou en Mallory Park, logrando un notable cuarto posto. En Brands Hatch foi noticia de primeira plana por sobrevivir a un accidente: un afortunado fot\u00f3grafo capturou a Jack co Cooper ao rev\u00e9s mostrando a man de Jack aparecendo para soster o coche. Apenas unha semana m\u00e1is tarde chegou primeiro en Full Sutton e ga\u00f1ou outra vez en Oulton Park. Na s\u00faa primeira tempada na F\u00f3rmula 3 correu 13 veces, ga\u00f1ou tres das carreiras e estivo no podio outras catro.\nUn ano m\u00e1is tarde na F\u00f3rmula 2, ga\u00f1ou a s\u00faa primeira carreira de F2 en Montlh\u00e9ry, ga\u00f1ando por m\u00e1is de dous minutos. A determinaci\u00f3n de Lewis recibiu recompensa o ano seguinte e logrou o t\u00edtulo de campi\u00f3n de F2, diante do campi\u00f3n do mundo australiano Jack Brabham.\nAo ano seguinte, intentou sorte na F\u00f3rmula 1 e comprou un Cooper T53 da f\u00e1brica de Surbiton. Fixo o seu debut no Gran Premio de B\u00e9lxica de 1961 no circu\u00edto de Spa-Francorchamps en xu\u00f1o de 1961. A s\u00faa primeira tempada mostrose prometedora, clasificando a mi\u00fado na metade da grella e acabando noveno na s\u00faa primeira carreira en N\u00fcrburgring. Alcanzou o cuarto posto no Gran Premio de Italia de 1961.\nAg\u00e1s de Stirling Moss, Lewis foi o \u00fanico piloto independente capaz de puntuar en e foi listado como piloto de Grado A para o ano seguinte.\nEn Lewis formou a Ecurie Galloise (Equipo de Carreiras de Gales) patrocinado pola Western Sporting Press e o negocio do seu pai H&amp;L Motors de Stroud, do cal Lewis tam\u00e9n era agora director. Mercou un BRM V8 1961/62 para competir, pero o coche non era satisfactorio e finalmente volveu \u00e1 f\u00e1brica. Non tivo m\u00e1is remedio que volver ao seu Cooper que utilizara a tempada anterior. A\u00ednda que alcanzou o 7\u00ba lugar no Gran Premio dos Pa\u00edses Baixos de 1962, foi en xeral unha tempada decepcionante para Lewis. A pol\u00edtica da F1 comezaba a afectalo, fora m\u00e1is r\u00e1pido que tres pilotos oficiais no Gran Premio de M\u00f3naco de 1962, pero os organizadores neg\u00e1ronlle o posto na grella inicial. Lewis sobreviviu a alg\u00fans momentos perigosos, perdeu unha roda \u00e1 velocidade en Oulton Park e embestindo a Graham Hill no Gran Premio de Francia de 1962. Participou en 10 Grandes Premios do Campionato do Mundo de F\u00f3rmula Un en total, anotando un total de tres puntos de campionato.\nEn 1963, sent\u00edndose desanimado, Lewis retirouse dunha prometedora andaina nas carreiras e mercou unha graxa en Llandovery, Carmarthenshire, onde criou cabalos \u00e1rabes.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "367376", "revid": "23204", "url": "https://gl.wikipedia.org/wiki?curid=367376", "title": "Sudario", "text": "Un sudario \u00e9 unha peza de roupa funeraria que serve para cubrir o cad\u00e1ver.\nHistoria.\nSegue a usarse no mundo musulm\u00e1m e xudeu, onde soterran os cad\u00e1veres envoltos en varias teas na fosa, mentres que no mundo cristi\u00e1n perdeuse o seu uso na Idade Moderna. No antigo Exipto o deus Ptah era representado coma un home con sudario e na Odisea Pen\u00e9lope tece un sudario polo d\u00eda e destteceo pola noite para manter a raia aos seus pretendentes cos que xurou casar ao rematar de coser.\nA s\u00faa tea adoita ser de li\u00f1o ou algod\u00f3n, branco, a\u00ednda que no pasado e para certas autoridades existiron sudarios luxosos e de importaci\u00f3n. Os sudarios adoitaban ser dunha ou varias pezas, podendo usarse un para o corpo e outro para a face .\nExiste constancia do uso do sudario en Europa coa expansi\u00f3n do cristianismo, xa que se cita na Biblia, e chegou a ser unha reliquia moi apreciada e mesmo se usou nos autos sacramentais de Pascua un pano no que pintaban a figura do crucificado. Suponse que esa \u00e9 a orixe do sudario de Tur\u00edn e do sudario de Oviedo, cuxa an\u00e1lise de C14 o datou no s\u00e9culo VIII. Desta mesma \u00e9poca son as tumbas antropomorfas escavadas en rocha \u2014como as de San Pedro de Rocas ou San V\u00edtor de Barxacova\u2014, onde os mortos deb\u00edan ir vestidos cun sudario debido ao estreito do espazo."}
{"id": "367378", "revid": "22570", "url": "https://gl.wikipedia.org/wiki?curid=367378", "title": "Centre, Cornell\u00e0 de Llobregat", "text": "Centre \u00e9 o barrio c\u00e9ntrico da cidade de Cornell\u00e0 de Llobregat, na provincia de Barcelona. Nel at\u00f3panse a zona vella e a maior parte das instituci\u00f3ns da cidade.\nEntre os lugares de interese cabe destacar o Castelo de Cornell\u00e0, a igrexa de Santa Maria e a Casa do Concello. At\u00f3panse no barrio tam\u00e9n o centro comercial Llobregat Centre, co\u00f1ecido como Eroski por haber un hipermercado desa cadea, a biblioteca Marta Mata e o IES Francesc Maci\u00e0.\nP\u00f3dese chegar en transporte p\u00fablico a trav\u00e9s da estaci\u00f3n de Cornell\u00e0 Centre, intercambiador no que enlazan a li\u00f1a 5 do metro, a T1 e T2 do Trambaix e as li\u00f1as R1 e R4 de Proximidades Renfe. Ademais os autobuses urbanos 57, 67, 68, 94 e 95, os interurbanos L52, L77, L82 e L85 e os nocturnos N13 e N14 tam\u00e9n te\u00f1en parada no barrio."}
{"id": "367381", "revid": "1131", "url": "https://gl.wikipedia.org/wiki?curid=367381", "title": "Th\u00e9\u00e2tre des Champs-\u00c9lys\u00e9es", "text": "Th\u00e9\u00e2tre des Champs-\u00c9lys\u00e9es \u00e9 un teatro que se atopa na 15, Avenue Montaigne, no \"8\u00ba arrondissement\" de Par\u00eds, Francia. Aberto ao p\u00fablico en 1913 por iniciativa do xornalista e empresario de espect\u00e1culos Gabriel Astruc, foi dese\u00f1ado polo arquitecto franc\u00e9s Auguste Perret. En principio, pretend\u00eda ser unha sala de espect\u00e1culos adecuada para m\u00fasica contempor\u00e1nea, danza e \u00f3pera, en contraste coas instituci\u00f3ns m\u00e1is tradicionais e conservadoras como a \u00d3pera de Par\u00eds. Foi no Teatro dos Campos El\u00edsios que a compa\u00f1\u00eda de ballet rusa Ballets Russes fixo a estrea mundial de \"Le Sacre du printemps\" de Igor Stravinsky, a 29 de maio de 1913."}
{"id": "367382", "revid": "23204", "url": "https://gl.wikipedia.org/wiki?curid=367382", "title": "Pobo guaran\u00ed", "text": "Os guaran\u00eds son un pobo ind\u00edxena de Am\u00e9rica do Sur. Dist\u00ednguense do pobo relacionado tup\u00ed polo emprego da lingua guaran\u00ed. A distribuci\u00f3n tradicional do pobo guaran\u00ed \u00e9 o estado actual de Paraguai, entre os r\u00edos Uruguai e Paraguai, a Provincia de Misiones da Arxentina, o sur do Brasil, outrora at\u00e9 R\u00edo de Xaneiro, e partes do Uruguai e Bolivia. Malia o seu dominio demogr\u00e1fico da rexi\u00f3n, foi reducido pola colonizaci\u00f3n europea e o crecemento do n\u00famero de mestizos, pero a\u00ednda existe unha importante poboaci\u00f3n nesas \u00e1reas. Ademais, a lingua guaran\u00ed a\u00ednda \u00e9 amplamente falada nas terras tradicionais guaran\u00eds, e \u00e9 unha das d\u00faas linguas oficiais de Paraguai, sendo a outra o castel\u00e1n."}
{"id": "367384", "revid": "23204", "url": "https://gl.wikipedia.org/wiki?curid=367384", "title": "Guaran\u00eds", "text": ""}
{"id": "367392", "revid": "98629", "url": "https://gl.wikipedia.org/wiki?curid=367392", "title": "Tenca", "text": "A tenca (Tinca tinca) \u00e9 unha especie de peixe de auga doce e salobre da familia dos cipr\u00ednidos, que se encontra en Eurasia desde Europa Occidental inclu\u00edndo as Illas Brit\u00e1nicas ao leste de Asia ata os r\u00edos Obi e Ienisei. O seu interese en pesca deportiva provocou a s\u00faa introduci\u00f3n en cursos de auga de Chile, Australia, Nova Zelandia, \u00c1frica, Norteam\u00e9rica, sueste asi\u00e1tico e recentemente no Brasil. Normalmente habita h\u00e1bitats de augas doces de augas lentas, especialmente lagos e r\u00edos de terrras baixas.\nEcolox\u00eda.\nA tenca at\u00f3pase con m\u00e1is frecuencia en augas con substrato de arxila ou lama e abundante vexetaci\u00f3n. Esta especie \u00e9 rara en augas claras con substrato rochoso, e est\u00e1 ausente nas correntes r\u00e1pidas. Tolera augas con baixa concentraci\u00f3n de ox\u00edxeno, e at\u00f3pase en augas onde nin sequera a carpa pode sobrevivir.\nAs tencas alim\u00e9ntanse principalmente de noite e comen preferentemente animais invertebrados como d\u00edpteros quiron\u00f3midos, nos leitos de augas eutr\u00f3ficas e caracois e ameixas \"Pisidium\" en augas con moita vexetaci\u00f3n.\n\u00c9 un peixe de augas temperadas que se reproduce a temperaturas superiores aos 18\u00a0\u00b0C. A posta de ovos pode chegar a alcanzar un peso superior ao 10% do peso da femia. A reproduci\u00f3n ten lugar en augas pouco fondas xeralmente entre plantas acu\u00e1ticas, onde poden depositar os seus pega\u00f1osos ovos verdes, de 1\u00a0mm de di\u00e1metro. Os ovos permanecen pegados \u00e1s plantas ata a s\u00faa eclosi\u00f3n, que pode durar de 3 a 5 d\u00edas, segundo a temperatura. A desova ten lugar normalmente en ver\u00e1n, e poden producir ata 300.000 ovos, normalmente menos. O crecemento \u00e9 r\u00e1pido, e os peixes poden alcanzar un peso de 0,11\u00a0kg no primeiro ano.\nMorfolox\u00eda.\nAs tencas te\u00f1en unha forma robusta parecida \u00e1 da carpa e a pel \u00e9 de cor verde oliva, m\u00e1is escura por ariba e case dourada por debaixo. A aleta caudal \u00e9 de forma bastante cadrada. As outras aletas son arredondadas. A boca \u00e9 terminal e m\u00e1is ben estreita e ten en cada extremo pequenas barbas. O tama\u00f1o m\u00e1ximo do animal \u00e9 de 70\u00a0cm, a\u00ednda que a maior\u00eda dos esp\u00e9cimes son moito menores. Os dentes far\u00ednxeos son uniseriais. Os ollos son pequenos e de cor de laranxa a vermello. O dimorfismo sexual \u00e9 escaso, limitado a que as femias adultas te\u00f1en un perfil ventral m\u00e1is convexo comparado co dos machos. Os machos son normalmente menores que as femias, e poden reco\u00f1ecerse por teren as aletas inferiores m\u00e1is curvadas e uns m\u00fascuculos ben distinguibles arredor da base das aletas, que est\u00e1n xeralmente ausentes nas femias.\nA tenca ten moi poucas escamas, que est\u00e1n profundamente inseridas na grosa pel, facendo que sexa tan escorregadiza como unha angu\u00eda. As escamas son de pequeno tama\u00f1o; pos\u00faen m\u00e1is de 80 delas na li\u00f1a lateral. As aletas carecen de raios espi\u00f1osos. A textura do tegumento \u00e9 bastante mucosa.\nTenca dourada.\nUnha variedade de tenca criada artificialmente \u00e9 a chamada tenca dourada, que \u00e9 popular como peixe ornamental para estanques. Esta forma var\u00eda en cor desde o dourado claro ao verde escuro, e alg\u00fans peixes te\u00f1en manchas negras ou vermellas nos flancos e aletas.\nImportancia econ\u00f3mica.\nAs tencas son comestibles, e funcionan moi ben nas receitas para coci\u00f1ar carpas. Son pescadas con cana e usadas como penso para especies predadoras como os centr\u00e1rquidos. As tencas, especialmente a tenca dourada, so tam\u00e9n peixes ornamentais en estanques e menos frecuentemente en acuarios.\nPos\u00fae grande interese en acuicultura: segundo a Organizaci\u00f3n de Produtores Piscicultores (OPP) a produci\u00f3n europea no ano 2000 alcanzou case 1.500 toneladas, correspondendo a Francia 700 ton (70,4%), seguida por Espa\u00f1a con 160 ton (16,1%), 116 ton en Alema\u00f1a (12,0%), e B\u00e9lxica con apenas 15 Tm (1,5%)."}
{"id": "367393", "revid": "27155", "url": "https://gl.wikipedia.org/wiki?curid=367393", "title": "Tinca tinca", "text": ""}
{"id": "367396", "revid": "44472", "url": "https://gl.wikipedia.org/wiki?curid=367396", "title": "Haraquiri", "text": ""}
{"id": "367397", "revid": "1131", "url": "https://gl.wikipedia.org/wiki?curid=367397", "title": "San V\u00edtor de Barxacova", "text": ""}
{"id": "367401", "revid": "98629", "url": "https://gl.wikipedia.org/wiki?curid=367401", "title": "Ot\u00e1ridos", "text": "Os ot\u00e1ridos (Otariidae) son unha das tres familias de mam\u00edferos mari\u00f1os pinn\u00edpedes. Comprende 15 especies vivas clasificadas en sete x\u00e9neros (outra especie extinguiuse na d\u00e9cada de 1950) e denom\u00ednanse lobos mari\u00f1os, le\u00f3ns mari\u00f1os ou otarias. Difer\u00e9ncianse das focas (familia f\u00f3cidos) en que te\u00f1en pequenas orellas e as aletas traseiras est\u00e1n xiradas para adiante, o que lles permite desprazarse (\"andando\") en terra m\u00e1is axilmente que as focas. O seu nome procede do grego \"otarion\" que significa 'pequena orella'. Os ot\u00e1ridos est\u00e1n adaptados a un estilo de vida semiacu\u00e1tico, aliment\u00e1ndose e migrando na auga, e reproduc\u00edndose e descansando na terra ou xeo. Viven desde zonas con temperaturas subpolares, a temperadas e ecuatoriais en augas do Pac\u00edfico e oc\u00e9anos do sur e Atl\u00e1ntico. Est\u00e1n ausentes do norte do Atl\u00e1ntico.\nEvoluci\u00f3n e taxonom\u00eda.\nXunto cos Phocidae (focas) e Odobenidae (morsas), que son as outrras d\u00faas familias de Pinnipedia, os Ot\u0430riidae descenden dun antepasado com\u00fan que estaba relacionado cos osos. Segue debat\u00e9ndose se os f\u00f3cidos diverxeron dos ot\u00e1ridos antes ou despois das morsas.\nOs ot\u00e1ridos orixin\u00e1ronse no Mioceno (hai de 15 a 17 mill\u00f3ns de anos) no norte do Pac\u00edfico, diversific\u00e1ronse rapidamente no hemisferio sur, onde viven agora a maior\u00eda das especies. O f\u00f3sil m\u00e1is antigo co\u00f1ecido de ot\u00e1rido \u00e9 \"Eotaria crypta\" do sur de California, mentres que o x\u00e9nero actual \"Callorhinus\" ten o rexistro f\u00f3sil m\u00e1is antigo de todos os ot\u00e1ridos vivos, porque xa viv\u00eda no Plioceno medio. Probablemente se orixinou a partir do x\u00e9nero extinto \"Thalassoleon\".\nTradicionalmente, os ot\u00e1ridos foron subdivididos nas subfamilias Arctocephalinae (xeralmente chamados lobos mari\u00f1os) e Otariinae (le\u00f3ns mari\u00f1os), cuxa principal distinci\u00f3n era a presenza dunha grosa capa inferior de pelo suave nos primeiros. Baixo esta categorizaci\u00f3n, os Arctocephalinae comprend\u00edan dous x\u00e9neros: \"Callorhinus\" no Pac\u00edfico Norte cun s\u00f3 representante, o \"C. ursinus\", e oito especies no hemisferio sur dentro do x\u00e9nero \"Arctocephalus\"; mentres que os le\u00f3ns mari\u00f1os comprend\u00edan cinco especies en cinco x\u00e9neros. An\u00e1lises recentes de datos xen\u00e9ticos indican que \"Callorhinus ursinus\" est\u00e1 de feito m\u00e1is estreitamente relacionado con varias especies de le\u00f3ns mari\u00f1os. Ademais, moitos dos Otariinae parecen ser m\u00e1is distintos filoxeneticamente do que previamente se aceptaba; por exemplo, o le\u00f3n mari\u00f1o xapon\u00e9s \"Zalophus japonicus\" \u00e9 agora considerado unha especie separada, en vez dunha subespecie do le\u00f3n mari\u00f1o de California \"Zalophus californianus\". \u00c1 luz destas probas, a divisi\u00f3n da subfamilia foi cambiada completamente e a familia Otariidae foi organizada en sete x\u00e9neros con 16 especies e d\u00faas subespecies.\nNon obstante, a causa de semellanzas morfol\u00f3xicas e de comportamento entre os trdicionalmente chamados \"lobos mari\u00f1os\" (de densa e suave pelaxe) e \"le\u00f3ns mari\u00f1os\", estas denominaci\u00f3ns permanecen como categor\u00edas \u00fatiles cando se discuten as diferenzas entre grupos de especies. Comparados cos le\u00f3ns mari\u00f1os, os lobos mari\u00f1os son xeralmente menores, mostran un maior dimorfismo sexual, comen presas menores e fan viaxes m\u00e1is longas para buscar alimento; e, finalmente, hai unha diferenza entre a pelaxe ruda e de pelo curto dos le\u00f3ns mari\u00f1os e a m\u00e1is valiosa dos le\u00f3ns mari\u00f1os.\nAnatom\u00eda e aspecto.\nOs ot\u00e1ridos te\u00f1en proporcionalmente unhas aletas anteriores e uns m\u00fasculos pectorais moito m\u00e1is grandes que os f\u00f3cidos, e te\u00f1en a capacidade de xiraren os membros inferiores cara a adiante e as\u00ed cami\u00f1aren sobre os catro membros, polo que manobran moito mellor en terra que as focas. Consid\u00e9ranse xeralmente menos adaptados ao estilo de vida acu\u00e1tico, xa que se aparean principalmente en terra e van a terra m\u00e1is frecuentemente que as focas. Por\u00e9n, poden alcanzar maiores picos de velocidade nadando e te\u00f1en maior manobrabilidade na auga. O seu poder natatorio deriva m\u00e1is do uso das aletas que dos movementos sinuosos do corpo t\u00edpicos de focas e morsas.\nOs ot\u00e1ridos dist\u00ednguense tam\u00e9n por teren unha cabeza m\u00e1is parecida \u00e1 dun can, con caninos ben desenvolvidos e agudos, e te\u00f1en pequenas orellas externamente visibles. Os seus dentes poscaninos son xeralmene simples e de forma c\u00f3nica. A f\u00f3rmula dental da familia \u00e9: . Os le\u00f3ns mari\u00f1os est\u00e1n cubertos de pelos rudos, mentres que os lobos mari\u00f1os de pelaxe fina te\u00f1en unha capa grosa inferior de pelos suaves, e outra superior, o que fixo que historicamente varias especies fosen cazadas comercialmente para obter as s\u00faas peles.\nO tama\u00f1o dos ot\u00e1ridos machos vai desde 70\u00a0kg na especie m\u00e1is pequena da familia e de todos os pinn\u00edpedes, \"Arctocephalus galapagoensis\", a uns 1.000\u00a0kg no \"Eumetopias jubatus\". Os machos maduros pesan de d\u00faas a seis veces m\u00e1is que as femias, e te\u00f1en cabezas, pescozos e peitos proporcionalmente meirandes, o que os fai as especies m\u00e1is sexualmente dim\u00f3rficas de todos os mam\u00edferos.\nComportamento.\nTodos os ot\u00e1ridos se reproducen en terra durante tempadas de apareamento ben definidas. Coa excepci\u00f3n do le\u00f3n mari\u00f1o australiano \"Neophoca cinerea\", que ten un at\u00edpico ciclo reprodutor de 17,5 meses, forman agregaci\u00f3ns estritamente anuais nas praias areosas ou en zonas litorais de substratos rochosos, a mi\u00fado en illas. Todas as especies son pol\u00edxinas, \u00e9 dicir, os machos dominantes apar\u00e9anse con varias femias. Na maior\u00eda das especies os machos chegan antes aos lugares de reproduci\u00f3n e establecen e mante\u00f1en territorios por medio de exhibici\u00f3ns vocais e visuais e loitas ocasionais. As femias normalmente chegan \u00e1 costa aproximadamente un d\u00eda antes de dar a luz (est\u00e1n pre\u00f1adas do ano anterior). A\u00ednda que se consideran animais sociais, non se establecen xerarqu\u00edas ou status permanentes nas colonias. O grao no cal os machos controlan as femias ou os territorios var\u00eda coa especie. As\u00ed, \"Callorhinus ursinus\" e \"Otaria flavescens\" tenden a vixiar as femias asociadas a un har\u00e9n espec\u00edfico, \u00e1s veces mago\u00e1ndoas, mentres que \"Eumetopias jubatus\" e \"Phocarctos hookeri\" controlan territorios espaciais, pero xeralmente non interfiren co movemento das femias, que poden pasar dun territorio a outro.\nOs ot\u00e1ridos son carn\u00edvoros, aliment\u00e1ndose de peixes, luras e krill. Os le\u00f3ns mari\u00f1os tenden a alimentarse m\u00e1is preto da costa en zonas de afloramento de correntes profundas, aliment\u00e1ndose de peixes m\u00e1is grnades, mentres que os lobos mari\u00f1os m\u00e1is pequenos tenden a realizar viaxes m\u00e1is longas en mar aberto para procurar comida e poden subsistir comendo grandes cantidades de pequenas presas. Alim\u00e9ntanse usando a vista para detectar as presas. Algunhas femias poden mergullarse a profundidades de ata 400\u00a0m.\nEspecies.\nFamilia Otariidae\nA\u00ednda que as d\u00faas subfamilias de ot\u00e1ridos, os Otariinae (le\u00f3ns mari\u00f1os) e os Arctocephalinae (lobos mari\u00f1os), contin\u00faan us\u00e1ndose moito nas clasificaci\u00f3ns, os recentes estudos moleculares demostraron que non son v\u00e1lidas. Como alternativa sux\u00edrese dividilos en tres clados; un formado polos le\u00f3ns mari\u00f1os do norte (\"Eumetopias\" e \"Zalophus\"), outro co lobo mari\u00f1o do norte (\"Callorhinus\") e os seus parentes extintos, e o terceiro formado por todas as especies restantes do hemisferio sur."}
{"id": "367402", "revid": "27155", "url": "https://gl.wikipedia.org/wiki?curid=367402", "title": "Ot\u00e1rido", "text": ""}
{"id": "367403", "revid": "27155", "url": "https://gl.wikipedia.org/wiki?curid=367403", "title": "Otariidae", "text": ""}
{"id": "367404", "revid": "98629", "url": "https://gl.wikipedia.org/wiki?curid=367404", "title": "Trevor Taylor", "text": "Trevor Taylor nado en Sheffield o 26 de decembro de 1936 e finado o 27 de setembro de 2010 foi un piloto de carreiras brit\u00e1nico de Inglaterra.\nInicios.\nTrevor Taylor naceu en Sheffield, fillo do dono dun garaxe de Rotherham. Comezou a s\u00faa andaina nas carreiras nun F\u00f3rmula 3 de 500 cc, inicialmnte nun Staride e m\u00e1is tarde nun Cooper-Norton. Dez vitorias en 1958 val\u00e9ronlle o Campionato Brit\u00e1nico de F\u00f3rmula 3. Logo dun ano 1959 frustrante co seu propio Cooper de F\u00f3rmula 2, recibiu unha invitaci\u00f3n para correr co seu Lotus 18 como un segundo coche oficial en 1960. Acabou empatado no primeiro lugar no Campionato de F\u00f3rmula J\u00fanior con Jim Clark, malia que competiu en d\u00faas carreiras m\u00e1is que contaban para o campionato que Clark. Que xa pilotaba regularmente para Team Lotus na F\u00f3rmula 1. Taylor ga\u00f1ou de novo o t\u00edtulo pola s\u00faa propia conta en 1961. A finais de 1961, Taylor conseguiu unha unidade regular na F\u00f3rmula 1 co equipo Lotus e demostrou ser competitivo con Clark e Moss na serie Sur\u00e1frica en decembro de 1961.\nF\u00f3rmula Un.\nTaylor participou en 29 Grandes Premio s do Campionato Mundial de F\u00f3rmula Un, cualificando para 27 deles. Fixo o seu debut o 18 de xullo de 1959, no Gran Premio brit\u00e1nico disputado e se ano en Aintree, pilotando un Cooper T51 de 1,5 litros privado pero non cualificou. En 1961, quedou d\u00e9cimo terceiro no Gran Premio dos Pa\u00edses Baixos de 1961, a s\u00faa \u00fanica carreira do campionato do mundo nese ano. En foi segundo na carreira que abr\u00eda o campionato do mundo de F\u00f3rmula Un, o Gran Premio dos Pa\u00edses Baixos de 1962, finalmente o seu \u00fanico podio no campionato do mundo. Liderouo cedo no Gran Premio de B\u00e9lxica de 1962 en Spa de Francorchamps e despois de que o seu l\u00edder de equipo Clark o pasara emprendeu un duelo con Willy Mairesse que pilotaba diante do seu p\u00fablico. Seguindo a estela de Taylor, Mairesse recortou a distancia con Taylor, O Ferrari 156 ti\u00f1a m\u00e1is potencia costa arriba e chocaron, a\u00ednda que ning\u00fan dos dous sufriu lesi\u00f3ns graves ambos tiveron a sorte de sobrevivir a un accidente a alta velocidade.\nA finais de 1962, Taylor compartiu con Jim Clark o coche e a vitoria na carreira f\u00f3ra de campionato do Gran Premio de M\u00e9xico, logrou unha vitoria e un segundo lugar en d\u00faas carreiras non de campionato en Sur\u00e1frica que confirmaron o seu posto no equipo Lotus en . Con todo, logo dun pu\u00f1ado de finais no podio en eventos f\u00f3ra de campionato, o seu mellor resultado no campionato do mundo foi o sexto lugar na carreira de abertura no Gran Premio de M\u00f3naco de 1963, de cando en cando era competitivo, a\u00ednda que no r\u00e1pido circu\u00edto de Reims, no Gran Premio de Francia de 1963, marchaba en segundo lugar cando se retirou. Taylor admitiu que a s\u00faa confianza minouse a causa de dous accidentes serios en Spa e no Aut\u00f3dromo di Pergusa. O propietario do equipo, Colin Chapman, suxeriu que Taylor tomase un ano sab\u00e1tico despois do final da tempada 1963 e logo volvese a Lotus. Taylor non estaba de acordo e intentou continuar como piloto de F1. Logo dunha tempada fracasada con British Racing Partnership en , Taylor retirouse da competici\u00f3n de F\u00f3rmula Un.\nDurante a s\u00faa carreira conseguiu un podio, e anotou un total de oito puntos de campionato. Tam\u00e9n participou en numerosas carreiras de F\u00f3rmula Un non puntuables para o campionato do mundo durante este tempo e ga\u00f1ou tres, inclu\u00edndo unha compartida con Clark, en 1962 e 1963. A Taylor atrib\u00faeselle a invenci\u00f3n da raia amarela que se estendeu polos coches de Lotus durante os anos sesenta.\nDespois de Taylor gozou de formas menores da competici\u00f3n, e probou un Cosworth de F\u00f3rmula 1 en 1969 que non chegou a participar en ningunha carreira. Nese ano comezou a F5000, Trevor Taylor foi un duro competidor no Guards Championship ga\u00f1ando carreiras da F\u00f3rmula 5000 nun Surtees TS5 nos Pa\u00edses Baixos, Dinamarca, Alema\u00f1a e Irlanda e terminou subcampi\u00f3n detr\u00e1s de Peter Gethin na serie de F\u00f3rmula 5000 de 1969.\nTaylor morreu \u00e1 idade de 73 anos logo de contraer cancro.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados fora do campionato.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n Vitoria compartida con Jim Clark, que se fixo cargo do coche despois de ser descualificado por empuxar o coche na sa\u00edda."}
{"id": "367405", "revid": "1131", "url": "https://gl.wikipedia.org/wiki?curid=367405", "title": "San Froitoso", "text": ""}
{"id": "367406", "revid": "12452", "url": "https://gl.wikipedia.org/wiki?curid=367406", "title": "Igrexa de San Frutuoso", "text": ""}
{"id": "367407", "revid": "89787", "url": "https://gl.wikipedia.org/wiki?curid=367407", "title": "Oriol Ripol Fortuny", "text": "Oriol Ripol Fortuny, nad\u00f3 o 6 de setembro de 1975 en Barcelona, \u00e9 un ex xogador de rugby, internacional 17 veces coa selecci\u00f3n espa\u00f1ola. Xogaba na posici\u00f3n de \u00e1. Disputou a Copa do Mundo de 1999, e en 2006 foi campi\u00f3n da Premiership inglesa cos Sale Sharks."}
{"id": "367408", "revid": "56817", "url": "https://gl.wikipedia.org/wiki?curid=367408", "title": "G\u00fcimil", "text": "O top\u00f3nimo G\u00fcimil pode referirse a:\nAmais, o apelido G\u00fcimil era levado en 2010 por 377 persoas, especialmente nas comarcas de Caldas e O Saln\u00e9s (concellos de\nBarro, Meis, Portas, Mora\u00f1a e Caldas de Reis), se ben neste caso deriva do top\u00f3nimo Goimil. Pode referirse a:"}
{"id": "367409", "revid": "5863", "url": "https://gl.wikipedia.org/wiki?curid=367409", "title": "Canal Deza", "text": ""}
{"id": "367410", "revid": "89787", "url": "https://gl.wikipedia.org/wiki?curid=367410", "title": "Gaspard Monge", "text": "Gaspard Monge, conde de P\u00e9luse [gaspa\u0281 m\u0254\u0303\u0292], nado en Beaune o 9 de maio de 1746 e finado en Par\u00eds o 28 de xullo de 1818 foi un matem\u00e1tico franc\u00e9s, pai da xeometr\u00eda descritiva.\nTraxectoria.\nMonge naceu en Beaune, fillo de Jacques Monge, un vendedor ambulante que posteriormente se converteu en presidente do Colexio de Avogados da irmandade de mercer\u00edas de Beaune, e de Jeanne Rousseaux. Estudou nas escolas de Beaune e Li\u00f3n e na escola militar de M\u00e9zi\u00e8res. Aos 16 anos foi nomeado profesor de f\u00edsica en Li\u00f3n, cargo que exerceu at\u00e9 1765. Tres anos m\u00e1is tarde foi profesor de matem\u00e1ticas e en 1771 profesor de f\u00edsica en M\u00e9zi\u00e8res. Entrou na Academia Real de Ciencias en 1780 e publicou oito anos m\u00e1is tarde o seu \"Trait\u00e9 de statistique\".\nSendo xa un dos m\u00e1is importantes cient\u00edficos do seu pa\u00eds, a Revoluci\u00f3n Francesa, que apoiou decididamente desde o seu inicio en 1789, cambiou por completo o curso da s\u00faa vida. Membro primeiro da Sociedade Patri\u00f3tica, integrouse despois cos xacobinos, onde co\u00f1eceu a Robespierre e a Saint-Just entre outros revolucionarios notorios. Foi elixido vicepresidente na v\u00e9spera do 9 de termidor (27 de xullo de 1794).\nEn 1792 foi nomeado con outras cinco persoas (Danton entre elas) membro do Executivo Provisional do Consello. Nomeado Ministro de Mari\u00f1a (de agosto de 1792 at\u00e9 abril de 1793) pola Convenci\u00f3n, ped\u00eduselle reorganizar os arsenais e potenciar as f\u00e1bricas de can\u00f3ns. Contribu\u00edu a fundar a \u00c9cole Polytechnique en 1794, na que deu clases de xeometr\u00eda descritiva durante m\u00e1is de dez anos, e en 1795 entrou no instituto de Francia. Mentres buscaba obras de arte durante a campa\u00f1a de Italia co\u00f1eceu a Napole\u00f3n, quen lle encargou xunto con Claude Louis Berthollet que levase ao Directorio a ratificaci\u00f3n do Tratado de Campo Formio.\nO 6 de febreiro de 1798 sa\u00edu de Par\u00eds cara a Roma, coa orde de entrevistarse co Papa P\u00edo VI en nome da Rep\u00fablica Francesa, comin\u00e1ndolle a renunciar \u00e1 s\u00faa autoridade temporal, conservando unicamente a s\u00faa autoridade espiritual. Sabendo que a proposta era irrealizable, ordenou ao pont\u00edfice abandonar Roma en dous d\u00edas: P\u00edo VI sa\u00edu da cidade durante a noite do 19 ao 20 de febreiro de 1798. Despois dos abusos do xeneral Andr\u00e9 Mass\u00e9na e do seu despedimento o 2 de marzo dese ano, Monge nomeou os cargos da nova Rep\u00fablica Romana f\u00f3ra das finanzas.\nMonge foi convidado a participar na expedici\u00f3n a Exipto, pero alegou que xa ti\u00f1a unha idade moi avanzada para participar nesta empresa. Con todo, Napole\u00f3n logrou persuadilo e cambiou de opini\u00f3n. Converteuse nun dos confidentes do xeneral en Exipto, sendo nomeado primeiro presidente do Instituto de Exipto. Ademais, preparou un traballo sobre os espellismos durante a s\u00faa estad\u00eda en oriente.\nRegresou a Francia con Napole\u00f3n o 23 de agosto de 1799, ano en que publicou a s\u00faa famosa obra \"Geometrie descriptive.\" Foi nomeado membro do Senado, director da Escola Polit\u00e9cnica (1802) e conde de Pelusio. A ca\u00edda de Napole\u00f3n fixo que o exclu\u00edsen do Instituto e da escola Polit\u00e9cnica.\nDende 1777 estivo casado con Marie-Catherine Huart (1747-1846), coa que tivo tres fillas. Morreu en Par\u00eds o 28 de xullo de 1818 e foi enterrado no cemiterio do P\u00e8re-Lachaise. En 1989, as s\u00faas cinzas foron trasladadas ao Pante\u00f3n de Par\u00eds.\nA xeometr\u00eda descritiva.\nMonge \u00e9 considerado o creador da xeometr\u00eda descritiva, sistema que permite representar superficies tridimensionais de obxectos sobre unha superficie bidimensional. Existen diferentes sistemas de representaci\u00f3n que serven a este fin, como a perspectiva c\u00f3nica, o sistema de planos acoutados etc. pero quizais o m\u00e1is importante \u00e9 o sistema di\u00e9drico, tam\u00e9n co\u00f1ecido como \"sistema Monge\", que foi desenvolvido por Monge na s\u00faa primeira publicaci\u00f3n no ano 1799."}
{"id": "367411", "revid": "89787", "url": "https://gl.wikipedia.org/wiki?curid=367411", "title": "Raphidophyceae", "text": "As rafid\u00f3fitas, ou Raphidophyceae (antes denominadas clorom\u00f3nadas, Chloromonadophyceae ou Chloromonadineae) son un pequeno grupo de algas unicelulares mari\u00f1as e de augas doces.\nAs rafid\u00f3fitas te\u00f1en c\u00e9lulas de tama\u00f1o grande, entre 50 e 100 \u03bcm, e sen parede celular. Os cloroplastos son elipsoidais. Dist\u00ednguense por ter clorofilas \"a\", \"c1\" e \"c2\" e d\u00faas membranas no ret\u00edculo endoplasm\u00e1tico dos cloroplastos. Os pigmentos accesorios que te\u00f1en son o \u03b2-caroteno e diadinoxantina. As rafid\u00f3fitas de augas doces son verdes e as mari\u00f1as son amarelas, xa que pos\u00faen o carotenoide da fucoxantina. Pos\u00faen un par de flaxelos que saen da mesma invaxinaci\u00f3n. O flaxelo anterior \u00e9 lamelado con mastigonemas, e o posterior nu. O anterior bordea pola parte traseira a c\u00e9lula, por un afundimento ventral da c\u00e9lula. Ao contrario doutros heterocont\u00f3fitos, as rafid\u00f3fitas non pos\u00faen puntos de fotorecepci\u00f3n, puntos \"oculares\", que pola contra son com\u00fans neste grupo.\nAs rafid\u00f3fitas aparecen en m\u00faltiples ecosistemas acu\u00e1ticos. Nos sistemas fluviais, \u00e9 m\u00e1is habitual que aparezan en augas doces m\u00e1is \u00e1cidas, como o son as pozas. As especies mari\u00f1as adoitan formar parte dos afloramentos do ver\u00e1n en sistemas costeiros. Un caso \u00e9 a s\u00faa presenza ligada \u00e1s mareas vermellas da costa exterior xaponesa, onde adoitan interromper a pesca malia que non producen afloramentos t\u00f3xicos.\nOs grupos m\u00e1is pr\u00f3ximos son as Eustigmatophyceae e as Chrysophyceae.\nEspecies mari\u00f1as.\nAs especies mari\u00f1as son eurialinas e eurit\u00e9rmicas, co cal persisten en amplas condici\u00f3ns de salinidade e temperatura.\nMoitas das especies mari\u00f1as producen neurotoxinas. Toxinas que producen, como a brevetoxina, afectan aos peixes despolarizando os nervios que controlan o ritmo card\u00edaco, reducindo a presi\u00f3n sangu\u00ednea e transporte de os\u00edxeno, co que se acaba na s\u00faa morte. A mortalidade de peixes pola asociados a mareas vermellas d\u00e1se nas costas xaponesas por especies do x\u00e9nero \"Chattonella\" e \"Heterosigma\", durante o per\u00edodo de estratificaci\u00f3n das augas c\u00e1lidas do ver\u00e1n. Outro caso de toxicidade \u00e9 o de \"Heterosigma\" na costa de Rhode Island cando as concentraci\u00f3ns de nitr\u00f3xeno son baixas.\nEspecies de augas doces.\nAs rafid\u00f3fitas aparecen frecuentemente nos fondos con lama e pozas, onde as macr\u00f3fitas son abundantes. Especies como as do x\u00e9nero \"Vacuolaria\" te\u00f1en unha fase libre na columna de auga, onde te\u00f1en unha forma oval e flaxelos que saen do s\u00faa zona ventral, e outra en estado aletargado, onde te\u00f1en unha forma esf\u00e9rica e viven dentro dunha matriz xelatinosa.\nCiclo de vida.\nEspecies como \"Chattonella antiqua\" seguen un ciclo de vida cunha fase haploide e outra diploide. Os cistes que forman son haploides e xermolan dando c\u00e9lulas haploides flaxeladas e libres. Estas poden diploidizar e continuar o crecemento celular. A poboaci\u00f3n pode medrar por mitose. Nesta fase poden iniciar unha meiose e enquistarse, na fase haploide.\nClasificaci\u00f3n.\nA posici\u00f3n deste grupo mudou ao longo das clasificaci\u00f3ns. Te\u00f1en sido clasificadas como unha orde de clorom\u00f3nadas dentro de fitoflaxelados. T\u00e9\u00f1ense clasificado a canda as Xanthophyceae e as Eustigmatophyceae dentro da divisi\u00f3n de Xanthophyta. Tam\u00e9n, t\u00e9\u00f1ense clasificado lig\u00e1ndoas coas Chrysophyceae, Dinophyceae ou Cryptophyceae.\nA \u00faltima clasificaci\u00f3n \u00e9 a seguinte:"}
{"id": "367412", "revid": "56817", "url": "https://gl.wikipedia.org/wiki?curid=367412", "title": "Baud", "text": "O baud\u00a0\u00e9 unha unidade de medida utilizada en telecomunicaci\u00f3ns, que representa o n\u00famero de s\u00edmbolos por segundo nun medio de transmisi\u00f3n dixital. Cada s\u00edmbolo pode comprender 1 ou m\u00e1is bits, dependendo do esquema de modulaci\u00f3n.\n\u00c9 importante resaltar que non se debe confundir a velocidade en baud\u00a0(\"baud rate\") coa taxa de bits (\"bit rate\"), xa que cada evento de sinalizaci\u00f3n (s\u00edmbolo) transmitido pode transportar un ou m\u00e1is bits. S\u00f3 cando cada evento de sinalizaci\u00f3n (s\u00edmbolo) transporta un s\u00f3 bit coinciden a velocidade de transmisi\u00f3n de datos en baud e en bits por segundo. Os sinais binarios te\u00f1en a taxa de bit igual \u00e1 taxa de s\u00edmbolos (\"rb\" = \"rs\"), co cal a duraci\u00f3n de s\u00edmbolo e a duraci\u00f3n de bit son tam\u00e9n iguais (\"Ts\" = \"Tb\").\nformula_1\nOnde:\nformula_2: r\u00e9xime binario ou taxa de bits\nformula_3: taxa de modulaci\u00f3n ou taxa de s\u00edmbolos e\nformula_4: n\u00famero de bits por nivel para a codificaci\u00f3n de li\u00f1a.\nO baud utilizouse orixinariamente para medir a velocidade das transmisi\u00f3ns telegr\u00e1ficas, tomando o seu nome do enxe\u00f1eiro franc\u00e9s Jean Maurice Baudot, quen foi o primeiro en realizar este tipo de medici\u00f3ns.\nO baud pode escalarse en termos m\u00e9tricos, as\u00ed:\nExemplos.\nNo caso das m\u00e1quinas teletipo, a\u00ednda en uso nalg\u00fans medios, dic\u00edase que a velocidade de transmisi\u00f3n era normalmente de 50\u00a0baud. Neste caso, os eventos eran simples cambios de voltaxe 1 --&gt; (+), 0 --&gt; (\u2013), cada evento representaba un s\u00f3 bit ou impulso elemental, e a s\u00faa velocidade de transmisi\u00f3n en bits por segundo coincid\u00eda coa velocidade en baud.\nCon todo, nos m\u00f3dems que utilizan diversos niveis de codificaci\u00f3n, por exemplo mediante modulaci\u00f3n de fase, cada evento pode representar m\u00e1is dun bit, co cal xa non coinciden bits por segundo e baud."}
{"id": "367414", "revid": "5863", "url": "https://gl.wikipedia.org/wiki?curid=367414", "title": "A Nosa Galiza", "text": "A Nosa Galiza foi un programa radiof\u00f3nico dirixido e presentado por Manuel Fernando Gonz\u00e1lez na emisora Radio Miramar de Barcelona entre 1973 e 1981. Emit\u00edase os domingos de 11:00 a 12:00 e realiz\u00e1base en lingua galega e entre os seus colaboradores estivo gran parte da intelectualidade galega residente na cidade condal, e mais tam\u00e9n outros residentes en Galicia, como Adolfo Fern\u00e1ndez Oubi\u00f1a, Olegario Sotelo Blanco, Basilio Losada, Manuel Mar\u00eda, Xes\u00fas Mato, Alfonso Bozzo, Manuel Rodr\u00edguez L\u00f3pez ou Xos\u00e9 Lois Garc\u00eda Fern\u00e1ndez."}
{"id": "367415", "revid": "98629", "url": "https://gl.wikipedia.org/wiki?curid=367415", "title": "Piers Courage", "text": "Piers Raymond Courage nado en Colchester, Essex, Inglaterra o 27 de maio de 1942 e finado no Circu\u00edto Park Zandvoort, Pa\u00edses Baixos o 21 de xu\u00f1o de 1970 foi un piloto de carreiras brit\u00e1nico. participou en 29 Grandes Premios do Campionato Mundial de F\u00f3rmula 1, debutou o 2 de xaneiro de 1967. Logrou dous podios e anotou un total de vinte puntos de campionato.\nBiograf\u00eda.\nPiers Courage era o fillo m\u00e1is vello e herdeiro da dinast\u00eda Courage brewing. Educado en Eton, comezou a s\u00faa andaina nas carreiras no seu propio Lotus 7, pero estes primeiros esforzos estiveron marcados principalmente polos seu strompos.\nLogo dunha breve tempada percorrendo os circu\u00edtos de competici\u00f3n europeos de F3 en 1964 cun Lotus 22, xunto con Jonathan Williams, os bos resultados persuad\u00edrono para facer unha tempada completa en . Foi nesta tempada, conducindo un Brabham F3 de 1.0L para Charles Lucas, que primeiro formou unha alianza con Frank Williams nese momento o outro piloto de Lucas e durante alg\u00fan tempo mec\u00e1nico. Unha serie de bos resultados, inclu\u00edndo catro vitorias, alentaron a Colin Chapman a ofrecerlle a Courage un asento nun Lotus 41 para a tempada 1963 de F3. Este coche era inferior ao Brabhams dominantes pero Courage a\u00ednda a\u00ednd logrou volver a superalos nalgunha ocasi\u00f3n, ga\u00f1\u00e1ndose o paso ata a categor\u00eda de F\u00f3rmula 2 para o Gran Premio de Alema\u00f1a de 1966, onde estrelouse.\nAsinou polo equipo brit\u00e1nico BRM de F\u00f3rmula 1 para , xunto a Chris Irwin, a s\u00faa carreira case terminou nun fracaso ignominioso. O estilo de conduci\u00f3n salvaxe de Courage f\u00edxolle estrelarse m\u00e1is veces do que era profesionalmente saudable, e a s\u00faa tendencia a trompear en momentos cruciales levou ao equipo a deixalo despois do Gran Premio de M\u00f3naco de 1967. Completou o resto da tempada concentr\u00e1ndose en pilotar en carreiras alternativas, como era com\u00fan nos anos 60, na F2 co McLaren M4A de John Coombs, terminando cuarto no campionato de pilotos sen clasificar. Ao final da tempada comprou o coche de Coombs. Unha boa carreira en McLaren durante o inverno nas Tasman Series, inclu\u00edndo unha vitoria na \u00faltima carreira, deu lugar a que Tim Parnell ofrec\u00e9ralle un asento no equipo Reg Parnell Racing BRM para . Ademais dunha boa traxectoria na F1 en 1968, inclu\u00edndo finais nos puntos no Gran Premio de Francia de 1968 e Italia, Courage tam\u00e9n pilotou para o equipo de F2 do seu vello amigo Frank Williams. Cando Frank Williams Racing Cars decidiu dar o paso \u00e1 F1 en , Courage foi a s\u00faa primeira opci\u00f3n como piloto.\nNas mans de Courage, a librea de cor azul escuro de Williams Brabham BT26 era m\u00e1is que un partido para moitos dos equipos oficiais. Acabou segundo en M\u00f3naco e nos Estados Unidos, en Watkins Glen. Quizais a s\u00faa mellor carreira da tempada, con todo, foi durante o Gran Premio de Italia de 1969 no circu\u00edto de alta velocidade de Autodromo Nazionale Monza. Malia competir cun coche m\u00e1is vello, e un d\u00e9ficit de potencia, pilotou para permanecer co paquete principal en gran parte da carreira. S\u00f3 a falta de combustible fixo que o seu ritmo se ralentizara cerca do final, e finalmente terminou en quinto lugar. Un segundo quinto lugar, no Gran Premio do Reino Unido de 1969, viu a Coruage terminar a tempada en 16 puntos en oitavo lugar no campionato de pilotos.\nAccidente e morte.\nLogo dun acordo de negocios con Alejandro de Tomaso, Williams cambiou a un novo chasis dese\u00f1ado por De Tomaso para a tempada de F\u00f3rmula 1 de . Desafortunadamente para Courage, o De Tomaso demostrou ter sobrepeso e era pouco fiable, e soamente un terceiro lugar na carreira f\u00f3ra de campionato do International Trophy de 1970 aliviou unha secuencia de pobres resultados no inicio de tempada. O Gran Premio dos Pa\u00edses Baixos de 1970 foi un pouco mellor, coa cualificaci\u00f3n de Courage no noveno lugar no Circu\u00edto Park Zandvoort. ando marchaba no medio do grupo, a suspensi\u00f3n dianteira ou a direcci\u00f3n do De Tomaso rompeuse no t\u00fanel Oost, facendo que o coche de s\u00fapeto continuara recto en lugar de terminar a curva de alta velocidade. Logo achegouse a un terrapl\u00e9n (unha das dunas de Zandvoort) e desintegrouse, o motor soltouse do monocasco, que se incendiou. Para alixeirar o De Tomaso, usouse magnesio no seu chasis e suspensi\u00f3n. O magnesio ard\u00eda tan intensamente que moitas \u00e1rbores e arbustos pr\u00f3ximos prenderon lume.\nDurante o impacto, unha das rodas dianteiras soltouse do coche e golpeou a cabeza de Courage, arrincando o seu casco (ambos sa\u00edron da nube de po ao mesmo tempo). Suponse que este impacto rompeu o pescozo de Courage ou causou lesi\u00f3ns fatais na cabeza e como resultado morreu ao instante. Courage deixou vi\u00fava a Lady Sarah Curzon, e dous fillos.\nApenas tres anos despois, Roger Williamson estrelouse fatalmente cando o seu auto envorcou e incendiouse no mesmo lugar, o t\u00fanel de Oost, onde comezara o accidente de Courage.\nRexistro de carreiras.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "367416", "revid": "98629", "url": "https://gl.wikipedia.org/wiki?curid=367416", "title": "The Maine Woods", "text": "The Maine Woods (Os bosques de Maine, en traduci\u00f3n literal suxerida \u00f3 galego) \u00e9 un libro escrito polo autor estadounidense Henry David Thoreau.\nHistoria e caracter\u00edsticas.\nA primeira edici\u00f3n do libro data do 1864, trala morte do autor. Esta edici\u00f3n foi preparada por \"Ellery Channing\" e \"Sophia Thoreau\". Esta edici\u00f3n consist\u00eda en tres cap\u00edtulos e un ap\u00e9ndice de termos t\u00e9cnicos. A\u00ednda que os tres primeiros cap\u00edtulos son completamente independentes, o autor ti\u00f1a unha visi\u00f3n unitaria de todos eles. Estes narran as tres viaxes de exploraci\u00f3n que o autor realizou a trav\u00e9s das forestas de Maine nos anos 1846, 1853 e 1857.\nOs dous primeiros cap\u00edtulos, \"Ktaadn\" e \"Chesuncook\", foran publicados previamente en diarios, mais Thoreau revisounos profundamente para a publicaci\u00f3n en formato libro. \"Ktaadn\" foi publicado no 1848 no diario \"Union Magazine\" de \"John Sartain\". O volume \"Chesuncook\" f\u00f3ra publicado no 1858 na revista \"Atlantic Monthly\" de \"James Russell Lowell\". As d\u00faas \u00faltimas partes, \"The Allegash and East Branch\" e o ap\u00e9ndice de termos t\u00e9cnicos, foron publicados por vez primeira na primeira edici\u00f3n, non sendo revisada polo propio autor. Debido a isto t\u00e9\u00f1ense observado erros e incongruencias, especialmente referentes a termos bot\u00e1nicos, voc\u00e1bulos dos idiomas ind\u00edxenas ou disrupci\u00f3ns xeogr\u00e1ficas e temporais no transcurso da viaxe. Estes erros foron corrixidos en edici\u00f3ns sucesivas.\nTem\u00e1tica.\nO libro mostra varios dos temas usuais nas obras de Thoreau.\nNatureza.\nPor unha banda, a paisaxe e a natureza son descritas de maneira detallada, con frases alongadas. A natureza, virxe ou case inafectada, \u00e9 descrita cos ollos dun bot\u00e1nico, naturalista e xe\u00f3grafo. Son comunes as citas de flores e \u00e1rbores, aves e animais e de accidentes xeogr\u00e1ficos. De feito cada un dos diferentes cap\u00edtulos levan coma t\u00edtulo o nome dun lugar do estado de Maine. As\u00ed Ktaadn \u00e9 un cumio, Chesuncook e Allegash son os nomes de dous lagos e \"East Branch\" fai referencia a parte leste do r\u00edo Penobscot. Descr\u00edbese coma o ser humano e o seu modo de vida afectan a contorna. Por exemplo c\u00edtase a influencia dos madeireiros e a s\u00faa afectaci\u00f3n nas forestas, axudando \u00e1 construci\u00f3n de infraestruturas primitivas e dos primeiros asentamentos humanos en Maine. Crit\u00edcase a caza, especialmente aquela que afectaba \u00f3s renos. E como o ser humano non \u00e9 capaz de relacionarse co medio natural, entendendo este unicamente coma unha fonte de recurso e de aproveitamento.\nFormas de vida.\nDescr\u00edbense tam\u00e9n a situaci\u00f3n e organizaci\u00f3n das vilas e asentamentos polas cal viaxaba o autor. Relatando a relaci\u00f3n coas comunidades de nativos americanos, os diversos oficios ou os medios de transporte fluviais, coma por exemplo os \"batteaux\" ou \"batteau\"."}
{"id": "367431", "revid": "22570", "url": "https://gl.wikipedia.org/wiki?curid=367431", "title": "Li\u00f1a de alta velocidade Venta de Ba\u00f1os-Burgos-Vitoria", "text": "A li\u00f1a de alta velocidade Venta de Ba\u00f1os\u2013Burgos\u2013Vitoria \u00e9 unha li\u00f1a de alta velocidade en construci\u00f3n que se estende entre o n\u00f3 de Venta de Ba\u00f1os (Palencia) e a estaci\u00f3n de Vitoria pasando polas estaci\u00f3ns de Burgos e Miranda de Ebro. Formar\u00e1 parte da li\u00f1a que unir\u00e1 Madrid co Pa\u00eds Vasco e prevese que o tramo Venta de Ba\u00f1os-Burgos estea operativo en 2018, mentres que non hai definido nin proxecto nin prazo concreto para a chegada a Vitoria.\nO trazado entre o n\u00f3 de Venta de Ba\u00f1os e Burgos est\u00e1 dese\u00f1ado de acordo coas especificaci\u00f3ns t\u00e9cnicas de interoperatibilidade da Uni\u00f3n Europea para li\u00f1as ferroviarias de alta velocidade. Ser\u00e1 apta para unha velocidade m\u00e1xima de 350\u00a0km/h e constar\u00e1 de plataforma para v\u00eda dobre de ancho UIC (1435\u00a0mm), a\u00ednda que entre o cambiador de Villamuriel de Cerrato (Palencia) e Burgos s\u00f3 se instalar\u00e1 unha.\nTramos.\nA li\u00f1a div\u00eddese en dous grandes tramos: o primeiro, xa adxudicado, entre o n\u00f3 de Venta de Ba\u00f1os e o cambiador de Burgos, de 87,076\u00a0km m\u00e1is un ramal de 4,485\u00a0km, e o segundo, pendente de definici\u00f3n, entre Burgos e Vitoria, que ter\u00eda 109,1\u00a0km segundo o \u00faltimo proxecto.\nO n\u00f3 de Venta de Ba\u00f1os consiste nun tri\u00e1ngulo formado polas li\u00f1as Valladolid-Le\u00f3n, xa en servizo, a propia li\u00f1a Venta de Ba\u00f1os-Burgos e un ramal para enlazar ambas as li\u00f1as desde Palencia. O lado entre Bifurcaci\u00f3n Venta de Ba\u00f1os AV e Bifurcaci\u00f3n Cerrato, onde se incorpora o ramal de ligaz\u00f3n desde Soto de Cerrato/Burgos ten 5,121\u00a0km, o lado entre Bifurcaci\u00f3n Venta de Ba\u00f1os AV e Bifurcaci\u00f3n Soto de Cerrato AV, onde se incorpora o mesmo ramal de ligaz\u00f3n desde Palencia/Le\u00f3n ten 5,096\u00a0km, e o propio ramal de ligaz\u00f3n 4,485\u00a0km. A distancia entre Bifurcaci\u00f3n Soto de Cerrato AV e a estaci\u00f3n de Burgos-Rosa de Lima \u00e9 de 81,367\u00a0km. De entre todos estes tramos, s\u00f3 estase montando v\u00eda dobre entre Bifurcaci\u00f3n Venta de Ba\u00f1os AV e Bifurcaci\u00f3n Soto de Cerrato AV. Entre esta e Burgos s\u00f3 se poder\u00e1n realizar cruces nos dos postos de adiantamento e estacionamento de trens: o de R\u00edo Arlanz\u00f3n (PK 257,565) e o de Est\u00e9par (PK 282,378).\nA variante de Burgos mide 17,4\u00a0km entre Bifurcaci\u00f3n Aranda e Bifurcaci\u00f3n Rubena e nela mont\u00e1ronse d\u00faas v\u00edas en ancho ib\u00e9rico con travesa polivalente sobre plataforma para tres v\u00edas. 13,2\u00a0km do seu percorrido son aptos para 200\u00a0km/h.\nN\u00f3 de Venta de Ba\u00f1os-Burgos.\nActualmente a maior parte dos tramos at\u00f3panse en obras ou nos tr\u00e1mites inmediatamente anteriores ao seu inicio, tal como mostra a seguinte t\u00e1boa.\nBurgos - Miranda de Ebro - Vitoria.\nActualmente a maior parte dos tramos at\u00f3panse en proxecto ou nos tr\u00e1mites inmediatamente anteriores ao seu inicio, tal como mostra a seguinte t\u00e1boa. Os proxectos van con atraso, xa que se introduciron modificaci\u00f3ns para que a li\u00f1a pasase de velocidades m\u00e1ximas de 220\u00a0km/h a 350\u00a0km/h.\nEstaci\u00f3ns.\nBurgos Rosa de Lima.\nA estaci\u00f3n de Burgos-Rosa de Lima \u00e9 unha estaci\u00f3n de ferrocarril situada na cidade de Burgos. At\u00f3pase ao norte da cidade e foi inaugurada oficialmente o 12 de decembro de 2008.\nConstru\u00eduse dentro da variante ferroviaria de Burgos que elimina o paso de trens polo centro da cidade. A nova estaci\u00f3n est\u00e1 a ser preparada para a chegada da alta velocidade. Contar\u00e1 finalmente con d\u00faas v\u00edas de ancho ib\u00e9rico entre as d\u00faas primeiras plataformas, outras d\u00faas de ancho est\u00e1ndar, unha na segunda plataforma e outra na \u00faltima e, entre elas, outras d\u00faas v\u00edas pasantes sen plataforma.\nMiranda de Ebro.\nA estaci\u00f3n de Miranda de Ebro \u00e9 unha estaci\u00f3n de ferrocarril situada na cidade de Miranda de Ebro. \u00c9 un importante n\u00f3 ferroviario onde confl\u00faen as li\u00f1as Madrid-Ir\u00fan e Castej\u00f3n-Bilbao. Foi inaugurada en 1862, sendo unha das estaci\u00f3ns m\u00e1is antigas do pa\u00eds.\nSer\u00e1 a \u00fanica estaci\u00f3n da li\u00f1a que non se demoler\u00e1, sen\u00f3n que se rehabilitar\u00e1 debido ao seu valor hist\u00f3rico. O proxecto para Miranda de Ebro establ\u00e9cese como unha estaci\u00f3n intermodal. Os edificios da actual estaci\u00f3n ser\u00e1n rehabilitados para acoller os servizos de tren convencional, e contigua a ela constru\u00eduse a moderna estaci\u00f3n de autobuses, que conta con aparcadoiro en superficie para os servizos de ambas as estaci\u00f3ns. A continuaci\u00f3n do mesmo previuse constru\u00edr unha nova terminal para a alta velocidade, instalando as s\u00faas plataformas ao redor da v\u00eda 12 da estaci\u00f3n actual. Con esta acci\u00f3n habilitaranse d\u00faas estaci\u00f3ns de ferrocarril contiguas para os dous tipos de ancho, unidas \u00e1 terminal de autobuses. Isto permitir\u00e1 que a futura estaci\u00f3n de alta velocidade para Miranda de Ebro sit\u00faese en pleno centro da cidade, xa que a terminal situarase a p\u00e9 de r\u00faa, concretamente na Ronda del Ferrocarril. Tam\u00e9n se procedeu a peonalizar totalmente a praza de la Estaci\u00f3n.\nNesta estaci\u00f3n est\u00e1 prevista a uni\u00f3n desta li\u00f1a de alta velocidade coa LAV Logro\u00f1o\u2013Miranda de Ebro.\nVitoria.\nA estaci\u00f3n de Vitoria \u00e9 unha estaci\u00f3n de ferrocarril situada na cidade de Vitoria. O actual edificio at\u00f3pase no centro da cidade e inaugurouse en 1935.\nDo mesmo xeito que en Valladolid, en Vitoria plan\u00e9ase o soterramento do trazado ferroviario para a chegada do AVE. Para iso prevese a construci\u00f3n dun t\u00fanel de 6,8\u00a0km e unha nova estaci\u00f3n baixo o Parque de Arriaga. A estaci\u00f3n contar\u00e1 con seis v\u00edas pasantes que se atopar\u00edan a 17 metros de profundidade. O custo total do soterramento do tren en Vitoria ascende a 476 mill\u00f3ns de euros.\nNesta estaci\u00f3n ter\u00e1 lugar a uni\u00f3n desta li\u00f1a de alta velocidade co Y Vasco."}
{"id": "367433", "revid": "10599", "url": "https://gl.wikipedia.org/wiki?curid=367433", "title": "Y Vasco", "text": ""}
{"id": "367436", "revid": "22570", "url": "https://gl.wikipedia.org/wiki?curid=367436", "title": "\u00c9tica do dereito", "text": "Cando falamos da palabra dereito refer\u00edmonos \u00e1s normas que gu\u00edan a conduta humana, que ve\u00f1en dunha autoridade diferente ao individuo e dirixen aspectos externos. A \u00e9tica \u00e9 o que estuda o comportamento do ser humano, as normas \u00e9ticas son aut\u00f3nomas. A relaci\u00f3n da \u00e9tica co dereito pode considerarse desde diversos puntos de vista e ter\u00e1 que situarse particularmente en dous planos distintos sobre os que se articula a reflexi\u00f3n moral.\nNo da reflexi\u00f3n \u00e9tico-normativa o problema das relaci\u00f3ns entre a \u00e9tica e o dereito interesa de forma non exclusiva, pero si prevente, a parte penal da lexislaci\u00f3n civil ou eclesi\u00e1stica, e non a que regula a vida diaria da sociedade. Hai que engadir, por\u00e9n, que o c\u00f3digo penal da sociedade civil non se interesa pola actitude moralmente boa, pola que se interesa polo contrario no dereito can\u00f3nico, ao que lle importa a formaci\u00f3n interior de cada crente e s\u00faa orientaci\u00f3n cara \u00e1 santidade.\nO c\u00f3digo civil ou eclesi\u00e1stico non sanciona nunca a nivel de comportamento todo o que \u00e9 moralmente correcto ou equivocado. Desde este punto de vista, o dereito inter\u00e9sase de forma case exclusiva por todos os \u00e1mbitos operativos dentro dos cales hai que defender ou garantir os intereses ou os dereitos de terceiros.\nAs veces o c\u00f3digo civil na s\u00faa parte penal non s\u00f3 castiga, tam\u00e9n lexitima incluso o moralmente errado, como ocorre.\nPodemos considerar a relaci\u00f3n existente entre a \u00e9tica e o dereito, tam\u00e9n no plano da fundamentaci\u00f3n das normas morais ou xur\u00eddicas.\nAs relaci\u00f3ns entre a \u00e9tica e o dereito. O dereito \u00e9 un conxunto de normas que rexen a conduta humana e nisto par\u00e9cese a \u00e9tica, por\u00e9n, difiren entre as normas propias de cada unha. Existen catro diferenzas principais:\nAs normas da \u00e9tica son aut\u00f3nomas (cada individuo debe ter as s\u00faas normas propias) e as do dereito son heter\u00f3nomas (as normas prove\u00f1en dunha autoridade diferente ao individuo).\nAs normas da \u00e9tica rexen aspectos internos e as do dereito aspectos externos.\nAs normas da \u00e9tica son unilaterais (o cumprir unha norma non implica o rexurdimento dun dereito ou unha obrigaci\u00f3n por parte doutras persoas), e as do dereito son bilaterais (unha obrigaci\u00f3n implica un dereito e viceversa).\nAs normas da \u00e9tica son incoercibles (a\u00ednda cando te\u00f1en un car\u00e1cter obrigatorio, xeralmente non implican unha sanci\u00f3n expl\u00edcita no caso de non cumprilas) e as de dereito son coercibles (a autoridade que establecera certas normas civ\u00eds, te\u00f1en a facultade de mandar o cumprimento delas, e para levar a cabo dita tarefa, imp\u00f3n vixilancia, fiscalizaci\u00f3n, sanci\u00f3ns, etc)."}
{"id": "367442", "revid": "47401", "url": "https://gl.wikipedia.org/wiki?curid=367442", "title": "Reine Wisell", "text": "Reine Wisell nado en Motala, o 30 de setembro de 1941 e finado en Tailandia o 20 de marzo de 2022, foi un piloto de carreiras de Suecia.\nTraxectoria.\nParticipou en 23 Grandes Premios do Campionato do Mundo, debutou o 4 de outubro de 1970. Logrou un podio e anotou un total de 13 puntos de campionato. Tam\u00e9n participou en varias carreiras fora do campionato de F\u00f3rmula Un. Ga\u00f1ou o campionato sueco da F\u00f3rmula 3 en 1967 e tres anos m\u00e1is adiante deu o gran paso e asinou co equipo Lotus que era o mellor equipo ese ano.\nDebutou no Gran Premio dos Estados Unidos de 1970 en Watkins Glen, Wisell correu para Lotus que retornaba ao campionato logo da morte de Jochen Rindt no Gran Premio de Italia de 1970 en Monza. A morte de Rindt fixo que o seu compa\u00f1eiro John Miles se retirase e Wisell substitu\u00eduno. O seu primeiro gran premio foi o mellor da s\u00faa carreira xa que logrou un terceiro lugar, s\u00f3 por detr\u00e1s do seu compa\u00f1eiro de equipo e futuro campi\u00f3n Emerson Fittipaldi e Pedro Rodr\u00edguez e terminando por diante do aspirante ao t\u00edtulo Jacky Ickx. Este resultado foi o mellor de Wisell, xa que os anos seguintes non foron tan bos, e retirouse logo do gran premio en casa en .\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "367444", "revid": "98629", "url": "https://gl.wikipedia.org/wiki?curid=367444", "title": "Mirmele\u00f3ntidos", "text": "Os mirmele\u00f3ntidos (Myrmeleontidae), co\u00f1ecidos como formigas le\u00f3n (a\u00ednda que non son formigas sen\u00f3n que comen formigas), son unha familia de insectos que comprende unhas 2.000 especies, co\u00f1ecidas polos voraces h\u00e1bitos predadores das s\u00faas larvas, que en moitas especies escavan pozos para atrapar as formigas que pasan ou outras presas. Os insectos adultos son menos co\u00f1ecidos, xa que voan principalmente entre lusco e fusco ou de noite, e poden ser confundidos con lib\u00e9lulas.\nTe\u00f1en unha distribuci\u00f3n mundial. A maior diversidade pres\u00e9ntana nos tr\u00f3picos, pero unhas poucas especies enc\u00f3ntranse en zonas de temperaturas fr\u00edas, como a especie europea \"Euroleon nostras\". Aparecen xeralmente en h\u00e1bitats secos e areosos nos que as larvas poden escavar doadamente os seus pozos, pero algunhas larvas ag\u00f3chanse baixo restos ou emboscan as presas entre as follas ca\u00eddas.\nEst\u00e1n mal representadas no rexistro f\u00f3sil. Xeralmente ac\u00e9ptase que Myrmeleontiformia \u00e9 un grupo monofil\u00e9tico, e dentro dos Myrmeleontoidea os seus parentes m\u00e1is pr\u00f3ximos vivos crese que son os Ascalaphidae. As acci\u00f3ns predadoras das larvas atraeron moita atenci\u00f3n ao longo da historia, e estes insectos foron mencionados na literatura desde os tempos cl\u00e1sicos.\nEtimolox\u00eda.\nO nome cient\u00edfico do x\u00e9nero tipo \"Myrmeleo\"\u00a0\u2013 e a partir del o da familia\u00a0\u2013 deriva da palabra do grego antigo \"l\u00e9on\" (\u03bb\u03ad\u03c9\u03bd) 'le\u00f3n' + \"m\u00fdrmex\" (\u03bc\u03cd\u03c1\u03bc\u03b7\u03be) 'formiga', e foi un calco feito a partir do nome com\u00fan que se lle daba en moitos pa\u00edses europeos. Na maior\u00eda das linguas europeas as larvas destes insectos co\u00f1\u00e9cense cun nome equivalente a \"formiga le\u00f3n\".\nO significado exacto orixinario de \"formiga le\u00f3n\" non se co\u00f1ece. P\u00e9nsase que se refire a que as formigas constit\u00faen unha gran parte da s\u00faa dieta de insectos, e \"le\u00f3n\" simplemente suxire o significado de cazador ou destrutor. En calquera caso, o termo parece proceder da antig\u00fcidade cl\u00e1sica.\nDescrici\u00f3n.\nPoden ser insectos neur\u00f3pteros de bastante pequenos a moi grandes, cunha envergadura alar de 2 a 15\u00a0cm. O x\u00e9nero africano \"Palpares\" cont\u00e9n alg\u00fans dos exemplos de maior tama\u00f1o. \"Acanthaclisis occitanica\" \u00e9 a especie europea m\u00e1is grande, cunha envergadura alar de 11\u00a0cm, e a a maior\u00eda das especies norteamericanas aprox\u00edmanse a ese tama\u00f1o.\nO adulto ten dous pares de \u00e1s transl\u00facidas, estreitas e longas con m\u00faltiples veas e un abdome longo e delgado. A\u00ednda que lembran algo as lib\u00e9lulas, pertencen a unha infraclase diferente de insectos alados. As formigas le\u00f3n adultas dist\u00ednguense doadamente das lib\u00e9lulas polas s\u00faas antenas prominentes, con forma de maza no extremo, que son case tan longas como a cabeza e t\u00f3rax combinados. Ademais, o patr\u00f3n de venaci\u00f3n das \u00e1s difire, e comparados coas lib\u00e9lulas, os adultos te\u00f1en un voo pouco potente e enc\u00f3ntranse normalmente voando de noite buscando parella. As formigas le\u00f3n adultas son normalmente nocturnas e raramente se ven de d\u00eda.\nOs machos da maior\u00eda das especies te\u00f1en unha estrutura \u00fanica, unha protuberancia que leva sedas chamada \"pilula axillaris\", situada na base da \u00e1 posterior. O abdome dos machos \u00e9 xeralmente m\u00e1is longo que o das femias e a mi\u00fado ten un lobo extra. O extremo do abdome das femias mostra unha maior variaci\u00f3n que o dos machos, dependendo quizais dos sitios que usan para a oviposici\u00f3n e xeralmente leva penachos de sedas para escavar e unha extensi\u00f3n parecida a un dedo.\nA larva da formiga le\u00f3n \u00e9 un animal de aspecto feroz cun robusto corpo fusiforme, un abdome moi repoludo e un t\u00f3rax que leva tres pares de patas marchadoras. O prot\u00f3rax forma un \"pescozo\" delgado m\u00f3bil co que se une \u00e1 cabeza aplanada grande e cadrada, que leva un enorme par de mand\u00edbulas con forma de fouce con varias proxecci\u00f3ns cortantes ocas. As mand\u00edbulas est\u00e1n formadas polas maxilas e mand\u00edbulas; cada mand\u00edbula cont\u00e9n unha profunda canle sobre a cal a maxila encaixa perfectamente, formando unha canle pechada para inxectar veleno co que inmobiliza as s\u00faas v\u00edtimas, e encimas para dixerir as s\u00faas partes brandas. A larva est\u00e1 cuberta de sedas que apuntan cara a adiante, o que lles axuda a ancorarse e exercer unha maior tracci\u00f3n, o que lles permite someter presas considerablemente m\u00e1is grandes que elas. As larvas son pouco com\u00fans dentro dos insectos porque carecen de ano. Almacenan todos os residuos metab\u00f3licos xerados durante o estadio larvario; alg\u00fans residuos \u00fasanse para fiar a seda do seu casulo e o resto \u00e9 finalmente baleirado como meconio ao final do seu estadio pupal.\nDistribuci\u00f3n.\nHai unhas d\u00faas mil especies de mirmele\u00f3ntidos, que se encontran na maior parte do mundo, e a s\u00faa maior diversidade d\u00e1se en \u00e1reas c\u00e1lidas. As especies mellor co\u00f1ecidas son as que te\u00f1en larvas aque escavan pozos para atrapar as s\u00faas presas, pero non todas as especies fan iso. As formigas le\u00f3ns viven en diversos h\u00e1bitats xeralmente secos, como chans de bosques abertos, dunas con arbustos, bases de setos, ribeiras de r\u00edos, marxes de estradas, baixo edificios e en aparcadoiros baleiros.\nCiclo vital.\nExcepto nas especies que forman pozos, a biolox\u00eda dos demais membros da familia Myrmeleontidae foi pouco estudada. O ciclo vital empeza coa oviposici\u00f3n (posta de ovos) nun lugar axeitado. A formiga le\u00f3n femia golpea repetidamente o sitio no que pretende po\u00f1er os ovos co extremo do seu abdome e despois insire o seu ovipositor no substrato e deposita un ovo.\nDependendo da especie e do lugar onde vive, a larva oc\u00faltase baixo follas, restos ou cachos de madeira, ag\u00f3chase nunha greta ou escava un pozo con forma de funil en material solto. Como son predadores de emboscada, a captura das presas \u00e9 un asunto arriscado porque as presas chegan imprediciblemente e, para as especies que forman unha trampa, mantela \u00e9 custoso; as larvas, por tanto, te\u00f1en baixas taxas metab\u00f3licas e poden sobrevivir durante longos per\u00edodos sen comida. Poden tardar varios anos en completar o seu ciclo vital; maduran m\u00e1is r\u00e1pido con abundancia de comida, pero poden sobrevivir durante moitos meses sen alimentarse. En climas m\u00e1is fr\u00edos escavan m\u00e1is profundamente e permanecen inactivos durante o inverno.\nCando a larva alcanza o seu m\u00e1ximo tama\u00f1o, conv\u00e9rtese en pupa e sofre a metamorfose. Fai un casulo globular de areas pegadas con fina seda fiada nunha delgada fileira situada na parte posterior do corpo. O casulo pode ser enterrado a varios cent\u00edmetros de profundidade na area. Despois de completar a s\u00faa transformaci\u00f3n en insecto adulto nun per\u00edodo de aproximadamente un mes, sae do casulo, deixando o tegumento pupal atr\u00e1s, e \u00e1brese paso ata a superficie. Despois duns vinte minutos, as \u00e1s dos adultos est\u00e1n completamente abertas e vanse voando \u00e1 procura dunha parella. O adulto \u00e9 considerablemente m\u00e1is grande que a larva e as formigas le\u00f3n mostran a maior disparidade en tama\u00f1o entre larva e adulto de todos os insectos holometabolos; isto d\u00e9bese a que o exosqueleto do adulto \u00e9 extremadamente delgado e lixeiro, cunha densidade excepcionalmente baixa. O adulto vive tipicamente durante uns 25 d\u00edas, pero alg\u00fans individuos sobreviven ata 45 d\u00edas.\nEcolox\u00eda.\nA larva da formiga le\u00f3n come artr\u00f3podos, principalmente formigas, mentres que os adultos dalgunhas especies comen pole e n\u00e9ctar, e outros son predadores de pequenos artr\u00f3podos. En certas especies de mirmele\u00f3ntidos, como \"Dendroleon pantherinus\", a larva, a\u00ednda que lembra estruturalmente a \"Myrmeleon\", non escava trampas de pozo, sen\u00f3n que se esconde entre detritos nun burato nunha \u00e1rbore e atrapa as presas que pasan. No Xap\u00f3n, as larvas de \"Dendroleon jezoensis\" axexan na superficie de rochas durante varios anos mentres agardan polas presas; durante este tempo a mi\u00fado quedan cubertas de liques, e chegan a ter densidades de 344 por metro cadrado.\nA larva \u00e9 un voraz depredador. Poucos minutos despois de atrapar unha presa coas s\u00faas mand\u00edbulas e de inxectarlle veleno e encimas, empeza a succionar os produtos dixeridos do seu interior. A larva \u00e9 extremadamente sensible a vibraci\u00f3ns no chan, como os sons de baixa frecuencia feitos por un insecto que avanza polo chan; a larva localiza a fonte das vibraci\u00f3ns polas diferenzas no tempo de chegada das ondas detectadas polos seus receptores, penachos de pelos nos laterais dos dous \u00faltimos segmentos tor\u00e1cicos.\nNas especies que constr\u00faen trampas, unha larva de tama\u00f1o medio escava un pozo duns 5\u00a0cm de fondo e 7,5\u00a0cm de ancho na parte superior. Este comportamento foi tam\u00e9n observado nos Vermileonidae (Diptera), cuxas larvas escavan o mesmo tipo de pozo para alimentarse de formigas. A larva da formiga le\u00f3n, unha vez que marca o sitio elixido por medio dunha canle circular, empeza a arrastrarse cara a atr\u00e1s, usando o seu abdome como un arado para cavar no chan. Coa axuda das patas dianteiras, sit\u00faa sucesivas moreas de part\u00edculas soltas sobre a s\u00faa cabeza, e despois cunha sacudida guinda cada pequena morea lonxe da escena de operaci\u00f3ns. Facendo isto, vai traballando seguindo a circunferencia cara ao centro. M\u00f3vese lentamente facendo c\u00edrculos e o pozo graualmente se fai cada vez m\u00e1is fondo e grande, ata que o \u00e1ngulo da pendente do seu pozo c\u00f3nico chega a un \u00e1ngulo cr\u00edtico de repouso (o \u00e1ngulo m\u00e1is grande ao que as areas poden manterse no seu sitio, a\u00ednda que est\u00e1n a punto de colapsarse se se produce unha lixeira alteraci\u00f3n). Cando o pozo est\u00e1 rematado, a larva establ\u00e9cese enterrada no fondo, deixando asomar s\u00f3 as mand\u00edbulas, xeralmente moi abertas no fondo do pozo c\u00f3nico invertido. Esta trampa de paredes tan costentas gu\u00eda as presas \u00e1 boca da larva \u00e1 vez que evita avalanchas de area, e \u00e9 unha das trampas m\u00e1is simples e eficaces do reino animal.\nComo os lados do pozo est\u00e1n formados por area solta colocda no seu \u00e1ngulo de repouso, isto s\u00f3 permite dar pisadas pouco firmes a calquera insecto que se aventure inadvertidamente al\u00e9n das s\u00faas beiras, como unha formiga. Ao esvarar cara ao fondo, a presa \u00e9 inmediatemente atrapada pola larva, e se intenta gabear polas traizoeiras paredes do pozo, \u00e9 detectada pola larva, que lle lanza area desde abaixo para facela caer. Ademais, a\u00ednda que a area non alcanzase a presa, ao retirar a area do fondo a larva est\u00e1 minando a parte inferior do pozo, polo que causa un colapso das paredes, o que acaba por levar a presa ata a ela.\nAs larvas de formiga le\u00f3n poden capturar e matar unha gran variedade de insectos e outros artr\u00f3podos, incluso pequenas ara\u00f1as. As proxecci\u00f3ns que hai na mand\u00edbula da larva son ocas e a trav\u00e9s delas a larva succiona os flu\u00eddos das s\u00faas v\u00edtimas. Unha vez que consome o contido, o exoesqueleto seco \u00e9 lanzado f\u00f3ra do pozo. A larva prepara despois o pozo de novo guindando f\u00f3ra o material colapsado, e d\u00e1ndolle outra vez o \u00e1ngulo axeitado \u00e1 pendente.\nAs larvas de formiga le\u00f3n necesitan un solo solto, xeralmente de area, a\u00ednda que non necesariamente. As larvas prefiren lugares secos protexidos da chuvia. Cando eclosionan do ovo, as pequenas larvas especializan a s\u00faa alimentaci\u00f3n en insectos moi pequenos, pero a medida que medran, constr\u00faen pozos m\u00e1is grandes nos que poden atrapar presas maiores, \u00e1s veces de maior tama\u00f1o que o delas.\nOutros artr\u00f3podos poden aproveitar as habilidades da formiga le\u00f3n para atrapar presas. A larva do tab\u00e1nido australiano \"Scaptia muscula\" vive nos pozos da larva de formiga le\u00f3n e alim\u00e9ntase dos restos das presas que captura a larva, e a femia da avespa calcidoidea \"Lasiochalcidia igiliensis\" deliberadamente d\u00e9ixase atrapar pola formiga le\u00f3n para as\u00ed poder parasitala ovipositando entre a s\u00faa cabeza e t\u00f3rax.\nEvoluci\u00f3n.\nOs parentes m\u00e1is pr\u00f3ximos das formighas le\u00f3n dentro de Myrmeleontoidea son os Ascalaphidae, mentres que os Nymphidae ent\u00e1n m\u00e1is distantemente emparentados. Os extintos Araripeneuridae e Babinskaiidae son considerados como probables grupos ramificados do clado Myrmeleontiformia. A filoxenia dos Neuroptera foi explorada usando secuencias do ADN mitocondrial e, a\u00ednda que hai cuesti\u00f3ns pendentes de resolver neste grupo (os \"Hemerobiiformia\" son parafil\u00e9ticos), hai un acordo bastante xeral de que os Myrmeleontiformia son monofil\u00e9ticos, e diversific\u00e1ronse conforme ao seguinte cladograma:\nAs subfamilias m\u00f3stranse m\u00e1is abaixo; uns poucos x\u00e9neros, principalmente f\u00f3siles, te\u00f1en unha posici\u00f3n incerta ou basal. O rexistro f\u00f3sil das formigas le\u00f3n \u00e9 moi pequeno para os est\u00e1ndares dos neur\u00f3pteros. Por\u00e9n, alg\u00fans f\u00f3siles do Mesozoico testemu\u00f1an as orixes das formigas le\u00f3n en hai m\u00e1is de 150 mill\u00f3ns de anos. Estes f\u00f3siles foron durante alg\u00fan tempo separados co nome Palaeoleontidae, pero agora son normalmente reco\u00f1ecidos como formigas le\u00f3n primitivas.\nAs subfamilias dentro de Myrmeleontoidea, con x\u00e9neros seleccionados son:\nAs formigas le\u00f3n cunha posici\u00f3n sistem\u00e1tica pouco clara son:\nNa cultura e folclore.\nNo folclore popular de \u00c1frica, Caribe, China, Australia e os Estados Unidos, a xente recita un poema ou canto para facer que a formiga le\u00f3n saia do seu burato.\nO Myrmecoleon era un m\u00edtico h\u00edbrido de formiga e le\u00f3n do que se escribiu na obra do s\u00e9culo II a. C. titulada \"Physiologus\", na que as descrici\u00f3ns dos animais estaban asociadas con mensaxes morais cristi\u00e1s. A formiga le\u00f3n tal como se describe na obra pasaba fame ata morrer debido \u00e1 s\u00faa natureza dual: a natureza de le\u00f3n do pai obrig\u00e1bao a comer s\u00f3 carne, pero a s\u00faa metade materna de formiga s\u00f3 pod\u00eda comer salvado de cereais, polo que os fillos non pod\u00edan comer e pasaban fame. A formiga real m\u00edtica ou de ficci\u00f3n do \"Physiologus\" deriva probablemente dunha lectura mal entendida do vers\u00edculo b\u00edblico do libro de Xob 4:11."}
{"id": "367445", "revid": "27155", "url": "https://gl.wikipedia.org/wiki?curid=367445", "title": "Mirmele\u00f3ntido", "text": ""}
{"id": "367446", "revid": "27155", "url": "https://gl.wikipedia.org/wiki?curid=367446", "title": "Myrmeleontidae", "text": ""}
{"id": "367447", "revid": "27155", "url": "https://gl.wikipedia.org/wiki?curid=367447", "title": "Chinche", "text": ""}
{"id": "367450", "revid": "98629", "url": "https://gl.wikipedia.org/wiki?curid=367450", "title": "Whitehead Institute", "text": "O Whitehead Institute for Biomedical Research (en galego: \"Instituto Whitehead para a Investigaci\u00f3n Biom\u00e9dica\") \u00e9 unha instituci\u00f3n sen \u00e1nimo de lucro de investigaci\u00f3n e docencia fundada en 1982 e localizada en Cambridge, Massachusetts (Estados Unidos). O instituto Whitehead fundouse como unha entidade aut\u00f3noma no seo do Instituto de Tecnolox\u00eda de Massachusetts (MIT) e os seus 17 membros son, ao mesmo tempo profesores adscritos ao Departamento de Biolox\u00eda do MIT. O Instituto tomou o nome do empresario e fil\u00e1ntropo Edwin C. \"Jack\" Whitehead (c.1920-1992), quen escolleu a David Baltimore (Premio Nobel de Fisiolox\u00eda ou Medicina en 1975) como primeiro director-fundador.\nO Whitehead Institute \u00e9 hoxe un dos centros do mundo m\u00e1is senlleiros en investigaci\u00f3n xen\u00f3mica. O seu centro de investigaci\u00f3n sobre o xenoma foi moi activo dentro do Proxecto Xenoma Humano, e a s\u00faa contribuci\u00f3n na consecuci\u00f3n da secuencia de xenoma humano, anunciada en xu\u00f1o de 2000, estimouse en arredor dun terzo.\nEn xu\u00f1o de 2003, os fil\u00e1ntropos Eli e Edythe L. Broad destinaron 100 mill\u00f3ns de d\u00f3lares para a construci\u00f3n do Instituto Broad, un proxecto conxunto do Instituto Whitehead, o MIT, a Universidade Harvard diversos hospitais universitarios. Esta nova aventura, dirixida polo membro do Whithead Institute Eric Lander, ti\u00f1a como obxectivo a difusi\u00f3n de ferramentas aplicables pola medicina xen\u00f3mica no tratamento de doenzas. En 2008, Eric Lander deixou o Whitehead Institute e ambas as instituci\u00f3ns pasaron a ser independentes.\nMenos dunha d\u00e9cada despois da s\u00faa fundaci\u00f3n, o Instituto Whitehead foi nomeada como a m\u00e1xima instituci\u00f3n investigadora do mundo en biolox\u00eda molecular e xen\u00e9tica, e nestes \u00faltimos dez anos os artigos publicados polos cient\u00edficos do instituto sobre estas materias tiveron m\u00e1is impacto que os de calquera das 15 principais universidades e institutos de investigaci\u00f3n sobre ciencias da vida dos Estados Unidos. O Whitehead Institute foi distinguido catro veces desde 2009 pola revista The Scientist como o mellor lugar para traballar para investigadores posdoutorados nos Estados Unidos.\nEntre os investigadores do Whitehead Institute p\u00f3dnse salientar os receptores da Medalla Nacional de Ciencia dos Estados Unidos nas edici\u00f3ns de 1997, 2010 e 2011, once membros da Academia Nacional de Ciencias, cinco membros do Instituto de Medicina e sete membros da Academia Norteamericana de Artes e Ciencias."}
{"id": "367452", "revid": "65337", "url": "https://gl.wikipedia.org/wiki?curid=367452", "title": "Whitehead Institute for Biomedical Research", "text": ""}
{"id": "367453", "revid": "65337", "url": "https://gl.wikipedia.org/wiki?curid=367453", "title": "Instituto Whitehead", "text": ""}
{"id": "367454", "revid": "65337", "url": "https://gl.wikipedia.org/wiki?curid=367454", "title": "Instituto Whitehead para a Investigaci\u00f3n Biom\u00e9dica", "text": ""}
{"id": "367457", "revid": "23204", "url": "https://gl.wikipedia.org/wiki?curid=367457", "title": "Ashanti", "text": ""}
{"id": "367460", "revid": "23204", "url": "https://gl.wikipedia.org/wiki?curid=367460", "title": "Chukchis", "text": ""}
{"id": "367461", "revid": "23204", "url": "https://gl.wikipedia.org/wiki?curid=367461", "title": "Qumandis", "text": ""}
{"id": "367462", "revid": "23204", "url": "https://gl.wikipedia.org/wiki?curid=367462", "title": "T\u00e1rtaros", "text": ""}
{"id": "367467", "revid": "1410", "url": "https://gl.wikipedia.org/wiki?curid=367467", "title": "Jheronimus de Clibano", "text": "Jheronimus de Clibano (co\u00f1ecido tam\u00e9n como J\u00e9r\u00f4me de Clibano e Jh\u00e9rome du Four), nado en 's-Hertogenbosch, no actual Reino dos Pa\u00edses Baixos, arredor de 1459 e finado entre o 26 de marzo e o 16 de maio de 1503, foi un compositor e cantante renacentista pertencente \u00e1 escola francoflamenga. Foi un dos membros da \"Grande Capela\" dos Habsburgo, o afamado coro de Filipe I de Castela, na mesma \u00e9poca que Pierre de la Rue.\nTraxectoria.\nJheronimus Clibano naceu nunha familia de m\u00fasicos: o seu pai, Nicasius (ou Nicaise) de Clibano e o seu irm\u00e1n, Jan de Clibano, tam\u00e9n eran cantantes, e ademais o pai era, como el, compositor. Jheronimus naceu na vila de 's-Hertogenbosch, na rexi\u00f3n de Brabante do Norte. Hoxe non se co\u00f1ecen detalles da s\u00faa vida, pero crese que comezou a aprender a m\u00fasica co seu pai e posteriormente completou a s\u00faa formaci\u00f3n pr\u00e1ctica e te\u00f3rica nunha escola de canto da s\u00faa localidade dependente dalgunha das numerosas igrexas, como era habitual na \u00e9poca.\nEntre novembro de 1484 e principios 1488, foi cantante da Ilustre \"Lieve Vrouwe Broederschap\" (\"Ilustre Confrar\u00eda da Nosa Se\u00f1ora\"), na s\u00faa vila natal. Nalg\u00fan Momento posterior marchou para Bruxas, onde se inscribiu como mestre de capela (\"succentor\"), na catedral de San Donatiano. Os rexistros do lugar amosan que foi acusado de neglixencia e foi destitu\u00eddo do seu posto en 1497. En 1499, traballou na catedral de Nosa Se\u00f1ora de Antuerpen en substituci\u00f3n doutro m\u00fasico que prestaba os seus servizos no cabido catedralicio, o nomeado compositor Jacob Obrecht.\nFilipe I de Castela reclamou a Clibano para a s\u00faa \"Grande Capela\" como cantante, o 6 de agosto de 1500, o mesmo d\u00eda que a Alexander Agricola, un compositor moito m\u00e1is co\u00f1ecido ca el no momento. Segundo a documentaci\u00f3n conservada, Clibano progresou axi\u00f1a, m\u00e1is que Agricola, a\u00ednda que sen chegar a acadar o nivel de Pierre de la Rue. Viaxou a Espa\u00f1a para o seu servizo na Grande Capela, mais morreu durante a viaxe de regreso, probablemente en Li\u00f3n, onde pola documetaci\u00f3n se co\u00f1ece que estaba vivo entre o 25 de marzo de 1503 e o 15 de maio do mesmo ano, cando xa se fala del como falecido.\nM\u00fasica.\nAtrib\u00faenselle tres obras a Jheronimus de Clibano. A primeiro, a m\u00e1is fiable, \u00e9 un motete para catro voces titulado \"Festivitatem dedicationis\", que foi escrita para a dedicaci\u00f3n dunha igrexa. As outras pezas son unha misa c\u00edclica con base no \"Asperges me\", a \"Missa et super nivem dealbabor\", e un \"Credo de villagiis\" (publicado por Ottaviano Petrucci en 1505). Algunhas fonte atrib\u00faen as misas e o credo pode ao pai de Jheronimus, Nicasius de Clibano."}
{"id": "367469", "revid": "865", "url": "https://gl.wikipedia.org/wiki?curid=367469", "title": "The Gun Club", "text": "The Gun Club foi unha banda estadounidense de post-punk/cowpunk procedente dos \u00c1nxeles (California), activa entre 1979 e 1996. Liderado polo extravagante cantante e guitarrista Jeffrey Lee Pierce, o grupo fusionou o punk rock contempor\u00e1neo cos m\u00e1is tradicionais rockabilly e country.\nXunto con X, The Flesh Eaters e The Blasters son citados como unha banda de \"tribal psychobilly blues\"."}
{"id": "367472", "revid": "22570", "url": "https://gl.wikipedia.org/wiki?curid=367472", "title": "ISO 14000", "text": "ISO 14000 \u00e9 unha normativa internacional da Organizaci\u00f3n Internacional para a Estandarizaci\u00f3n (ISO) para a xesti\u00f3n ambiental nas empresas e organizaci\u00f3ns publicada en 1996 e orientada a entidades da calquera tama\u00f1o. A ISO 14000 est\u00e1 baseada na norma brit\u00e1nica BS7750 da British Standards Institution (BSI) anterior \u00e1 Reuni\u00f3n Mundial da ONU sobre o Medio Ambiente (ECO 92).\nO procedemento de certificaci\u00f3n ten unha duraci\u00f3n aproximada de entre 12 e 18 meses, en funci\u00f3n da complexidade dos procesos involucrados, a perigosidade da empresa industrial, o seu tama\u00f1o, a dispersi\u00f3n xeogr\u00e1fica da empresa, as melloras a aplicar e outras variables.\nA norma non establece obxectivos ambientais, nin en funci\u00f3n do tipo e volume de residuos xerados. Tampouco medidas correctivas para previr a produci\u00f3n de residuos e contaminaci\u00f3n. Establece un procedemento para facer melloras nos procesos ambientais.\nNorma de certificaci\u00f3n.\nAntes do inicio da certificaci\u00f3n a organizaci\u00f3n debe someterse a unha auditor\u00eda ambiental. Nesa primeira avaliaci\u00f3n deben identificarse e caracterizarse adecuadamente os contaminantes e a situaci\u00f3n da organizaci\u00f3n fronte \u00e1s normas. Deben ser definidos os par\u00e1metros ambientais de cumprimento obrigatorio segundo establezan as normas obrigatorias europeas, nacionais, auton\u00f3micas, provinciais, sectoriais ou municipais. En Galiza son os concellos os que fixan estes m\u00ednimos en canto a recollida selectiva e reciclaxe. Esta primeira avaliaci\u00f3n serve para desenvolver as primeiras medidas correctivas e preventivas para obter a cualificaci\u00f3n e o bo funcionamento do plan de xesti\u00f3n ambiental.\nPara acadar unha xesti\u00f3n ambiental certificada, as organizaci\u00f3ns te\u00f1en que:\n1- Definir unha pol\u00edtica ambiental propia.\n2- Desenvolver unha cultura de preparaci\u00f3n e actuaci\u00f3n ambiental activa.\n3- Identificar os aspectos ambientais relacionados cos seus procesos produtivos e organizativos e identificar os seus impactos significativos.\n4- Establecer obxectivos para a introduci\u00f3n de melloras na s\u00faa xesti\u00f3n ambiental. Definir funci\u00f3ns e responsabilidades e efectuar as acci\u00f3ns correctivas e preventivas necesarias.\n5- Facer controis obxectivos do progreso ou deficiencias na xesti\u00f3n ambiental (avaliar o sistema con auditor\u00edas internas).\n6- Crear sistemas eficaces de documentaci\u00f3n ambiental, definir os rexistros necesarios e os procedementos para o seu mantemento.\n7- Cumprir con leis, normativas e regulaci\u00f3ns ambientais.\n8- Desenvolver un plan de comunicaci\u00f3ns para o persoal e direcci\u00f3n, de xeito que todos estean informados dos avances na xesti\u00f3n medioambiental.\n9- Establecer un procedemento de auditor\u00eda e certificaci\u00f3n do sistema de xesti\u00f3n ambiental por auditores independentes e gu\u00edas para a avaliaci\u00f3n de produtos e etiquetado.\nNormas relacionadas.\nA normativa ambiental incl\u00fae unha familia de normas relacionadas:"}
{"id": "367473", "revid": "10599", "url": "https://gl.wikipedia.org/wiki?curid=367473", "title": "Posto de adiantamento e estacionamento de trens", "text": "Un posto de adiantamento e estacionamento de trens (PAET) \u00e9 un apartadoiro ferroviario que permite o pase de trens m\u00e1is lentos nunha li\u00f1a de alta velocidade. O concepto acu\u00f1ouse por parte de RENFE en 1992 coa apertura do novo acceso ferroviario a Andaluc\u00eda. Moitos apartadoiros de li\u00f1as convencionais son usados coa mesma finalidade que os PAET das li\u00f1as de alta velocidade.\nConfiguraci\u00f3n.\nUn PAET componse xeralmente de 4 v\u00edas, d\u00faas v\u00edas principais que pertencen \u00e1 li\u00f1a e que quedan no centro, e d\u00faas v\u00edas de apartado a cada lado que normalmente dispo\u00f1en dunha plataforma. Para realizar un adiantamento, o tren que circula diante entra na v\u00eda de apartado e estaci\u00f3nase, mentres que o que circula detr\u00e1s contin\u00faa circulando pola v\u00eda principal sen reducir a s\u00faa velocidade en ning\u00fan momento.\nA distribuci\u00f3n dos PAET ao longo da li\u00f1a \u00e9 homox\u00e9nea, existindo un PAET e un posto de banalizaci\u00f3n cada certos quil\u00f3metros se non existen estaci\u00f3ns que permitan realizar estas manobras. Na actualidade, moitas estaci\u00f3ns de alta velocidade real\u00edzanse coa mesma configuraci\u00f3n dun PAET, xa que as\u00ed se permite que os trens sen parada circulen polas v\u00edas principais sen ter que reducir a s\u00faa velocidade ao paso pola estaci\u00f3n, mentres que as estaci\u00f3ns convencionais requiren unha reduci\u00f3n de velocidade e por tanto un aumento dos tempos de viaxe dos trens directos e do consumo enerx\u00e9tico.\nAdemais, estas instalaci\u00f3ns util\u00edzanse por necesidades t\u00e9cnicas para labores de mantemento ou seguridade. Por exemplo, nas bocas dos t\u00faneles importantes sit\u00faase un PAET, que permita estacionar os veh\u00edculos de mantemento ou os trens no caso de que o t\u00fanel se peche por calquera motivo.\nA existencia de plataformas permite que sexan utilizados como estaci\u00f3ns, por exemplo, para trasbordar aos viaxeiros dun tren avariado. Para este tipo de labores b\u00fascase que os PAET te\u00f1an un bo acceso por estrada, que permitan enviar equipos de mantemento ou trasbordar aos pasaxeiros a autobuses no caso de corte da li\u00f1a."}
{"id": "367474", "revid": "10599", "url": "https://gl.wikipedia.org/wiki?curid=367474", "title": "PAET", "text": ""}
{"id": "367475", "revid": "10599", "url": "https://gl.wikipedia.org/wiki?curid=367475", "title": "Posto de Adiantamento e Estacionamento de Trens", "text": ""}
{"id": "367478", "revid": "89787", "url": "https://gl.wikipedia.org/wiki?curid=367478", "title": "Giraffes? Giraffes!", "text": "Giraffes? Giraffes! (normalmente abreviado como G? G!) \u00e9 unha banda de math rock instrumental estadounidense formada en 2001 en Massachusetts polo guitarrista e bater\u00eda Kenneth Topham e o guitarrista Joseph Andreoli. Ademais de math rock, o son do grupo toca frecuentemente o post-rock, o rock progresivo e o rock experimental."}
{"id": "367479", "revid": "65337", "url": "https://gl.wikipedia.org/wiki?curid=367479", "title": "J\u00e9r\u00f4me de Clibano", "text": ""}
{"id": "367480", "revid": "65337", "url": "https://gl.wikipedia.org/wiki?curid=367480", "title": "Jh\u00e9rome du Four", "text": ""}
{"id": "367481", "revid": "56817", "url": "https://gl.wikipedia.org/wiki?curid=367481", "title": "Silverbullit", "text": "Silverbullit \u00e9 unha banda sueca de rock alternativo baseada en Gotemburgo. Formouse en 1995 co nome de \"Silverbullet\", que foi cambiado despois dun conflito polos dereitos do mesmo. \u00c9 co\u00f1ecida co nome Citizen Bird nos Estados Unidos e ten xirado con ese nome e publicou o seu traballo \"Citizen Bird\" como \u00e1lbum autoeditado nese pa\u00eds. Entre outros artistas, Silverbullit est\u00e1 influenciado por DAF, Depeche Mode, New Order e The Stooges, ademais de pola m\u00fasica de videoxogos."}
{"id": "367482", "revid": "23204", "url": "https://gl.wikipedia.org/wiki?curid=367482", "title": "Cranes", "text": "Cranes \u00e9 unha banda brit\u00e1nica de dream pop formado en 1989 en Portsmouth. O seu estilo ten sido descrito como \"minimalismo g\u00f3tico\". Ata a data o grupo leva editados nove \u00e1lbums de estudio."}
{"id": "367493", "revid": "23204", "url": "https://gl.wikipedia.org/wiki?curid=367493", "title": "Gregos", "text": ""}
{"id": "367494", "revid": "197", "url": "https://gl.wikipedia.org/wiki?curid=367494", "title": "Wilhelm Conrad Roentgen", "text": ""}
{"id": "367495", "revid": "98629", "url": "https://gl.wikipedia.org/wiki?curid=367495", "title": "Johannes Tinctoris", "text": "Johannes Tinctoris (co\u00f1ecido tam\u00e9n como Jean Teinturier e como Jean de Vaerwere), nado na vila de Nivelles, na rexi\u00f3n valoa de B\u00e9lxica, cara a 1435 e finado no mesmo lugar en 1511, foi un crego compositor e te\u00f3rico da m\u00fasica do Renacemento, pertencente \u00e1 escola francoflamenga. Tam\u00e9n foron salientables as s\u00faas facetas como poeta, matem\u00e1tico, avogado e pintor.\nTraxectoria.\nJohannes Tinctoris naceu arredor do ano 1435 nunha localidade do concello de Nivelles, na provincia de Brabante. S\u00e1bese que se formou na Universidade de Orle\u00e1ns, lugar onde tam\u00e9n foi mestre de capela do coro. Crese que tam\u00e9n puido ser director do coro de nenos cantores de Chartres.\nEspeculouse coa posibilidade de que Tinctoris estudase con Guillaume Dufai na catedral de Cambrai en 1460, xa que a\u00ed foi onde Dufai pasou a derradeira parte da s\u00faa vida. De non ser o seu mestre, polo menos deberon terse co\u00f1ecido.\nTinctoris foi a N\u00e1poles cara ao ano 1472. Nesa cidade serviu na corte da Coroa de Arag\u00f3n, que reinaba naquelas terras a trav\u00e9s de Fernando I de N\u00e1poles. Pasou gran parte da s\u00faa vida en Italia.\nMorreu en 1511 en B\u00e9lxica, de volta na s\u00faa vila natal.\nObra musical.\nA maior parte da m\u00fasica de Tinctoris perdeuse. Por\u00e9n, a parte que sobreviviu amosa un amor pola polifon\u00eda complexa e suavemente flu\u00edda, as\u00ed como un gusto polas tesituras excepcionalmente baixas, descendendo ocasionalmente na voz baixa ao d\u00f3 d\u00faas oitavas por baixo do d\u00f3 medio (perc\u00edbense unhas interesantes semellanzas con Johannes ckeghem neste aspecto).\nComo m\u00fasico escribiu misas, motetes e algunhas canci\u00f3ns.\nObra te\u00f3rica.\nPublicou un gran n\u00famero de escritos sobre diversos temas musicais. P\u00f3dese dicir que non son totalmente orixinais, xa que gran parte do contido se toma prestado de escritores antigos, como Boecio, San Isidoro de Sevilla etc. En calquera caso, as obras de Tinctoris ofr\u00e9cennos un rexistro enormemente detallado das pr\u00e1cticas, as t\u00e9cnicas e os procedementos empregados polos compositores da s\u00faa \u00e9poca.\nC\u00f3mpre salientar entre a s\u00faa produci\u00f3n te\u00f3rica \"Diffinitorium musices\", que \u00e9 o primeiro dicionario de termos musicais. Ademais, destacan un libro sobre as caracter\u00edsticas dos modos musicais, un tratado sobre proporci\u00f3ns e tres libros sobre o contrapunto, que son especialmente \u00fatiles para trazar o desenvolvemento da conduci\u00f3n das voces e a harmon\u00eda no per\u00edodo de transici\u00f3n entre Guillaume Dufai e Josquin des Pr\u00e9s. Os escritos de Tinctoris tiveron influencia tanto en compositores como noutros te\u00f3ricos musicais do resto do Renacemento.\nOs seus escritos m\u00e1is notables son os seguintes:\nAs oito regras da composici\u00f3n de Tinctoris.\nExtra\u00eddas do seu terceiro libro sobre o contrapunto."}
{"id": "367496", "revid": "65337", "url": "https://gl.wikipedia.org/wiki?curid=367496", "title": "Jean Teinturier", "text": ""}
{"id": "367497", "revid": "65337", "url": "https://gl.wikipedia.org/wiki?curid=367497", "title": "Jean de Vaerwere", "text": ""}
{"id": "367501", "revid": "1822", "url": "https://gl.wikipedia.org/wiki?curid=367501", "title": "Magnoliaceae", "text": ""}
{"id": "367505", "revid": "23204", "url": "https://gl.wikipedia.org/wiki?curid=367505", "title": "B\u00falgaros", "text": ""}
{"id": "367508", "revid": "1131", "url": "https://gl.wikipedia.org/wiki?curid=367508", "title": "Parque e\u00f3lico Pedregal Tremuzo", "text": "O parque e\u00f3lico Pedregal Tremuzo \u00e9 un conxunto de aeroxeradores propiedade de Iberdrola Energ\u00edas Renovables de Galicia, S.A., posto en funcionamento en 2003 e ampliado posteriormente. Local\u00edzase no alto do monte Tremuzo (524 m), entre os concellos de Mazaricos, Muros e Outes. Dividido en Tremuzo I e II, conta con 43 mu\u00ed\u00f1os e ten capacidade para producir 44.600 kW de potencia."}
{"id": "367511", "revid": "82922", "url": "https://gl.wikipedia.org/wiki?curid=367511", "title": "Modesto Fern\u00e1ndez Gonz\u00e1lez", "text": "Modesto Fern\u00e1ndez Gonz\u00e1lez, tam\u00e9n co\u00f1ecido polo pseud\u00f3nimo Camilo de Cela, nado en Ourense o 15 de decembro de 1838 e finado en Madrid o 18 de decembro de 1897, foi un xornalista e escritor galego.\nTraxectoria.\nEstudou Dereito e Administraci\u00f3n p\u00fablica na Universidade de Santiago de Compostela e despois na Universidade Central de Madrid. En 1864 incorporouse ao Ministerio de Fomento, onde foi xefe de negociado de terceira clase en 1867 e en 1870 xefe de Administraci\u00f3n. Pasou ao Ministerio de Ultramar, e despois foi nomeado Delegado de Facenda da provincia de Madrid en 1884. Foi presidente de El Fomento de las Artes.\nColaborou en \"El Contempor\u00e1neo\", \"El Espa\u00f1ol\", \"La Gaceta Popular\", \"La Ilustraci\u00f3n Espa\u00f1ola y Americana\", \"La Correspondencia de Espa\u00f1a\" e \"La \u00c9poca\" de Madrid e \"El Heraldo Gallego\" de Ourense, \"La Ilustraci\u00f3n Gallega y Asturiana\" e \"La Tierra Gallega\" de La Habana."}
{"id": "367512", "revid": "1888", "url": "https://gl.wikipedia.org/wiki?curid=367512", "title": "Modesto Fern\u00e1ndez y Gonz\u00e1lez", "text": ""}
{"id": "367515", "revid": "98629", "url": "https://gl.wikipedia.org/wiki?curid=367515", "title": "Antonio Rivera Losada", "text": "Antonio Rivera Losada, nado en Mera de Abaixo (Ortigueira) en 1920 e finado en Ortigueira o 16 de marzo de 2002, foi un escritor e xornalista galego.\nTraxectoria.\nFillo de Antonio Rivera L\u00f3pez, un tratante de gando, e dunha mestra de escola, os seus pais foron represaliados logo do golpe de Estado do 18 de xullo de 1936, o pai estivo fuxido e despois estivo na cadea, e a nai foi suspendida de emprego e soldo e foi trasladada. Iniciou a carreira de Ciencias Qu\u00edmicas na Universidade de Santiago de Compostela e en 1947 marchou a Madrid, onde entrou nos c\u00edrculos intelectuais e comezou a frecuentar os parladoiros do Caf\u00e9 Gij\u00f3n, onde co\u00f1eceu a Camilo Jos\u00e9 Cela, de quen foi secretario durante un tempo. Colaborou en peri\u00f3dicos de Madrid e en \"La Voz de Ortigueira\", ga\u00f1ou o Premio Nacional de Xornalismo en 1954. Marchou ao Brasil en 1957, desde onde colaborou en \"La Voz de Galicia\". Volveu a Galicia, impartiu clases particulares e foi guionista de radio."}
{"id": "367529", "revid": "23204", "url": "https://gl.wikipedia.org/wiki?curid=367529", "title": "Maxiar", "text": ""}
{"id": "367530", "revid": "23204", "url": "https://gl.wikipedia.org/wiki?curid=367530", "title": "Pobo h\u00fangaro", "text": ""}
{"id": "367560", "revid": "89787", "url": "https://gl.wikipedia.org/wiki?curid=367560", "title": "Miguel III de Bulgaria", "text": "Miguel III de Bulgaria (en b\u00falgaro: \u041c\u0438\u0445\u0430\u0438\u043b \u0410\u0441\u0435\u043d III, Mihail Asen III), comunmente chamado Miguel Shishman (en b\u00falgaro: \u041c\u0438\u0445\u0430\u0438\u043b \u0428\u0438\u0448\u043c\u0430\u043d, Mihail \u0160i\u0161man), gobernou como tsar de Bulgaria de 1323 a 1330. Desco\u00f1\u00e9cese o ano exacto do seu nacemento, pero ocorreu probablemente entre 1280 e 1292. Foi o fundador da \u00faltima dinast\u00eda gobernante do Segundo Imperio b\u00falgaro, a dinast\u00eda Shishman. Con todo, despois de ser coroado usou o nome de Asen para salientar a s\u00faa relaci\u00f3n coa dinast\u00eda Asen, a primeira en gobernar sobre o Segundo Imperio.\nGobernante en\u00e9rxico e ambicioso, Miguel III dirixiu unha pol\u00edtica exterior agresiva, a\u00ednda que oportunista e incoherente, contra o Imperio bizantino e o Reino de Serbia, que lle custou a vida na desastrosa batalla de Velbazhd. Tam\u00e9n foi o \u00faltimo gobernante medieval b\u00falgaro que aspirou \u00e1 hexemon\u00eda militar e pol\u00edtica do Imperio b\u00falgaro nos Balc\u00e1ns e o \u00faltimo que tentou apoderarse de Constantinopla. Sucedeulle o seu fillo Iv\u00e1n Estevo e despois o seu sobri\u00f1o Iv\u00e1n Alexandre, quen cambiou a s\u00faa pol\u00edtica mediante a formaci\u00f3n dunha alianza con Serbia.\nPrimeiros anos e ascensi\u00f3n ao trono.\nNado entre 1280 e 1292, Miguel era o fillo do d\u00e9spota Shishman de Vidin e dunha nobre b\u00falgara cuxo nome \u00e9 desco\u00f1ecido, que ademais era filla do sebastocr\u00e1tor Pedro e a s\u00faa esposa Ana Teodora Asenina.\u00a0Ana Teodora, \u00e1 s\u00faa vez, era filla de Iv\u00e1n Asen II e Irene Comnena de Epiro. Miguel tam\u00e9n era polo lado paterno un parente afastado dos tsares de Bulgaria, Teodoro Svetoslav e Xurxo Terter II. Despois da firma da paz entre o seu pai e Estevo Milutin de Serbia en 1292, foi comprometido en matrimonio coa filla do rei serbio, Ana Neda, coa que casou en 1298 ou 1299.\nDesde mediados do s\u00e9culo XIII, Vidin\u00a0foi unha rexi\u00f3n aut\u00f3noma a\u00ednda que nominalmente sometida \u00e1 autoridade de Tarnovo, e estivo sucesivamente gobernada por Xacobe Svetoslav (falecido en 1276), Shishman (falecido entre 1308 e 1313), e despois por Miguel. Shishman e o seu fillo recibiron o t\u00edtulo de d\u00e9spotas do seu curm\u00e1n Teodoro Svetoslav; unha fonte veneciana da \u00e9poca menciona a Miguel como \u00abd\u00e9spota de Bulgaria e se\u00f1or de Vidin\u00bb. A rexi\u00f3n depend\u00eda at\u00e9 certo punto da protecci\u00f3n serbia para librarse do dominio de Teodoro Svetoslav, pero Miguel, a quen lle desgustaba esta dependencia, aproveitou a rivalidade entre os dous adversarios para obter a m\u00e1xima autonom\u00eda para si. Coa morte do rei serbio Estevo Milutin en 1321 e as consecuentes loitas intestinas en Serbia, que eliminaron a influencia desta en Vidin, Miguel III puido finalmente dedicarse \u00e1 pol\u00edtica na capital do Imperio b\u00falgaro, Tarnovo. A principios dos anos 1320 converteuse nunha das m\u00e1is importantes personalidades na xesti\u00f3n dos asuntos internos do pa\u00eds e, despois de que Xurxo Terter II morrese sen descendencia a finais de 1322, acabou sendo elixido tsar de Bulgaria pola nobreza \u2014 entre finais de 1322 e xu\u00f1o de 1323\u2014. Segundo alg\u00fans historiadores, foi elixido porque era descendente da dinast\u00eda Asen e interpretaron a s\u00faa ascensi\u00f3n ao trono non como o comezo dunha nova dinast\u00eda, sen\u00f3n m\u00e1is ben como unha continuaci\u00f3n da casa de Asen. O seu irm\u00e1n Belaur sucedeuno como d\u00e9spota de Vidin. A dinast\u00eda Shishman rexeu Bulgaria at\u00e9 a derrota final desta a mans dos otom\u00e1ns.\nRelaci\u00f3ns co Imperio bizantino.\nGuerra contra Bizancio.\n\u00c1 repentina morte de Xurxo Terter segu\u00edralle un breve per\u00edodo de confusi\u00f3n e incerteza que aproveitou o emperador bizantino Andr\u00f3nico III Pale\u00f3logo, quen invadiu a rexi\u00f3n do nord\u00e9s de Tracia en 1323 e conquistou diversas cidades importantes, inclu\u00eddas Yambol, Rusokastro, Anquialo, Sozopol e Agatopol. O territorio entre Sliven e Mesembria, con abundante poboaci\u00f3n grega, optou por unirse ao Imperio bizantino. A ameaza bizantina favorecera a Miguel: gran parte da nobreza perdera terras a mans dos bizantinos ou tem\u00eda perdelas, o que a levou a apoiar o seu ascenso ao trono b\u00falgaro ao consideralo a figura m\u00e1is poderosa e capaz de enfrontarse a Constantinopla. Ao mesmo tempo, un pretendente ao trono apoiado polos bizantinos, Voisil, irm\u00e1n do antigo tsar b\u00falgaro Smilets, tomou Kran e pasou a controlar os vales entre os montes Balc\u00e1ns e Sredna Gora desde Sliven at\u00e9 Kopsis. Miguel, recentemente entronizado, marchou cara ao sur para facer fronte aos bizantinos mentres Andr\u00f3nico III estaba a cercar Filip\u00f3pole con outro ex\u00e9rcito. A cidade estaba defendida por unha gornici\u00f3n b\u00falgara dirixida por Iv\u00e1n \"o Ruso\" e o asedio foi un fracaso, a pesar de que os bizantinos empregaron unha enorme torre de asedio de cinco pisos movida por cen soldados. Mentres o ex\u00e9rcito bizantino estaba ocupado en Filip\u00f3pole, Miguel dirixiu as s\u00faas tropas cara ao nord\u00e9s de Tracia e rapidamente recobrou as cidades perdidas, o que obrigou aos bizantinos a retirarse.\nA\u00ednda que Miguel obrigou a Andr\u00f3nico III a repregarse, os bizantinos lograron tomar Filip\u00f3pole mentres os b\u00falgaros estaban a cambiar a gornici\u00f3n. A pesar da perda, Miguel foi capaz de expulsar a Voisil e recuperar completamente o norte e nord\u00e9s de Tracia en 1324. En 1324, o emperador b\u00falgaro invadiu o Imperio bizantino avanzando at\u00e9 Traxan\u00f3pole e Vira, no curso inferior do r\u00edo Maritsa. Andr\u00f3nico III, en inferioridade num\u00e9rica, non se atreveu a enfrontar directamente ao ex\u00e9rcito b\u00falgaro e desafiou a Miguel III a un duelo para resolver o conflito. O tsar b\u00falgaro respondeu as palabras citadas por Xo\u00e1n VI Cantacuzeno:\nCantacuceno tam\u00e9n afirmou que o emperador bizantino p\u00faxose furioso coa resposta e por mor da astucia do b\u00falgaro. Pero Miguel, que co\u00f1ec\u00eda do conflito do emperador contra o seu av\u00f3, Andr\u00f3nico II, deu a entender que poder\u00eda axudalo no futuro en caso de guerra e regresou a Bulgaria prometendo que pronto haber\u00eda negociaci\u00f3ns entre ambos.\nAcordo de paz e participaci\u00f3n na guerra civil bizantina.\nNun concilio realizado en Constantinopla sobre as relaci\u00f3ns con Bulgaria, decidiuse que os dous pa\u00edses deb\u00edan comezar as negociaci\u00f3ns a pesar das demandas para castigar aos b\u00falgaros pola invasi\u00f3n. As conversaci\u00f3ns entre b\u00falgaros e bizantinos suced\u00e9ronse ao longo de 1323 e 1324 e conduciron a un pacto. Miguel divorciouse da s\u00faa esposa serbia Ana Neda e casou coa bizantina Teodora Pale\u00f3loga, vi\u00fava do emperador Teodoro Svetoslav e irm\u00e1 de Andr\u00f3nico III. As raz\u00f3ns exactas deste acto non est\u00e1n claras. Moitos historiadores suxiren que a deterioraci\u00f3n das relaci\u00f3ns entre Bulgaria e Serbia ti\u00f1an as s\u00faas ra\u00edces na invasi\u00f3n serbia de Macedonia. O matrimonio consolidou o tratado de paz co Imperio bizantino. A necesidade dun aliado contra os serbios fixo a Miguel III propenso a facer concesi\u00f3ns: decidiuse que a fronteira deb\u00eda seguir a li\u00f1a Filip\u00f3pole-Chernomen-Sozopol. O acordo asinouse finalmente no outono de 1324 e Miguel III pasou os seguintes anos en paz cos seus veci\u00f1os.\nEn 1327 Miguel participou na guerra civil bizantina, tomando partido polo seu cu\u00f1ado Andr\u00f3nico III, mentres que o av\u00f3 e rival deste, Andr\u00f3nico II, conseguiu o apoio do rei de Serbia. Andr\u00f3nico III e Miguel reun\u00edronse en Chernomen \u2014ou, segundo Nic\u00e9foro Gr\u00e9goras, en Demotika\u2014 e asinaron unha alianza militar contra Serbia. Andr\u00f3nico III prometeu a Bulgaria un territorio con varias cidades importantes, ademais dunha gran suma de di\u00f1eiro, se pod\u00eda converterse no \u00fanico emperador. Grazas a esta alianza, Andr\u00f3nico III conseguiu tomar Macedonia, pero o seu \u00e9xito fixo que Miguel III, m\u00e1is interesado nun prolongado conflito entre os bizantinos que no triunfo do seu aliado, tam\u00e9n iniciase conversaci\u00f3ns con Andr\u00f3nico II, ofrec\u00e9ndolle apoio militar a cambio de di\u00f1eiro e a concesi\u00f3n de territorios fronteirizos. O tsar enviou un destacamento de cabalar\u00eda de tres mil homes baixo o mando de Iv\u00e1n o Ruso, de Yambol, para custodiar o palacio imperial de Constantinopla e a Andr\u00f3nico II, pero a s\u00faa verdadeira intenci\u00f3n era capturar ao vello emperador e a cidade. Advertido polo seu neto, Andr\u00f3nico II prudentemente mantivo afastados aos b\u00falgaros da capital e de si mesmo. Cando Miguel decatouse de que os seus plans foran desvelados, mandou unha carta a Iv\u00e1n para que se retirase, cunha pluma coa punta chamuscada que significaba que as ordes ti\u00f1an que executarse inmediatamente. As tropas dedic\u00e1ronse ao saqueo de Tracia antes de retirarse. Andr\u00f3nico III, mediante negociaci\u00f3ns e ameazas a Miguel, tam\u00e9n contribu\u00edra \u00e1 retirada das forzas b\u00falgaras; unha vez que estas partiron, Andr\u00f3nico III puido entrar en Constantinopla o 24 de maio de 1328 e facerse co trono pacificamente.\nDespois do triunfo de Andr\u00f3nico III sobre o seu av\u00f3, Miguel III tratou de obter alg\u00fans territorios pola forza. Invadiu Tracia en xu\u00f1o de 1328 e saqueou os arredores de Viza, pero retirouse ante o avance de Andr\u00f3nico III. Outro enfrontamento fronte a Adrian\u00f3pole sesenta d\u00edas despois terminou sen batalla e coa renovaci\u00f3n do tratado de paz en outubro de 1328; despois diso Miguel III regresou ao seu pa\u00eds, pero non sen antes obter un gran tributo. A cambio, os b\u00falgaros devolveron a fortaleza de Bucole\u00f3n, que tomaran durante as etapas iniciais da campa\u00f1a. A comezos de 1329, o tsar b\u00falgaro solicitou unha reuni\u00f3n persoal co seu hom\u00f3logo bizantino para negociar un tratado definitivo e planear operaci\u00f3ns militares conxuntas contra o crecente poder de Serbia. Na localidade co\u00f1ecida como Krimni, entre Sozopol e Anquialo, os dous asinaron \u00abunha paz duradeira e unha alianza eterna\u00bb.\nRelaci\u00f3ns con Serbia.\nO divorcio e encarceramento de Ana Neda \u2014e do seu fillo, at\u00e9 ent\u00f3n herdeiro de Miguel\u2014 en 1324 empeorou as relaci\u00f3ns entre Bulgaria e o Reino de Serbia, que foran cordiais desde inicios do s\u00e9culo XIV. Ana Neda tivo que abandonar Tarnovo cos seus fillos e buscou refuxio na corte do seu irm\u00e1n Estevo De\u010danski, o rei de Serbia. Con todo, De\u010danski estaba en guerra contra o seu curm\u00e1n Ladislau de Sirmia e non pod\u00eda oporse a Miguel. O tsar b\u00falgaro mesmo reco\u00f1eceu a Estevo Ladislau como rei de Serbia, pero o seu apoio foi insuficiente. Na primavera de 1324, De\u010danski enviou ao futuro arcebispo de Serbia Danilo II para negociar co tsar en Tarnovo, pero a s\u00faa misi\u00f3n non obtivo ning\u00fan resultado. Os dous pa\u00edses estaban de novo en bandos opostos durante a guerra civil bizantina, cos b\u00falgaros aliados de Andr\u00f3nico III e os serbios coligados con Andr\u00f3nico II. Disput\u00e1banse, ademais, o control de Macedonia. Para protexer esta rexi\u00f3n das incursi\u00f3ns serbias, Andr\u00f3nico III renovou a s\u00faa alianza con Miguel en outubro de 1328.\nDespois do novo acordo con Andr\u00f3nico III, Miguel comezou os preparativos para atacar mentres os serbios estaban a saquear os arredores de Ohrid \u2014as hostes serbias retir\u00e1ronse sen lograr conquistar a cidade cando Andr\u00f3nico enviou forzas para expulsalas\u2014. Andr\u00f3nico e Miguel decid\u00edronse a lanzar unha campa\u00f1a conxunta contra Serbia en 1330. Segundo os cronistas serbios, Miguel soberbiamente esixiu a submisi\u00f3n do rei serbio \u2014que solicitara infrutuosamente a paz\u2014 e ameazou con \u00abestablecer o seu trono no centro do territorio serbio\u00bb. En 1330, Miguel marchou cara a Serbia cun ex\u00e9rcito de quince mil homes \u2014inclu\u00edndo reforzos dos seus vasalos de Valaquia e Moldavia\u2014 e esperaba reunirse co ex\u00e9rcito de Andr\u00f3nico III, que avanzaba desde o sur. Nun principio dirixiuse a Vidin, onde os historiadores cren que quer\u00eda unir forzas co seu irm\u00e1n Belaur, para despois marchar cara ao sur. Debido \u00e1 mala coordinaci\u00f3n cos bizantinos, o ex\u00e9rcito b\u00falgaro atopouse s\u00f3 cos serbios, cuxo ex\u00e9rcito era duns quince mil homes, preto de Velbazhd (Kyustendil). Nunha reuni\u00f3n persoal, os dous gobernantes acordaron unha tregua dun d\u00eda, pois ambos esperaban reforzos. Confiando no acordo, Miguel permitiu ao seu ex\u00e9rcito dispersarse para buscar provisi\u00f3ns. Con todo, na ma\u00f1\u00e1 do 28 de xullo, chegou un importante reforzo serbio de mil xinetes almog\u00e1vares capitaneados polo fillo do rei, Estevo Du\u0161an, e os serbios romperon o acordo atacando aos b\u00falgaros. A pesar do inesperado ataque, Miguel tratou de reunir \u00e1s s\u00faas hostes, pero foi demasiado tarde e os serbios sa\u00edron vitoriosos do combate. O resultado da batalla definiu o balance de poder nos Balc\u00e1ns durante as seguintes d\u00e9cadas e, a\u00ednda que Bulgaria non cedeu territorio a Serbia \u2014pero si o perdeu no norte, onde a debilidade b\u00falgara permitiu \u00e1 Horda de Ouro avanzar at\u00e9 o Danubio, e no sur, onde os bizantinos, que romperon a alianza que non respectaran, aproveitaron para recuperar terreo\u2014, os serbios puideron conquistar gran parte de Macedonia. Serbia dominou os Balc\u00e1ns durante o medio s\u00e9culo seguinte, at\u00e9 a vitoria final otom\u00e1 na rexi\u00f3n. O vencedor logrou ademais impor \u00e1 nobreza b\u00falgara a restauraci\u00f3n na posici\u00f3n da s\u00faa irm\u00e1, que regresou \u00e1 capital b\u00falgara, e o reco\u00f1ecemento dos dereitos do seu sobri\u00f1o Iv\u00e1n Estevo ao trono. Pronto, emporiso, a aristocracia b\u00falgara rebelouse contra este e impuxo no trono ao sobri\u00f1o de Miguel, Iv\u00e1n Alexandre, que casou \u00e1 s\u00faa irm\u00e1 co novo rei serbio Estevo Du\u0161an \u2014a nobreza serbia tam\u00e9n se alzou contra Estevo De\u010danski e asasinouno\u2014, aliouse con el, tomou as armas contra os bizantinos e recuperou o territorio meridional perdido tras a derrota de Miguel en Velbazhd.\nMorte e legado.\nAs circunstancias da morte de Miguel III son pouco claras. Segundo o emperador e historiador bizantino Xo\u00e1n Cantacuceno, o tsar b\u00falgaro foi ferido mortalmente na batalla e morreu inmediatamente, mentres que outro historiador bizantino suxire que viviu tres d\u00edas m\u00e1is, inconsciente, e que faleceu ao cuarto. As cr\u00f3nicas serbias afirman que o seu cabalo foi derrubado durante a batalla e esmagouno. Cando o seu corpo foi levado ante De\u010danski, este entristeceuse, a\u00ednda que lembrou que o b\u00falgaro prefer\u00eda a guerra \u00e1 paz. O historiador e cl\u00e9rigo b\u00falgaro de principios do s\u00e9culo XV Gregorio Tsamblak afirma que Miguel foi capturado e asasinado polo fillo do rei serbio, Estevo Du\u0161an. Miguel III foi enterrado na igrexa de San Xurxo\u00a0en Staro Nagori\u010dane.\nO tsar Miguel III \u00e9 considerado un monarca agresivo e oportunista, cuxa mudable pol\u00edtica exterior probablemente culminou na batalla que lle custou a vida. Por outra banda, era claramente de forte car\u00e1cter e en\u00e9rxico; foi capaz de superar e reverter as perdas de Bulgaria durante o per\u00edodo de debilidade que precedeu ao seu ascenso ao trono e tam\u00e9n conseguiu manter a paz e a seguridade interna de Bulgaria durante o seu reinado. Andreev consid\u00e9rao o m\u00e1is notable monarca b\u00falgaro do s\u00e9culo XIV. Segundo Cantacuceno, Miguel desexaba expandir o seu pa\u00eds desde \u00abBizancio at\u00e9 o Istros\u00bb, \u00e9 dicir, desde Constantinopla at\u00e9 o Danubio; foi o \u00faltimo gobernante medieval b\u00falgaro que tentou conquistar a capital bizantina. Tam\u00e9n foi o primeiro gobernante b\u00falgaro en d\u00e9cadas en tratar de levar a cabo unha pol\u00edtica m\u00e1is activa en Macedonia. O reverso dos billetes b\u00falgaros de dous levs, emitidos en 1999 e 2005, mostran o selo de Miguel III.\nMatrimonios e descendencia.\nMiguel III primeiro estivo casado con Ana Neda de Serbia, a filla de Estevo Uro\u0161 II Milutin de Serbia, e deste matrimonio tivo catro fillos:\nDo seu segundo matrimonio con Teodora Pale\u00f3loga, a filla de Miguel IX Pale\u00f3logo e vi\u00fava de Teodoro Svetoslav, Miguel III tivo varios fillos cuxos nomes se desco\u00f1ecen.\nDevanceiros.\nDevanceiros de Miguel III"}
{"id": "367571", "revid": "96271", "url": "https://gl.wikipedia.org/wiki?curid=367571", "title": "Jos\u00e9 Mar\u00eda Varela Silvari", "text": "Jos\u00e9 Mar\u00eda Varela Silvari, nado na Coru\u00f1a o 1 de febreiro de 1848 e finado en Madrid o 10 de maio de 1926, foi un compositor e xornalista galego.\nTraxectoria.\nEstudou solfexo, frauta e harmon\u00eda na s\u00faa cidade natal. Aos 14 anos pasou a Lisboa, onde ofreceu concertos e perfeccionou os seus co\u00f1ecementos literarios e musicais, amais de aprender composici\u00f3n. De volta na Coru\u00f1a foi nomeado director da banda de m\u00fasica de Carballo. En 1877 fundou e dirixiu o semanario \"El Eco Musical\", dedicado \u00e1 literatura e \u00e1s belas artes. Tam\u00e9n colaborou en \"La Espa\u00f1a Musical\" e \"El Correo de Teatros\", de Barcelona, e en \"El Globo\", de Madrid. En Barcelona dirixiu \"El Coliseo Barcelon\u00e9s\" (1879) e pasou logo a Madrid, onde colaborou con \"La Correspondencia Musical\" e \"El Nuevo F\u00edgaro\".\nDirixiu o \"Bolet\u00edn Musical\" de Madrid durante seis anos. Foi tam\u00e9n director da orquestra e da banda do Orfe\u00f3n Normal de Madrid, mestre compositor pola Academia Filharm\u00f3nica de Basilea (Su\u00edza) e pensionado polo goberno portugu\u00e9s, entre outros moitos cargos.\nBibliograf\u00eda.\nAdemais de innumerables artigos sobre literatura e historia musical, foi autor das seguintes obras, moitas das cales permaneceron in\u00e9ditas:\nObra musical.\nComo compositor escribiu m\u00e1is de 540 obras de todos os x\u00e9neros. Da s\u00faa m\u00fasica para orfe\u00f3n c\u00f3mpre salientar:\nOutras m\u00fasicas.\nPara banda compuxo\nReco\u00f1ecementos.\nUnha r\u00faa da Coru\u00f1a leva o seu nome."}
{"id": "367594", "revid": "23204", "url": "https://gl.wikipedia.org/wiki?curid=367594", "title": "Moana (filme de 2016)", "text": "Moana \u00e9 un filme estadounidense de animaci\u00f3n producido por Walt Disney Animation Studios e estreado por Walt Disney Pictures no 2016. \u00c9 o filme 56 dos cl\u00e1sicos animados de Disney. Foi dirixido por Ron Clements e John Musker, e co-dirixido por Don Hall e Chris Williams. A m\u00fasica do filme foi escrita por Lin-Manuel Miranda, Opetaia Foa'i e Mark Mancina."}
{"id": "367610", "revid": "51821", "url": "https://gl.wikipedia.org/wiki?curid=367610", "title": "Festival de T\u00fcrkvizyon 2016", "text": ""}
{"id": "367612", "revid": "5132", "url": "https://gl.wikipedia.org/wiki?curid=367612", "title": "Thomas Bropleh", "text": "Thomas Bropleh, nado o 17 de agosto de 1991 en Denver, Colorado, \u00e9 un xogador profesional de baloncesto estadounidense con pasaporte liberiano. Formado na universidades de Boise State, actualmente xoga para o Covir\u00e1n Granada da Liga ACB, no que se desenvolve na posici\u00f3n de ala cunha altura de 1,96 metros.\nTraxectoria.\nO 20 de febreiro de 2017, anunciouse a s\u00faa fichaxe ata o remate da tempada 2016-17 polo CB Breog\u00e1n da Liga LEB Ouro."}
{"id": "367614", "revid": "56817", "url": "https://gl.wikipedia.org/wiki?curid=367614", "title": "Posto de banalizaci\u00f3n", "text": "Un posto de banalizaci\u00f3n \u00e9 unha instalaci\u00f3n ferroviaria formada por desv\u00edos que permite aos trens que circulan por unha v\u00eda dobre pasar dunha v\u00eda \u00e1 outra.\nO termo comezou a utilizarse coa aparici\u00f3n das li\u00f1as de alta velocidade, xa que empezaron a utilizarse elementos en plena li\u00f1a cuxa \u00fanica funci\u00f3n era a de cambiar de v\u00eda sen estar localizados nas estaci\u00f3ns nin ligados a ningunha outra instalaci\u00f3n ferroviaria.\nConfiguraci\u00f3n.\nNo ferrocarril as v\u00edas dobres p\u00f3dense explotar principalmente de dous modos: cunha v\u00eda para cada sentido ou con ambas as v\u00edas preparadas para circular en ambos os sentidos, o que se co\u00f1ece como v\u00eda banalizada. Normalmente todas as li\u00f1as de alta velocidade utilizan esta configuraci\u00f3n, tam\u00e9n dispo\u00f1ibles nalg\u00fans tramos de v\u00eda convencional renovada. A v\u00eda banalizada non s\u00f3 permite unha explotaci\u00f3n circulando tanto pola dereita como pola esquerda indistintamente, sen\u00f3n que tam\u00e9n admite circulaci\u00f3ns en paralelo e adiantamentos en plena v\u00eda. Ademais, no caso de que unha das v\u00edas quede interceptada os trens poden circular pola outra v\u00eda en ambos os sentidos sen necesidade de establecer ning\u00fan dispositivo especial.\nExisten ocasi\u00f3ns nas que a explotaci\u00f3n require que un tren inicie o seu percorrido nunha v\u00eda e contin\u00fae na outra. \u00c9 o caso dun tren que deba cruzarse con outros trens que circulan en sentido contrario e posteriormente adiantar a outro tren que circule no seu mesmo sentido, ou dun tren que se atope un tramo de v\u00eda interceptado ante si. O cambio de v\u00eda pode realizarse nas estaci\u00f3ns, pero no caso das li\u00f1as de alta velocidade a distancia entre estaci\u00f3ns \u00e9 moi grande, limitando a capacidade da li\u00f1a, xa que por exemplo mentres dous trens circulen en paralelo non poden circular trens en sentido contrario. Para poder aproveitar ao m\u00e1ximo a capacidade da li\u00f1a, sit\u00faanse entre as diferentes estaci\u00f3ns varios postos de banalizaci\u00f3n a distancias regulares que permiten que un tren cambiado de v\u00eda poida volver \u00e1 v\u00eda orixinal en pouca distancia.\nO estar en plena v\u00eda das li\u00f1as de alta velocidade obriga a que os desv\u00edos utilizados sexan de alta tecnolox\u00eda, para ser utilizados en v\u00eda directa \u00e1 velocidade m\u00e1xima da li\u00f1a, e en v\u00eda desviada reducindo a velocidade o m\u00ednimo posible para non afectar os tempos de viaxe cando un tren ha de cambiar de v\u00eda. Os postos de banalizaci\u00f3n para permitir a explaci\u00f3n son inicio e final de cant\u00f3n."}
{"id": "367615", "revid": "5863", "url": "https://gl.wikipedia.org/wiki?curid=367615", "title": "Rosal\u00eda C. de Murgu\u00eda", "text": ""}
{"id": "367616", "revid": "23204", "url": "https://gl.wikipedia.org/wiki?curid=367616", "title": "Kurdos", "text": ""}
{"id": "367620", "revid": "98629", "url": "https://gl.wikipedia.org/wiki?curid=367620", "title": "Eug\u00e8ne Chaboud", "text": "Marius Eug\u00e8ne Chaboud nado en Li\u00f3n o 12 de abril de 1907 e finado en Montfermeil, Seine-Saint-Denis o 28 de decembro de 1983 foi un piloto de carreiras de Francia. Participou en tres Grandes Premios do Campionato Mundial de F\u00f3rmula Un, logrando un punto de campionato. Tam\u00e9n participou en numerosas carreiras de F\u00f3rmula Un f\u00f3ra de Campionato.\nAndaina nas carreiras.\nCompletou a s\u00faa primeira carreira automovil\u00edstica en 1936 \u00e1 idade de 29 anos nun coche deportivo Delahaye e asociouse co seu mentor Jean Tr\u00e9moulet na carreira das 24 Horas de Le Mans de 1937, onde non puideron terminar. O ano seguinte con todo a sociedade ga\u00f1ou a carreira das 24 Horas de Le Mans de 1938 nun Delahaye. En 1939 ga\u00f1ou a carreira de estrada Par\u00eds-Niza para Ecurie Francia e logo da segunda guerra mundial ga\u00f1ou o Gran Premio de B\u00e9lxica de 1946 en Bois de la Cambre nun Delage.\nDespois do inicio da F\u00f3rmula 1 en , Chaboud pilotou un Talbot-Lago T26 en varias carreiras de F\u00f3rmula 1, inclu\u00edndo tres carreiras do Campionato Mundial, durante e , logrando un s\u00f3 punto de campionato por un quinto lugar no Gran Premio de Francia de 1950.\nRetirouse do deporte logo de estrelarse co seu Talbot-Lago T26 en Le Mans durante a carreira das 24 horas de Le Mans de 1952, cando quedou atrapado debaixo do seu coche.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "367621", "revid": "72012", "url": "https://gl.wikipedia.org/wiki?curid=367621", "title": "Miguel Sisman", "text": ""}
{"id": "367622", "revid": "72012", "url": "https://gl.wikipedia.org/wiki?curid=367622", "title": "Miguel Asen III", "text": ""}
{"id": "367623", "revid": "72012", "url": "https://gl.wikipedia.org/wiki?curid=367623", "title": "Mihail Asen III", "text": ""}
{"id": "367624", "revid": "72012", "url": "https://gl.wikipedia.org/wiki?curid=367624", "title": "Mihail \u0160i\u0161man", "text": ""}
{"id": "367625", "revid": "7802", "url": "https://gl.wikipedia.org/wiki?curid=367625", "title": "Divisi\u00f3ns de Escocia", "text": ""}
{"id": "367626", "revid": "7802", "url": "https://gl.wikipedia.org/wiki?curid=367626", "title": "Divisi\u00f3ns de Francia", "text": ""}
{"id": "367629", "revid": "23204", "url": "https://gl.wikipedia.org/wiki?curid=367629", "title": "N\u00f3 de Salom\u00f3n", "text": "O n\u00f3 de Salom\u00f3n (Lat\u00edn \"sigillum Salomonis\") \u00e9 o nome com\u00fan dun motivo decorativo tradicional utilizado desde a antig\u00fcidade, e que foi adoptado por numerosas culturas. A pesar do seu nome, en realidade clasif\u00edcase coma un elo, xa que non \u00e9 un n\u00f3 verdadeiro de acordo coas definici\u00f3ns da teor\u00eda matem\u00e1tica dos n\u00f3s.\nEstrutura.\nO n\u00f3 de Salom\u00f3n est\u00e1 formado por dous lazos pechados, os cales se atopan d\u00faas veces entrelazados de maneira intercalada. \u00c9 dicir, se o colocamos sobre unha superficie plana, o n\u00f3 de Salom\u00f3n pos\u00fae catro cruces nas cales os dous lazos entrel\u00e1zanse por debaixo e por encima do outro (en contraposici\u00f3n coas d\u00faas cruces que pos\u00fae o elo de Hopf).\nNa maior\u00eda das representaci\u00f3ns art\u00edsticas, as partes dos lazos que se cruzan de forma alternativa son os lados dun cadrado central, mentres que os catro l\u00f3bulos est\u00e9ndense cara a f\u00f3ra nas catro direcci\u00f3ns. Os catro l\u00f3bulos poden ter forma oval, cadrada, ou triangular, ou poden ter extremos en forma de formas libres tales como follas, \u00e1s, l\u00f3bulos etc."}
{"id": "367630", "revid": "98629", "url": "https://gl.wikipedia.org/wiki?curid=367630", "title": "Toni Branca", "text": "Antonio Branca nado en Sion, Su\u00edza o 15 de setembro de 1916, e finado en Sierre, Su\u00edza o 10 de maio de 1985 foi un piloto de carreiras de Su\u00edza, competiu en tres carreiras do campionato do mundo. A s\u00faa andaina nas carreiras de motor foi financiada supostamente por unha admiradora Condesa belga, a Vizcondesa de Walkiers. Branca competiu nun Maserati 4CLT.\nAndaina nas carreiras.\nBranca fixo o seu debut na F\u00f3rmula 1 no Gran Premio de Su\u00edza de 1950, acabando o und\u00e9cimo, e liderou brevemente a carreira de F\u00f3rmula 1 f\u00f3ra de campionato no Circu\u00edto das Naci\u00f3ns en Xenebra nun Simca-Gordini. Anotou unha serie de posici\u00f3ns no top seis noutras carreiras menores, o seu mellor final foi un cuarto posto nunha carreira da f\u00f3rmula d\u00faas no Aix les Bains Circuit du Lac, antes de participar no Gran Premio de B\u00e9lxica de 1950 e terminar en 10\u00ba lugar. Branca seguiu competindo en , retir\u00e1ndose no Gran Premio de Alema\u00f1a de 1951 1 e terminando sexto na carreira f\u00f3ra de campionato do Gran Premio de Pescara, pero terminou de competir en Grandes Premios a finais de ano.\nBranca competiu nun nivel m\u00e1is baixo ata mediados dos anos 50, competindo en subidas de monta\u00f1a e participou d\u00faas veces na carreira das 24 horas de Le Mans. Correu cun Moretti 750cc, en 1955 o coche non estaba listo e non puido ser levado \u00e1 li\u00f1a de sa\u00edda no momento do inicio, e en 1956 o coche rompeuse antes da s\u00faa quenda detr\u00e1s do volante.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "367632", "revid": "54334", "url": "https://gl.wikipedia.org/wiki?curid=367632", "title": "Becquerel", "text": "O becquerel\u00a0(s\u00edmbolo Bq) \u00e9 unha unidade derivada do Sistema Internacional de Unidades que mide a actividade radioactiva. Un becquerel def\u00ednese como a actividade dunha cantidade de material radioactivo con decadencia dun n\u00facleo por segundo. Equivale a unha desintegraci\u00f3n nuclear por segundo. A unidade de Bq \u00e9 por conseguinte inversa ao segundo. \nP\u00f3dese calcular derivando \"N\" respecto ao tempo (\"t\"):\nformula_1\nsendo formula_2 o n\u00famero de n\u00facleos radioactivos sen desintegrarse, formula_3 a constante radioactiva, caracter\u00edstica de cada is\u00f3topo, e formula_4 a actividade no instante inicial \nToma o seu nome en honra do f\u00edsico franc\u00e9s Henri Becquerel.\nPor outra banda, formula_5 Bq equivalen a 1 curio."}
{"id": "367639", "revid": "23204", "url": "https://gl.wikipedia.org/wiki?curid=367639", "title": "Denis Villeneuve", "text": "Denis Villeneuve, nado en Trois-Rivi\u00e8res (Quebec) o 30 de outubro de 1967, \u00e9 un guionista e director de cine canadense.\nTraxectoria.\nFoi nomeado a un premio Oscar na categor\u00eda de mellor direcci\u00f3n pola s\u00faa pel\u00edcula \"Arrival\" (2016), e ga\u00f1ou tres premios Genie como mellor director, polas s\u00faas longametraxes \"Maelstr\u00f6m\" (2000), \"Polytechnique\" (2009) e \"Incendies\" (2010). A pel\u00edcula \"Incendies\" foi nomeada ademais a un Oscar na categor\u00eda de mellor pel\u00edcula de fala non inglesa. Internacionalmente, \u00e9 co\u00f1ecido por dirixir as cintas \"Prisoners\", \"Sicario\", \"Arrival\" e \"Blade Runner 2049\"."}
{"id": "367648", "revid": "22570", "url": "https://gl.wikipedia.org/wiki?curid=367648", "title": "Jacob Obrecht", "text": "Jacob Obrecht, nado na cidade flamenga de Gante, nos Pa\u00edses Baixos Borgo\u00f1\u00f3ns, en 1457 ou 1458, e finado en Ferrara, Italia, en xullo de 1505, foi un compositor do Renacemento encadrado na escola francoflamenga.\nObrecht foi durante a s\u00faa vida o compositor de misas m\u00e1is afamado da Europa de finais do s\u00e9culo XV, superado s\u00f3, tras o seu falecemento, por Josquin des Pr\u00e9s, e compuxo ademais numerosos motetes e canci\u00f3ns.\nTraxectoria.\nNado entre os anos 1457 e 1458, foi o \u00fanico fillo de Willem Obrecht, un trompetista da cidade de Gante, e de Lijsbette Gheeraerts, que morreu en 1460, \u00e1 idade de 20 anos. O seu suposto retrato, pintado en 1496 e atribu\u00eddo a Hans Memling ou a un pintor pr\u00f3ximo a el, d\u00e1 a s\u00faa idade (38 anos), o que confirma, aproximadamente, a s\u00faa data de nacemento.\nCo\u00f1ecemos poucos datos acerca da s\u00faa formaci\u00f3n, al\u00e9n de que aprende a tocar a trompeta, probablemente, co seu pai. Aprende tam\u00e9n (seguramente no coro dunha igrexa) a arte de contrapunto e da improvisaci\u00f3n sobre un \"cantus firmus\". \u00c9 moi probablemente que Obrecht co\u00f1ecese a Antoine Busnois, que traballaba na corte de Borgo\u00f1a. En calquera caso, co\u00f1ece con seguridade a s\u00faa m\u00fasica, xa que a s\u00faa primeira misa presenta coincidencias estil\u00edsticas moi significativas coas de Busnois.\nEntre 1472, aproximadamente, e 1479 realizou os seus estudos de Teolox\u00eda, sen que hoxe se co\u00f1eza onde.\nEntre 1479 e 1484, aproximadamente, Obrecht traballa para a igrexa de Santa Xertrude en Berg op Zoom. Pouco tempo antes de ser contratado, foi ordenado sacerdote e dixo que a s\u00faa primeira misa.\nO 28 de xullo de 1484 o cabido da catedral de Cambrai nomeouno mestre de capela. Ens\u00ednalles, xa que logo, aos nenos o canto lit\u00farxico, a t\u00e9cnica do canto polif\u00f3nico e, m\u00e1is xeralmente, as diferentes disciplinas musicais. Pero Obrecht comeza a ser acusado de neglixencia no seu traballo e vese forzado a presentar a s\u00faa dimisi\u00f3n. O 21 de outubro de 1485 foi destitu\u00eddo polo cabido.\nA partir de a\u00ed, parece que Obrecht puido ter unha serie de traballos de pouca duraci\u00f3n e pasar por dificultades financeiras, sen que iso fose \u00f3bice para gozar dunha boa reputaci\u00f3n no contexto musical da s\u00faa \u00e9poca. Valla como exemplo que Johannes Tinctoris, estando en N\u00e1poles, o distinguiu nunha curta listaxe de grandes compositores do momento.\nA\u00ednda que a maior\u00eda das encargas feitas a Obrecht provi\u00f1an de Flandres, fixo, polo menos, d\u00faas viaxes a Italia, unha vez en 1487 e unha segunda en 1505 por invitaci\u00f3n do duque de Ferrara, H\u00e9rcules I d'Este, que apreciaba moito a s\u00faa m\u00fasica, moi co\u00f1ecida na \u00e9poca por toda Italia. Mais a morte do duque ese mesmo ano fai que Obrecht se atope novamente sen emprego. Non se co\u00f1ece en que concici\u00f3ns queda na cidade ata a s\u00faa morte, ocasionada pola epidemia de peste do ver\u00e1n de 1505.\nObra.\nObrecht escribiu sobre todo m\u00fasica relixiosa (misas e motetes), a\u00ednda que tam\u00e9n se lle co\u00f1ecen algunhas composici\u00f3ns profanas. Disc\u00edpulo de Johannes Ockeghem, Jacob Obrecht foi, xunto con Josquin des Pr\u00e9s, un dos principais representantes da polifon\u00eda francoflamenga na fin da Idade Media e no inicio do Renacemento. Nas s\u00faas misas e nos seus motetes utilizou sempre a t\u00e9cnica do \"cantus firmus\", pola que escrib\u00eda, sobre unha melod\u00eda adoito preexistente, as restantes voces das composici\u00f3ns polif\u00f3nicas.\nAdheriuse \u00e1 innovaci\u00f3n do estilo holand\u00e9s. Adiantouse ao seu tempo, especialmente nos eidos da harmon\u00eda e da variaci\u00f3n nos m\u00e9todos de tratar unha melod\u00eda preexistente, e estes m\u00e9ritos f\u00f3ronlle reco\u00f1ecidos polos seus coet\u00e1neos.\u00a0\nNa seguinte listaxe rec\u00f3llense as s\u00faas obras conservadas ata hoxe:"}
{"id": "367651", "revid": "1131", "url": "https://gl.wikipedia.org/wiki?curid=367651", "title": "Os nov\u00edsimos da poes\u00eda galega", "text": "Os nov\u00edsimos da poes\u00eda galega | Los nov\u00edsimos de la poes\u00eda gallega \u00e9 unha antolox\u00eda po\u00e9tica biling\u00fce realizada por Mar\u00eda Victoria Moreno, publicada en 1973 por Ediciones Akal na colecci\u00f3n Arealonga. Re\u00fane parte das primeiras obras de poetas arredor de, segundo a ant\u00f3loga, tres criterios: ter nacido a partir de 1943, escribir en galego e ter un libro publicado na altura. A antolox\u00eda serve tam\u00e9n para dar nome ao grupo de poetas que a integra.\nIntegrantes.\nFarruco Sesto Nov\u00e1s, Lois Di\u00e9guez, Alfredo Conde, Xos\u00e9 V\u00e1zquez Pintor, Lu\u00eds \u00c1lvarez Pousa, Xes\u00fas R\u00e1bade Paredes, Margarita Ledo Andi\u00f3n, Dar\u00edo Xoh\u00e1n Cabana, Fiz Vergara Vilari\u00f1o e Xavier Rodr\u00edguez Barrio\nCaracter\u00edsticas e estrutura.\nA obra est\u00e1 estruturada en d\u00faas partes: Introduci\u00f3n, baixo o t\u00edtulo de \u201cJustificaci\u00f3n\u201d e \"Los poetas\" (poemas organizados en funci\u00f3n da autor\u00eda). \u00c9 unha obra biling\u00fce castel\u00e1n-galego: tanto a introduci\u00f3n da ant\u00f3loga como as autopo\u00e9ticas dos autores e a autora est\u00e1n en castel\u00e1n. As\u00ed mesmo, os poemas est\u00e1n traducidos ao castel\u00e1n pola propia Mar\u00eda Victoria Moreno.\n\"Justificaci\u00f3n\".\nNesta parte, Mar\u00eda Victoria Moreno, empregando no primeiro momento a t\u00e9cnica da \"captatio benevolentiae\" cara ao seu labor, explica as raz\u00f3ns polas cales se disp\u00f3n a realizar a antolox\u00eda. Estabelece unha divisi\u00f3n entre poemas perfectos ou atemporais e imperfectos ou temporais, afirmando que os recollidos no volume son temporais, necesarios para transmitir unha visi\u00f3n que presenta as persoas que comparten momento hist\u00f3rico con eles, mais que ten a firme esperanza de que algunhas das voces do poemario avancen cara \u00e1 creaci\u00f3n de obras perfectas.\nA seguir, Moreno realiza un breve percurso pola historia da literatura galega e a s\u00faa ligaz\u00f3n \u00e1s circunstancias hist\u00f3ricas de Galiza: \u00e9poca de esplendor medieval dos s\u00e9culos XIII e XIV seguida polos S\u00e9culos Intermedios (XVI e XVII), no momento en que as linguas vern\u00e1culas europeas tomaban un impulso que o galego non puido aproveitar; a Ilustraci\u00f3n, que equipara teoricamente o galego con outras linguas e promove o interese pola tem\u00e1tica vern\u00e1cula e, finalmente, no s\u00e9culo XIX, o Rexurdimento, iniciado cos xogos florais da Coru\u00f1a de 1861 e a publicaci\u00f3n de \"Cantares gallegos\" de Rosal\u00eda de Castro. Este percurso serve a Moreno para apuntar que \u201cos nov\u00edsimos\u201d s\u00f3 te\u00f1en consciencia dun s\u00e9culo de tradici\u00f3n literaria galega.\nPor outra banda, Moreno explica a situaci\u00f3n digl\u00f3sica de Galiza seguindo a teor\u00eda de Rafael L. Ninyoles: a lingua A (o castel\u00e1n) \u00e9 a que controla os usos de poder, mentres que a lingua B (o galego) mantense nos usos familiares, privados e de menos prestixio. Por isto, a escolla do galego como lingua po\u00e9tica, di Moreno, \u00e9 unha toma de posici\u00f3n na situaci\u00f3n socioling\u00fc\u00edstica de Galiza, un ali\u00f1amento co pobo que fala a lingua B, e por tanto a tem\u00e1tica ha de ter unha pegada social.\nFinalmente, na Introduci\u00f3n a ant\u00f3loga fai unha defensa das voces que se recollen no libro ante as acusaci\u00f3ns de seren simples ep\u00edgonos de Celso Emilio Ferreiro, apuntando que Galiza estivo illada dos avances internacionais doutras literaturas e que a tem\u00e1tica socialrealista debe analizarse tendo en conta as mencionadas circunstancias hist\u00f3ricas galegas. Ademais, explica que, se ben Celso Emilio non aportou grandes variaci\u00f3ns formais, os \u201cnov\u00edsimos\u201d si ensaian novas v\u00edas e que malia haber coincidencias formais, a\u00ednda est\u00e1 por determinar se as voces recollidas no libro ser\u00e1n soamente epigonais do socialrealismo ferreiriano ou as bases dunha renovaci\u00f3n literaria en galego.\n\"Los poetas\".\nNa segunda parte do libro rec\u00f3llense xa, en dez divisi\u00f3ns, os poemas das persoas integrantes da antolox\u00eda. Antes deles aparece en cada caso o nome do autor ou autora, a s\u00faa data, signo zodiacal e lugar de nacemento, os libros publicados previos \u00e1 antolox\u00eda e a ocupaci\u00f3n actual. Despois desta presentaci\u00f3n hai unha autopo\u00e9tica na cal os autores e a autora responden a varias cuesti\u00f3ns remitidas por Moreno: unha breve presentaci\u00f3n de car\u00e1cter, ocupaci\u00f3n e intereses sociais, a raz\u00f3n pola cal escriben, as s\u00faas lecturas e influencias literarias e a s\u00faa concepci\u00f3n da poes\u00eda. Nestas autopo\u00e9ticas verif\u00edcase a conformidade ideol\u00f3xica e est\u00e9tica das persoas que participan da antolox\u00eda coa poes\u00eda social como elemento liberador e \u00fatil para a loita de clases. Con todo, destaca unha precisi\u00f3n de Dar\u00edo Xoh\u00e1n Cabana aplic\u00e1bel ao conxunto da obra: citando a Mao Zedong, o poeta explica que malia ser necesario que unha obra literaria cumpra o prop\u00f3sito pol\u00edtico do momento en que foi creada, debe ter sempre certo grao de validez art\u00edstica. Os textos recollidos na antolox\u00eda son poemas na s\u00faa maior\u00eda in\u00e9ditos, caracterizados polo nomeado ton socialrealista, que Moreno (despois de animar a considerar o dramatismo dos mesmos e non simplemente realizar unha an\u00e1lise formal fr\u00eda) clasifica en tres vertentes: \"poemas\", \"ensaios de versificaci\u00f3n\" e \"pranto aberto\". No primeiro caso hai obras en que a mensaxe deixa paso a forma; no segundo, composici\u00f3ns innovadoras que servir\u00e1n como base para produtos posteriores de m\u00e1is madurez; no terceiro, mostras descarnadas da realidade viva da Galiza do momento.\nCriterio editorial.\nA editora Akal, localizada en Madrid, entra a formar parte do tecido editorial do libro en galego coa publicaci\u00f3n de \"Os nov\u00edsimos da pes\u00eda galega\", inserido na colecci\u00f3n Arealonga. Esta primeira publicaci\u00f3n e as seguintes ligadas a este campo contaban coa direcci\u00f3n do profesor Xes\u00fas Alonso Montero, que tam\u00e9n se ocupou da direcci\u00f3n da colecci\u00f3n infantil Arealongui\u00f1a.\nRelaci\u00f3ns.\nRelaci\u00f3ns da antolox\u00eda.\n\"Os nov\u00edsimos da poes\u00eda galega\" ten como referente unha obra an\u00e1loga na poes\u00eda espa\u00f1ola: \"Nueve nov\u00edsimos poetas espa\u00f1oles\" de Jos\u00e9 Mar\u00eda Castellet. Estoutra antolox\u00eda reuniu poemas de diferentes autores e unha autora cunha divisi\u00f3n en dous grupos por criterio de idade (\u201cSeniors\u201d e \u201cLa coqueluche\u201d). A ruptura co socialrealismo, a influencia do modernismo, as vangardas e o simbolismo, a reflexi\u00f3n metapo\u00e9tica e a escritura autom\u00e1tica marcan esta compilaci\u00f3n.\nRelaci\u00f3ns literarias.\nAs relaci\u00f3ns po\u00e9ticas individuais dos autores e a autora que se recollen no libro son variadas: fontes diversas que configurarar\u00e1n a s\u00faa evoluci\u00f3n, tanto da poes\u00eda galega como da espa\u00f1ola e a internacional. Alg\u00fans dos exemplos citados m\u00e1is frecuentemente son Celso Emilio Ferreiro, Manuel Mar\u00eda ou Vladimir Maiakovski. Son com\u00fans nos poemas a consciencia da situaci\u00f3n de Galiza no tempo de publicaci\u00f3n da antolox\u00eda e as reminiscencias do socialrealismo dos anos cincuenta, verificadas na constante citaci\u00f3n de Celso Emilio Ferreiro \u2013canonizado como m\u00e1ximo expo\u00f1ente do movemento en Galiza\u2013 nas autopo\u00e9ticas.\nTraxectoria.\nA evoluci\u00f3n dos autores e a autora \u00e9 moi diversa. Todos eles in\u00edcianse no campo da poes\u00eda e, m\u00e1is tarde, ir\u00e1n afast\u00e1ndose deste x\u00e9nero cultivando os \u00e1mbitos do periodismo, da narrativa e do ensaio. As traxectorias m\u00e1is relevantes na poes\u00eda rec\u00f3llense a continuaci\u00f3n:\nCr\u00edtica.\nO \u00e9xito cr\u00edtico d\u2019\"Os nov\u00edsimos da poes\u00eda galega\" foi limitado. Esta afirmaci\u00f3n pode sustentarse cuantitativamente no escaso n\u00famero de menci\u00f3ns e an\u00e1lises da obra nas diferentes historias da Literatura galega realizadas at\u00e9 o momento. As causas deste limitado alcance d\u00e9bense buscar nas diferentes estratexias dos grupos involucrados no sistema cultural galego: se ben as colecci\u00f3ns en galego da editora Akal estaban ligadas ao Partido Comunista Galego e pulaban por un intersistema ling\u00fc\u00edstico no conxunto do Estado Espa\u00f1ol, o outro grande grupo cultural situado na esquerda pol\u00edtica, liderado pola Uni\u00f3n do Pobo Galego, rexeitaba a imitaci\u00f3n de modelos espa\u00f1ois (como foi o caso da antolox\u00eda dos nov\u00edsimos en relaci\u00f3n \u00e1 realizada en espa\u00f1ol por Castellet) e promov\u00eda produtos en galego e cun mercado m\u00e1is restrinxido . Ademais, existe un consenso en torno \u00e1 consideraci\u00f3n est\u00e9tica da obra como un produto de curto alcance renovador."}
{"id": "367653", "revid": "5863", "url": "https://gl.wikipedia.org/wiki?curid=367653", "title": "Los nov\u00edsimos de la poes\u00eda gallega", "text": ""}
{"id": "367660", "revid": "23204", "url": "https://gl.wikipedia.org/wiki?curid=367660", "title": "Bant\u00fa", "text": ""}
{"id": "367675", "revid": "89787", "url": "https://gl.wikipedia.org/wiki?curid=367675", "title": "Cantus firmus", "text": "En m\u00fasica, o cantus firmus (expresi\u00f3n latina que significa\"canto fixo\") \u00e9 unha melod\u00eda previa que serve de base para unha composici\u00f3n polif\u00f3nica que, en ocasi\u00f3ns, se escribe \u00e1 parte para ser tocada en notas de longa duraci\u00f3n. O plural desta expresi\u00f3n latina \u00e9 \"cantus firmi\".\nHistoria.\nAs melod\u00edas polif\u00f3nicas m\u00e1is temper\u00e1s presentaban un \"cantus firmus\" proveniente dun canto plano como o canto gregoriano, a\u00ednda que o termo non se empregou ata o s\u00e9culo XIV. As composici\u00f3ns polif\u00f3nicas m\u00e1is antigas que se conservan, como a \"Musica enchiriadis\" (no s\u00e9culo IX), conte\u00f1en a melod\u00eda principal na voz superior e a parte arranxada escrita debaixo. Arredor do s\u00e9culo XI o \"cantus firmus\" comeza a aparecer na parte inferior. M\u00e1is tarde o \"cantus firmus\" aparecer\u00e1 disposto para a voz tenor en notas de duraci\u00f3n longa, voz arredor da cal se desenvolven li\u00f1as mel\u00f3dicas m\u00e1is floridas, vocais ou instrumentais.\nA composici\u00f3n usando o \"cantus firmus\" contin\u00faa a ser a norma a trav\u00e9s do s\u00e9culo XIII: mesmo o emprega a m\u00fasica da escola de San Marcial e de Notre Dame, do mesmo xeito que a maior\u00eda dos motetes do s\u00e9culo XIII. Moitos deses motetes foron escritos en varios idiomas, co \"cantus firmus\" na voz m\u00e1is baixa. As letras dos poemas de tem\u00e1tica amorosa pod\u00edan ser cantadas en lingua vern\u00e1cula sobre o texto sacro en lat\u00edn, en forma de tropo, ou ben o texto sacro pod\u00eda ser cantado sobre unha melod\u00eda profana.\nDurante o s\u00e9culo XIV a t\u00e9cnica do \"cantus firmus\" contin\u00faa a empregarse con frecuencia para a maior parte da m\u00fasica sacra vocal, a\u00ednda que aparecen novas elaboraci\u00f3ns: entanto que a maior parte dos compositores continentais utilizan m\u00e9todos isorr\u00edtmicos, en Inglaterra outros compositores experimentan cun \"cantus firmus\" \"migrante\", no que a melod\u00eda pasa dunha voz a outra sen ulteriores modificaci\u00f3ns. Unha innovaci\u00f3n posterior, co\u00f1ecida como par\u00e1frase ter\u00e1 unha especial importancia na composici\u00f3n de misas cara a finais do s\u00e9culo XV.\nA misa c\u00edclica, que se converteu no est\u00e1ndar da forma musical a mediados do s\u00e9culo XV, usaba a t\u00e9cnica do \"cantus firmus\" como principio organizativo. Nun principio en \"cantus firmus\" perfil\u00e1base como un canto plano, pero o abano de fontes foi crecendo gradualmente ata inclu\u00edr outras fontes sacras, e mesmo canci\u00f3ns populares. Tam\u00e9n ao principio restrinxiuse \u00e1 voz tenor, pero cara ao final dese s\u00e9culo moitos compositores experimentaron con outras formas de emprego, introducindo, por exemplo, un tema en contrapunto entre cada voz, ou usando diferentes ritmos. Durante o s\u00e9culo XVI a t\u00e9cnica do \"cantus firmus\" comezou a ser abandonada, en substituci\u00f3n da t\u00e9cnica da parodia, na que m\u00faltiples voces se incorporan a unha melod\u00eda sacra previa, como no caso da misa. Entanto que os compositores de Italia, Francia ou os Pa\u00edses Baixos utilizaron a parodia e a par\u00e1frase, os creadores de Espa\u00f1a, Portugal e Alema\u00f1a continuaron usando o m\u00e9todo do \"cantus firmus\" segundo a s\u00faa particular idiosincrasia.\nO c\"o\"nxunto de obras seculares m\u00e1is extenso no que se utilizou o \"cantus firmus\" foi \"L'homme arm\u00e9\" (expresi\u00f3n francesa que signifgica \"O home armado\"). Co\u00f1\u00e9cense m\u00e1is de corenta arranxos, entre eles dous de Josquin des Pr\u00e9s e seis dun ou varios compositores an\u00f3nimos de N\u00e1poles. Moitos compositores de mediados e de fins do Renacemento escribiron misas base\u00e1ndose nesa melod\u00eda, e a pr\u00e1ctica perdurou ata o s\u00e9culo XVII, como \u00e9 o caso do arranxo de Carissimi. Hai varias teor\u00edas que intentan explicar o t\u00edtulo de \"L'homme arm\u00e9.\" Algunhas suxiren que o home armado poder\u00eda representar o Arcanxo Miguel, mentres que outras se inclinan por que poder\u00eda tratarse dunha popular taberna (\"Maison L'homme arm\u00e9\") de Cambrai, pr\u00f3xima ao domicilio de Dufai. Posto que a Ca\u00edda de Constantinopla tivo lugar en 1453 \u00e9 posible que o texto \"L'homme arm\u00e9 doibt on doubter\"\" (\"D\u00e9bese temer o home armado\") amose o temor ao Imperio Otom\u00e1n, que se atopaba en fase expansiva por Europa Central.\nExisten outros exemplos de \"cantus firmi\" profanos usados para a composici\u00f3n de misas. Alg\u00fans dos m\u00e1is famosos son \"Fortuna Desperata\" (atribu\u00edda a Antoine Busnois), \"Fors seulement\" (de Johannes Ockeghem), \"Mille regretz\" (de Josquin des Pr\u00e9s) e \"The western wynde\" (an\u00f3nimo).\nOs compositores alem\u00e1ns do per\u00edodo do Barroco, especialmente Johann Sebastian Bach, empregaron melod\u00edas corais como \"cantus firmi.\" Na apertura da s\u00faa \"Paix\u00f3n segundo San Mateo\" a coral \"O Lamm Gottes, unschuldig\" (\"Oh divino a\u00f1o inocente\") aparece en notas de longa duraci\u00f3n, cantadas por un coro de sopranos \"in ripieno\".\nComo m\u00e9todo de ensino musical empregouse o \"cantus firmus\", e contin\u00faa a empregarse, no ensino do contrapunto, e \u00e9 a base do \"Gradus ad Parnassum\" de Johann Joseph Fux, publicado por vez primeira por Girolamo Diruta en 1710."}
{"id": "367708", "revid": "23204", "url": "https://gl.wikipedia.org/wiki?curid=367708", "title": "Twa", "text": ""}
{"id": "367717", "revid": "23204", "url": "https://gl.wikipedia.org/wiki?curid=367717", "title": "Hutu", "text": ""}
{"id": "367744", "revid": "27155", "url": "https://gl.wikipedia.org/wiki?curid=367744", "title": "Formiga le\u00f3n", "text": ""}
{"id": "367749", "revid": "23204", "url": "https://gl.wikipedia.org/wiki?curid=367749", "title": "Mohicanos", "text": ""}
{"id": "367750", "revid": "23204", "url": "https://gl.wikipedia.org/wiki?curid=367750", "title": "Cree", "text": ""}
{"id": "367755", "revid": "23204", "url": "https://gl.wikipedia.org/wiki?curid=367755", "title": "Caribe (etnia)", "text": ""}
{"id": "367774", "revid": "23204", "url": "https://gl.wikipedia.org/wiki?curid=367774", "title": "Masacre de Granada de 1066", "text": "O masacre de Granada de 1066 foi a m\u00e1is sanguenta matanza de xudeus sefard\u00eds perpetrada polos musulm\u00e1ns na Pen\u00ednsula Ib\u00e9rica.\nHistoria.\nO 30 de decembro de 1066 (9 de tevet de 4827 no calendario hebreo) un xent\u00edo irrompeu na Alhambra de Granada, que nese momento estaba baixo poder musulm\u00e1n en Al-\u00c1ndalus. A revolta acabou coa crucifixi\u00f3n do visir xudeu Iusuf ibn Nagrela (fillo de Semuel ibn Nagrella) e o masacre da maior parte da poboaci\u00f3n xud\u00eda da cidade: \"M\u00e1is de 1500 familias xud\u00edas, \u00e9 dicir, ao redor de 4000 persoas, morreron nun d\u00eda\". Esta foi a primeira persecuci\u00f3n aos xudeus da Pen\u00ednsula baixo o goberno isl\u00e1mico."}
{"id": "367836", "revid": "5863", "url": "https://gl.wikipedia.org/wiki?curid=367836", "title": "Ediciones Celta", "text": ""}
{"id": "367854", "revid": "98629", "url": "https://gl.wikipedia.org/wiki?curid=367854", "title": "Paradiseidos", "text": "Os paradiseidos (Paradisaeidae), chamados comunmente aves do para\u00edso, son unha familia de aves da orde Passeriformes. A maior\u00eda das especies enc\u00f3ntranse na illa de Nova Guinea e o leste de Australia. A familia ten 42 especies en 15 x\u00e9neros. Os membros desta familia son co\u00f1ecidos principalmente pola rechamante plumaxe dos machos das especes con dimorfismo sexual, que son a maior\u00eda, en especial polas plumas longas e elaboradas que lles saen do bico, \u00e1s, cola e cabeza. A maior parte est\u00e1n confinadas a h\u00e1bitats de selva densa. A dieta de todas as especies est\u00e1 baseada na froita e en menor medida nos artr\u00f3podos. As aves do para\u00edso te\u00f1en diversos sistemas de reproduci\u00f3n, desde a monogamia \u00e1 poligamia de tipo lek.\nVarias especies est\u00e1n ameazadas pola caza ou a perda de h\u00e1bitat.\nTaxonom\u00eda e sistem\u00e1tica.\nDurante moito tempo as aves do para\u00edso foron consideradas estreitamente relacionadas cos Ptilonorhynchidae. Hoxe, a\u00ednda que ambos os grupos son tratados como parte da li\u00f1axe australiana dos c\u00f3rvidos, crese que os dous grupos est\u00e1n s\u00f3 distantemente emparentados. Os parentes evolutivos m\u00e1is pr\u00f3ximos das aves do para\u00edso son os c\u00f3rvidos, os mon\u00e1rquidos e os estrutideidos australianos.\nUn estudo de 2009 que examinou o ADN mitocondrial de todas as especies para determinar as relaci\u00f3ns evolutivas dentro da familia e cos seus parentes m\u00e1is pr\u00f3ximos e estimou que a familia apareceu hai 24 mill\u00f3ns de anos, o que \u00e9 antes do que se pensaba en estimaci\u00f3ns previas. O estudo identificou cinco clados dentro da familia, e situou a separaci\u00f3n entre o primeiro clado, que cont\u00e9n os mon\u00f3gamos \"Manucodia\" e \"Lycocorax pyrrhopterus\", e as outras aves do paraiso, en hai 10 mill\u00f3ns de anos. O segundo clado incl\u00fae os \"Parotia\" e o \"Pteridophora alberti\". O terceiro clado provisionalmente cont\u00e9n varios x\u00e9neros: \"Seleucidis\", \"Drepanornis\", \"Semioptera\", \"Ptiloris\" e \"Lophorina\", pero os valores que apoian estas inclusi\u00f3ns son baixos. O cuarto clado comprende \"Epimachus\", \"Paradigalla\" e os \"Astrapias\". O clado final incl\u00fae \"Cicinnurus\" e os \"Paradisaea\".\nOs l\u00edmites exactos da familia revis\u00e1ronse tam\u00e9n. As tres especies de \"Cnemophilus\" e \"Loboparadisea\" foran tratados anteriormente como unha subfamilia de aves do para\u00edso, que se chamou Cnemophilinae. A pesar das diferenzas na boca, morfolox\u00eda do p\u00e9 e h\u00e1bitos de nidaci\u00f3n permaneceron na familia ata que un estudo feito en 2000 os pasou a unha familia separada m\u00e1is pr\u00f3xima aos Melanocharitidae. O mesmo estudo encontrou que os \"Macgregoria pulchra\" pertenc\u00edan en realidade \u00e1 gran familia de Australasia dos Meliphagidae. Ademais destas tres especies, varias especies e x\u00e9neros de sistem\u00e1tica enigm\u00e1tica foron consideradas membros potenciais desta familia. As d\u00faas especies do x\u00e9nero \"Melampitta\", tam\u00e9n de Nova Guinea, foron ligadas coas aves do para\u00edso, pero as s\u00faas relaci\u00f3ns seguen sendo pouco claras, e m\u00e1is recentemente foron asociadas cos Struthideidae australianos. O \"Lamprolia victoriae\" de Fixi foi asociado coas aves do para\u00edso moitas veces desde o seu descubrimento, pero nunca foi formalmente asignado \u00e1 familia. Recentes probas moleculares fixeron que agora se sit\u00fae a especie cos \"Rhipidura\".\nEspecies.\nX\u00e9nero: \"Lycocorax\"\nX\u00e9nero: \"Manucodia\"\nX\u00e9nero: \"Phonygammus\"\nX\u00e9nero: \"Paradigalla\"\nX\u00e9nero: \"Astrapia\"\nX\u00e9nero: \"Parotia\"\nX\u00e9nero: \"Pteridophora\"\nX\u00e9nero: \"Lophorina\"\nX\u00e9nero: \"Ptiloris\"\nX\u00e9nero: \"Epimachus\"\nX\u00e9nero: \"Drepanornis\"\nX\u00e9nero: \"Cicinnurus\"\nX\u00e9nero: \"Semioptera\"\nX\u00e9nero: \"Seleucidis\"\nX\u00e9nero: \"Paradisaea\"\nH\u00edbridos.\nPoden orixinarse h\u00edbridos de aves do para\u00edso cando individuos de diferentes especies de aspecto similar te\u00f1en \u00e1reas de distribuci\u00f3n que se solapan, e as especies conf\u00fandense e cren que son da mesma especie e cr\u00fazanse.\nCando Erwin Stresemann se decatou de que a hibridaci\u00f3n entre aves do para\u00edso poder\u00eda ser unha explicaci\u00f3n de por que moitas das especies descritas eran tan raras, examinou moitos esp\u00e9cimes controvertidos e, durante as d\u00e9cadas de 1920 e 1930, publicou varios traballos sobre esta hip\u00f3tese. Moitas destas especies descritas a finais do s\u00e9culo XIX e inicios do XX son agora xeralmente consideradas h\u00edbridos, a\u00ednda que algunhas seguen discut\u00edndose; non \u00e9 probable que se establezan definitivamente os seus status sen un exame xen\u00e9tico dos esp\u00e9cimes conservados en museos.\nDescrici\u00f3n.\nAs aves do par\u00edso est\u00e1n estreitamente relacionadas cos c\u00f3rvidos. O seu tama\u00f1o vai desde os 15\u00a0cm e 50 g do \"Cicinnurus regius\" aos 44\u00a0cm e 430 g do \"Manucodia comrii\". O macho do \"Epimachus fastosus\", coa s\u00faa longa cola, \u00e9 a especie m\u00e1is longa, cunha lonxitude de 110\u00a0cm. Na maior\u00eda das especies, as colas dos machos son m\u00e1is longas e largas que as das femias, e as diferenzas van desde escasas a moi grandes. As \u00e1s son arredondadas e nalgunhas especies est\u00e1n modificadas estruturalmente nos machos para produciren sons. Na forma do bico hai unha considerable variaci\u00f3n na familia, xa que estes poden ser curvos e longos, como nos \"Drepanornis\" e \"Epimachus\" e nos \"Ptiloris\", ou pequenos e finos como nos \"Astrapia\". Igual que o tama\u00f1o corporal, o tama\u00f1o do bico var\u00eda entre os sexos, a\u00ednda que son m\u00e1is com\u00fans as especies nas que as femias te\u00f1en bicos m\u00e1is grandes que os machos, especialmente nas especies insect\u00edvoras.\nA variaci\u00f3n na plumaxe entre os sexos est\u00e1 moi relacionada co sistema de reproduci\u00f3n. Os \"Manucodia\" e \"Lycocorax pyrrhopterus\", que son socialmente mon\u00f3gamos, son sexualmente monom\u00f3rficos. Son tam\u00e9n monom\u00f3rficas as d\u00faas especies de \"Paradigalla\", que son pol\u00edgamas. Todas estas especies te\u00f1en xeralmente unha plumaxe negra con iridescencia verde e azul en diversas proporci\u00f3ns. A plumaxe das femias das especies dim\u00f3rficas \u00e9 tipicamente verdosa para confundirse co seu h\u00e1bitat, a diferenza das rechamantes cores que presenta a dos machos. Os machos m\u00e1is novos destas especies te\u00f1en plumaxe similar \u00e1 das femias, e tardan moito en chegar \u00e1 madurez sexual, de modo que non adquiren a plumaxe adulta ata os sete anos. Isto permite que os machos m\u00e1is novos se protexan dos depredadores coas s\u00faas cores m\u00e1is apagadas, e tam\u00e9n que reduzan a hostilidade por parte dos machos adultos.\nH\u00e1bitat e distribuci\u00f3n.\nO centro da diversidade das aves do para\u00edso \u00e9 a grande illa de Nova Guinea e todos os x\u00e9neros menos dous se atopan en Nova Guinea. Estes dous son os x\u00e9neros monot\u00edpicos \"Lycocorax\" e \"Semioptera\", ambos end\u00e9micos das illas Molucas, situadas en Indonesia ao oeste de Nova Guinea. Das especies do x\u00e9nero \"Ptiloris\", d\u00faas son end\u00e9micas dos bosques costeiros do leste de Australia, unha vive tanto en Australia coma en Nova Guinea, e unha s\u00f3 se encontra en Nova Guinea. O x\u00e9nero restante cunha especie f\u00f3ra de Nova Guinea \u00e9 \"Manucodia\", un representante do cal se encontra no extremo norte de Queensland, Australia. As restantes especies est\u00e1n restrinxidas a Nova Guinea e algunhas das illas que a rodean. Moitas especies te\u00f1en \u00e1reas de distribuci\u00f3n moi restrinxidas, especialmente varias especies cun tipo de h\u00e1bitat restrinxido como os bosques de media monta\u00f1a (como o \"Epimachus fastosus\") ou end\u00e9micos de illas (como o \"Cicinnurus respublica\").\nA maior\u00eda das aves do para\u00edso viven en bosques tropicais, como selvas, pantanos, e bosques nubrados, e case todos son habitantes solitarios das \u00e1rbores. Varias especies viven en mangleirais costeiros. A especie que vive m\u00e1is ao sur \u00e9 o \"Ptiloris paradiseus\" de Australia, que vive en bosques h\u00famidos subtropicais e temperados. Os do grupo dos \"Manucodia\" son os m\u00e1is pl\u00e1sticos en canto aos seus requirimentos de h\u00e1bitats, en especial o \"Manucodia ater\", que habita en bosques e sabanas abertas con \u00e1rbores e arbustos. Os h\u00e1bitats de media monta\u00f1a son os m\u00e1is ocupados por estas aves, e trinta das corenta especies viven na faixa altitudinal entre os 1.000 e 2.000 m de altura.\nComportamento e ecolox\u00eda.\nDieta e alimentaci\u00f3n.\nA dieta das aves do para\u00edso \u00e9 fundamentalmente froitas e artr\u00f3podos, a\u00ednda que poden comer tam\u00e9n pequenas cantidades de n\u00e9ctar e pequenos vertebrados. A proporci\u00f3n dos dous tipos principais de alimentos var\u00eda coa especie, e nalgunhas especies predomina a froita, mentres que os artr\u00f3podos predominan noutras. A proproci\u00f3n dos dous afecta a outros aspectos do comportamento da especie, por exemplo as especies frux\u00edvoras tenden a alimentarse nas copas das \u00e1rbores, mentres que os insect\u00edvoros poden alimentarse en zonas a media altura das \u00e1rbores. As frux\u00edvoras son m\u00e1is sociais que as insect\u00edvoras, que son m\u00e1is solitarias e territoriais.\nIncluso as aves do para\u00edso que comen principalmente insectos comen tam\u00e9n grandes cantidades de froita; e a familia \u00e9 en conxunto unha importante dispersora de sementes nos bosques de Nova Guinea, xa que non dixiren as sementes. As especies que se alimentan de froitas cobren unha ampla \u00e1rea buscando froitos e mentres o fan x\u00fantanse con outras especies comedoras de froita nas \u00e1rbores que dan froitos, pero non se asocian con elas e non permanecen xunto a outras especies durante moito tempo. Comen as froitas mentres est\u00e1n pousadas sobre as \u00e1rbores, non ao voo desde o aire, e poden usar os p\u00e9s como feramentas para manipular e soster a s\u00faa comida, o que lles permite extraer certos froitos capsulares. Hai certa diferenciaci\u00f3n de nichos na elecci\u00f3n das froitas polas especies e unha determinada especie s\u00f3 consome unha limitada cantidade de tipos de froitos en comparaci\u00f3n coa gran variedade da que dispo\u00f1en. Por exemplo, o \"Phonygammus keraudrenii\" e o \"Manucodia chalybatus\" comen principalmente figos, mentres que o \"Parotia lawesii\" prefire principalmente bagas e o \"Lophorina superba\" e o \"Paradisaea raggiana\" comen maiormente froitos encapsulados.\nReproduci\u00f3n.\nA maior\u00eda das especies te\u00f1en elaborados rituais de apareamento, e as especdies de \"Paradisaea\" utilizan un sistema de tipo lek. Outros, como as especies de \"Cicinnurus\" e \"Parotia\", te\u00f1en danzas de apareamento moi ritualizadas. Os machos son pol\u00edgamos nas especies sexualmente dim\u00f3rficas, pero son mon\u00f3gamos en polo menos algunhas das especies monom\u00f3rficas. A hibridaci\u00f3n \u00e9 frecuente nestes paxaros, o que suxire que as especies pol\u00edgamas de aves do para\u00edso est\u00e1n moi estreitamente relacionadas malia pertenceren a distintos x\u00e9neros. Describ\u00edronse moitos h\u00edbridos como novas especies, algunhas das cales son discutidas.\nAs aves do para\u00edso constr\u00faen os seus ni\u00f1os con materiais brandos, como follas, fentos, e gabil\u00e1ns de plantas, e son situados tipicamente nas bifurcaci\u00f3ns dos troncos. O n\u00famero t\u00edpico de ovos en cada posta var\u00eda nas distintas especies e non se sabe para todas as especies. As grandes especies case sempre po\u00f1en un s\u00f3 ovo, pero as especies menores poden producir postas de 2 ou 3 ovos. Os ovos eclosionan pasados de 16 a 22 d\u00edas, e as cr\u00edas viven no ni\u00f1o ata entre 16 e 30 d\u00edas de idade.\nRelac\u00f3ns cos humanos.\nOs pobos de Nova Guinea usan a mi\u00fado as plumas das aves do para\u00edso nos seus traxes e rituais, e as plumas eran populares en Europa en s\u00e9culos pasados entre as damas para os seus sombreiros. A caza para obter as plumas e a destruci\u00f3n de h\u00e1bitats reduciron algunhas especies ata chegaren a ter un status de \"en perigo\"; a destruci\u00f3n de h\u00e1bitats debido \u00e1 deforestaci\u00f3n \u00e9 agora a ameaza predominante.\nOs m\u00e1is co\u00f1ecidos son as especies do x\u00e9nero \"Paradisaea\", inclu\u00edda a especie tipo \"Paradisaea apoda\". Esta especie foi descrita por esp\u00e9cimes tra\u00eddos a Europa por expedici\u00f3ns de comerciantes a inicios do s\u00e9culo XVI. Estes esp\u00e9cimes foran preparados por comerciantes nativos que lles quitaban as \u00e1s e p\u00e9s para que puidesen servir de decoraci\u00f3n. Isto non o sab\u00edan os exploradores, e en ausencia de m\u00e1is informaci\u00f3n orixin\u00e1ronse moitas crenzas sobre estas aves. Durante un tempo pensouse que eran as m\u00edticas aves f\u00e9nix. A s\u00faa condici\u00f3n a mi\u00fado sen patas nin \u00e1s destas preparaci\u00f3ns disecadas levaron a crer que as aves nunca se pousaban sen\u00f3n que se manti\u00f1an permanentemente no aire grazas \u00e1s s\u00faas plumas. Os primeiros europeos que encontraron estes exemplares preparados, foron os mari\u00f1eiros de Fernando de Magall\u00e1ns na s\u00faa circunnavegaci\u00f3n da Terra. Antonio Pigafetta escribiu sobre elas que \"a xente d\u00edxonos que estas aves proced\u00edan do para\u00edso terrestre, e ch\u00e1manlles bolon diuata, \u00e9 dicir, 'aves de Deus'\". Esta \u00e9 a orixe tanto do nome \"ave do para\u00edso\" coma do nome espec\u00edfico \"apoda\" (sen p\u00e9s) dalgunha especie como \"Paradisaes apoda\". Un relato alternativo de Maximiliano Transilvano usaba o termo Mamuco Diata, unha variante de Manucodiata, que era utilizado como sin\u00f3nimo de ave do para\u00edso no s\u00e9culo XIX, e hoxe hai un x\u00e9nero chamado \"Manucodia\".\nCaza.\nA caza de aves do para\u00edso leva produc\u00edndose desde hai moito tempo, posiblemente desde o asentamento humano na zona onde viv\u00edan estes paxaros. Observouse que entre as especies cazadas m\u00e1is habitualmente, os machos empezan a aparearse oportunisticamente incluso antes de que lles creza a plumaxe ornamental.\nO naturalista, explorador e autor Alfred Russel Wallace pasou seis anos na \u00e1rea de Indonesia e escribiu a obra \"The Malay Archipelago\" (publicada en 1869), durante ese tempo cazou, recolleu e describiu moitos esp\u00e9cimes de animais e aves inclu\u00edndo varias aves do para\u00edso.\nBen que a caza para obter plumas para a confecci\u00f3n de sombreiros foi moi intensa nos s\u00e9culos XIX e XX, pero hoxe estas aves gozan de protecci\u00f3n legal e a s\u00faa caza s\u00f3 est\u00e1 permitida en niveis sustentables para prover de plumas para as necesidades cerimoniais das poboaci\u00f3ns tribais locais."}
{"id": "367856", "revid": "27155", "url": "https://gl.wikipedia.org/wiki?curid=367856", "title": "Paradiseido", "text": ""}
{"id": "367857", "revid": "27155", "url": "https://gl.wikipedia.org/wiki?curid=367857", "title": "Paradisaeidae", "text": ""}
{"id": "367859", "revid": "72012", "url": "https://gl.wikipedia.org/wiki?curid=367859", "title": "Synurophyceae", "text": "Os sin\u00faridos (Synurophyceae) son un reducido grupo de algas unicelulares douradas, m\u00f3biles, e case todas de augas doces.\nAparecen solitarias ou formando colonias, te\u00f1en varios flaxelos, un ou dous, de diferente larguras e con manchas nos seus p\u00e9s, que act\u00faan como fotorreceptores. Ao igual que as crisof\u00edceas, caracter\u00edzanse polas placas sil\u00edceas bilaterais que os cobren. S\u00f3 lles falta unha placa nas posici\u00f3ns onde o flaxelo sae cara a f\u00f3ra. S\u00f3, a contra das crisof\u00edceas, aparecen placas de s\u00edlice con forma de f\u00edos nalg\u00fans sin\u00faridos. Aos seus cloroplastos s\u00f3elles faltar conexi\u00f3ns da membrana ao n\u00facleo. Presentan clorofila \"a\" e c1 m\u00e1is non c2. Te\u00f1en unha fase de letargo, co\u00f1ecida como estomatociste, tanto na fase sexual como asexual.\nOs rexistros f\u00f3siles de estomatocistos son \u00fatiles nos estudos paleolimnol\u00f3xicos. Informan dos niveis de nutrientes no ambiente, no caso das especies fluviais, e dos niveis da distribuci\u00f3n das capas de xeo na terra, no caso das especies mari\u00f1as.\nCaracter\u00edsticas.\nOs sin\u00faridos est\u00e1n cubertos con placas e espi\u00f1as de silicato. En \"Synura\" estas placas aparecen por riba da superficie dos cloroplastos. As placas son simetricas bilateralmente e f\u00f3rmase por deposici\u00f3ns que saen dunha ves\u00edcula. A membrana desa ves\u00edcula que forma a placa, a \"silicalemma\", controla a forma na que as prote\u00ednas e glicoproteinas se te\u00f1en que ir xuntando para formar as placas. As placas montan unhas sobre das outras estando sempre a parte anterior dunha sobre do lateral dereito da que ten \u00e1 esquerda. As c\u00e9lulas te\u00f1en dous flaxelos heterocontos. Isto \u00e9, te\u00f1en dous flaxelos diferentes, e un \u00e9 m\u00e1is longo. Sempre hai un deles que ten \"f\u00edos\", talos laterais, por todo el. Os flaxelos saen paralelos un do outro da parte anterior da c\u00e9lula. As placas sil\u00edceas prod\u00facenas as ves\u00edculas de Golgi. Os seus fotoreceptores consisten de abombamentos da c\u00e9lula parellos aos flaxelos, que non est\u00e1n nin asociados coa membrana celular nin cos cloroplastos. As\u00ed \u00e9 que os sin\u00faridos non te\u00f1en \"ollos\" fotoreceptores como os seus grupos m\u00e1is achegados. A membrana do n\u00facleo celular non est\u00e1 asociada, ou estao pouco, co ret\u00edculo endoplasm\u00e1tico do cloroplasto.\nA fucoxantina \u00e9 o principal compo\u00f1ente que lle d\u00e1 a este grupo a s\u00faa cor dourada.\nOs sin\u00faridos non son fagocitadores.\nMostran reproduci\u00f3n asexual e sexual, por reproduci\u00f3n isog\u00e1mica. Os seus quistes denom\u00ednanse estomatosporas ou estromatocistes.\nClasificaci\u00f3n.\nNos sin\u00faridos hai d\u00faas familias co\u00f1ecidas. As \"Mallomonas\" son c\u00e9lulas libres de entre 50-100 \u03bcm de longo. Te\u00f1en placas ben ornamentadas e espi\u00f1as longas. As \"Synura\" son esf\u00e9ricas e forman colonias globulares. As c\u00e9lulas ori\u00e9ntanse na colonia tal que os flaxelos saen cara a f\u00f3ra da colonia. Cada c\u00e9lula adoita ser de 30 \u03bcm de radio. Non adoitan ter espi\u00f1as e se as te\u00f1en son curtas.\nAndersen &amp; Preisig, en Lee \"et al.\" (2000) clasificounos en:\nAntes desta \u00faltima clasificaci\u00f3n, os sin\u00faridos estaban catalogados dentro das algas douradas, na orde das \"Ochromonadales\" como familia Mallomonadaceae. Andersen, seguindo suxesti\u00f3ns de Cavalier-Smith, clasificounas como un grupo separado en 1987, d\u00e1ndolle a categor\u00eda de clase."}
{"id": "367860", "revid": "98629", "url": "https://gl.wikipedia.org/wiki?curid=367860", "title": "Piero Carini", "text": "Piero Carini nado en X\u00e9nova o 6 de marzo de 1921 e finado en Saint-\u00c9tienne, Francia o 30 de maio de 1957 foi un piloto de carreiras de Italia.\nAndaina nas carreiras.\nCarini terminou terceiro no Gran Premio de Modena de 1950, que se disputou ese ano coas regras da F\u00f3rmula 2, pilotando un OSCA. Con todo, o coche resultou pouco fiable en , pero logrou o suficiente como para ser invitado pola Scuderia Marzotto en , para conducir os seus Ferrari de Gran Premio e deportivos. Malia competir soamente en dous Grandes Premios (debutou o 6 de xullo de 1952), Carini fixo o bastante ben como para asinar polo equipo oficial de Ferrari para , efectivamente como un piloto \"junior\" xunto a Umberto Maglioli. Pero s\u00f3 competiu no Gran Premio de Italia de 1953, e ao final da tempada trasladouse a Alfa Romeo, para conducir en 1954 os seus coches de turismo Tlogrando vitorias na s\u00faa clase na Mille Miglia, o Tour de Sicilia e a Copa Dolomita.\nEn 1955 Carini pilotou un Ferrari logrando vitorias de clase en Dakar e Caracas, Venezuela, e cun O.S.C.A. unha vitoria de clase na Targa Florio.\nEn 1957, pilotando nunha carreira de coches deportivos, preto de Saint-\u00c9tienne, Francia, cun Ferrari Testa Rossa, o coche de Carini cruzou a mediana central e chocou con outro competidor morrendo instantaneamente.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "367862", "revid": "5080329", "url": "https://gl.wikipedia.org/wiki?curid=367862", "title": "Sievert", "text": "O sievert (s\u00edmbolo Sv) \u00e9 unha unidade derivada do SI que mide a dose de radiaci\u00f3n absorbida pola materia viva, corrixida polos posibles efectos biol\u00f3xicos producidos. 1 Sv \u00e9 equivalente a un joule\u00a0entre quilogramo, (1 J/kg). Esta unidade d\u00e1 un valor num\u00e9rico co que se poden cuantificar os efectos estoc\u00e1sticos producidos polas radiaci\u00f3ns ionizantes.formula_1Utilizouse este nome en honra ao f\u00edsico sueco Rolf Sievert.\nO organismo encargado das definici\u00f3ns de todas as unidades de medida utilizadas para as radiaci\u00f3ns ionizantes e a radioactividade \u00e9 a ICRU (International Commission on Radiation Units and measurements). As s\u00faas recomendaci\u00f3ns son adoptadas polo BIPM (Bureau International des Poids et Mesures) co que se incorporan ao Sistema Internacional de Unidades.\nA s\u00faa diferenza co gray (unidade da dose absorbida) \u00e9 que o sievert est\u00e1 corrixido polo dano biol\u00f3xico que producen as radiaci\u00f3ns, mentres que o gray mide a enerx\u00eda absorbida por un material.\nC\u00famprese a equivalencia 1 Sv = 1 Gy para as radiaci\u00f3ns electromagn\u00e9ticas (raios X e gamma) e os electr\u00f3ns, pero para outras radiaci\u00f3ns debe utilizarse un factor corrector: 20 para a radiaci\u00f3n alfa, de 1 a 20 para neutr\u00f3ns libres.\nEsta unidade \u00e9 utilizada para medir diferentes magnitudes usadas en protecci\u00f3n radiol\u00f3xica, como a dose equivalente, a dose colectiva, a dose ambiental ou a dose efectiva entre outras, cada unha delas corrixida ou \"ponderada\" por distintos factores que reflicten distintos aspectos, como a Eficiencia Biol\u00f3xica Relativa (RBE en ingl\u00e9s).\nS\u00edntomas inmediatos na sa\u00fade.\nS\u00edntomas nos humanos por mor da radiaci\u00f3n acumulada durante un mesmo d\u00eda (os efectos red\u00facense se o mesmo n\u00famero de Sieverts se acumula nun per\u00edodo m\u00e1is longo):\nS\u00edntomas en humanos por radiaci\u00f3n acumulada durante un ano, en milisieverts (1 Sv=1000 mSv):\nDose m\u00e1xima de radiaci\u00f3n dos astronautas.\nNas viaxes espaciais, e debido a que no espazo existe radiaci\u00f3n a causa do vento solar e dos raios c\u00f3smicos, a NASA ten a norma pola cal en 10 anos de servizo, un astronauta non deber\u00eda recibir maior radiaci\u00f3n que a que incrementar\u00eda nun 3\u00a0% a probabilidade de sufrir nun futuro un cancro mortal.\nUsando esta norma, a NASA calcula a cantidade de radiaci\u00f3n m\u00e1xima que un astronauta deber\u00eda recibir en 10 anos de servizo (baseados en c\u00e1lculos aproximados, sen moita estat\u00edstica dispo\u00f1ible):\nConversi\u00f3n a outras unidades.\n1 Sv = 100 rem\nNas aplicaci\u00f3ns que poden atoparse comunmente adoitan ser utilizados os seus subm\u00faltiplos mSv e \u03bcSv. A partir de 1 Sv os efectos m\u00e1is importantes son os deterministas, polo que se utiliza a dose absorbida (por tanto os gray)."}
{"id": "367866", "revid": "25871", "url": "https://gl.wikipedia.org/wiki?curid=367866", "title": "L'homme arm\u00e9", "text": "L'homme arm\u00e9 (\"O home armado\") \u00e9 unha antiga canci\u00f3n francesa do Renacemento, orixinaria dos c\u00edrculos musicais da corte borgo\u00f1oa. Tr\u00e1tase do ton m\u00e1is popular utilizado como \"cantus firmus\" para o ordinario da misa: dos s\u00e9culos XV e XVI sobreviven arredor de 40\u00a0composici\u00f3ns de diferentes compositores tituladas \"Missa L'homme arm\u00e9\".\nOrixe.\nA orixe da popularidade da canci\u00f3n e a importancia do \"home armado\" son obxecto de debate. Unhas teor\u00edas suxiren que representa a San Miguel Arcanxo. O compositor Johannes Regis (1425-1496) utiliza precisamente esa alusi\u00f3n na s\u00faa \"Dum Sacrum Mysterium\" / \"Missa L'homme Arm\u00e9\", baseada nesta melod\u00eda, incorporando varios textos adicionais na honra de San Miguel Arcanxo. Outros, por\u00e9n, consideran que este nome representa s\u00f3 o nome dunha popular taberna (\"Maison L'Homme Arm\u00e9\") preto da casa de Guillaume Dufay, en Cambrai. Tam\u00e9n pode representar o cabaleiro da nova cruzada contra os turcos. Hai unha ampla evidencia que indica que posu\u00eda unha importancia especial para a Orde do V\u00e9laro de Ouro. \u00c9 significativo que a primeira aparici\u00f3n da canci\u00f3n fose contempor\u00e1nea \u00e1 Ca\u00edda de Constantinopla tomada polo Imperio turco en 1453, un acontecemento que tivo un efecto psicol\u00f3xico devastador en Europa; compositores como Guillaume Dufay crearon obras que lamentaban este acontecemento. Mesmo \u00e9 posible que as tres teor\u00edas sexan certas, debido ao sentimento de inquedanza ante a necesidade de organizaci\u00f3n da defensa militar fronte aos otom\u00e1ns que ameazaban tam\u00e9n o centro e o norte de Europa naquel momento, e a necesidade de reconquistar Constantinopla.\nUnha proposta recente afirma que a orixe do tema musical \u00e9 unha combinaci\u00f3n idealizada a partir de berros na r\u00faa e a chamada de trompeta \u00e1s armas, que puido orixinarse a finais do s\u00e9culo XIV ou a principios do XV, debido ao maior uso da prolaci\u00f3n, que era a medida musical m\u00e1is com\u00fan naquel tempo.\nUso na misa latina.\n\"L'homme arm\u00e9\" \u00e9 especialmente salientable porque foi moi usado como \"cantus firmus\" polos compositores do Renacemento para a misa latina. \u00c9 probable que fose m\u00e1is utilizado para este prop\u00f3sito que calquera outra canci\u00f3n profana: co\u00f1\u00e9cense arredor de 40\u00a0composici\u00f3ns. Moitos compositores do Renacemento crearon polo menos unha misa con esta melod\u00eda; as d\u00faas obras de Josquin des Pr\u00e9s, a \"Missa L'homme arm\u00e9 super voces musicales\", e a \"Missa L'homme arm\u00e9 sexti toni\" est\u00e1n entre as m\u00e1is co\u00f1ecidas. Outros compositores que escribiron m\u00e1is dunha obra inspirada nesta melod\u00eda son Pierre de la Rue, Crist\u00f3bal de Morales e Giovanni Pierluigi da Palestrina. Un ciclo de seis composici\u00f3ns, todas an\u00f3nimas a\u00ednda que probablemente do mesmo compositor, cons\u00e9rvase no Manuscrito Napolitano, que foi, supostamente, un agasallo a Beatriz de Arag\u00f3n por parte dalg\u00fan dos m\u00fasicos favoritos de Carlos o Temerario.\nA maior\u00eda das composici\u00f3ns de \"L'homme arm\u00e9\", unhas 30, prove\u00f1en do per\u00edodo de 1450 a 1510.\nUn dos primeiros usos desta melod\u00eda foi a canci\u00f3n \"Il sera pour vous conbatu / L'homme arm\u00e9\", atribu\u00edda a Robert Morton, que se cre escrita probablemente en 1463, por algunhas das referencias do texto. Tam\u00e9n \u00e9 posible que a primeira obra composta sobre esta melod\u00eda fose unha \u00f3pera an\u00f3nima para tres voces. En 1523, Pietro Aron, na s\u00faa obra teatral \"Thiscanello,\" suxire que o creador da melod\u00eda foi Antoine Busnois. Malia ser veros\u00edmil esta opci\u00f3n, xa que o ton \u00e9 estilisticamente consistente a partir de Busnois, non hai outra fonte que poida corroborar a afirmaci\u00f3n de Aron, d\u00e1ndose ademais a circunstancia de que Aron fixo esta afirmaci\u00f3n 70\u00a0anos despois da primeira aparici\u00f3n da melod\u00eda. Richard Taruskin propuxo que Busnois escribiu a misa m\u00e1is antiga co\u00f1ecida con esta melod\u00eda, pero esta afirmaci\u00f3n \u00e9 posta en d\u00fabida por moitos eruditos, que prefiren como candidato a Guillaume Dufay como o creador da primeira misa co tema de \"L'homme arm\u00e9.\" Outros compositores cuxas versi\u00f3ns do tema musical poden datarse desde 1450 son Gillaume Faugues, Johannes Regis e Johannes Ockeghem.\nA melod\u00eda \u00e9 especialmente apta para o tratamento contrapunt\u00edstico. As frases est\u00e1n claramente delineadas e proporciona moitas posibilidades para a construci\u00f3n de canons. \u00c9 tam\u00e9n doada de reco\u00f1ecer dentro dunha estrutura contrapunt\u00edstica.\nVixencia.\nHai compositores que volven a esta melod\u00eda para procurar inspiraci\u00f3n tem\u00e1tica ou espiritual. En 1968, o compositor Peter Maxwell Davies escribiu a s\u00faa \"Missa super l'homme arm\u00e9.\" O compositor estadounidense Mark Alburger incl\u00fae variaci\u00f3ns sobre o tema no seu \"Deploratio Passacaglias\" (1992) no primeiro movemento (Ockeghem) e no d\u00e9cimo (Bach). O compositor gal\u00e9s Karl Jenkins continuou tam\u00e9n a tradici\u00f3n con \"The Armed Man: A Mass for Peace\", escrita en 1999 por encarga da \"Royal Armouries\" para celebrar a entrada do novo milenio. Christopher Marshall escribiu en 2003 \"L\u2019homme arm\u00e9\" (variaci\u00f3ns para conxunto de vento)."}
{"id": "367883", "revid": "23204", "url": "https://gl.wikipedia.org/wiki?curid=367883", "title": "Ta\u00ednos", "text": ""}
{"id": "367885", "revid": "5132", "url": "https://gl.wikipedia.org/wiki?curid=367885", "title": "Cleveland Rams", "text": ""}
{"id": "367890", "revid": "23204", "url": "https://gl.wikipedia.org/wiki?curid=367890", "title": "Lingua Chukoto", "text": ""}
{"id": "367892", "revid": "48203", "url": "https://gl.wikipedia.org/wiki?curid=367892", "title": "Risk of Rain", "text": "Risk of Rain \u00e9 un videoxogo de plataformas que incorpora elementos \"roguelike\", desenvolvido por un equipo de dous estudantes da Universidade de Washington baixo o nome de Hopoo Games. O xogo, que comezou coma un proxecto estudiantil, foi financiado por medio dunha campa\u00f1a en Kickstarter, e publicado por Chucklefish Games para Microsoft Windows en novembro de 2013. As versi\u00f3ns para OS X e Linux public\u00e1ronse inicialmente como parte dun Humble Bundle o 28 de outubro de 2014. As adaptaci\u00f3ns para PlayStation 4 e PlayStation Vita, desenvolvidas coa colaboraci\u00f3n de Code Mystics, public\u00e1ronse o 12 de abril de 2016.\nO xogador controla a un sobrevivente dun accidente dunha nave espacial nun planeta estra\u00f1o. Segundo progresa polos diversos niveis do xogo, seleccionados de forma aleatoria e con elementos de xeraci\u00f3n por procedementos, o xogador procura sobrevivir matando monstros inimigos e obtendo obxectos que melloran as s\u00faas capacidades ofensivas e defensivas. O xogo incl\u00fae unha escala de dificultade que se incrementa co tempo, obrigando \u00f3 xogador a decidir entre pasar m\u00e1is tempo adquirindo experiencia e obxectos ou completar os niveis rapidamente para evitar inimigos m\u00e1is dif\u00edciles. O xogo permite partidas multixogador cooperativas de ata catro xogadores en li\u00f1a e dous en modo local."}
{"id": "367900", "revid": "23204", "url": "https://gl.wikipedia.org/wiki?curid=367900", "title": "Avares", "text": ""}
{"id": "367905", "revid": "23204", "url": "https://gl.wikipedia.org/wiki?curid=367905", "title": "Lingua avar", "text": ""}
{"id": "367908", "revid": "17467", "url": "https://gl.wikipedia.org/wiki?curid=367908", "title": "Parque Natural Arribes do Douro", "text": ""}
{"id": "367915", "revid": "23204", "url": "https://gl.wikipedia.org/wiki?curid=367915", "title": "Malaios", "text": ""}
{"id": "367924", "revid": "25871", "url": "https://gl.wikipedia.org/wiki?curid=367924", "title": "Arribas (xeograf\u00eda)", "text": "Arribas \u00e9 o termo usado para describir o relevo peculiar formado polos r\u00edos da rexi\u00f3n situada entre as provincias espa\u00f1olas de Salamanca e Zamora, e os distritos portugueses de Braganza e Guarda. Al\u00ed Arribas do \u00c1gueda, Arribas do Douro, Arribas do Esla, Arribas do Huebra, Arribas do Tormes e Arribas do Uces.\nEtimolox\u00eda.\n\"Arribes\", en feminino, \u00e9 unha palabra asturleonesa antigamente pronunciada co o fonema schwa, son a medio cami\u00f1o entre o fonema \"e\" e \"a\" castel\u00e1n, escrita \"Arribas\" na maneira galego-portuguesa."}
{"id": "367926", "revid": "1093", "url": "https://gl.wikipedia.org/wiki?curid=367926", "title": "Paula McLain", "text": "Paula McLain, nada en Fresno (California) en 1965, \u00e9 unha escritora estadounidense. \u00c9 co\u00f1ecida pola s\u00faa novela \"The Paris Wife\", un relato ficcionado do primeiro matrimonio do escritor Ernest Hemingway, que durante alg\u00fan tempo foi un \u00e9xito de vendas para a listaxe que elabora \"The New York Times\"."}
{"id": "367929", "revid": "1131", "url": "https://gl.wikipedia.org/wiki?curid=367929", "title": "La Ribera de Salamanca", "text": "La Ribera \u00e9 unha rexi\u00f3n da comarca de Vitigudino, na provincia de Salamanca (Castela e Le\u00f3n), co\u00f1ecida tam\u00e9n como Las Arribes (\"Les Arribes\" en leon\u00e9s). Os seus l\u00edmites non se corresponden cunha divisi\u00f3n administrativa, sen\u00f3n cunha delimitaci\u00f3n hist\u00f3rico-tradicional e xeogr\u00e1fica.\n\u00c9 unha \u00e1rea onde se fala principalmente a lingua castel\u00e1, se ben cunha forte influencia do leon\u00e9s, pois nesta zona se falaba a fala riberana, dialecto deste idioma."}
{"id": "367936", "revid": "73967", "url": "https://gl.wikipedia.org/wiki?curid=367936", "title": "Las Arribes", "text": ""}
{"id": "367937", "revid": "73967", "url": "https://gl.wikipedia.org/wiki?curid=367937", "title": "Los Arribes", "text": ""}
{"id": "367938", "revid": "17467", "url": "https://gl.wikipedia.org/wiki?curid=367938", "title": "Arribes del Duero", "text": ""}
{"id": "367939", "revid": "17467", "url": "https://gl.wikipedia.org/wiki?curid=367939", "title": "Parque Natural de Arribes del Duero", "text": ""}
{"id": "367940", "revid": "73967", "url": "https://gl.wikipedia.org/wiki?curid=367940", "title": "Os Arribes", "text": ""}
{"id": "367941", "revid": "73967", "url": "https://gl.wikipedia.org/wiki?curid=367941", "title": "As Arribes", "text": ""}
{"id": "367942", "revid": "73967", "url": "https://gl.wikipedia.org/wiki?curid=367942", "title": "Arribes", "text": ""}
{"id": "367943", "revid": "1576", "url": "https://gl.wikipedia.org/wiki?curid=367943", "title": "Risk of rain", "text": ""}
{"id": "367944", "revid": "1576", "url": "https://gl.wikipedia.org/wiki?curid=367944", "title": "Risk Of Rain", "text": ""}
{"id": "367945", "revid": "48203", "url": "https://gl.wikipedia.org/wiki?curid=367945", "title": "Chucklefish Games", "text": "Chucklefish Limited, baixo o nome comercial p\u00fablico de Chucklefish Games, \u00e9 unha desenvolvedora e distribuidora de videoxogos brit\u00e1nica con base en Londres, m\u00e1is co\u00f1ecida polo desenvolvemento e publicaci\u00f3n do t\u00edtulo \"Starbound\", as\u00ed como pola publicaci\u00f3n dos videoxogos \"Risk of Rain\" e \"Stardew Valley\"."}
{"id": "367946", "revid": "1576", "url": "https://gl.wikipedia.org/wiki?curid=367946", "title": "Chucklefish Limited", "text": ""}
{"id": "367953", "revid": "5863", "url": "https://gl.wikipedia.org/wiki?curid=367953", "title": "Lugares rosalianos", "text": ""}
{"id": "367954", "revid": "1888", "url": "https://gl.wikipedia.org/wiki?curid=367954", "title": "V\u00edctor Rivas Villa", "text": ""}
{"id": "367955", "revid": "98629", "url": "https://gl.wikipedia.org/wiki?curid=367955", "title": "Ex Machina (filme)", "text": "Ex Machina (estilizado como ex_machina ou EX_MACHINA) \u00e9 un filme brit\u00e1nico-estadounidense de ciencia ficci\u00f3n e suspense escrito e dirixido por Alex Garland que se estreou no 2015. Est\u00e1 protagonizado por Domhnall Gleeson, Oscar Isaac e Alicia Vikander. O filme conta a historia dun programador que \u00e9 convidado polo seu CEO a administrar unha proba de Turing dun robot humanoide con intelixencia artificial.\nCun orzamento de $15 mill\u00f3ns, recadou m\u00e1is de $36 mill\u00f3ns en todo o mundo e recibiu a aclamaci\u00f3n da cr\u00edtica. A National Board of Review reco\u00f1eceuno como un dos mellores dez filmes independentes do ano e na 88\u00aa edici\u00f3n dos Oscar foi galardoado co Oscar \u00f3s mellores efectos visuais, obra dos artistas Andrew Whitehurst, Paul Norris, Mark Williams Ardington e Sara Bennett. Garland tam\u00e9n foi nomeado \u00f3 Oscar \u00f3 mellor gui\u00f3n orixinal, mentres que a interpretaci\u00f3n de Vikander valeulle nomeamentos \u00f3s BAFTA, \u00f3s Globos de Ouro, \u00f3s Empire Award e \u00f3s Premios Saturn."}
{"id": "367960", "revid": "98629", "url": "https://gl.wikipedia.org/wiki?curid=367960", "title": "Irr\u00e9versible", "text": "Irr\u00e9versible (estilizado como I\u042f\u042f\u018eV\u018e\u042fSIBL\u018e) \u00e9 un filme franc\u00e9s de drama e terror psicol\u00f3xico escrito e dirixido por Gaspar No\u00e9 que se estreou en 2002. Est\u00e1 protagonizado por Monica Bellucci, Vincent Cassel e Albert Dupontel. Emprega unha narrativa non lineal e segue a dous homes polas r\u00faas de Par\u00eds na procura de vinganza pola violaci\u00f3n da moza dun deles. A banda sonora foi composta polo artista de m\u00fasica electr\u00f3nica Thomas Bangalter, m\u00e1is co\u00f1ecido por ser un dos integrantes do d\u00fao Daft Punk.\nO cr\u00edtico de cine estadounidense Roger Ebert considerouno \"un filme tan violente e cruel que moita xente vaille ser imposible de ver.\" \"Irr\u00e9versible\" competiu no Festival de Cannes de 2002 e ga\u00f1ou o premio \u00f3 mellor filme no Festival Internacional de Cine de Estocolmo. Foi un filme particularmente controvertido na s\u00faa estrea pola s\u00faa representaci\u00f3n gr\u00e1fica da violencia, concretamente a escena na que un home esmaga salvaxemente a testa doutro home cun extintor de incencios e a escena de violaci\u00f3n de Alex (Monica Bellucci). Tam\u00e9n foi acusado de aparente homofobia."}
{"id": "367965", "revid": "89787", "url": "https://gl.wikipedia.org/wiki?curid=367965", "title": "Drag\u00f3n xapon\u00e9s", "text": "O drag\u00f3n xapon\u00e9s (\u65e5\u672c\u306e\u7adc \"Nihon no ry\u016b\") \u00e9 unha criatura lendaria da mitolox\u00eda xaponesa. Os mitos dos drag\u00f3ns xaponeses mesturan lendas nativas con historias de drag\u00f3ns da China, Corea e a India. O estilo do drag\u00f3n foi amplamente influ\u00eddo polo drag\u00f3n chin\u00e9s. Como moitos outros drag\u00f3ns asi\u00e1ticos, os xaponeses son deidades da auga asociados cos fen\u00f3menos atmosf\u00e9ricos e corpos de auga. Tipicamente, son representados como longas criaturas con forma de serpe, sen \u00e1s e con gadoupas. A lingua xaponesa moderna ten numerosas verbas para \"drag\u00f3n\", inclu\u00edndo 'tatsu\" do xapon\u00e9s antigo \"ta-tu\", o sino-xapon\u00e9s \"ry\u016b\" ou \"ry\u014d\" \u7adc que prov\u00e9n do chin\u00e9s \"l\u00f3ng\" \u9f8d e \"n\u0101ga\" \u30ca\u30fc\u30ac do s\u00e1nscrito \"n\u0101ga\"."}
{"id": "367966", "revid": "15490", "url": "https://gl.wikipedia.org/wiki?curid=367966", "title": "Monumento ecuestre a Gattamelata", "text": ""}
{"id": "367967", "revid": "132", "url": "https://gl.wikipedia.org/wiki?curid=367967", "title": "Oganes\u00f3n", "text": ""}
{"id": "367968", "revid": "132", "url": "https://gl.wikipedia.org/wiki?curid=367968", "title": "T\u00e9neso", "text": ""}
{"id": "367970", "revid": "23204", "url": "https://gl.wikipedia.org/wiki?curid=367970", "title": "Xanthophyceae", "text": "As xantof\u00edceas, Xanthophyceae, ou \"algas amarelo-verdosas\" son un importante grupo de algas heterocontas. Predominan nas augas doces a\u00ednda que algunhas especies se atopan en ambientes mari\u00f1os e en solos. As s\u00faas formas var\u00edan tal que van desde ser especies unicelulares flaxeladas a colonias filamentosas simples. O que caracteriza a esta clase \u00e9 un flaxelo frontal con pelame.\nOs cloroplastos das xantof\u00edceas conte\u00f1en os pigmentos clorofila \"a\", clorofila \"c\", \u03b2-caroteno e o carotenoide diadinoxantina. A contra doutros heterocontos, os seus cloroplastos non te\u00f1en fucoxantina, o que lle dar\u00eda unha cor m\u00e1is clara. Os cloroplastos est\u00e1n rodeados por d\u00faas membranas de ret\u00edculo endoplasm\u00e1tico. A membrana exterior do ret\u00edculo endoplasm\u00e1tico do cloroplasto \u00e9 continua \u00e1 membrana do n\u00facleo celular. O \"punto ocular\" que pos\u00faen as c\u00e9lulas m\u00f3biles est\u00e1 sempre no cloroplasto. Acumulan polisac\u00e1ridos en forma de crisolaminarina. As paredes celulares das xantof\u00edceas est\u00e1n compostas de celulosa e hemicelulosa. En case todas as s\u00faas c\u00e9lulas que non son m\u00f3biles a parede celular componse de d\u00faas pezas superpostas.\nO seu grupo filoxen\u00e9tico m\u00e1is pr\u00f3ximo son os fe\u00f3fitos.\nEstrutura celular.\nA parede celular das xantof\u00edceas \u00e9 case toda de celulosa. En \"Vaucheria\" sup\u00f3n o 90%, e o restante son polisac\u00e1ridos amorfos formados por glicosa e \u00e1cidos ur\u00f3nicos. Case todos te\u00f1en d\u00faas paredes que se superpo\u00f1en, e isto case non se percibe porque est\u00e1n ben pegadas entre si. A metade m\u00e1is grande encaixa sobre da outra, como fan as placas Petri. A placa maior ten un p\u00e9 tubular. Segundo a c\u00e9lula medra a placa maior mantense igual de grande, pero o p\u00e9 vai medrando, along\u00e1ndose. Os x\u00e9neros filamentosos como \"Tribonema\" te\u00f1en paredes con placas en forma de \"H\".\nO ret\u00edculo endoplasm\u00e1tico asociado aos cloroplastos ten unha membrana externa continua coa membrana nuclear. Os tilacoides dos cloroplastos agr\u00fapanse en bandas de tres. Alg\u00fans x\u00e9neros te\u00f1en pirenoides nos cloroplastos. Os puntos oculares que aparecen na parte anterior e por debaixo da membrana dos cloroplastos. Presentan clorofilas \"a\" e \"c1\" e carotenoides como son a diadinoxantina, a heteroxantina e o \u00e9ster vauqueriaxantina.\nOs pl\u00e1stidos acumulan glicosa e manitol. O principal produto que acumulan semella ser un glicano, semellante ao paramil\u00f3n, e os l\u00edpidos.\nCiclo reprodutivo.\nReproduci\u00f3n asexual.\nNas xant\u00f3fitas a reproduci\u00f3n asexual d\u00e1se por fragmentaci\u00f3n celular, formaci\u00f3n de zoosporas e \"aplanosporas\". Tam\u00e9n por formaci\u00f3n de esporas para o estado de letargo. A fragmentaci\u00f3n d\u00e1se s\u00f3 en colonias na li\u00f1a de unicelulares de \"Tretraspirina\". A\u00ed as colonias div\u00eddense en fracci\u00f3ns. As zoosporas danse en todos os grupos da clase. Estas son c\u00e9lulas n\u00faas, piriformes e biflexalas, cun flaxelo con pelame longo que vai cara \u00e1 fronte da c\u00e9lula. Na zoosporox\u00e9nese, a c\u00e9lula reord\u00e9nase, os n\u00facleos e os cloroplastos al\u00ed\u00f1anse preto dos . Logo, por disoluci\u00f3n ou por separaci\u00f3n das pareces prod\u00facese a liberaci\u00f3n de entre 1 e 16 zoosporas. No canto diso, o \"protoplasto\", ou a c\u00e9lula sen parede celular, p\u00f3dese xerar por divisi\u00f3n e producindo \"aplanosporas\". As aplanosporas, unha vez separadas da c\u00e9lula, poden medrar ata dar lugar a unha nova c\u00e9lula vexetativa ou derivar nunha zoospora. Finalmente, algunhas especies de flaxelados poden producir quistes, ou estatosporas end\u00f3xenas. Prod\u00facense despois dunha limitaci\u00f3n dunha \u00e1rea interna da c\u00e9lula, formando un \"protoplasto\", cunha membrana. Logo, segr\u00e9gase por un espazo entre as d\u00faas placas. Outro xeito de formar quistes nas especies flaxeladas \u00e9 pola formaci\u00f3n dunha r\u00edxida parece celular e acumulaci\u00f3n de reservas no interior celular producindo algo semellantes a unha espora.\nReproduci\u00f3n sexual.\nCo\u00f1\u00e9cese a reproduci\u00f3n sexual de tres x\u00e9neros. En \"Botrydium\" e \"Tribonema\" os gametos son flaxelados. En \"Vaucheria\", pola contra, a reproduci\u00f3n d\u00e1se por oogamia, isto \u00e9, te\u00f1en gametos femininos non m\u00f3biles moito m\u00e1is grandes ca os masculinos.\nClasificaci\u00f3n.\nAs \u00faltimas clasificaci\u00f3ns taxon\u00f3micas establecen os seguintes grupos:\nBotrydiales.\nEsta orde f\u00f3rmana especies que forman talos globulosos multinucleares con rizoides sen cor. Os talos globulosos son a parte a\u00e9rea e te\u00f1en c\u00e9lulas con moitos n\u00facleos celulares e cloroplastos, unha parede celular r\u00edxida e unha capa citoplasm\u00e1tica delicada. A outra parte, a rizoide, \u00e9 a que fura polo solo e carece de cloroplastos. A parte a\u00e9rea adoita ser de talos alongados nas zonas de sombra e de talos esf\u00e9ricos nos lugares con m\u00e1is luz. Os rizoides te\u00f1en moitas ramificaci\u00f3ns, non te\u00f1en cloroplastos pero si moitos n\u00facleos celulares. S\u00f3 producen zoosporas ou aplanosporas. Producen gametos dun xeito similar \u00e1s zoosporas. A reproduci\u00f3n sexual \u00e9 isog\u00e1mica ou anisog\u00e1mica. Cando os gametos xermolan producen talos vexetativos novos. Forman quistes de paredes grosas en tempos de alta sequidade ambiental.\nMischococcales.\nEsta orde cont\u00e9n d\u00faas terzas das especies do das xantof\u00edceas. Son pequenos cocoides.\nRhizochloridales.\nAs especies desta orde son de forma ameboide e con alimentaci\u00f3n mix\u00f3trofica.\nTribonematales.\nEsta orde \u00e9 de especies con c\u00e9lulas cil\u00edndricas que se unen par con par formando cadeas lineais ou con ramificaci\u00f3ns. Especies como \"Tribonema\" te\u00f1en placas en forma de \"H\". S\u00f3 te\u00f1en un n\u00facleo no protoplasto e moitos cloroplastos discoides. Reprod\u00facense asexualmente por fisi\u00f3n dos f\u00edos, zoosporox\u00e9nese ou formando aplanosporas. As c\u00e9lulas do f\u00edos poden transformarse en c\u00e9lulas de letargo, medradas e con parede grosa, que se chaman \"acinetes\" e que te\u00f1en o fin de ser estados de supervivencia. A s\u00faa reproduci\u00f3n sexual \u00e9 isog\u00e1mica.\nVaucheriales.\nO x\u00e9nero de \"Vaucheria\", \u00fanico na familia, caracter\u00edzase por unha parede celular grosa, cun citoplasma perif\u00e9rico, cun espazo restrinxido pola presenza de moitos n\u00facleos celulares. Os cloroplastos son el\u00edpticos e te\u00f1en pirenoides no seu exterior e n\u00facleos centrados. Te\u00f1en un vac\u00faolo central longo. Os cloroplastos distrib\u00faense na periferia, m\u00f3vense e p\u00f3\u00f1ense na zona na que a s\u00faa orientaci\u00f3n sexa a m\u00e1is adecuada con esa incidencia de luz.\nA s\u00faa reproduci\u00f3n sexual \u00e9 con zoosporas multinucleadas e flaxeladas que se producen como esporanxios a car\u00f3n do p\u00e9 dos flaxelos. Reprod\u00facense sexualmente por oogamia, no que os gametos te\u00f1en unha meiose previa. Os \u00f3rganos sexuais adoitan aparecer nos filamentos. Os anteridios, tubos cil\u00edndricos, e as oog\u00f3nidas, que conte\u00f1en un s\u00f3 \"ovo\", f\u00f3rmanse pr\u00f3ximos. Unha vez que rompe a oog\u00f3nida, os espermatozoides liberados polo anterior fec\u00fandana. O cigoto segue na oospora ata que se desfai, e constr\u00fae a s\u00faa parede celular. Este xermola, ent\u00e9ndese que por meiose, formando novos filamentos."}
{"id": "367972", "revid": "67049", "url": "https://gl.wikipedia.org/wiki?curid=367972", "title": "Drag\u00f3n vietnamita", "text": "O drag\u00f3n vietnamita (en , \u9f8d) \u00e9 unha criatura lendaria da mitolox\u00eda de Vietnam. Segundo un antigo mito de creaci\u00f3n, o pobo vietnamita descende dun drag\u00f3n e unha fada.\nPara o pobo vietnamita, o drag\u00f3n trae a choiva, fundamental para a agricultura. Representa o emperador, a prosperidade e o poder da naci\u00f3n. Como o drag\u00f3n chin\u00e9s, o drag\u00f3n vietnamita \u00e9 o s\u00edmbolo do yang, representando o universo, a vida, a existencia e o crecemento.\nAs referencias que se conservan do drag\u00f3n vietnamita son raras hoxe, por mor dos cambios que comportaron a sinicizaci\u00f3n da dinast\u00eda Nguy\u1ec5n."}
{"id": "367973", "revid": "56817", "url": "https://gl.wikipedia.org/wiki?curid=367973", "title": "Bibliograf\u00eda", "text": " \nA bibliograf\u00eda (do grego \"bibliographia\", literalmente \"a escrita de libros\") pode referirse a unha disciplina ou unha lista ordenada de xeito alfab\u00e9tico ou l\u00f3xica dos\u00a0libros sobre un tema ou dentro dunha marca; ou, incluso, na t\u00e9cnica de redacci\u00f3n dos repertorios bibliogr\u00e1ficos.\nA disciplina bas\u00e9ase no estudo acad\u00e9mico de libros como obxectos f\u00edsicos, culturais; neste sentido, \u00e9 tam\u00e9n co\u00f1ecido como bibliolox\u00eda (do grego \", -logia\") ou como bibliograf\u00eda material. Carter e Barker (2010) describen a bibliograf\u00eda como unha disciplina erudita dobre: a lista organizado de libros (bibliograf\u00eda enumerativa) e a descrici\u00f3n sistem\u00e1tica de libros como obxectos f\u00edsicos (bibliograf\u00eda descritiva)."}
{"id": "367974", "revid": "1505", "url": "https://gl.wikipedia.org/wiki?curid=367974", "title": "Cr\u00edtica", "text": " \nA cr\u00edtica (do grego antigo e de \u03ba\u03c1\u03af\u03bd\u03b5\u03b9\u03bd \"kr\u00ednein\" \u00abdiscernir, analizar, separar\u00bb) das que deriva \u03ba\u03c1\u03b9\u03c4\u03b9\u03ba\u03cc\u03c2 \"kirtik\u00f3s\" e \u03ba\u03c1\u03b9\u03c4\u03b9\u03ba\u03ae \"kritik\u0113\" \u00abcr\u00edtico, -a; algo relativo \u00f3 xu\u00edz, ou \u00e1rbitro\u00bb. Unha interpretaci\u00f3n, usada por Balmes, que comeza por propor unha definici\u00f3n da verdade por correspondencia, di as\u00ed:\nDefinici\u00f3n e eido.\nEtimoloxicamente a palabra \"cr\u00edtica\", a acci\u00f3n de discernir, est\u00e1 derivada da palabra \"criterio\" (o concepto, o mecanismo), mesma ra\u00edz grega kri(n)- (derivada do proto-indoeuropeo *kr\u0325n-, que en lat\u00edn tam\u00e9n d\u00e1 palabras como secretum, discernere) , no seu obxecto de discernir a verdade evidenciando, previamente, a \"falacia\" \"ou o\" erro (Ensaio e erro).\n\u00c9 a acci\u00f3n dirixida, do intelecto cr\u00edtico, expresada como opini\u00f3n formal, fundada e razoada, necesariamente anal\u00edtica, con connotaci\u00f3n de sentenza cando se estabelece unha verdade, ante un tema ou obxecto usualmente concreto pero que pode dirixirse cara \u00f3\u00a0abstracto (Metaf\u00edsica). En ocasi\u00f3ns, a cr\u00edtica \u00e9 exercida dende ou cara a alg\u00fan tipo de colectividade (Escola filos\u00f3fica).\nA cr\u00edtica \u00e9 auxiliar, colaborante, da Filosof\u00eda (\"matriz de todas as ciencias\") e da s\u00faa ferramenta a l\u00f3xica, posto que, etimoloxicamente, a \"filosof\u00eda\" \u00e9 o \u00abhumano desexo de co\u00f1ecer\u00bb racionalmente a \u00abverdade\u00bb mesmo obxecto da l\u00f3xica e do criterio. Na antig\u00fcidade, non exist\u00eda un xeito normalizado de advertir os razoamentos filos\u00f3ficos falaces (Atomismo, S\u00f3crates, Plat\u00f3n, Arist\u00f3teles, Siloxismo), non exist\u00eda o m\u00e9todo cient\u00edfico, ag\u00e1s nas Matem\u00e1ticas puras (Pit\u00e1goras) ou nas aplicadas (Erat\u00f3stenes) e en certos experimentos de f\u00edsica (Arqu\u00edmedes), utiliz\u00e1base a cr\u00edtica como criterio para paliar ou suplir a ausencia de probas, m\u00e9todo ou evidencia emp\u00edrica na procura de axiomas ou en \u00abl\u00f3xica\u00bb para establecer \u00abverdades primarias\u00bb. 'En Pol\u00edtica, Ret\u00f3rica e Oratoria a cr\u00edtica usouse dende antigo (Dem\u00f3stenes).\nRen\u00e9 Descartes propuxo o mecanicismo e suscitouse o Cartesianismo. Kant explorou os significados da palabra cr\u00edtica no seu\u00a0Criticismo."}
{"id": "367975", "revid": "89787", "url": "https://gl.wikipedia.org/wiki?curid=367975", "title": "Gray (unidade)", "text": "O gray (s\u00edmbolo Gy) \u00e9 unha unidade derivada do Sistema Internacional de Unidades que mide a dose absorbida de radiaci\u00f3ns ionizantes por un determinado material. Un gray \u00e9 equivalente \u00e1 absorci\u00f3n dun joule\u00a0de enerx\u00eda ionizante por un quilogramo de material irradiado.\nEsta unidade estabeleceuse en 1975. Foi nomeada as\u00ed en honra ao f\u00edsico ingl\u00e9s Louis Harold Gray.\nOutras equivalencias.\nformula_1"}
{"id": "367979", "revid": "89787", "url": "https://gl.wikipedia.org/wiki?curid=367979", "title": "Onza (masa)", "text": "A onza (s\u00edmbolo: oz) \u00e9 unha unidade de masa usada desde a antiga Roma para pesar con maior precisi\u00f3n as mercador\u00edas e outros artigos, especialmente se o seu peso era menor que unha libra romana. A onza a\u00ednda se usa frecuentemente nos pa\u00edses anglosax\u00f3ns, e antigamente o seu uso era m\u00e1is estendido en toda Europa.\nOrixe do termo.\nA palabra \"onza\" prov\u00e9n do lat\u00edn \"\u016bncia\", derivada \u00e1 s\u00faa vez do protoindoeuropeo *\"oinoko-\" (de onde tam\u00e9n deriva \"\u00fanico\"), forma sufixada da ra\u00edz *\"oino\"- (de onde tam\u00e9n deriva \"un\"). A \"\u016bncia\" era a unidade fraccionaria empregada polos romanos, quen se serv\u00edan de fracci\u00f3ns duodecimais; \u00e9 dicir, significaba 'unha duod\u00e9cima parte'. No contexto monetario, a uncia era a moeda de valor correspondente a 1/12 de \u00e1s. Pola s\u00faa banda, a onza de peso era 1/12 de libra (n\u00f3tese que a libra de 16 onzas \u00e9 posterior \u00e1 de 12 onzas). As palabras inglesas \"ounce\" (onza) e \"inch\" (polgada = 1/12 de p\u00e9) derivan igualmente de \"\u016bncia\".\nOnzas anglosaxoas en uso.\n\u00c1 onza ch\u00e1maselle \"ounce\" en ingl\u00e9s, abreviada oz e de s\u00edmbolo \u2125 (Unicode Ou+2125). Actualmente s\u00f3 se usan dous tipos de onza:\nExiste outra unidade anglosaxoa en uso, chamada onza l\u00edquida (\"flu\u00edde ounce\", en ingl\u00e9s; abrev\u00edase fl. Oz), que non \u00e9 de masa sen\u00f3n de volume."}
{"id": "367996", "revid": "1131", "url": "https://gl.wikipedia.org/wiki?curid=367996", "title": "R\u00edo Mao, r\u00edo Sil", "text": "O r\u00edo Mao \u00e9 un curso fluvial galego. Nace nos altos da serra de San Mamede, no concello ourens\u00e1n de Montederramo, e desauga no r\u00edo Sil, entre os concellos da Teixeira e Parada de Sil.\nTraxecto.\nComeza o seu curso como un r\u00edo de monta\u00f1a, e axi\u00f1a chega \u00e1 capital do concello, Montederramo. Forma un s\u00f3 encoro, o de Leboreiro, no concello de Montederramo. Este encoro pos\u00fae unha central hidroel\u00e9ctrica, A F\u00e1brica da Luz, que se sit\u00faa preto da desembocadura. Desemboca varios quil\u00f3metros m\u00e1is abaixo da presa, no encoro de Santo Estevo, formando un can\u00f3n, dos m\u00e1is impresionantes da provincia de Ourense. O r\u00edo descende en moi poucos quil\u00f3metros dende os 860 msnm en Leboreiro at\u00e9 os 240 no Sil.\nNo val, preto da s\u00faa desembocadura, est\u00e1n a capela e necr\u00f3pole de San V\u00edtor de Barxacova. Ademais, na mesma zona, existe unha ruta que discorre por unha pasarela de madeira."}
{"id": "368027", "revid": "27155", "url": "https://gl.wikipedia.org/wiki?curid=368027", "title": "TRAPPIST-1", "text": "TRAPPIST-1, tam\u00e9n co\u00f1ecida como 2MASS J23062928-0502285, \u00e9 unha estrela anana vermella ultra-fr\u00eda que \u00e9 un pouco m\u00e1is grande, pero moito m\u00e1is masiva c\u00f3 planeta X\u00fapiter; situada a 39 anos luz (12 parsecs) da Terra, na constelaci\u00f3n de Acuario.Foron descubertos sete planetas terrestres temperados orbitando \u00f3 redor desta estrela, que era o n\u00famero maior de exoplanetas detectados nun sistema planetario ata que a 14 de decembro do 2017, a NASA e Google anunciaron o descubrimento dun oitavo planeta (Kepler-90i) no sistema planetario de Kepler-90, este descubrimento foi feito usando un novo m\u00e9todo de aprendizaxe autom\u00e1tico desenrolado por Google e fai que o sistema planetario Kepler-90 te\u00f1a 8 planetas, pasando esta estrela a se-la que pos\u00fae m\u00e1is planetas extrasolares descubertos. Un estudo publicado en maio do 2017 suxire que a estabilidade do sistema non \u00e9 particularmente sorprendente se se considera que os planetas migraron \u00e1s s\u00faas \u00f3rbitas actuais dende un disco protoplanetario.\nUn equipo de astr\u00f3nomos belga descubriu os tres primeiros planetas de tama\u00f1o semellante \u00f3 da Terra orbitando \u00f3 redor desta estrela anana no 2015. Un equipo dirixido polo belga Micha\u00ebl Gillon da Universidade de Liexa en B\u00e9lxica, detectou os planeta usando o m\u00e9todo de tr\u00e1nsito co telescopio TRAPPIST (Transiting Planets and Planetesimals Small Telescope) no Observatorio de La Silla no deserto de Atacama en Chile e o Observatoire de l'Ouka\u00efmeden en Marrocos. O 22 de febreiro do 2017, os astr\u00f3nomos anunciaron catro exoplanetas adicionais \u00f3 redor do TRAPPIST-1. Neste traballo usouse o Telescopio Espacial Spitzer e o Very Large Telescope en Cerro Paranal, entre outros, e elevou o n\u00famero total de planetas a sete, dos cales tres consideranse que est\u00e1n dentro da zona de habitabilidade. Os demais tam\u00e9n poden ser habitables xa que poden ter auga l\u00edquida nalg\u00fan lugar da s\u00faa superficie. Dependendo da definici\u00f3n, ata seis planetas poder\u00edan estar nunha \"optimista\" zona habitable (c, d, e, f, g, h), con temperaturas de equilibrio estimadas de -105 a 120 Celsius.\nDescubrimento e nomenclatura.\nA estrela do sistema foi descuberta en 1999 durante a procura Two Micron All-Sky Survey (2MASS, Reco\u00f1ecemento en 2 micr\u00f3metros de todo o ceo). Posteriormente a estrela ingresou no cat\u00e1logo coa designaci\u00f3n \"2MASS J23062928-0502285\". Os n\u00fameros ref\u00edrense a ascensi\u00f3n recta e declinaci\u00f3n da posici\u00f3n da estrela no ceo e a \"J\" ref\u00edrese \u00e1 \u00e9poca xuliana.\nO equipo que a descubriu fixo as s\u00faas primeiras observaci\u00f3ns dende setembro a decembro de 2015, usando telescopio TRAPPIST e publicou os seus achados no n\u00famero de maio de 2016 na revista \"Nature\". O acr\u00f3nimo rinde homenaxe \u00e1 orde relixiosa cat\u00f3lica trapista en B\u00e9lxica, co\u00f1ecida por elaborar unhas das cervexas m\u00e1is famosas do mundo. Dado que a estrela presentaba os primeiros exoplanetas descubertos por este telescopio, os descubridores design\u00e1rono como \"TRAPPIST-1\".\nO planetas son designados seguindo a orde pola que foron descubertos, comezando con \"b\" para o primeiro en atoparse, \"c\" para o segundo e as\u00ed sucesivamente. Tres dos planetas \u00f3 redor de TRAPPIST-1 foron descubertos primeiro e designados \"b\", \"c\" e \"d\" en orde crecente dos seus per\u00edodos orbitais, e o segundo grupo descuberto designouse do mesmo xeito de \"e\" a \"h\".\nElite Dangerous.\nPouco despois do descubrimento do sistema de estrelas, o estudo de desenvolvemento de xogos \"Frontier Developments\" atopou que un sistema case id\u00e9ntico fora xerado de forma procedimental polo motor Stellar Forge de Elite Dangerous que utilizaba algoritmos e simulaci\u00f3ns baseados na f\u00edsica para xerar un universo explorable.\nO sistema estaba no mesmo lugar cunha estrela moi similar e 7 planetas semellantes nun arranxo moi parecido \u00f3 sistema na vida real. Frontier acabou por renomea-lo sistema, inicialmente \"Core Sys Sector XU-P A5-0\" e fixo algunhas alteraci\u00f3ns menores para conmemora-lo descubrimento do sistema.\nCaracter\u00edsticas estelares.\nTRAPPIST-1 \u00e9 unha estrela anana vermella ultra-fr\u00eda, de clase espectral M8.0 \u00b1 0.5, o que ten aproximadamente un 8% da masa e un 11% do radio do Sol. A\u00ednda que \u00e9 un s\u00f3 pouco m\u00e1is grande c\u00e1 X\u00fapiter, \u00e9 case 84 veces m\u00e1is masiva c\u00e1 este. A espectroscopia \u00f3ptica de alta resoluci\u00f3n non puido revelar a presenza de litio, suxerindo que \u00e9 unha estrela na secuencia principal de masa moi baixa, a cal est\u00e1 fusionando hidr\u00f3xeno e que ten esgotado o seu litio, coma poder\u00eda ser unha anana vermella no canto dunha anana marr\u00f3n de pouca idade. Ten unha temperatura de 2.511 K (2.238 \u00b0C; 4.060 \u00b0F), e unha idade de aproximadamente 7,6 \u00b12,2 ano. En comparaci\u00f3n, o Sol ten unha temperatura de 5.778 K (5.505 \u00b0C; 9.941 \u00b0F) e unha idade duns 4,6 Ga. Observaci\u00f3ns feitas coa extensi\u00f3n \"Kepler K2\" \u00f3 longo de 79 d\u00edas revelaron manchas solares e chamas solares \"\u00f3pticas\" febles e pouco frecuentes, a un ritmo de 0,38 por d\u00eda (30 veces menos frecuente c\u00e1s ananas M6-M9 activas); unha \u00fanica chama forte aparec\u00eda preto do final do per\u00edodo de observaci\u00f3n. A actividade de combusti\u00f3n observada posiblemente cambia as atmosferas dos planetas de xeito regular, convert\u00e9ndose en menos axeitados para a vida. A estrela ten un per\u00edodo rotacional de 3,3 d\u00edas.\nObtiv\u00e9ronse imaxes de alta resoluci\u00f3n de TRAPPIST-1 e revelaron que a estrela M8 non ten compa\u00f1eiras cunha luminosidade igual ou m\u00e1is brillante c\u00e1 unha anana marr\u00f3n. O feito de que esta estrela \"nai\" estea soa, confirma que as marcas de tr\u00e1nsito medidas para os planetas proporcionan valores reais para os seus radios, probando as\u00ed que os planetas son de tama\u00f1o semellante \u00e1 Terra.\nDebido \u00e1 s\u00faa baixa luminosidade, a estrela ten a capacidade de vivir ata 12 bill\u00f3ns de anos. A estrela \u00e9 rica en metais, cunha metalicidade ([Fe/H]) de 0,04, ou un 109% da cantidade do Sol. A s\u00faa luminosidade (L\u2609) \u00e9 un 0,05% da do Sol, a meirande parte desta radiaci\u00f3n \u00e9 emitida no espectro infravermello, ten unha magnitude aparente de 18,80, o que fai que non sexa visible a simple vista dende a Terra.\nSistema planetario.\nO 22 de febreiro do 2017, os astr\u00f3nomos anunciaron que o sistema planetario desta estrela estaba composto por sete planetas terrestres temperados, dos cales cinco (\"b\"), \"c\", \"e\", \"f\" e \"g\" ) son similares en tama\u00f1o \u00e1 Terra, e dous deles (\"d\" e \"h\") son dun tama\u00f1o intermedio entre Marte e Terra. 3 dos planetas (\"e\", \"f\" e \"g\") orbitan dentro da zona de habitabilidade.\nO sistema \u00e9 moi plano e compacto. T\u00f3dolos planetas de TRAPPIST-1 orbitan moito m\u00e1is preto que Mercurio orbita \u00f3 redor do Sol, excepto TRAPPIST-1b, que orbita m\u00e1is afastado do que o fan as l\u00faas de Galileo \u00f3 redor de X\u00fapiter, pero m\u00e1is preto do que o fan o resto de l\u00faas de X\u00fapiter. A distancia entre as \u00f3rbitas de TRAPPIST-1b e TRAPPIST-1c \u00e9 s\u00f3 1,6 veces a distancia entre a Terra e a L\u00faa. Os planetas deben aparecer prominentes no ceo doutro, nalg\u00fans casos aparecen cun tama\u00f1o visual varias veces maior do que a L\u00faa aparece no ceo da Terra. Un ano no planeta m\u00e1is pr\u00f3ximo pasa s\u00f3 en 1,5 d\u00edas da Terra, mentres c\u00f3 ano do s\u00e9timo planeta transcorre en s\u00f3 18,8 d\u00edas.\nTrappist-1b foi observado polo Telescopio Espacial James Webb, determin\u00e1ndose a temperatura da beira di\u00farna nuns 500 K (uns 230 \u00b0C) e sen unha atmosfera significativa. Debido \u00e1s mareas, a mesma cara do planeta apunta sempre a Trappist1, tendo polo tanto unha cara d\u00eda e outra cara noite. \nOs planetas pasan tan pr\u00f3ximos uns \u00f3s outros que as interacci\u00f3ns gravitacionais son significativas e os seus per\u00edodos orbitais son case resoantes. No tempo en que o planeta m\u00e1is interno completa oito \u00f3rbitas, os planetas segundo, terceiro e cuarto completan cinco, tres e dous. \nAs tensi\u00f3ns gravitacionais tam\u00e9n dan coma resultado variaci\u00f3ns no tempo de tr\u00e1nsito, que van de menos dun minuto a m\u00e1is de 30 minutos, o que permitiu \u00f3s investigadores calcula-las masas de t\u00f3dolos planetas excepto o m\u00e1is externo. A masa total dos seis planetas interiores \u00e9 de aproximadamente 0,02% a masa de TRAPPIST-1, unha fracci\u00f3n similar a das l\u00faas de Galileo respecto de X\u00fapiter, observaci\u00f3n que suxire unha formaci\u00f3n semellante. As densidades dos planetas var\u00edan de ~0,60 a ~1,17 veces a da Terra (\"\u03c1\"\u2295, 5,51 g/cm3), indicando composici\u00f3ns predominantemente rochosas. As incertezas de medici\u00f3n son demasiado grandes para indicar se tam\u00e9n se incl\u00fae un compo\u00f1ente substancial de vol\u00e1tiles, excepto no caso de \"f\", onde o valor 0,60 \u00b10,17 (\"\u03c1\"\u2295) \"favorece\" a presenza dunha capa de xeo e/ou dunha atmosfera significativa. Imaxes de alta resoluci\u00f3n excl\u00faen toda posibilidade de que a estrela te\u00f1a compa\u00f1eiras estelares.\nO 31 de agosto do 2017, os astr\u00f3nomos que utilizan o Telescopio Espacial Hubble informaron da primeira evidencia do posible contido de auga nos exoplanetas de TRAPPIST-1.\nEntre o 18 de febreiro e o 27 de marzo do 2017, un equipo de astr\u00f3nomos usou o Telescopio Espacial Spitzer para observar TRAPPIST-1 co fin de refina-los par\u00e1metros orbitais e f\u00edsicos dos sete planetas usando par\u00e1metros actualizados para a estrela. Os seus resultados public\u00e1ronse o 9 de xaneiro de 2018. A\u00ednda que non se deron novas estimaci\u00f3ns de masa, o equipo logrou refina-los par\u00e1metros orbitais e os raios dos planetas dentro dunha marxe de erro moi pequena. Ademais dos par\u00e1metros planetarios actualizados, o equipo tam\u00e9n atopou evidencias dunha atmosfera grande e quente en torno \u00f3 planeta m\u00e1is interior.\nO 5 de febreiro do 2018, un estudo colaborativo realizado por un grupo internacional de cient\u00edficos que utilizan o telescopio espacial Hubble, o telescopio espacial Kepler, o telescopio espacial Spitzer e o telescopio SPECULOOS da ESO anunciaron os par\u00e1metros m\u00e1is precisos do sistema TRAPPIST-1. Pod\u00edan refina-las masas dos sete planetas a unha marxe de erro moi pequena, permitindo determinar con precisi\u00f3n a densidade, a gravidade superficial e a composici\u00f3n dos planetas. Os planetas var\u00edan en masa de aproximadamente 0,3 M\u2295 a 1,16 M\u2295, con densidades de 0,62 \"\u03c1\"\u2295 (3,4 g/cm3&lt;/sup &gt;) a 1,02 \"\u03c1\"\u2295 (5,6 g/cm3). Os planetas c e e son case totalmente rochosos, mentres que b, d, f, g e h te\u00f1en unha capa de vol\u00e1tiles en forma dunha capa de auga, de xeo ou unha espesa atmosfera. Parece que TRAPPIST-1d ten un oc\u00e9ano de auga l\u00edquida que comprende aproximadamente o 5% da s\u00faa masa, para comparaci\u00f3n, o contido de auga da Terra \u00e9 , mentres c\u00e1s capas de auga de TRAPPIST-1f e g probablemente estean conxeladas. TRAPPIST-1e ten unha densidade lixeiramente maior c\u00e1 Terra, indicando unha composici\u00f3n de ferro e rochas terrestres. Ademais, as atmosferas dos planetas foron m\u00e1is analizadas. A atmosfera de TRAPPIST-1b atopouse por riba dun efecto invernadoiro f\u00f3ra de control, cun l\u00edmite de 101 a 104 bar de vapor de auga. Os planetas c, d, e e f carecen de ambientes de hidr\u00f3xeno-helio. Tam\u00e9n se observou o planeta g, pero non hab\u00eda datos suficientes para descartar firmemente unha atmosfera de hidr\u00f3xeno.\nQuasi-resonancias orbitais.\nOs movementos orbitais dos planetas TRAPPIST-1 forman unha cadea complexa con resonancias de tres corpos que ligan con t\u00f3dolos membros. Os per\u00edodos orbitais relativos (procedendo cara a f\u00f3ra) relaci\u00f3nanse en proporci\u00f3ns de enteiros de 24/24, 24/15, 24/9, 24/6, 24/4, 24/3 e 24/2, respectivamente, ou as proporci\u00f3ns de per\u00edodos m\u00e1is pr\u00f3ximos \u00f3 veci\u00f1o de aproximadamente 8/5, 5/3, 3/2, 3/2, 4/3 e 3/2 (1.603, 1.672, 1.506, 1.509, 1.342 e 1.519). Isto representa a cadea m\u00e1is longa de exoplanetas case resoantes e p\u00e9nsase que foi resultado das interacci\u00f3ns entre os planetas mentres migraron dentro do disco protoplanetario residual para rematar de formarse a distancias m\u00e1is grandes.\nA maior\u00eda dos conxuntos de \u00f3rbitas semellantes \u00f3 conxunto atopado en TRAPPIST-1 son inestables, o que provoca que un planeta entre na esfera de Hill doutro ou que sexa expulsado. Pero descubriuse que hai un xeito de que un sistema migre a un estado bastante estable por medio de \"interacci\u00f3ns de amortecemento\" coma por exemplo, un disco protoplanetario. Despois diso, as forzas de marea poden dar \u00f3 sistema unha estabilidade a longo prazo.\nA apertada correspondencia entre as proporci\u00f3ns enteiras das resonancias orbitais e a teor\u00eda da m\u00fasica permitiu converte-lo movemento do sistema en m\u00fasica.\nFormaci\u00f3n do sistema planetario.\nSegundo Ormel e o seu equipo, os modelos previos de formaci\u00f3n planetaria non explican a formaci\u00f3n altamente compacta do sistema TRAPPIST-1. A formaci\u00f3n no lugar requirir\u00eda un disco inusitadamente denso e non contar\u00eda con facilidade con resonancias orbitais. A formaci\u00f3n f\u00f3ra da li\u00f1a de xeo non explica a natureza terrestre dos planetas ou as masas semellantes \u00e1 terrestre. Os autores propuxeron un novo escenario no que a formaci\u00f3n de planetas comeza na li\u00f1a de xeo onde as part\u00edculas de gran tama\u00f1o desencadean inestabilidades de transmisi\u00f3n, ent\u00f3n os protoplanetas maduran rapidamente por unha gran acumulaci\u00f3n deste tipo de part\u00edculas. Cando os planetas alcanzan a masa terrestre, crean disturbios no disco de gas que interrompen a deriva cara a dentro das part\u00edculas que causan o seu crecemento. Os planetas son transportados por migraci\u00f3n planetaria do Tipo I cara \u00f3 disco interior, onde quedan \"atascados\" na cavidade magnetosf\u00e9rica e acadando resonancias de movemento medio. Tal migraci\u00f3n interna aumenta as probabilidades de atopar nestes planetas cantidades substanciais de auga.\nAcoplamento de marea.\nOs sete planetas son susceptibles de estar en acoplamento da marea (un cara de cada planeta \"mira\" permanentemente cara a s\u00faa estrela), facendo que desenvolvemento da vida al\u00ed sexa algo \"moito m\u00e1is desafiante\". Unha posibilidade menos probable \u00e9 que alg\u00fans poidan estar atrapados nunha resonancia rotaci\u00f3n-\u00f3rbita. Os planetas con acoplamento de marea normalmente ter\u00edan diferenzas de temperatura moi grandes entre os seus lados de d\u00eda permanentemente iluminados e os seus lados nocturnos totalmente escuros, o que poder\u00eda producir ventos moi fortes que circular\u00edan \u00f3 redor dos planetas. Os mellores lugares para a vida poden estar pr\u00f3ximos \u00e1s rexi\u00f3ns de crep\u00fasculo leve, no linde entre os dous lados, chamada a li\u00f1a terminador.\nQuecemento de marea.\nPrevese que o quecemento de marea debe ser significativo: agardase que t\u00f3dolos planetas excepto \"f\" e \"h\" te\u00f1an un fluxo de calor de marea maior c\u00f3 fluxo total de calor da Terra. Con excepci\u00f3n de TRAPPIST-1c, t\u00f3dolos planetas te\u00f1en densidades suficientemente baixas para indicar unha presenza de significativa de H2O nalg\u00fan dos seus estados. Os planetas b e c experimentan suficiente quecemento a partir de mareas planetarias para manter oc\u00e9anos de magma nos seus mantos de rocha; o planeta c pode ter erupci\u00f3ns de magma de silicatos na s\u00faa superficie. Os fluxos de calor de marea nos planetas d, e, e f son menores, pero a\u00ednda son vinte veces superiores \u00f3 fluxo de calor medio da Terra. Os planetas d e e son m\u00e1is propensos a ser habitables. O planeta d evita o efecto de invernadoiro descontrolado se o seu albedo \u00e9 \u2273 0.3.\nPosibles efectos de raios X intensos e irradiaci\u00f3n UV extrema no sistema.\nBolmont e os seus colab. modelaron os efectos da prevista radiaci\u00f3n ultravioleta profunda e extrema sobre os planetas \"b\" e \"c \" emitida por TRAPPIST-1. Os seus resultados suxiren que os dous planetas puideron perder tanto coma 15 oc\u00e9anos de auga da Terra (a\u00ednda que a perda real probablemente sexa menor), dependendo dos seus contidos de auga inicial. Non obstante, poder\u00edan conservar bastante auga coma para permanecer habitables e un planeta orbitando m\u00e1is lonxe do que est\u00e1 previsto, perder\u00eda moita menos auga.\nA\u00ednda que por outra banda, un estudo posterior de Rayos X realizado por Wheatley e os seus colab. usando o observatorio espacial XMM-Newton descubriron que a estrela emite raios X a un nivel comparable \u00f3 noso Sol moito que \u00e9 moito grande e unha radiaci\u00f3n ultravioleta extrema a un nivel 50 veces m\u00e1is forte que o que sup\u00f3n Bolmont e os seus colaboradores. Os autores predixeron que isto alterar\u00eda significativamente a atmosfera primaria e, quizais, as atmosferas secundarias dos planetas de tama\u00f1os semellantes \u00e1 Terra que atravesan a zona habitable da estrela. A publicaci\u00f3n sinalou que estes niveis \"descoidaron a f\u00edsica da radiaci\u00f3n e a hidrodin\u00e1mica da atmosfera planetaria\" e poden estar sobreestimados de xeito significativo. De feito, a extracci\u00f3n por parte da radiaci\u00f3n UV extrema dunha atmosfera primaria de hidr\u00f3xeno e helio moi grosa poder\u00eda ser necesaria para a habitabilidade dun planeta. Os altos niveis de UV extrema tam\u00e9n deber\u00edan facer que a retenci\u00f3n de auga en TRAPPIST-1d sexa menos probable do previsto por Bolmont e os seus colab., a\u00ednda que mesmo en planetas altamente irradiados, estes compostos poder\u00edan permanecer nas partes fr\u00edas nos polos ou nos lados nocturnos de planetas con acoplamento de marea.\nSe unha atmosfera densa como a da Terra, cunha capa de ozono protector, existe nos planetas da zona habitable de TRAPPIST-1, os niveis de radiaci\u00f3n UV da superficie ser\u00edan similares \u00f3s da Terra actual. Non obstante, unha hipoxia atmosf\u00e9rica permitir\u00eda que m\u00e1is radiaci\u00f3n UV alcanzase a superficie, facendo que os ambientes superficiais sexan host\u00eds a extrem\u00f3filos terrestres moi resistentes a UV. Se as futuras observaci\u00f3ns detectan ozono nun dos planetas TRAPPIST-1, ser\u00eda un candidato primordial para buscar vida na s\u00faa superficie.\nEspectroscopia das atmosferas planetarias.\nDebido \u00e1 proximidade relativa dos planetas respecto da s\u00faa estrela nai, o pequeno tama\u00f1o da estrela nai e as ali\u00f1aci\u00f3ns orbitais que producen tr\u00e1nsitos diarios, as atmosferas dos planetas TRAPPIST-1 son obxectivos favorables para a investigaci\u00f3n de espectroscopia de absorci\u00f3n.\nO espectro de absorci\u00f3n combinado de TRAPPIST-1b e c, obtido polo Telescopio Espacial Hubble, excl\u00fae unha atmosfera que estea libre de nubes onde o hidr\u00f3xeno sexa o composto dominante en cada un deses planeta, polo que \u00e9 improbable que alberguen unha extensa capa de gas, a menos que estea nubrado a altas alturas. Outras estruturas atmosf\u00e9ricas, desde unha atmosfera libre de nubes de vapor de auga ata unha atmosfera parecida a Venus, permanecen consistentes co espectro caracter\u00edstico.\nOutro estudo deu a entender a presenza de ex\u00f3sferas de hidr\u00f3xeno en torno \u00f3s dous planetas internos cun disco exosf\u00e9rico que ter\u00edan ata 7 veces o tama\u00f1o dos raios dos planetas.\nNun documento dunha colaboraci\u00f3n internacional utilizando datos de telescopios espaciais e terrestres, atopouse que TRAPPIST-1c e TRAPPIST-1e probablemente te\u00f1en n\u00facleos interiores na s\u00faa meirande parte rochosos, e que TRAPPIST-1b \u00e9 o \u00fanico planeta por riba do l\u00edmite do efecto invernadoiro, con presi\u00f3ns de vapor de auga da orde de \"10\"1-\"10\"4 bar.\nAs observaci\u00f3ns de futuros telescopios, coma o Telescopio Espacial James Webb ou o Telescopio Europeo Extremadamente Grande, poder\u00e1n aval\u00eda-lo contido de gases de efecto invernadoiro das atmosferas, permitindo unha mellor estimaci\u00f3n das condici\u00f3ns de superficie. Tam\u00e9n poder\u00e1n ser capaces de detectar biosinaturas coma o ozono ou o metano nas atmosferas destes planetas, se a vida est\u00e1 presente al\u00ed.\nImpacto da actividade estelar na habitabilidade.\nAs observaci\u00f3ns do telescopio Kepler nalg\u00fans casos revelaron varios chamas solares na estrela nai. A enerx\u00eda do evento m\u00e1is forte foi comparable \u00f3 evento Carrington, unha das chamas m\u00e1is fortes vistas no Sol. Coma os planetas da \u00f3rbita do sistema TRAPPIST-1 est\u00e1n moito m\u00e1is preto da s\u00faa estrela nai c\u00e1 Terra, tales erupci\u00f3ns poden causar tormentas magn\u00e9ticas que son de 10 a 10.000 veces m\u00e1is fortes c\u00e1s tormentas xeomagn\u00e9ticas m\u00e1is potentes que ocorren na Terra. Ademais do dano directo causado pola radiaci\u00f3n asociada \u00e1s erupci\u00f3ns, tam\u00e9n poden supo\u00f1er novas ameazas: a composici\u00f3n qu\u00edmica das atmosferas planetarias probablemente sexa alterada por erupci\u00f3ns de xeito regular e as atmosferas tam\u00e9n poden ser erosionadas a longo prazo. Un campo magn\u00e9tico suficientemente forte dos exoplanetas poder\u00eda protexe-la s\u00faa atmosfera dos efectos nocivos de tales erupci\u00f3ns, pero un exoplaneta semellante \u00e1 Terra necesitar\u00eda un campo magn\u00e9tico na orde de 10-1000 Gauss para protexerse destas chamas (coma comparaci\u00f3n, o campo magn\u00e9tico da Terra \u00e9 \u22480.5&gt;Gauss).\nProbabilidade de panspermia interplanetaria.\nA panspermia \u00e9 posible en proporci\u00f3ns moito m\u00e1is grandes no sistema TRAPPIST-1 en comparaci\u00f3n co caso de Terra e Marte e a probabilidade de abiox\u00e9nese \u00e9 moi superior, en parte debido \u00e1 proximidade entre si dos planetas do sistema.\nExistencia de planetas non descubertos.\nUn estudo que utilizaba a c\u00e1mara astron\u00f3mica CAPSCam conclu\u00edu que o sistema TRAPPIST-1 non ten planetas que xunten m\u00e1is de 4,6 masas de X\u00fapiter con \u00f3rbitas dun ano e sen planetas que xunte m\u00e1is 1,6 masas de X\u00fapiter con \u00f3rbitas de cinco anos. Os autores do estudo sinalaron, por\u00e9n, que os seus descubrimentos deixaron \u00e1reas do sistema TRAPPIST-1, m\u00e1is notablemente a zona na que os planetas ter\u00edan \u00f3rbitas de per\u00edodo intermedio, sen analizar.\nProcuras de sinais de radio.\nEn febreiro do 2017, Seth Shostak, astr\u00f3nomo veterano do Instituto SETI, sinalou: \"... o Instituto SETI utilizou o seu Allen Telescope Array (no 2016) para observar as inmediaci\u00f3ns de TRAPPIST-1, explorando a trav\u00e9s de 10.000 mill\u00f3ns de canles de radio en busca de sinais. Non se detectaron transmisi\u00f3ns, a\u00ednda que novas observaci\u00f3ns est\u00e1n en perspectiva ...\"\nL\u00faas.\nStephen R. Kane, escribiu en \"The Astrophysical Journal Letters\", que os planetas TRAPPIST-1 non son susceptibles de ter grandes l\u00faas. A L\u00faa da Terra ten un radio do 27% c\u00f3 da Terra, polo que a s\u00faa \u00e1rea (e a s\u00faa profundidade de tr\u00e1nsito) \u00e9 do 7,4% respecto da Terra, o que probabelmente ser\u00eda observado no estudo de tr\u00e1nsito se est\u00e1 presente. As l\u00faas m\u00e1is pequenas con radio de 200\u2013300 km probablemente non ser\u00edan detectadas.\nA nivel te\u00f3rico, Kane descubriu que as l\u00faas \u00f3 redor dos planetas internos de TRAPPIST-1 deber\u00edan ser extraordinariamente densas para que estas, teoricamente, puidesen existir. Isto bas\u00e9ase na comparaci\u00f3n da esfera de Hill, que marca o l\u00edmite exterior da posible \u00f3rbita da l\u00faa \u00f3 defini-la rexi\u00f3n do espazo na que a gravidade dun planeta \u00e9 m\u00e1is forte que a forza de marea da s\u00faa estrela, e o L\u00edmite de Roche, o que representa a menor distancia \u00e1 que unha l\u00faa pode orbitar antes das mareas do planeta superen \u00e1 propia gravidade da l\u00faa e a esnaquicen. Estas restrici\u00f3ns non descartan a presenza de sistemas de aneis (onde as part\u00edculas est\u00e1n unidas entre si por forzas qu\u00edmicas e non por gravidade). A derivaci\u00f3n matem\u00e1tica \u00e9 a seguinte:\nformula_1\nformula_2 \u00e9 o radio de Hill do planeta, calculado a partir do eixe semi-maior planetario formula_3, a masa do planeta formula_4, e a masa da estrela formula_5. Te\u00f1a en conta que a masa da estrela TRAPPIST-1 \u00e9 aproximadamente 26,000M\u2295 (ver a t\u00e1boa de datos anterior); &lt;! --- Nota: os datos que temos na informaci\u00f3n secundaria admiten un valor de 26.700 masas terrestres, pero calculando de volta as figuras da t\u00e1boa suxire que 26.000 foron usados na referencia ---&gt; as figuras restantes aparecen na t\u00e1boa seguinte.\nformula_6\nformula_7 \u00e9 o l\u00edmite de Roche do planeta, calculado a partir do raio do planeta R_p &lt;/ math&gt;, e a densidade do planeta &lt;\\rho_p &lt;/ math&gt;. \nKane sinala que as l\u00faas pr\u00f3ximas \u00f3 bordo do radio de Hill poden estar suxeitas a eliminaci\u00f3n da resonancia durante a migraci\u00f3n planetaria, o que sup\u00f3n un factor de reduci\u00f3n de preto de aproximadamente 1/3 para os sistemas t\u00edpicos e 1/4 para o sistema TRAPPIST-1; polo tanto, non se esperan l\u00faas para os planetas onde formula_8 sexa inferior a catro. Ademais, as interacci\u00f3ns das mareas co planeta poden producir unha transferencia de enerx\u00eda dende a rotaci\u00f3n do planeta ata a \u00f3rbita da l\u00faa, facendo que a l\u00faa deixe a rexi\u00f3n estable \u00f3 longo do tempo. Por estes motivos, a\u00ednda se cre que os planetas exteriores de TRAPPIST-1 non te\u00f1en l\u00faas."}
{"id": "368031", "revid": "22570", "url": "https://gl.wikipedia.org/wiki?curid=368031", "title": "D\u00e9cada de 1990", "text": ""}
{"id": "368032", "revid": "1576", "url": "https://gl.wikipedia.org/wiki?curid=368032", "title": "D\u00e9cada de 2000", "text": ""}
{"id": "368033", "revid": "22570", "url": "https://gl.wikipedia.org/wiki?curid=368033", "title": "D\u00e9cada de 1950", "text": ""}
{"id": "368034", "revid": "22570", "url": "https://gl.wikipedia.org/wiki?curid=368034", "title": "D\u00e9cada de 1930", "text": ""}
{"id": "368035", "revid": "22570", "url": "https://gl.wikipedia.org/wiki?curid=368035", "title": "D\u00e9cada de 1920", "text": ""}
{"id": "368036", "revid": "22570", "url": "https://gl.wikipedia.org/wiki?curid=368036", "title": "D\u00e9cada de 1900", "text": ""}
{"id": "368037", "revid": "56817", "url": "https://gl.wikipedia.org/wiki?curid=368037", "title": "D\u00e9cada de 1880", "text": ""}
{"id": "368038", "revid": "22570", "url": "https://gl.wikipedia.org/wiki?curid=368038", "title": "D\u00e9cada de 1870", "text": ""}
{"id": "368039", "revid": "22570", "url": "https://gl.wikipedia.org/wiki?curid=368039", "title": "D\u00e9cada de 1860", "text": ""}
{"id": "368040", "revid": "22570", "url": "https://gl.wikipedia.org/wiki?curid=368040", "title": "D\u00e9cada de 1850", "text": ""}
{"id": "368041", "revid": "22570", "url": "https://gl.wikipedia.org/wiki?curid=368041", "title": "D\u00e9cada de 1840", "text": ""}
{"id": "368042", "revid": "22570", "url": "https://gl.wikipedia.org/wiki?curid=368042", "title": "D\u00e9cada de 1830", "text": ""}
{"id": "368043", "revid": "22570", "url": "https://gl.wikipedia.org/wiki?curid=368043", "title": "D\u00e9cada de 1820", "text": ""}
{"id": "368044", "revid": "22570", "url": "https://gl.wikipedia.org/wiki?curid=368044", "title": "D\u00e9cada de 1810", "text": ""}
{"id": "368045", "revid": "22570", "url": "https://gl.wikipedia.org/wiki?curid=368045", "title": "D\u00e9cada de 1800", "text": ""}
{"id": "368046", "revid": "56817", "url": "https://gl.wikipedia.org/wiki?curid=368046", "title": "D\u00e9cada de 1790", "text": ""}
{"id": "368047", "revid": "22570", "url": "https://gl.wikipedia.org/wiki?curid=368047", "title": "D\u00e9cada de 1780", "text": ""}
{"id": "368048", "revid": "22570", "url": "https://gl.wikipedia.org/wiki?curid=368048", "title": "D\u00e9cada de 1770", "text": ""}
{"id": "368049", "revid": "15490", "url": "https://gl.wikipedia.org/wiki?curid=368049", "title": "Tribuno militar", "text": "Un tribuno militar \u00e9 tanto un oficial dunha lexi\u00f3n romana como un cargo oficial do estado romano.\nNo per\u00edodo republicano hab\u00eda seis tribunos militares asignados a cada lexi\u00f3n. D\u00e1baselles a autoridade a un deles e \u00edan rotando no mando entre o seis. Os tribunos eran homes do rango senatorial, e eran elixidos polo Senado. Para conseguir o posto importaba m\u00e1is a posici\u00f3n aristocr\u00e1tica da persoa en cuesti\u00f3n que a s\u00faa idoneidade para o cargo.\nDoutra banda, durante o comezo da rep\u00fablica, os tribunos \u00e1s veces eran elixidos para ocupar o posto dos c\u00f3nsules, como xefes do estado romano. Estes cargos eran co\u00f1ecidos en lat\u00edn como \"Tribuni militum consulari potestate\", Tribunos militares con Poder Consular. Nese caso, no canto dos dous c\u00f3nsules elix\u00edanse entre catro e seis Tribunos militares, durante un mandato dun ano (a mesma duraci\u00f3n que o mandato dos c\u00f3nsules).\nNon est\u00e1n moi claras as raz\u00f3ns para iso, a\u00ednda que Tito Livio en ocasi\u00f3ns alude \u00e1s loitas entre as clases sociais (patricios e plebeos) desta \u00e9poca. \u00c9 posible que os patricios apoiasen a elecci\u00f3n de c\u00f3nsules e os plebeos a de tribunos militares en parte polo feito de que, segundo ese autor, a maxistratura do consulado estaba por ent\u00f3n reservada \u00f3s patricios, mentres que non exist\u00eda esa restrici\u00f3n no caso do tribuno militar. Con todo, esta opci\u00f3n caeu en desuso despois do ano -366.\nTras as reformas realizadas por Caio Mario creando un ex\u00e9rcito profesional, as lexi\u00f3ns pasar\u00edan a estar dirixidas por un legado. Segu\u00edronse nomeando para cada lexi\u00f3n seis tribunos, pero os seus deberes e responsabilidades cambiaron.\nO segundo no mando tras o legado era o tribuno laticlavio, un home novo de rango senatorial. D\u00e1baselle este posto para observar e aprender do legado. Os outros cinco tribunos eran lixeiramente inferiores en rango, e eran chamado tribunos augusticlavios. Eran homes da clase ecuestre e que xa participaran en anteriores acci\u00f3ns militares.\nOs tribunos no ex\u00e9rcito profesional non ti\u00f1an deberes espec\u00edficos. O legado encarg\u00e1base de asignar as tarefas cando fose necesario."}
{"id": "368050", "revid": "1505", "url": "https://gl.wikipedia.org/wiki?curid=368050", "title": "Adriano Mart\u00ednez Morales", "text": "Adriano Mart\u00ednez Morales, nado en Porto do Son e finado no mesmo concello o 5 de xu\u00f1o de 1942, foi un perito agr\u00edcola e escritor galego.\nTraxectoria.\nEstudou no Instituto da Coru\u00f1a. Foi membro da Sociedade Agr\u00edcola de Nebra. Traballou na estaci\u00f3n experimental agr\u00edcola da Coru\u00f1a. Publicou en 1930 \"Divagaciones. Consejos, ideas y conocimientos \u00fatiles al campesino y para \u00e9l escritos\"."}
{"id": "368054", "revid": "23204", "url": "https://gl.wikipedia.org/wiki?curid=368054", "title": "Cabaleiro romano", "text": ""}
{"id": "368059", "revid": "98629", "url": "https://gl.wikipedia.org/wiki?curid=368059", "title": "Limites romani", "text": "Limites Romani ou Limes \u00e9 o nome aplicado a unha zona de fortificaci\u00f3ns fronteirizas romanas que protex\u00edan o seu imperio. Houbo algunhas fortificaci\u00f3ns de fronteira en Dacia, \"Arabia Petrea\", Numidia e Britania, pero o \"limes\" principal foi o de Agri Decumates contra os xerm\u00e1nicos co Limes Germanicus, na zona do r\u00edo Danubio e do r\u00edo Rin, e estaba formado por fort\u00edns, foxos, muros e empaladizas; nalg\u00fans lugares hab\u00eda torres redondas e noutros torres de madeira de observaci\u00f3n. Est\u00e1 inscrito na lista do Patrimonio da Humanidade da UNESCO dende o ano 1987.\nAs fronteiras do Imperio Romano foron declarados Patrimonio da Humanidade pola UNESCO, e en concreto a Muralla de Hadri\u00e1n en 1987 e Limes da Alta Xermania-Recia e a Muralla de Antonino en 2005 e 2008, respectivamente. \u00c9 un dos sitios transfronteirizos que existen no mundo.\nOrixinalmente, a palabra \"limes\" designaba en lat\u00edn calquera estrada custodiada polas patrullas de fronteira. Polo tanto, a palabra \u00e9 usada para nomear tanto as aut\u00e9nticas murallas de pedra (provincia de Britania) como cadeas de fortes de madeira ou pedra a certa distancia uns doutros. Este \u00faltimo foi o modelo predominante na ampla e perigosa fronteira, con \"Germania libera\", naqueles lugares onde non pod\u00edan usar os grandes r\u00edos como fronteira. Co tempo, os propios romanos contrataron \u00e1s tribos xermanas como soldados para gardar as \"limes\".\nOs principais \"l\u00edmites\" fortificados durante o Imperio foron os seguintes:\nEtimolox\u00eda.\nA ra\u00edz de \"limes\", \"l\u00edmite\"-, que se pode ver no caso xenitivo, \"limitis\", m\u00e1rcao como antepasado de todo un grupo de palabras en moitas linguas relacionadas co lat\u00edn, por exemplo, ingl\u00e9s \"limit\" ou franc\u00e9s \"limite\". O substantivo Latino \"l\u012bmes\"&lt;/ref&gt; Lat\u00edn \u00a0\"\") ti\u00f1a unha serie de significados diferentes, un cami\u00f1o ou un arr\u00f3 que delimitaba leiras, unha li\u00f1a l\u00edmite ou marcador, calquera estrada ou cami\u00f1o, calquera canle, como unha canle de emisi\u00f3n ou calquera distinci\u00f3n ou diferenza. O termo tam\u00e9n se usou comunmente despois do s\u00e9culo III d.C. para designar un distrito militar baixo o mando dun \"dux limitis\".\nUnha etimolox\u00eda de Julius Pokorny en \"Indogermanisches Etymologisches W\u00f6rterbuch\" di que \"limes\" prov\u00e9n do indoeuropeo \n\"el-\", \"elei-\", \"lei-\", \"inclinar\", \"dobrar\", \"codar\". Segundo Pokorny, o lat\u00edn \"limen\", \"limiar\", est\u00e1 relacionado con \"limes\", sendo a pedra pola que se entra ou se sae da casa. Alg\u00fans estudosos consideraron a fronteira como un threshold. Os dicionarios Merriam\u2013Webster consideran esta opini\u00f3n, como fai J. B. Hofmann en \"Etymologisches W\u00f6rterbuch des Griechischen\" baixo \"leimon\". \"The White Latin Dictionary\" nega calquera conexi\u00f3n, derivando \"limen\" de *\"ligmen\", como en \"lien\" de *leig-, \"empate\". Neste sentido, o limiar une a porta. W. Gebert tam\u00e9n escribiu un artigo sobre o termo. \nAlg\u00fans expertos suxeriron que os \"limes\" xerm\u00e1nicos puideron ser chamados \"Munimentum Traiani\" (baluarte de Traxano) polos contempor\u00e1neos, refer\u00edndose a unha pasaxe de Ammianus Marcellinus, segundo a cal o emperador Xuliano volvera ocupar esta fortificaci\u00f3n no 360 d.C.\nEn Europa.\nGran Breta\u00f1a e Galia.\nEsta secci\u00f3n de limes existiu dende o s\u00e9culo I ata o s\u00e9culo V d. C. e atravesaba as provincias de:\nO \"limes\" en Gran Breta\u00f1a (\"Limes Britannicus\") at\u00f3pase no territorio do actual Reino Unido en Inglaterra, Escocia e Gales. Desde o s\u00e9culo I ata o s\u00e9culo II, a Gask Ridge e o Stanegate, coas s\u00faas cadeas de campamentos romanos e torres de vix\u00eda, marcaron o l\u00edmite norte de Britannia. M\u00e1is tarde, os istmos do norte entre o Firth of Forth e Firth of Clyde foron vixiados polas defensas da Muralla de Antonino e a li\u00f1a entre a desembocadura do Tyne e Solway Firth por Muralla de Hadri\u00e1n. A defensa perimetral da Muralla de Hadri\u00e1n conseguiuse mediante a construci\u00f3n de campamentos (\"castella\") nas terras baixas, que se constru\u00edan ao longo das v\u00edas m\u00e1is importantes do norte. A seguridade e vixilancia nas costas do oeste e do sueste consegu\u00edase por medio de campamentos e por cadeas de vix\u00edas ou torres de sinalizaci\u00f3n, tanto ao longo do litoral como polas principais v\u00edas do interior.\nAs forzas de ocupaci\u00f3n, \"Exercitus Britannicus\", consist\u00edan na s\u00faa maior\u00eda en cohortes de auxilia. A reserva estrat\u00e9xica comprend\u00eda tres lexi\u00f3ns con base en Eburacum (Iork), Isca Silurum e Deva. A observaci\u00f3n e vixilancia das augas ao redor das Illas Brit\u00e1nicas foi responsabilidade da \"Classis Britannica\", cuxo cuartel xeral estaba en \"Rutupiae\" (Richborough). As lexi\u00f3ns auxilia cohortes e a frota estaban comandadas polos gobernadores provinciais. A partir do s\u00e9culo III, as unidades de \"comitatenses, limitanei\" e \"liburnaria\" (mari\u00f1as) pasaron ao mando de dous xenerais:\nCosta Saxona.\nEsta secci\u00f3n dos \"limes\" existiu entre os s\u00e9culos III e V d C. e abarcaba as provincias de:\nEste \"limes\" da Antig\u00fcidade Tard\u00eda atravesaba o territorio dos actuais Reino Unido e Francia. No s\u00e9culo III, estableceuse un distrito militar separado, o \"Litus Saxonicum\", no lado brit\u00e1nico da Canle da Mancha entre os estuarios de The Wash e o Solent, para repeler aos piratas e saqueadores sax\u00f3ns. Inclu\u00edronse nel o lado galo da Canle da Mancha e a costa atl\u00e1ntica. O seguimento e a vixilancia costeira realiz\u00e1base mediante unha cadea de atalaias ou torres de sinalizaci\u00f3n, campamentos e portos fortificados (Galia). A maior\u00eda dos campos da Costa Saxona probablemente serviron como bases navais.\nAs guarnici\u00f3ns dos campos estaban compostas por infanter\u00eda e varios rexementos de cabaler\u00eda. O seguimento e vixilancia da Canle correron a cargo da \"Classis Britannica\" e da \"Classis Sambrica\", cuxa sede estaba en \"Locus Quartensis\" (Port d'Etaple), vixiando a desembocadura do r\u00edo Somme. As unidades de \"comitatenses, limitanei\" e \"liburnaria\" nesta zona quedaron baixo o mando de tres xenerais:\nXermania Inferior.\nEste tramo de limes existiu dende o s\u00e9culo I ata o s\u00e9culo V d.C. e atravesaba a provincia de Xermania Inferior (\"Germania Inferior\").\nAt\u00f3pase no territorio dos actuais Pa\u00edses Baixos e Alema\u00f1a. Este \"limes\" era unha fronteira fluvial (\"limes ripa\") no Rin, defendido por unha cadea de campamentos, que corr\u00eda dende o Mar do Norte (campamento Katwijk-Brittenburg) a Vinxtbach (fronte ao forte de Rheinbrohl no Limes da Alta Xermania-Recia), formando a fronteira entre as provincias romanas de \"Xermania Inferior\" e \"Xermania Superior \". En contraste co Limes da Alta Xermania-Recia, non estaba marcado por unha empalizada ou muro s\u00f3lido. Tampouco se pode identificar ningunha gabia defensiva nin muralla. Os gardas estaban estacionados en \"castra\" pr\u00f3ximas e as torres de vix\u00eda normalmente constru\u00eddas inmediatamente no Rin. O \"limes\" estaba servido por unha estrada militar ben desenvolvida. Cada campamento ti\u00f1a o seu propio porto fluvial ou embarcadoiro e unha zona de almacenamento, porque o Rin non s\u00f3 formaba a fronteira sen\u00f3n que era a ruta de transporte e comercio m\u00e1is importante da rexi\u00f3n. No primeiro tramo, entre os campos de \"Rigomagus\" (Remagen) e \"Bonna\" (Bonn), s\u00f3 hab\u00eda uns poucos campamentos. Na segunda secci\u00f3n, media, entre \"Bonna\" e \"Ulpia Noviomagus Batavorum\" (Nijmegen), hab\u00eda bastante m\u00e1is. Aqu\u00ed tam\u00e9n hab\u00eda campamentos de lexi\u00f3ns m\u00e1is grandes, cunha excepci\u00f3n, todos eran cuarteis de cabaler\u00eda. A paisaxe do terceiro tramo entre \"Ulpia Noviomagus Batavorum\" e \"Mare Germanicum\" (o mar do Norte) caracterizouse por numerosos pequenos regatos e pantanos cenagosos. En consecuencia, nesta zona s\u00f3 hab\u00eda un campamento de cabaler\u00eda. A seguridade fronteiriza aqu\u00ed consist\u00eda principalmente en fortes de cohortes relativamente pequenos e moi compactos.\nAs tropas de ocupaci\u00f3n, \"Exercitus Germaniae Inferioris\", consist\u00edan na s\u00faa maior\u00eda por cohortes auxiliares. Desde o s\u00e9culo II, a reserva estrat\u00e9xica comprend\u00eda tres lexi\u00f3ns estacionadas en \"Bonna/\"Bonn, \"Novaesium/\"Neuss, \"Vetera/\" Xanten e \"Noviomagus/\"Nijmegen. O control e vixilancia das augas do Mar do Norte, a r\u00eda do Rin e o Baixo Rin era responsabilidade da \"Classis Germanica\" cuxa sede estaba en \"Colonia Claudia Ara Agrippinensium\" /Colonia. As lexi\u00f3ns, as unidades auxiliares e a frota estaban comandadas polo respectivo gobernador provincial. Desde o s\u00e9culo III os \"ripenses\" (gardas fluviais), os \"comitatenses\" e a \"liburnaria\" estaban baixo o mando dos \"Dux Belgicae secundae \".\nXermania Superior e Retia.\nEste \"limes\" existiu entre os s\u00e9culos I ao V d.C. e custodiaba as provincias de:\nAtop\u00e1base no territorio dos actuais estados alem\u00e1ns de Renania-Palatinado, Hesse, Baden-W\u00fcrttemberg e Baviera. Ao norte, limitaba coas partes da provincia romana de \"Recia\" que se atopaba ao norte do Danubio e gardaba a fronteira oriental desa parte da \"Xermania Superior\" que estaba ao leste do Rin. Na Xermania superior, as defensas fronteirizas consist\u00edan inicialmente s\u00f3 nunha estrada de correos. Desde aproximadamente 162/63 a.C., os romanos constru\u00edron unha barreira defensiva con torres de vix\u00eda e torres de sinalizaci\u00f3n, empalizadas, gabias e movementos de terra. Nunha curta secci\u00f3n do Rhaetian Limes, erixiuse un s\u00f3lido muro de pedra. Nas s\u00faas etapas finais, o Limes xerm\u00e1nico-r\u00e9tico superior ti\u00f1a uns 550 quil\u00f3metros de lonxitude e corr\u00eda desde Rheinbrohl, no condado de Neuwied no norte de Renania-Palatinado, ata Hienheim no Danubio. Entre as aldeas de Osterburken e Welzheim, os \"limes\" discorr\u00edan durante 81 quil\u00f3metros case en li\u00f1a recta cara ao sur. Na literatura acad\u00e9mica, esta secci\u00f3n infrecuente consid\u00e9rase como evidencia de que este tipo de muro de l\u00edmite nunca fora empregado con fins defensivos.\nA terra de \"Agri Decumates\" que estaba custodiada por este \"limes\" tivo que ser desocupada polos romanos no 260-285 d.C. Trasladaron as s\u00faas bases de volta \u00e1s beiras do Rin e do Danubio, que eran moito m\u00e1is f\u00e1ciles de defender militarmente. A ruta exacta dos \"limes\" ao longo da fronteira entre a Xermania superior e Recia non foi totalmente explorada. A finais do s\u00e9culo IV e principios do V, o Limes R\u00e9tico reorganizouse e dividiuse en tres secci\u00f3ns. A fronteira norte de \"Rhaetia\" formaba a \"pars superior\" (parte superior), a fronteira occidental era a \"pars media\" (parte central) coa cidade fortificada de Cambodunum e bases desde \"Vemania\" (Isny im Allg\u00e4u) ata \"Cassilacum\" (Memmingen); a \"pars inferior\" (parte baixa) era a secci\u00f3n entre \"Castra Regina\" (Regensburg) e \"Batavis\" (Passau).\nAs tropas defensoras, \"Exercitus Germaniae superioris\" e \"Exercitus Raeticus\", estaban formadas na s\u00faa maior\u00eda por cohortes auxilia. Desde o s\u00e9culo II, a reserva estrat\u00e9xica formouse a partir de tres lexi\u00f3ns estacionadas en \"Mogontiacum/\"Maguncia, \"Argentorate/\"Estrasburgo e \"Castra Regina\"/ Ratisbona. A vixilancia do Alto Rin era responsabilidade da \"Classis Germanica\", a do Danubio R\u00e9tico quedou baixo a \"Classe Pannonia\", cuxa sede estaba en \"Aquincum\"/Budapest. As lexi\u00f3ns e as cohortes auxiliares estaban baixo o mando do gobernador. Desde o s\u00e9culo III as tropas fronteirizas xerm\u00e1nicas-reticas superiores (\"comitatenses, repenses\" e \"liburnaria\"), estaban comandadas por tres xenerais:\nLimes Danubio-Iller-Rin.\nEste \"limes\" existiu entre os s\u00e9culos III e V d.C. e custodiaba as provincias de:\nAt\u00f3pase no territorio da actual Alema\u00f1a, Austria, Su\u00edza e Liechtenstein. Xa no per\u00edodo do 15 a.C. ao 70 d C., a fronteira entre Roma e Xermania corr\u00eda na s\u00faa maior\u00eda ao longo da li\u00f1a tard\u00eda do Danube-Iller-Rhine Limes (DIRL) antes de que os romanos avanzasen m\u00e1is ao norte cara aos \"Agri decumates\". Por mor da retirada de tropas e das masivas invasi\u00f3ns b\u00e1rbaras, o Alto Xerm\u00e1nico-R\u00e9tico Limes abandonouse a finais do s\u00e9culo III e as forzas romanas devolveron a fronteira \u00e1s beiras dos tres r\u00edos. Especialmente ao redor do ano 300, o emperador Diocleciano fixo constru\u00edr novas fortificaci\u00f3ns directamente nas beiras do r\u00edo ou nas principais estradas do interior aqu\u00ed. Ao redor do 370 d.C., a li\u00f1a de fortificaci\u00f3ns reforzouse considerablemente baixo o emperador Valent\u00edn I para contrarrestar aos Alemanni, que avanzaban constantemente cara ao sur. En contraste co Alto Xerm\u00e1nico-R\u00e9tico Limes, o DIRL cumpr\u00eda principalmente prop\u00f3sitos defensivos, os seus campamentos ti\u00f1an muros moito m\u00e1is fortes e m\u00e1is altos que os seus predecesores do Alto Imperial. Ademais, na maior\u00eda dos casos constru\u00edronse axustados \u00e1 topograf\u00eda local. Isto significaba que non se pod\u00edan constru\u00edr na forma cl\u00e1sica de \"paquete de cartas\". Entre eles constru\u00eduse unha densa cadea de torres de vixilancia e torres de sinalizaci\u00f3n para proporcionar unha medida de seguridade adicional (\"burgi\").\nNos grandes lagos desta rexi\u00f3n estaban estacionadas frotillas de patrulleiras.\n\"Comitatenses\", \"ripenses\" e \"liburnaria\" nesta secci\u00f3n do limes estaba baixo o mando de catro xenerais:\nNoricum.\nEsta secci\u00f3n dos \"limes\" existiu dende o s\u00e9culo I ata o s\u00e9culo V d.C. e custodiaba parte da provincia romana de \"Noricum\".\nEst\u00e1 no chan dos actuais estados austr\u00edacos da Alta e Baixa Austria. Percorr\u00eda o Danubio desde Passau/\"Boiodurum\" ata Zeiselmauer/\"Cannabiaca\". Esta \u00e9 tam\u00e9n unha \"ripa\" (fronteira fluvial), que estaba vixiada por unha cadea de fortes de cohortes. A estrada principal do Norican Limes era a \"via iuxta amnem Danuvium\". As estruturas de madeira e terra inicialmente simples foron sistematicamente convertidas baixo o emperador Hadri\u00e1n (emperador Adriano) en campamentos de pedra. Durante o s\u00e9culo IV foron postos de novo ao d\u00eda e reforzados masivamente. Entre os campamentos, en lugares estrat\u00e9xicos ou bos puntos de observaci\u00f3n, hab\u00eda atalaias ou torres de sinalizaci\u00f3n e, na Antig\u00fcidade Tard\u00eda, \"burgi\". Na secci\u00f3n media, entre os campamentos de \"Favianis\" e \"Melk\", s\u00f3 se constru\u00edron torres de vix\u00eda de forma espor\u00e1dica. Aqu\u00ed o estreito val da Wachau, coas s\u00faas escarpas densamente boscosas, dificultou o acceso \u00e1 ribeira do r\u00edo, proporcionando algunha funci\u00f3n defensiva. Cada campamento ti\u00f1a o seu propio porto fluvial ou embarcadoiro e unha zona de almacenamento porque o Danubio non era s\u00f3 a zona fronteiriza, sen\u00f3n tam\u00e9n a ruta de transporte e comercio m\u00e1is importante da rexi\u00f3n. Co paso do tempo establec\u00e9ronse asentamentos civ\u00eds ou \"vici\" inmediatamente xunto aos campamentos. No interior inmediato dos \"limes\" fund\u00e1ronse cidades amuralladas ou \"municipia\", por exemplo, \"Aelium Cetium\" ou \"Ovilava\" (Wels). Eran os centros administrativos ou comerciais da comarca. Na antig\u00fcidade tard\u00eda, a zona noricana estaba dividida en d\u00faas partes (\"pars inferior\" e \"pars superior\"). \u00e9 probable que se crease unha segunda li\u00f1a defensiva na retagarda (\"Castrum Locus Felicis\").\nAs tropas de ocupaci\u00f3n, \"Exercitus Noricus\", consist\u00edan na s\u00faa maior\u00eda por cohortes auxiliares e unha lexi\u00f3n estacionada en \"Lauriacum/\"Enns actuaba como reserva estrat\u00e9xica. A vixilancia e seguridade do Danubio e dos seus afluentes eran responsabilidade da \"Clase Pannonia\". As unidades das lexi\u00f3ns, as forzas navais e auxiliares estaban comandadas polos respectivos gobernadores. Na antig\u00fcidade tard\u00eda -segundo a \"Notitia Dignitatum\"- catro frotillas de nova creaci\u00f3n asumiron esta tarefa. Desde o s\u00e9culo III, os norios \"comitatenses\", \"ripenses\" e \"liburnari\" estaban baixo o mando de dous xenerais:\nPannonia.\nEste tramo de limes estivo en uso dende os s\u00e9culos I ata V d.C. e axudou a protexer as provincias de:\nO Panonian Limes est\u00e1 situado no territorio das actuais Austria, Eslovaquia e Hungr\u00eda. A\u00ednda que este tramo da fronteira estaba relativamente ben protexido pola fronteira fluvial do Danubio ou \"Ripa\", a presenza militar romana aqu\u00ed foi sempre excepcionalmente forte (tres campamentos militares en Panonia, pero s\u00f3 un na Baixa Panonia) porque especialmente despois do abandono da \"Dacia romana\" a finais do s\u00e9culo III intensificouse a presi\u00f3n dos pobos migrantes do leste sobre este tramo da \"limes\". Os afluentes que desembocaban no Danubio ofrec\u00edan rutas de transporte baratas, pero tam\u00e9n eran boas rutas de aproximaci\u00f3n para os invasores e asaltantes. Os campamentos militares foron, polo tanto, constru\u00eddos polos vados ou confluencias e extremos viarios m\u00e1is importantes. Os campamentos de lexi\u00f3n e auxilia situ\u00e1ronse principalmente nas inmediaci\u00f3ns da ribeira. As estruturas iniciais de madeira e terra, foron sistematicamente convertidas baixo o emperador Hadri\u00e1n (emperador Adriano) en cuarteis de pedra e, no s\u00e9culo IV, redese\u00f1ados e fortalecidos masivamente para satisfacer as novas esixencias estrat\u00e9xicas. Os ocos entre os campamentos pech\u00e1banse mediante unha cadea de atalaias ou torres de sinalizaci\u00f3n. Na \u00e9poca romana tard\u00eda constru\u00edronse enormes campamentos interiores e as cidades do interior fortific\u00e1ronse para crear unha segunda li\u00f1a de defensa. Ademais, en puntos vulnerables, estaban estacionadas unidades da frota do Danubio. Na \u00e9poca do emperador Marco Aurelio faise a primeira menci\u00f3n en Panonia das torres de vix\u00eda de pedra (\"burgi\", torres con paneis e castros (\"praesidia\"). Na antig\u00fcidade tard\u00eda, o distrito militar de Panonia estaba dividido en d\u00faas partes (\"pars inferior\" e \"pars superior\"). Contra Aquincum\" ou \"Celemantia\") e estaci\u00f3ns militares nas principais rutas de transporte en \"Barbaricum\" (por exemplo, preto de Musov).\nEn \u00c1frica.\nNa maior extensi\u00f3n do Imperio Romano, a fronteira sur estaba ao longo dos desertos de Arabia en Oriente Medio (ver Romanos en Arabia) e do S\u00e1hara no Norte de \u00c1frica, o que representaba unha barreira natural contra a expansi\u00f3n. . O Imperio controlaba as costas mediterr\u00e1neas e as cordilleiras m\u00e1is cara ao interior. Os romanos intentaron d\u00faas veces ocupar o Oasis de Siwa e finalmente utilizaron Siwa como lugar de desterro. Non obstante, os romanos controlaban o Nilo moitas millas cara a \u00c1frica ata a fronteira moderna entre Exipto e Sud\u00e1n.\nEn \u00c1frica os romanos controlaban a zona ao norte do S\u00e1hara, desde o oc\u00e9ano Atl\u00e1ntico ata Exipto, con moitas secci\u00f3ns de limes (Limes Tripolitanus, Limes Numidiae, etc.).\nO \"Fossatum Africae\" (\"gabia africana\") de polo menos 750\u00a0km controlaba as fronteiras sur do Imperio e ti\u00f1a moitas semellanzas de construci\u00f3n coa Muralla de Hadri\u00e1n.\nExisten \"fossatae\" similares, pero m\u00e1is curtas, noutras partes do norte de \u00c1frica. Entre as cordilleiras de Matmata e Tabaga na Tunisia moderna hai un \"fossatum\" que foi duplicado durante a segunda guerra mundial. Tam\u00e9n parece haber un \"fossatum\" de 20 km. en Bou Regreg en Marrocos a\u00ednda que isto non estar\u00eda no \u00e1mbito da proclamaci\u00f3n do \"Codex Theodosianus\" porque nese momento a provincia non estaba en \u00c1frica, administrativamente falando.\nNo sur de Mauritania Tingitana a fronteira no s\u00e9culo III estaba ao norte de Casablanca preto de Sala e estend\u00edase ata Volubilis.\nSeptimio Severo expandiu o \"Limes Tripolitanus\" drasticamente, mesmo mantendo brevemente unha presenza militar na capital garamantiana Garama no 203 d.C. Gran parte do \u00e9xito da campa\u00f1a inicial foi acadado por Quintus Anicius Faustus, o legado da Legio III Augusta.\nTras as s\u00faas conquistas africanas, o Imperio Romano puido alcanzar a s\u00faa maior extensi\u00f3n durante o reinado de Septimio Severo, baixo o cal o imperio abarcaba unha \u00e1rea de 2 mill\u00f3ns de millas cadradas ( mill\u00f3ns de square) quil\u00f3metros).\nFossatum Africae.\nFossatum Africae (\"gabia africana\") \u00e9 unha estrutura defensiva lineal (\"limes\") que se estend\u00eda por m\u00e1is de 750\u00a0km ou m\u00e1is no norte de \u00c1frica constru\u00eddo durante o Imperio Romano para defender e controlar a fronteira sur do Imperio na provincia romana de \u00c1frica. Consid\u00e9rase que ten moitas semellanzas de construci\u00f3n coa Muralla de Hadri\u00e1n na fronteira norte do Imperio en Gran Breta\u00f1a.\nXeralmente o Fossatum consiste nunha gabia e terrapl\u00e9ns a cada lado utilizando o material da gabia. \u00c1s veces, os terrapl\u00e9ns compl\u00e9tanse con muros de pedra seca nun ou ambos lados, raramente, hai muros de pedra sen gabia. O ancho do Fossatum \u00e9 xeralmente de 3-6 m, pero en casos excepcionais pode chegar a 20 m. Sempre que sexa posible, el ou o seu muro m\u00e1is alto constr\u00faese na contraescarpa.\nAs escavaci\u00f3ns preto de Gemellae mostraron que a profundidade era de 2\u20133 m, cunha anchura de 1 m na parte inferior que se ensancha ata 2\u20133 m na parte superior.\nO Fossatum vai acompa\u00f1ado de moitas pequenas torres de vixilancia e numerosos fortes, a mi\u00fado constru\u00eddos \u00e1 vista uns dos outros.\nEn Asia.\nO Limes Arabicus era a fronteira da provincia romana de Arabia Petraea, fronte ao deserto. Vai dende o Golfo de Aqaba ata o norte de Siria, durante uns 1.500 quil\u00f3metros na s\u00faa maior extensi\u00f3n.\nL\u00edmites posrromanos.\nO \"Limes Saxoniae\" en Holstein estableceuse no 810 d.C., moito despois da ca\u00edda do Imperio Romano de Occidente. Carlomagno consideraba o seu imperio (m\u00e1is tarde chamado Imperio carolinxio) como o verdadeiro sucesor do Imperio Romano e cham\u00e1base a si mesmo \"Emperador dos romanos\". Os edictos oficiais foron emitidos en lat\u00edn, que afectaron tam\u00e9n \u00e1 denominaci\u00f3n da fronteira do Imperio."}
{"id": "368060", "revid": "23204", "url": "https://gl.wikipedia.org/wiki?curid=368060", "title": "Limes", "text": ""}
{"id": "368065", "revid": "47401", "url": "https://gl.wikipedia.org/wiki?curid=368065", "title": "Guerras latinas", "text": "As guerras latinas foron unha serie de enfrontamentos que tiveron lugar na Antig\u00fcidade\u00a0na pen\u00ednsula it\u00e1lica. Os contendentes foron a cidade de Roma, constitu\u00edda en Rep\u00fablica, e os pobos it\u00e1licos do Lacio (latinos e faliscos) debido \u00f3 interese de Roma por sometelos. Foron principalmente dous os enfrontamentos entre latinos e romanos, moi separados no tempo; ambos os conflitos foron moi breves.\nPrimeira guerra latina.\nA primeira guerra latina tivo lugar entre o -498 e o -493. Logo de anteriores campa\u00f1as contra os etruscos, os romanos tentaron consolidar o seu dominio no Lacio. A liga latina, formada por trinta pobos latinos, op\u00faxose militarmente a Roma. Estivo liderada pola cidade de T\u00fasculo, onde atopara asilo Tarquinio o Soberbio, o \u00faltimo rei de Roma. A batalla decisiva librouse preto do lago Regilo e supuxo un importante triunfo romano baseado na cabalar\u00eda patricia. Segundo as lendas romanas, os Dioscuros combater\u00edan \u00e1 beira dos romanos como dous novos cabaleiros.\nDeste xeito, a guerra conclu\u00edu co chamado \"foedus Cassianum\" (polo nome do c\u00f3nsul Espurio Casio) mediante o cal Roma se erix\u00eda como a principal potencia do Lacio. Por\u00e9n, reco\u00f1ec\u00eda a autonom\u00eda das cidades latinas, que ter\u00edan que prestar axuda militar en caso de ameaza externa, reserv\u00e1ndose Roma o mando militar da alianza nese suposto. Tam\u00e9n se autorizaron matrimonios mixtos e a instauraci\u00f3n de relaci\u00f3ns comerciais estables.\nSegunda guerra latina.\nA segunda guerra latina tivo lugar entre o -340 e o -338, s\u00e9culo e medio despois da anterior. Alarmadas pola pol\u00edtica expansionista de Roma, as cidades latinas enviaron unha embaixada \u00f3\u00a0Senado romano para propor a creaci\u00f3n dunha rep\u00fablica en paridade entre Roma e o Lacio, en lugar de estar este \u00faltimo subordinado a Roma, e que se aceptase no Senado a representantes latinos. Roma rexeitou a proposta, polo que os latinos alz\u00e1ronse en armas.\nTras ser rivais durante a anterior primeira guerra samnita, Roma aliouse cos samnitas para sufocar a rebeli\u00f3n da renovada Liga latina, que contaba co apoio dos volscos de Anzio (Antium), os campanos e os sidicinos, traizoados por Roma \u00f3 ser entregados aos samnitas como unha das condici\u00f3ns de paz. S\u00f3 os laurentes do Lacio e os \"equites\" de Campania permaneceron fieis a Roma, as\u00ed como os pelignos.\nMentres os latinos penetraban no Samnio, as tropas romanas marcharon cara \u00f3 pa\u00eds dos volscos para sometelo e repartirse o territorio cos samnitas, cuxas tropas se uniron \u00e1s romanas na Campania. Ambos os ex\u00e9rcitos derrotaron conxuntamente \u00f3s latinos e campanos na batalla do Vesuvio, preto do monte hom\u00f3nimo (-339). Os c\u00f3nsules romanos eran Publio Decio Mus, quen sacrificou a s\u00faa vida na batalla para obter o favor dos deuses romanos, e Tito Manlio Torcuato, quen restaurou a disciplina do ex\u00e9rcito executando \u00f3 seu propio fillo tras un acto de desobediencia involuntaria.\nUn ano m\u00e1is tarde, Manlio derrotou \u00f3s latinos de xeito decisivo na batalla de Trifano (-338), de maneira que os latinos evacuaron a Campania e foron acurralados polos romanos no Lacio. Desta forma, o conflito finalizou coa capitulaci\u00f3n de Anzio ante o c\u00f3nsul romano Caio Menio e coa entrega da frota volsca. As proas (\"rostra\") dos barcos apresados pasaron desde ese momento a adornar as tribunas dos oradores no Foro Romano.\nA liga latina disolveuse e as s\u00faas cidades integr\u00e1ronse na Rep\u00fablica romana mediante acordos bilaterais e estatutos espec\u00edficos para cada unha, impedindo as relaci\u00f3ns particulares e de dereito entre elas. A cambio, as cidades sometidas recibiron maiores dereitos para os seus cidad\u00e1ns; algunhas delas mesmo recibiron a cidadan\u00eda romana, como Lanuvio ou Aricia; outras foron elevadas \u00f3 rango de colonias, como Ostia, Anzio e Terracina."}
{"id": "368066", "revid": "23204", "url": "https://gl.wikipedia.org/wiki?curid=368066", "title": "Guerras serv\u00eds", "text": "As Guerras serv\u00eds\u00a0foron unha serie de tres revoltas de escravos\u00a0(\"servil\" \u00e9 un termo derivado de \"servus\", \"escravo\", en lat\u00edn) na fase final da Rep\u00fablica de Roma. V\u00e9xase:"}
{"id": "368067", "revid": "32797", "url": "https://gl.wikipedia.org/wiki?curid=368067", "title": "Guerras p\u00edrricas", "text": "As chamadas Guerras p\u00edrricas (280-275 a. C.) foron unha serie de batallas e alianzas pol\u00edticas cambiantes que enfrontaron \u00f3s gregos (especificamente Epiro, Macedonia, e as cidades-estados da Magna Grecia), os romanos, os pobos it\u00e1licos (primordialmente os samnitas e os etruscos), e os cartaxineses. \nAs Guerras p\u00edrricas comezaron inicialmente como un conflito de pouca importancia entre Roma e a cidade de Tarento pola violaci\u00f3n dun tratado mar\u00edtimo cometida polos romanos. Tarento, con todo, prestara axuda \u00f3 gobernante grego Pirro, rei de Epiro, no seu conflito coa illa de Corf\u00fa, e solicitara axuda militar de Epiro. Pirro fixo honra \u00e1 s\u00faa obrigaci\u00f3n con Tarento, polo que se uniu \u00e1 serie de conflitos que envolv\u00edan a esta cidade, Turios (as\u00ed como outras cidades da Magna Grecia), os romanos, os samnitas e os etruscos. Para complicar a an\u00e1lise hist\u00f3rica do conflito, Pirro tam\u00e9n se involucrou nos conflitos pol\u00edticos internos de Sicilia, as\u00ed como na loita que manti\u00f1a esta illa contra o dominio cartaxin\u00e9s.\nA participaci\u00f3n de Pirro nos problemas rexionais de Sicilia reduciu a influencia cartaxinesa al\u00ed drasticamente. En Italia, as s\u00faas intervenci\u00f3ns parecen ser moi ineficientes, a\u00ednda que tiveron implicaci\u00f3ns a longo prazo. As Guerras p\u00edrricas demostraron \u00e1 vez que os estados da Grecia continental se volveron incapaces de defender as colonias da Magna Grecia e que as lexi\u00f3ns romanas eran quen de competir cos ex\u00e9rcitos dos reinos helen\u00edsticos\u2014os poderes mediterr\u00e1neos dominantes da \u00e9poca. Isto abriu o cami\u00f1o para o dominio romano sobre as cidades-estados da Magna Grecia e adiantou a consolidaci\u00f3n do poder de Roma en toda Italia. A boa traxectoria romana en conflitos militares internacionais axudar\u00eda tam\u00e9n na s\u00faa decisi\u00f3n de rivalidade con Cartago, o que terminou nas guerras p\u00fanicas.\nLing\u00fcisticamente, as Guerras p\u00edrricas son a orixe da expresi\u00f3n \"vitoria p\u00edrrica\", un termo para unha vitoria ga\u00f1ada con tal esforzo e sacrificio que non compensa a vantaxe obtida."}
{"id": "368068", "revid": "15490", "url": "https://gl.wikipedia.org/wiki?curid=368068", "title": "Conquista romana de Hispania", "text": "Co\u00f1\u00e9cese como conquista de Hispania\u00a0\u00f3 per\u00edodo hist\u00f3rico comprendido entre o desembarco romano en Ampurias (218\u00a0a.\u00a0C.) e a conclusi\u00f3n da conquista romana da pen\u00ednsula ib\u00e9rica co fin das guerras c\u00e1ntabras por C\u00e9sar Augusto (19\u00a0a.\u00a0C.), as\u00ed como \u00f3s feitos hist\u00f3ricos que conforman devandito per\u00edodo.\nIntroduci\u00f3n.\nXa antes da primeira guerra p\u00fanica, entre os s\u00e9culos VIII e VII\u00a0a.\u00a0C., os fenicios \u2014e posteriormente os cartaxineses\u2014 fixeran acto de presenza na parte sur da pen\u00ednsula ib\u00e9rica e na zona de levante, \u00f3 sur do Ebro. Asent\u00e1ronse \u00f3 longo destas franxas costeiras nun gran n\u00famero de instalaci\u00f3ns comerciais que distribu\u00edan polo mediterr\u00e1neo os minerais e outros recursos da Iberia prerromana. Estas instalaci\u00f3ns, consistentes en pouco m\u00e1is que almac\u00e9ns e embarcadoiros permit\u00edan non s\u00f3 a exportaci\u00f3n, sen\u00f3n tam\u00e9n a introduci\u00f3n na Pen\u00ednsula de produtos elaborados no Mediterr\u00e1neo oriental, o que tivo o efecto secundario da adopci\u00f3n por parte das culturas aut\u00f3ctonas peninsulares de certos trazos orientais.\nTam\u00e9n sobre o s\u00e9culo VII\u00a0a.\u00a0C., os gregos establecer\u00edan as s\u00faas primeiras colonias na costa norte do Mediterr\u00e1neo peninsular procedentes de Massalia (Marsella), fundando cidades como Emporion (Ampurias) ou Rhode (Roses), a\u00ednda que \u00f3 mesmo tempo foron diseminando por todo o litoral centros de comercio, pero estes sen car\u00e1cter poboacional. Parte do peso comercial grego, con todo, era levado a cabo polos fenicios, que comerciaban na Pen\u00ednsula con artigos gregos e con destino a Grecia.\nComo potencia comercial no Mediterr\u00e1neo occidental, Cartago ampliaba os seus intereses at\u00e9 a illa de Sicilia e o sur de Italia, o que axi\u00f1a resultou moi molesto para o incipiente poder que xurd\u00eda dende Roma. Finalmente, este conflito de intereses econ\u00f3micos (xa que non territoriais, posto que Cartago non se demostrou como unha potencia invasora)\u00a0desembocaron nas chamadas guerras p\u00fanicas, das cales a primeira delas non terminou sen\u00f3n nun inestable armisticio, xerando unha animadversi\u00f3n entre ambas as culturas que conducir\u00eda \u00e1 Segunda guerra p\u00fanica, a cal terminar\u00eda 12 anos m\u00e1is tarde co dominio efectivo de Roma sobre o levante e o sur peninsular. Posteriormente, Cartago sufrir\u00eda a decisiva derrota en Zama.\nMalia terse imposto sobre a potencia rival do Mediterr\u00e1neo, Roma a\u00ednda tardar\u00eda dous s\u00e9culos en dominar por completo a pen\u00ednsula ib\u00e9rica, ga\u00f1ando coa s\u00faa pol\u00edtica expansionista a inimizade da pr\u00e1ctica totalidade dos pobos do interior. Consid\u00e9rase que os abusos \u00f3s que estes pobos foron sometidos dende o principio foron en gran parte culpables do forte sentimento antirromano destes pobos. Tras anos de cruentas guerras, os pobos aut\u00f3ctonos de Hispania foron finalmente esmagados polo rodete militar e cultural romano."}
{"id": "368069", "revid": "15490", "url": "https://gl.wikipedia.org/wiki?curid=368069", "title": "Guerras mitrid\u00e1ticas", "text": "As guerras mitrid\u00e1ticas foron tres enfrontamentos militares entre a Rep\u00fablica romana e o Ponto no s\u00e9culo -I. Denom\u00ednanse as\u00ed por Mitr\u00eddates VI, quen foi rei do Ponto naquela \u00e9poca e un famoso inimigo de Roma.\nA forza do reino do Ponto foi destru\u00edda e Roma afirmou o seu poder sobre Anatolia."}
{"id": "368071", "revid": "98629", "url": "https://gl.wikipedia.org/wiki?curid=368071", "title": "Guerras dacias", "text": "As guerras dacias (101-102 e 105-106) foron dous curtos conflitos entre o Imperio romano e Dacia que tiveron lugar durante o mandato do emperador Traxano.\nAntecedentes.\nDurante o s\u00e9culo I, a pol\u00edtica romana respecto dos pobos veci\u00f1os e \u00e1s ameazas potenciais era que estas deb\u00edan ser contidas axi\u00f1a. Na \u00e9poca de Augusto, cando os territorios \u00f3 sur do Danubio foron ocupados e convertidos na provincia de Mesia, asin\u00e1ronse varios tratados de alianza co reino dos dacios, que foron mantidos polos seguintes emperadores e reis dacios.\nA finais de devandito s\u00e9culo ascendeu \u00f3 trono dacio Dec\u00e9balo, quen rompeu o \"statu quo\" existente at\u00e9 ent\u00f3n e iniciou unha pol\u00edtica agresiva, ali\u00e1ndose cos pobos situados \u00f3 norte e leste do seu reino.\nNo ano 85 Dec\u00e9balo atacou \"Moesia\" e saqueou varias vilas. Domiciano ordenou unha inmediata campa\u00f1a de castigo \u00f3 mando de Cornelius Fuscus que rematou nun sonoro desastre na Primeira batalla de Tapae polo que pediron unha tregua. Tras o fracaso de \"Fuscus\", Domiciano lanzou outra expedici\u00f3n comandada por \"Tettius Iulianus\", que venceu con \u00e9xito a resistencia dacia na Segunda batalla de Tapae, pero con todo non puido aproveitar mellor a s\u00faa vitoria por mor das dificultades da xeograf\u00eda local e a necesidade de reforzar a fronte de \"Pannonia\" ameazado por incursi\u00f3ns s\u00e1rmatas.\nDomiciano viuse forzado a asinar unha humillante paz e pagar tributo \u00f3s dacios. Para alg\u00fans historiadores devandito tratado foi a causa do seu posterior asasinato no ano 96.\nMalia os compromisos \u00f3s que chegara cos romanos, dende os seus dominios continuouse acosando \u00e1s caravanas e frotas de comerciantes, chegando mesmo a realizar actos de saqueo de poboaci\u00f3ns fronteirizas. Por todo isto, Dacia era vista polo Imperio romano como un inimigo potencial.\nAdemais, nesa \u00e9poca, o Imperio romano estaba a pasar por grandes dificultades econ\u00f3micas, principalmente polas custosas campa\u00f1as militares emprendidas por toda Europa. Os recursos naturais de Dacia, en particular o seu ouro, necesario para a cu\u00f1axe de moedas, incitaron probablemente en parte o conflito.\nA primeira guerra.\nTras conseguir o consentimento do Senado romano, no ano 101, Traxano estaba listo para avanzar sobre Dacia, preparando un enorme ex\u00e9rcito, o m\u00e1is grande dende os tempos de Augusto e que non se volver\u00eda a ver at\u00e9 a campa\u00f1a de Marco Aurelio contra os xermanos. Comp\u00fa\u00f1ase dunhas 14 lexi\u00f3ns romanas m\u00e1is vexillationes de varias outras, en total uns 150\u00a0000 homes.\nA estratexia romana consist\u00eda basicamente en esmagar calquera resistencia dos seus inimigos co poder das s\u00faas lexi\u00f3ns para logo iniciar o proceso de romanizaci\u00f3n da nova provincia, ali\u00e1ndose con xefes locais e impo\u00f1endo a s\u00faa organizaci\u00f3n administrativa e obras p\u00fablicas.\nTraxano partiu de Sirmio cunha forza de 7 lexi\u00f3ns e 41 cohortes auxiliares mixtas de infantar\u00eda e cabalar\u00eda m\u00e1is algunhas vexillationes. En total, preto de 86\u00a0000 homes. Marcha sobre Tapae, onde estaba atrincheirado Dec\u00e9balo. Brillantemente logrou neutralizar a trampa que lle prepararon os dacios e s\u00e1rmatas no estreito paso monta\u00f1oso.\nTraxano empezou ent\u00f3n a avanzar cara a Sarmizegetusa, e Dec\u00e9balo lanzou un ataque contra \"Moesia\" coa intenci\u00f3n de que parase a s\u00faa ofensiva. O emperador tivo que cancelar a s\u00faa ofensiva e enfrontarse \u00e1 incursi\u00f3n b\u00e1rbara, o que se logrou definitivamente na batalla de Adamclisi. Tras esta nova derrota, Dec\u00e9balo non puido m\u00e1is que retroceder cara \u00f3 interior do seu pa\u00eds, mentres que Traxano procedeu a asediar Sarmizegetusa e arrasouna. Con isto finalmente o rei dacio rendeuse e aceptou as condici\u00f3ns impostas polos romanos. Dacia quedou convertida nun Estado tributario e aliado de Roma, motivo polo cal varias lexi\u00f3ns foron apostadas no seu territorio asegurando o dominio romano.\nA segunda guerra.\n\u00d3 pouco tempo do seu sometemento, Dec\u00e9balo volveu lanzar ataques contra Moesia e as colonias romanas, incitando \u00e1s tribos dacias a rebelarse. Corr\u00eda a primavera do ano 105 e Traxano volveu reunir as s\u00faas forzas, esta vez para a conquista definitiva de Dacia. Os romanos lentamente empezaron a tomar posici\u00f3ns e forzaron novamente con \u00e9xito o paso de Tapae.\nNo ver\u00e1n do ano seguinte Traxano iniciou a s\u00faa campa\u00f1a final contra os dacios. Tres forzas romanas iniciaron o seu avance dende o Danubio: unha, \u00f3 mando persoal do emperador, partiu dende Drobeta e ocupou Tapae, pasando a asediar a capital dacia. Os locais rexeitaron o primeiro ataque romano pero finalmente a cidade caeu, resultando saqueada e queimada. Dec\u00e9balo logrou escapar. As outras columnas romanas partiron de Oescus e Axiopolis atacando o centro e leste de Dacia respectivamente. Do mesmo xeito que a primeira columna estas tam\u00e9n avanzaron arras\u00e1ndoo todo \u00f3 seu paso.\nFinalmente Dec\u00e9balo, perseguido de preto polos romanos, suicidouse para evitar a s\u00faa captura. Posteriormente grazas \u00e1 traiz\u00f3n de Bicilis, un confidente do rei dacio, Traxano atopou o tesouro do rei inimigo preto do r\u00edo Sargetia (tesouro que ascend\u00eda, segundo a avaliaci\u00f3n de J\u00e9r\u00f4me Carcopino, a 165\u00a0500\u00a0kg de ouro e 331\u00a0000\u00a0kg de prata). Mentres que o avance romano continuou, a campa\u00f1a deuse por finalizada coa toma de Porolissum, un enclave de resistencia situado no norte de Dacia.\nConsecuencias.\nAs guerras foron un grande \u00e9xito para o Imperio romano. Traxano ordenou un total de 123 d\u00edas de celebraci\u00f3ns en todo o territorio imperial, morrendo ademais 10\u00a0000 gladiadores nos espect\u00e1culos realizados no Coliseo. Tam\u00e9n iniciou un inmediato proceso de colonizaci\u00f3n, atraendo a varios miles de cidad\u00e1ns romanos, na s\u00faa maior\u00eda it\u00e1licos, a habitar nela. A poboaci\u00f3n dacia en cambio viuse moi minguada; a maior\u00eda morreu ou foi escravizada (os historiadores falan que at\u00e9 medio mill\u00f3n de dacios foron vendidos como escravos) e moitos dos sobreviventes escaparon \u00e1s zonas fronteirizas do reino onde pasaron a chamarse os \"dacios libres\", presentando sempre problemas \u00f3s romanos a\u00ednda que nunca de importancia ag\u00e1s durante os anos 160 en alianza con outros pobos.\nA conquista reportou unha inmediata ganancia para o Estado de 2 700 mill\u00f3ns de sestercios e ademais a longo prazo quedaron aseguradas as ricas minas do oeste de Dacia, que proporcionaron grandes ingresos fiscais ao Imperio.\nA\u00ednda que as campa\u00f1as resultaron moi custosas, as altas ganancias xeradas polas minas locais e a venda masiva de escravos dacios pagaron con fartura os custos. Grazas a isto Traxano puido iniciar un enorme programa de edificaci\u00f3ns p\u00fablicas e servizos sociais, que lle deu un grande apoio da poboaci\u00f3n. Tam\u00e9n serviu para financiar as seguintes campa\u00f1as militares e favoreceu a expansi\u00f3n do comercio e da romanizaci\u00f3n por toda a \u00e1rea.\nPara asegurar a defensa da nova provincia, xa que estaba bastante aberta \u00f3s movementos de pobos da gran chaira europea, particularmente xermanos e s\u00e1rmatas, instal\u00e1ronse d\u00faas unidades lexionarias, a Lexi\u00f3n XIII Gemina en Potaissa e a Lexi\u00f3n I Italica en Novae. Dacia tam\u00e9n serviu como contenci\u00f3n das invasi\u00f3ns b\u00e1rbaras, impedindo un contacto inmediato entre estes pobos e as ricas provincias do interior do imperio.\nA campa\u00f1a de Dacia foi tam\u00e9n a \u00faltima campa\u00f1a de conquista da civilizaci\u00f3n romana. A partir de ent\u00f3n os sucesores de Traxano empezaron a optar por tomar unha pol\u00edtica exterior defensiva."}
{"id": "368072", "revid": "98629", "url": "https://gl.wikipedia.org/wiki?curid=368072", "title": "Conquista romana de Britania", "text": "Cara \u00f3 ano\u00a043, momento da principal Invasi\u00f3n romana de Britania, a illa xa fora frecuente obxectivo de invasi\u00f3ns realizadas por forzas da Rep\u00fablica romana e do Imperio Romano. Do mesmo xeito que outras rexi\u00f3ns nos l\u00edmites do imperio, \"Britania\" establecera relaci\u00f3ns diplom\u00e1ticas e comerciais cos romanos \u00f3 longo dun s\u00e9culo dende as expedici\u00f3ns de Xulio C\u00e9sar nos anos\u00a055 e\u00a054 a.C., e a influencia econ\u00f3mica e cultural de Roma era unha parte significativa da tard\u00eda prerromana Idade de Ferro brit\u00e1nica, especialmente no sur.\nIntroduci\u00f3n dos romanos en Britania.\nEntre os anos 55\u00a0e 40 a.C., a pol\u00edtica de pago de tributos, intercambio de ref\u00e9ns e vasallaxe das tribos brit\u00e1nicas, iniciada coas invasi\u00f3ns romanas de Britania comandadas por Xulio C\u00e9sar durante a Guerra das Galias, mant\u00edvose sen sufrir apenas cambios. C\u00e9sar Augusto preparou a invasi\u00f3n da illa en tres ocasiones (34, 27\u00a0e 25 a.C.). A primeira e terceira foron abortadas por culpa de revoltas producidas noutras rexi\u00f3ns do imperio e a segunda por culpa de que os l\u00edderes brit\u00e1nicos parec\u00edan estar dispostos a chegar a un acordo co fin de evitar a guerra. Segundo a \"Res Gestae\" de Augusto, dous reis brit\u00e1nicos, Dumnovellauno e Tincomaro, viaxaron suplicantes a Roma durante o seu reinado, e a \"Xeograf\u00eda\" de Estrab\u00f3n, escrita durante este per\u00edodo, di que Britania pagou m\u00e1is en tributos e impostos do que poder\u00eda terlle suposto se a illa fose conquistada.\nNa d\u00e9cada dos anos 40, a situaci\u00f3n pol\u00edtica dentro de Britania era moi inestable. Os catuvellaunos desprazaran aos trinovantes como o reino m\u00e1is poderoso do sueste de Britania, tomando a antiga capital Trinovantiana de Camuloduno (Colchester), e iniciaron unha pol\u00edtica de presi\u00f3ns cara \u00f3s seus veci\u00f1os os atrebates, dirixidos polos descendentes do antigo aliado e posterior inimigo de Xulio C\u00e9sar, Comio.\nCal\u00edgula planificou unha campa\u00f1a contra os britanos en 40, pero a s\u00faa execuci\u00f3n foi realmente estra\u00f1a: segundo o que escribe Suetonio na s\u00faa obra \"As vidas dos doce c\u00e9sares\", o emperador dispuxo \u00e1s s\u00faas tropas en formaci\u00f3n de batalla \u00f3 longo da canle da Mancha e ordenoulles que atacasen permanecendo na auga. Posteriormente ordenou que os soldados deb\u00edan recoller cunchas da auga como \"o tributo que o oc\u00e9ano deb\u00eda ao Monte\u00a0Capitolino\u00a0e \u00f3 Monte Palatino\". Os historiadores modernos non se mostran seguros respecto de se esa acci\u00f3n foi un castigo a un posible mot\u00edn dos soldados ou consecuencia dun dos desvar\u00edos de Cal\u00edgula. O certo \u00e9 que esta tentativa de invasi\u00f3n preparou \u00e1s tropas e facilitou a invasi\u00f3n de Claudio iniciada tres anos despois (por exemplo, Cal\u00edgula edificou un faro en Boulogne-sur-Mer, que serviu como modelo para outro constru\u00eddo en 43, en Dubris).\nPreparativos de Claudio.\nTres anos despois da errada invasi\u00f3n de Cal\u00edgula, o seu sucesor no trono, o emperador Claudio, probablemente utilizando as tropas do seu predecesor, formou unha forza invasora para rehabilitar no trono a Verica, un rei exiliado dos atrebates. Aulo Plaucio, un importante senador, foi posto \u00f3 mando de catro fortes lexi\u00f3ns que sumaban un total de 20\u00a0000 soldados sen contar \u00f3s auxiliares, cos que sumar\u00edan aproximadamente 40\u00a0000 ou 45\u00a0000 homes. As lexi\u00f3ns de Plautio foron as seguintes:\nA \"II Augusta\" \u00e9 famosa por ser comandada polo futuro emperador Vespasiano. Segundo os escritos antigos, outro tres homes de rango consular foron nomeados comandantes da forza de invasi\u00f3n. Cneo Hosidio Xeta, foi designado probablemente como comandante da \"IX Hispana.\" O irm\u00e1n de Vespasiano Tito\u00a0Flavio Sabino \u00e9 mencionado xunto con Xeta polo historiador Di\u00f3n Casio (Casio di que Sabino era lugartenente de Vespasiano, pero como Sabino era o irm\u00e1n m\u00e1is vello e precedeu a Vespasiano no \"Cursus honorum\", foi seguramente tribuno militar). Segundo Eutropio, Gneo Sencio Saturnino foi na s\u00faa condici\u00f3n de antigo c\u00f3nsul, pero \u00f3 ser demasiado maior \u00e9 probable que acompa\u00f1ase a Claudio cando este desembarcou na illa.\nCruzamento e invasi\u00f3n.\nA forza principal de invasi\u00f3n de Plaucio partiu en tres divisi\u00f3ns. Xeralmente, crese que o porto dende que partiu o ex\u00e9rcito romano foi Boulogne, e que o principal punto de desembarco localizouse en Rutupiae (Richborough, na costa leste de Kent). Con todo, non est\u00e1 demostrado que estes dous lugares sexan certos. Di\u00f3n Casio non menciona o nome do porto de partida, e a\u00ednda que Suetonio si di que a forza secundaria partiu baixo o mando de Claudio dende Boulogne, iso non significa necesariamente que a forza de invasi\u00f3n enteira partise dende al\u00ed. Pola s\u00faa banda, Richborough conta cun gran porto natural, que ser\u00eda axeitado, e mostra restos arqueol\u00f3xicos romanos que indican unha ocupaci\u00f3n militar no momento adecuado. Con todo, Di\u00f3n Casio alega que os romanos partiron do leste cara \u00f3 oeste, e unha viaxe de Boulogne a Richborough supor\u00eda un desprazamento de sur a norte. Alg\u00fans historiadores suxiren que a forza invasora navegou dende Boulogne cara a Solent, desembarcando nas proximidades de Noviomagus (Chichester) ou Southampton, en territorio gobernado oficialmente por Verica. Unha explicaci\u00f3n alternativa prop\u00f3n unha viaxe dende o Rin cara a Richborough, que supor\u00eda un desprazamento de leste a oeste.\nDerrota da resistencia sur.\nA resistencia dos britanos estivo dirixida polos l\u00edderes Togodumno e Carataco, fillos do rei dos catuvellaunos, Cunobelino. Unha importante forza brit\u00e1nica enfrontouse \u00f3s invasores romanos nas inmediaci\u00f3ns de Rochester, no r\u00edo Medway. A batalla prolongouse durante dous d\u00edas. O xeneral romano Hosidio Xeta foi capturado durante a contenda, pero foi rescatado e desequilibrou a contenda a prol dos romanos, sendo recompensado cun \"triunfo\"\u00a0\u00f3 regresar a Roma.\nOs brit\u00e1nicos retrocederon cara ao r\u00edo T\u00e1mese\u00a0co ex\u00e9rcito romano persegu\u00edndoos \u00f3 longo do r\u00edo e caus\u00e1ndolles numerosas baixas cando atravesaban o territorio de Essex. Desco\u00f1\u00e9cese se para este fin os romanos constru\u00edron unha ponte fixa ou se a edificaron de xeito temporal, a\u00ednda que se sabe con certeza que polo menos unha divisi\u00f3n de auxiliares b\u00e1tavos cruzou o r\u00edo e constitu\u00edu unha forza independente; por tanto, est\u00e1 clara a existencia do mesmo.\nCando o l\u00edder britano Togodumno morreu tras o desastre do T\u00e1mese, Plaucio detivo a s\u00faa ofensiva e env\u00edo unha mensaxe a Claudio pedindo que se lle unise para dirixir a ofensiva final. Di\u00f3n Casio escribe que Plaucio necesitaba do apoio de Claudio para derrotar o rexurdimento dos britanos que estaban decididos a vingar a morte de Togodumno. Con todo, Claudio non era militar. O\u00a0Arco de Claudio di que o emperador recibiu a rendici\u00f3n de once l\u00edderes da resistencia britana sen sufrir unha soa perda. Suetonio di que Claudio recibiu a rendici\u00f3n dos britanos sen estar presente nunha soa batalla. \u00c9 probable que os catuvellaunos estivesen xa \u00f3 bordo da derrota pola habilidade militar de Plautio, o que permitiu a Claudio aparecer como o vencedor na marcha final sobre Camulodunum. Di\u00f3n Casio relata que Claudio trouxo das afastadas rexi\u00f3ns do Imperio elefantes de guerra, (a\u00ednda que non se descubriron restos deles en Gran Breta\u00f1a), e armamento pesado que impediu unha nova repunta dos insurxentes nativos. Once l\u00edderes do sueste de Britania rend\u00e9ronse \u00f3 emperador, e este regresou a Roma xunto a Camuloduno para celebrar a s\u00faa vitoria. Carataco pola s\u00faa banda escapou e continuou resistindo \u00f3s invasores dende o afastado oeste. En conmemoraci\u00f3n da vitoria de Claudio, o fillo do emperador, Claudio Tiberio Xerm\u00e1nico foi recompensado co t\u00edtulo honor\u00edfico de \"Brit\u00e1nico\".\nAnos 44 - 60.\nNo ano 44, o xeneral Tito Flavio Vespasiano asumiu o mando dunha pequena forza e marchou cara \u00f3 oeste subxugando \u00e1s tribos e capturando unha serie de \"oppida\"\u00a0\u00f3 longo do seu cami\u00f1o. A marcha de Vespasiano chegou polo menos at\u00e9 Exeter e, probablemente, alcanzou a rexi\u00f3n de Bodmin. A \"Legio IX Hispana\" foi enviada cara \u00f3 norte, cara a Lincoln e, tras catro anos de invasi\u00f3n, \u00e9 probable que a \u00e1rea \u00f3 redor de Humber at\u00e9 o r\u00edo Severn caese baixo o control romano. A situaci\u00f3n da calzada romana co\u00f1ecida como \"Fosse Way\" levou a moitos historiadores a debater o papel da ruta como unha fronteira durante a primeira ocupaci\u00f3n. \u00c9 m\u00e1is probable que a fronteira entre os romanos e os britanos fose menos fixa e m\u00e1is cambiante durante este per\u00edodo.\nA finais de 47, o novo gobernador de Britania, Publio Ostorio Esc\u00e1pula, iniciou unha campa\u00f1a contra as tribos asentadas no que hoxe \u00e9 Gales e Cheshire Gap. A tribo dos siluros, asentada na rexi\u00f3n do sueste de Gales, causou considerables problemas a Esc\u00e1pula e defendeu con firmeza a fronteira galesa situada nas proximidades do seu territorio. O propio Carataco foi derrotado nun encontro e fuxiu cara \u00f3 territorio dos brigantes, que ocuparon os Peninos. A ra\u00ed\u00f1a deste pobo, Cartimandua, estaba pouco disposta a batallar cos romanos e decidiu asinar un tratado de paz con eles polo cal ela lles entregaba a Carataco e eles compromet\u00edanse a apoiala militarmente, ata que no per\u00edodo de inestabilidade que seguiu \u00e1 morte de Ner\u00f3n, perdeu o trono a mans do seu exmarido. Cando Ostorio morreu, foi substitu\u00eddo por Aulo Didio Galo, que penetrou na fronteira galesa, tom\u00e1ndoa pero sen poder chegar m\u00e1is lonxe, probablemente porque Claudio quer\u00eda evitar custe o que custe unha dura guerra de desgaste co obxectivo de abrirse cami\u00f1o a trav\u00e9s do monta\u00f1oso territorio brit\u00e1nico. Cando Ner\u00f3n ascendeu \u00f3 trono tras a morte de Claudio no ano\u00a054, parec\u00eda decidido a continuar a invasi\u00f3n da illa e nomeou a Quinto Veranio como gobernador da provincia, un home con experiencia en tratar coas belicosas tribos de Asia Menor. Veranio e o seu sucesor, Caio Suetonio Paulino dirixiron con \u00e9xito unha campa\u00f1a \u00f3 longo do territorio de Gales, famosa por destru\u00edr a resistencia dos dru\u00eddas\u00a0\u00f3 capturar os seus capitais de Mona (Anglesey) no ano 60. A ocupaci\u00f3n final de Gales foi detida por mor da rebeli\u00f3n da ra\u00ed\u00f1a Boadicea, cuxas tropas obrigaron \u00f3s romanos a retroceder cara \u00f3 sueste. Os siluros non foron conquistados por completo at\u00e9 o ano 76, tras unha longa e dura campa\u00f1a dirixida polo xeneral romano Sexto Xulio Frontino."}
{"id": "368075", "revid": "22570", "url": "https://gl.wikipedia.org/wiki?curid=368075", "title": "D\u00e9cada de 1760", "text": ""}
{"id": "368076", "revid": "22570", "url": "https://gl.wikipedia.org/wiki?curid=368076", "title": "D\u00e9cada de 1750", "text": ""}
{"id": "368077", "revid": "22570", "url": "https://gl.wikipedia.org/wiki?curid=368077", "title": "D\u00e9cada de 1740", "text": ""}
{"id": "368078", "revid": "22570", "url": "https://gl.wikipedia.org/wiki?curid=368078", "title": "D\u00e9cada de 1730", "text": ""}
{"id": "368079", "revid": "22570", "url": "https://gl.wikipedia.org/wiki?curid=368079", "title": "D\u00e9cada de 1720", "text": ""}
{"id": "368080", "revid": "22570", "url": "https://gl.wikipedia.org/wiki?curid=368080", "title": "D\u00e9cada de 1710", "text": ""}
{"id": "368081", "revid": "56817", "url": "https://gl.wikipedia.org/wiki?curid=368081", "title": "D\u00e9cada de 1700", "text": ""}
{"id": "368082", "revid": "56817", "url": "https://gl.wikipedia.org/wiki?curid=368082", "title": "D\u00e9cada de 1690", "text": ""}
{"id": "368084", "revid": "22570", "url": "https://gl.wikipedia.org/wiki?curid=368084", "title": "D\u00e9cada de 1680", "text": ""}
{"id": "368085", "revid": "22570", "url": "https://gl.wikipedia.org/wiki?curid=368085", "title": "D\u00e9cada de 100", "text": ""}
{"id": "368087", "revid": "56817", "url": "https://gl.wikipedia.org/wiki?curid=368087", "title": "D\u00e9cada de 90", "text": ""}
{"id": "368088", "revid": "624", "url": "https://gl.wikipedia.org/wiki?curid=368088", "title": "D\u00e9cada de 80", "text": " "}
{"id": "368089", "revid": "22570", "url": "https://gl.wikipedia.org/wiki?curid=368089", "title": "D\u00e9cada de 70", "text": ""}
{"id": "368090", "revid": "89787", "url": "https://gl.wikipedia.org/wiki?curid=368090", "title": "Parella de feito", "text": "Unha uni\u00f3n de feito, parella de feito\u00a0ou asociaci\u00f3n libre \u00e9 unha uni\u00f3n sexoafectiva entre d\u00faas persoas que, sen ter rango de matrimonio, est\u00e1 reco\u00f1ecida polo Estado. Hai diferenzas entre a denominaci\u00f3n que lles d\u00e1 cada ordenamento xur\u00eddico: as\u00ed ch\u00e1manse \"parellas de feito\" en Espa\u00f1a, \"Pacte Civil de Solidarit\u00e9\" (PACS) en Francia, \"partnership\" no Reino Unido e Estados Unidos ou \"uni\u00f3n civil\" noutros varios estados.\nDada a vinculaci\u00f3n s\u00f3 afectiva e de convivencia entre os compo\u00f1entes das parellas de feito, que en ocasi\u00f3ns leva unha dependencia econ\u00f3mica an\u00e1loga \u00e1 dun matrimonio, alg\u00fans ordenamentos xur\u00eddicos v\u00edronse na necesidade de regulalas para evitar o desamparo dalg\u00fan dos compo\u00f1entes da parella en certas situaci\u00f3ns como morte do outro, enfermidade etc.\nOrixe.\nA figura xur\u00eddica da parella de feito ten a s\u00faa orixe na necesidade de que os Estados doten dunha cobertura legal a aquelas parellas que, de forma irregular, conviven maritalmente.\nO grado de equiparaci\u00f3n entre as parellas de feito e os matrimonios \u00e9 diferente segundo os Estados. Nalg\u00fans deles as parellas de feito e os matrimonios non se diferencian m\u00e1is que na denominaci\u00f3n, contando con igualdade plena de deberes e dereitos. Noutros casos os deberes e dereitos das parellas de feito non conservan m\u00e1is que unha certa analox\u00eda cos dos matrimonios. Alg\u00fans Estados que non reco\u00f1ecen aos seus cidad\u00e1ns o dereito a formar parellas legalmente reco\u00f1ecidas entre persoas do mesmo sexo tam\u00e9n contemplan a posibilidade de constitu\u00edren parellas de feito.\nUni\u00f3ns non reguladas.\nAs uni\u00f3ns non reguladas son realidade en todo o mundo, mesmo naqueles pa\u00edses onde a homosexualidade \u00e9 reprimida e perseguida, a\u00ednda coa pena de morte. Nestes casos, a parella homosexual decide por propia convicci\u00f3n e de com\u00fan acordo unirse en parella, reco\u00f1ec\u00e9ndose mutuamente dereitos e obrigas entre os seus propios integrantes, e en ocasi\u00f3ns ante os membros do seu contorno m\u00e1is pr\u00f3ximo. Certos estados, sen reco\u00f1eceren un status legal a este tipo de uni\u00f3ns, conceden aos seus membros certos beneficios equiparables a aqueles dos que gozan as parellas casadas."}
{"id": "368091", "revid": "12452", "url": "https://gl.wikipedia.org/wiki?curid=368091", "title": "Asociaci\u00f3n libre", "text": ""}
{"id": "368092", "revid": "12452", "url": "https://gl.wikipedia.org/wiki?curid=368092", "title": "Cohabitaci\u00f3n", "text": ""}
{"id": "368093", "revid": "22570", "url": "https://gl.wikipedia.org/wiki?curid=368093", "title": "D\u00e9cada de 60", "text": ""}
{"id": "368094", "revid": "22570", "url": "https://gl.wikipedia.org/wiki?curid=368094", "title": "D\u00e9cada de 50", "text": ""}
{"id": "368095", "revid": "22570", "url": "https://gl.wikipedia.org/wiki?curid=368095", "title": "D\u00e9cada de 40", "text": ""}
{"id": "368096", "revid": "22570", "url": "https://gl.wikipedia.org/wiki?curid=368096", "title": "D\u00e9cada de 30", "text": ""}
{"id": "368097", "revid": "22570", "url": "https://gl.wikipedia.org/wiki?curid=368097", "title": "D\u00e9cada de 20", "text": ""}
{"id": "368098", "revid": "22570", "url": "https://gl.wikipedia.org/wiki?curid=368098", "title": "D\u00e9cada de 10", "text": ""}
{"id": "368099", "revid": "22570", "url": "https://gl.wikipedia.org/wiki?curid=368099", "title": "D\u00e9cada de 110", "text": ""}
{"id": "368100", "revid": "56817", "url": "https://gl.wikipedia.org/wiki?curid=368100", "title": "D\u00e9cada de 120", "text": ""}
{"id": "368101", "revid": "22570", "url": "https://gl.wikipedia.org/wiki?curid=368101", "title": "D\u00e9cada de 130", "text": ""}
{"id": "368102", "revid": "22570", "url": "https://gl.wikipedia.org/wiki?curid=368102", "title": "D\u00e9cada de 140", "text": ""}
{"id": "368103", "revid": "22570", "url": "https://gl.wikipedia.org/wiki?curid=368103", "title": "D\u00e9cada de 150", "text": ""}
{"id": "368104", "revid": "56817", "url": "https://gl.wikipedia.org/wiki?curid=368104", "title": "D\u00e9cada de 160", "text": ""}
{"id": "368105", "revid": "22570", "url": "https://gl.wikipedia.org/wiki?curid=368105", "title": "D\u00e9cada de 170", "text": ""}
{"id": "368106", "revid": "22570", "url": "https://gl.wikipedia.org/wiki?curid=368106", "title": "D\u00e9cada de 180", "text": ""}
{"id": "368107", "revid": "22570", "url": "https://gl.wikipedia.org/wiki?curid=368107", "title": "D\u00e9cada de 190", "text": ""}
{"id": "368108", "revid": "22570", "url": "https://gl.wikipedia.org/wiki?curid=368108", "title": "D\u00e9cada de 200", "text": ""}
{"id": "368109", "revid": "22570", "url": "https://gl.wikipedia.org/wiki?curid=368109", "title": "D\u00e9cada de 210", "text": ""}
{"id": "368110", "revid": "22570", "url": "https://gl.wikipedia.org/wiki?curid=368110", "title": "D\u00e9cada de 220", "text": ""}
{"id": "368111", "revid": "22570", "url": "https://gl.wikipedia.org/wiki?curid=368111", "title": "D\u00e9cada de 230", "text": ""}
{"id": "368112", "revid": "22570", "url": "https://gl.wikipedia.org/wiki?curid=368112", "title": "D\u00e9cada de 240", "text": ""}
{"id": "368113", "revid": "56817", "url": "https://gl.wikipedia.org/wiki?curid=368113", "title": "D\u00e9cada de 250", "text": ""}
{"id": "368114", "revid": "22570", "url": "https://gl.wikipedia.org/wiki?curid=368114", "title": "D\u00e9cada de 260", "text": ""}
{"id": "368115", "revid": "22570", "url": "https://gl.wikipedia.org/wiki?curid=368115", "title": "D\u00e9cada de 270", "text": ""}
{"id": "368116", "revid": "22570", "url": "https://gl.wikipedia.org/wiki?curid=368116", "title": "D\u00e9cada de 280", "text": ""}
{"id": "368117", "revid": "56817", "url": "https://gl.wikipedia.org/wiki?curid=368117", "title": "D\u00e9cada de 290", "text": ""}
{"id": "368118", "revid": "56817", "url": "https://gl.wikipedia.org/wiki?curid=368118", "title": "D\u00e9cada de 300", "text": ""}
{"id": "368119", "revid": "6436777", "url": "https://gl.wikipedia.org/wiki?curid=368119", "title": "Clan", "text": "Un clan \u00e9 un grupo de persoas que te\u00f1en ligaz\u00f3ns de parentesco e ascendencia, vinculado pola percepci\u00f3n de ser descendentes dun devanceiro com\u00fan. \nEtimolox\u00eda.\nA denominaci\u00f3n prov\u00e9n do ga\u00e9lico escoc\u00e9s\u00a0\"clann\", que significa \"fillo\" ou \"descendente\" e non \u00e9 directamente a palabra para \"familia\", nin en ga\u00e9lico irland\u00e9s nin en ga\u00e9lico escoc\u00e9s. Nalg\u00fans lugares, como a Escocia antiga, designaba \u00f3 conxunto de membros dos distintos grupos familiares. Segundo o \"Oxford English Dictionary,\" o termo pasou \u00f3 ingl\u00e9s cara a 1425, para denominar as organizaci\u00f3ns tribais de Irlanda e Escocia. \nRelaci\u00f3ns de parentesco.\nO devanceiro com\u00fan do clan pod\u00eda ser real ou mitol\u00f3xico, humano ou non, e nese caso f\u00e1lase dun t\u00f3tem animal ou dunha planta. A\u00ednda se as verdadeiras li\u00f1axes non se co\u00f1ecen realmente, os membros do clan reco\u00f1ecen a un pai fundador, s\u00edmbolo da unidade do clan. En xeral, o parentesco difire das relaci\u00f3ns biol\u00f3xicas, xa que tam\u00e9n envolve a adopci\u00f3n, o matrimonio e lazos xeneal\u00f3xicos convencionais e, mesmo, ficticios. En palabras de Marshall Sahlins, \"o clan \u00e9 unha unidade de descendencia com\u00fan m\u00e1is\" \"putativa\" que \"demostrable\". Os clans poden ser matrilineais, patrilineais ou cogn\u00e1ticos.\nA\u00ednda que se trata dun concepto relacionado coas categor\u00edas de parentesco tribal, non \u00e9 totalmente equivalente a tribo, estando m\u00e1is vinculado \u00f3 concepto de li\u00f1axe, tutelado por un esp\u00edrito ancestral. O v\u00ednculo do clan pode estar tan amplamente arraigado, que determina relaci\u00f3ns especiais con todas as persoas do mesmo, a\u00ednda que estean f\u00f3ra do eido territorial propio, mesmo a\u00ednda que habiten arredadas e nunca tiveran tido contacto entre si.\nRelaci\u00f3n co galego.\nA palabra aparece no dicionario da RAG e noutros, tomada do ingl\u00e9s ou do ga\u00e9lico. En 2022, unha iniciativa lexislativa popular pediu que se restaure o texto orixinal do himno galego escrito por Eduardo Pondal, en cuxo manuscrito aparec\u00eda a expresi\u00f3n \"valeroso clan\" no canto de \"valeroso chan\"."}
{"id": "368120", "revid": "25871", "url": "https://gl.wikipedia.org/wiki?curid=368120", "title": "The Country Cousin", "text": "The Country Cousin \u00e9 unha curtametraxe cl\u00e1sica de animaci\u00f3n de 1936 producida por Walt Disney e dirixida por Wilfred Jackson. Ga\u00f1ou o Oscar \u00e1 mellor curtametraxe animada na 9\u00aa edici\u00f3n dos Oscar. \u00d3 igual que outras obras da serie \"Silly Symphonies\", \"The Country Cousin\" foi concibida arredor dunha banda sonora, que foi escrita por Leigh Harline. A historia est\u00e1 baseada nunha das f\u00e1bulas de Esopo, \"O rato de campo e o rato de cidade\". Foi estreada cun libro de contos para nenos, o cal era adoito en moitas das \"Silly Symphonies\"."}
{"id": "368122", "revid": "56817", "url": "https://gl.wikipedia.org/wiki?curid=368122", "title": "D\u00e9cada de 310", "text": ""}
{"id": "368123", "revid": "22570", "url": "https://gl.wikipedia.org/wiki?curid=368123", "title": "D\u00e9cada de 320", "text": ""}
{"id": "368124", "revid": "22570", "url": "https://gl.wikipedia.org/wiki?curid=368124", "title": "D\u00e9cada de 330", "text": ""}
{"id": "368125", "revid": "22570", "url": "https://gl.wikipedia.org/wiki?curid=368125", "title": "D\u00e9cada de 340", "text": ""}
{"id": "368126", "revid": "56817", "url": "https://gl.wikipedia.org/wiki?curid=368126", "title": "D\u00e9cada de 350", "text": ""}
{"id": "368127", "revid": "56817", "url": "https://gl.wikipedia.org/wiki?curid=368127", "title": "D\u00e9cada de 360", "text": ""}
{"id": "368128", "revid": "22570", "url": "https://gl.wikipedia.org/wiki?curid=368128", "title": "D\u00e9cada de 370", "text": ""}
{"id": "368129", "revid": "22570", "url": "https://gl.wikipedia.org/wiki?curid=368129", "title": "D\u00e9cada de 380", "text": ""}
{"id": "368130", "revid": "7802", "url": "https://gl.wikipedia.org/wiki?curid=368130", "title": "Andriy Shevchenko", "text": ""}
{"id": "368132", "revid": "22570", "url": "https://gl.wikipedia.org/wiki?curid=368132", "title": "D\u00e9cada de 390", "text": ""}
{"id": "368133", "revid": "56817", "url": "https://gl.wikipedia.org/wiki?curid=368133", "title": "D\u00e9cada de 400", "text": ""}
{"id": "368134", "revid": "22570", "url": "https://gl.wikipedia.org/wiki?curid=368134", "title": "D\u00e9cada de 410", "text": ""}
{"id": "368135", "revid": "22570", "url": "https://gl.wikipedia.org/wiki?curid=368135", "title": "D\u00e9cada de 420", "text": ""}
{"id": "368136", "revid": "22570", "url": "https://gl.wikipedia.org/wiki?curid=368136", "title": "D\u00e9cada de 430", "text": ""}
{"id": "368139", "revid": "85894", "url": "https://gl.wikipedia.org/wiki?curid=368139", "title": "Antonio Rodr\u00edguez de Fraga", "text": "Antonio Rodr\u00edguez de Fraga Fraga, nado en Porto do Son en 1881 e finado en Buenos Aires en 1958, foi un avogado e xornalista galego.\nTraxectoria.\nEmigrou a Arxentina. Foi vicepresidente da Casa de Galicia de Buenos Aires (1922). Colaborou en \"Correo de Galicia\", sendo moi co\u00f1ecido o seu artigo \u201cDe los celtas, no\u201d. Dirixiu o peri\u00f3dico \"Hispania\" editado pola Asociaci\u00f3n Patri\u00f3tica Espa\u00f1ola en 1949. Foi membro corresponde da Real Academia Galega."}
{"id": "368140", "revid": "1576", "url": "https://gl.wikipedia.org/wiki?curid=368140", "title": "Canal 10 Andaluc\u00eda", "text": ""}
{"id": "368141", "revid": "89787", "url": "https://gl.wikipedia.org/wiki?curid=368141", "title": "Libra (masa)", "text": "A libra (lb) \u00e9 unha unidade de masa usada desde a antiga Roma. A palabra (derivada do lat\u00edn) significa \"escala ou balanza\",\u00a0e a\u00ednda \u00e9 o nome da principal unidade de masa usada agora nos Estados Unidos e nalg\u00fans pa\u00edses de fala hispana.\nExisten moitas unidades chamadas libra, especialmente na antig\u00fcidade, a\u00ednda que a libra que se utiliza agora \u00e9 a \"libra avoirdupois\", polo que se se menciona a palabra \"libra\" refer\u00edndose \u00e1 masa, ent\u00e9ndese que se est\u00e1 a falar da\u00a0\"libra avoirdupois\".\nUnha libra equivale a 0,45362 quilogramos e \u00e1 s\u00faa vez un quilogramo \u00e9 igual a 2,20462262 libras.\nHistoria.\nMoito despois da ca\u00edda do Imperio Romano Occidental, as diversas rexi\u00f3ns do antigo imperio foron tomando a s\u00faa propia maneira de estimar o valor dunha libra, e xurdiron numerosas unidades de masa tam\u00e9n chamadas libra. A libra\u00a0latina equival\u00eda a 273 gramos. A\u00ednda que como unidade monetaria de conta us\u00e1base a libra grega, de 327,4 gramos.\nDurante moito tempo houbo confusi\u00f3ns ao pesar unha mercador\u00eda en diferentes unidades denominadas \"libra.\" Para acabar co problema, Antoine Lavoisier propuxo substitu\u00edr as libras e outras antigas unidades en toda Europa, polo gramo, os seus m\u00faltiplos e subm\u00faltiplos.\nCo paso do tempo, todas as naci\u00f3ns europeas abandonaron o uso da libra para substitu\u00edla polo quilogramo, pero os Estados Unidos a\u00ednda a usan, as\u00ed como alg\u00fans pa\u00edses latinoamericanos cuxas culturas foron en gran medida influ\u00eddas pola norteamericana durante o s\u00e9culo XX, como Porto Rico, O Salvador, Guatemala, Cuba, Ecuador e Panam\u00e1.\nLibras de uso.\nOs estadounidenses a\u00ednda usan dous tipos de libras, a\u00ednda que xa empezan a aceptar o quilogramo:\nEn Colombia e Venezuela, util\u00edzase a palabra \"libra\" para referirse a 500 gramos.\nForma de lectura das libras como unidade de medida de masa.\nO m\u00e1is com\u00fan \u00e9 que unha libra se divida en 16 onzas. A lectura real\u00edzase contando as libras totais e o menor \u00e1 libra dividido en 16 unidades. Exemplo: 1 libra con 12 onzas.\nA libra como padr\u00f3n monetario.\nA primeira emisi\u00f3n de moeda en Roma, efectuada no s\u00e9culo IV\u00a0a.\u00a0C., foi o \"As Libral\", cuxo peso estaba baseado no da\u00a0libra\u00a0grega, e era de 327,4 gramos de prata. O resto de moedas emitidas ao longo da s\u00faa historia, tales como os denarios e sestercios, estaban baseadas en divisores deste padr\u00f3n monetario.\nNo ano 800 Carlomagno adoptou a libra\u00a0de 489,6 gramos divisible en 2 marcos. Utilizouse como padr\u00f3n para a medida\u00a0das moedas, estabelec\u00e9ndose que cada libra equival\u00eda a 20 soldos ou a 240 di\u00f1eiros.\nSoamente exist\u00eda o di\u00f1eiro como moeda real. Os soldos, marcos e libras eran unidades de conta."}
{"id": "368142", "revid": "22570", "url": "https://gl.wikipedia.org/wiki?curid=368142", "title": "D\u00e9cada de 440", "text": ""}
{"id": "368143", "revid": "22570", "url": "https://gl.wikipedia.org/wiki?curid=368143", "title": "D\u00e9cada de 450", "text": ""}
{"id": "368144", "revid": "22570", "url": "https://gl.wikipedia.org/wiki?curid=368144", "title": "D\u00e9cada de 460", "text": ""}
{"id": "368145", "revid": "22570", "url": "https://gl.wikipedia.org/wiki?curid=368145", "title": "D\u00e9cada de 470", "text": ""}
{"id": "368146", "revid": "22570", "url": "https://gl.wikipedia.org/wiki?curid=368146", "title": "D\u00e9cada de 480", "text": ""}
{"id": "368147", "revid": "22570", "url": "https://gl.wikipedia.org/wiki?curid=368147", "title": "D\u00e9cada de 490", "text": ""}
{"id": "368148", "revid": "22570", "url": "https://gl.wikipedia.org/wiki?curid=368148", "title": "D\u00e9cada de 500", "text": ""}
{"id": "368149", "revid": "22570", "url": "https://gl.wikipedia.org/wiki?curid=368149", "title": "D\u00e9cada de 510", "text": ""}
{"id": "368150", "revid": "22570", "url": "https://gl.wikipedia.org/wiki?curid=368150", "title": "D\u00e9cada de 520", "text": ""}
{"id": "368154", "revid": "98629", "url": "https://gl.wikipedia.org/wiki?curid=368154", "title": "\u00c9lie Cartan", "text": "\u00c9lie Joseph Cartan, nado en Dolomieu (Savoia) o 9 de abril 1869 e finado en Par\u00eds o 6 de maio 1951 foi un matem\u00e1tico franc\u00e9s, que levou a cabo traballos fundamentais na teor\u00eda de grupos de Lie e os seus usos xeom\u00e9tricos.\nTraxectoria.\nEstudou no Lyc\u00e9e Janson de Sailly de Par\u00eds e na Escola Normal Superior de Par\u00eds en 1888. Despois do seu doutoramento en 1894, traballou en Montpellier e Li\u00f3n, fac\u00e9ndose profesor en Nancy en 1903. Obtivo un posto en Par\u00eds en 1909, e pasou a ser profesor en 1912.\nNa s\u00faa propia opini\u00f3n, o tema principal dos seus traballos (186 publicados durante o per\u00edodo 1893-1947) foi a teor\u00eda de grupos de Lie. Comezou traballando sobre o material fundacional das \u00e1lxebras de Lie simples complexas, ordenando o traballo previo de Friedrich Engel e Wilhelm Killing. Isto deu como resultado a clasificaci\u00f3n definitiva, coa identificaci\u00f3n do catro familias principais e do cinco casos excepcionais. Tam\u00e9n introduciu o concepto de grupo alx\u00e9brico, que non ser\u00eda desenvolvido seriamente antes de 1950.\nDefiniu a noci\u00f3n xeral de forma diferencial antisim\u00e9trica, do xeito no que se emprega actualmente; o seu enfoque dos grupos de Lie coas ecuaci\u00f3ns de Maurer-Cartan requir\u00eda 2-formas para a s\u00faa determinaci\u00f3n. Naquela \u00e9poca, o que se deu en chamar sistemas de Pfaff (\u00e9 dicir, ecuaci\u00f3ns diferenciais de primeira orde dadas como 1-formas) eran de uso xeral; por medio da introduci\u00f3n das variables novas para as derivadas, e formas adicionais, puido chegarse a unha formulaci\u00f3n moi xeral dos sistemas de EDP. Cartan agregou a derivada exterior, como operaci\u00f3n enteiramente xeom\u00e9trica e independente das coordenadas, o que conduce naturalmente \u00e1 necesidade de discutir p-formas, de grao xeral p.\u00a0Cartan reco\u00f1eceu a influencia nel da teor\u00eda xeral de Riquier de EDP.\nCon estes fundamentos (grupos de Lie e formas diferenciais) produciu un gran \"corpus\" de traballo, e tam\u00e9n algunhas t\u00e9cnicas xerais, como o marco m\u00f3bil, que quedaron incorporadas gradualmente na corrente principal das matem\u00e1ticas.\nRetirouse en 1942 e morreu en 1951, aos 82 anos de idade. Foi pai do matem\u00e1tico Henri Cartan e do f\u00edsico Louis Cartan.\n\"Travaux\" (Traballos).\nNo \"Travaux\", analiza o seu traballo en 15 \u00e1reas. Empregando terminolox\u00eda moderna son:"}
{"id": "368155", "revid": "1576", "url": "https://gl.wikipedia.org/wiki?curid=368155", "title": "Luna Lovegood", "text": ""}
{"id": "368156", "revid": "1576", "url": "https://gl.wikipedia.org/wiki?curid=368156", "title": "Albus Severus Potter", "text": ""}
{"id": "368157", "revid": "1576", "url": "https://gl.wikipedia.org/wiki?curid=368157", "title": "Neville Longbottom", "text": ""}
{"id": "368158", "revid": "89787", "url": "https://gl.wikipedia.org/wiki?curid=368158", "title": "Jacques Hadamard", "text": "Jacques Salomon Hadamard, nado en Versalles o 8 de decembro de 1865 e finado en Par\u00eds o 17 de outubro de 1963 foi un matem\u00e1tico franc\u00e9s que traballou nas universidades de Bordeos e na Sorbona de Par\u00eds. Tratou diversos temas de f\u00edsica matem\u00e1tica. Tam\u00e9n colaborou no establecemento das bases da an\u00e1lise infinitesimal e desenvolveu o teorema sobre o valor absoluto dun determinante.\nTraxectoria.\nSucedeu en 1912 a Henri Poincar\u00e9 na Academia de Ciencias de Francia. O seu logro m\u00e1is co\u00f1ecido foi a demostraci\u00f3n que levou a cabo en 1896 (obtida de modo independente ese mesmo ano polo matem\u00e1tico belga Charles-Jean de la Vall\u00e9e Poussin) do teorema dos n\u00fameros primos. Estableceu as\u00ed mesmo a noci\u00f3n de \"problema ben exposto\" no terreo das ecuaci\u00f3ns diferenciais. \u00c9 tam\u00e9n un dos matem\u00e1ticos que m\u00e1is contribu\u00edron no desenvolvemento da an\u00e1lise infinitesimal e desenvolveu o teorema sobre o valor absoluto dun determinante.\nDeu o seu nome \u00e1s matrices de Hadamard, ao teorema de Cauchy-Hadamard e util\u00edzase en criptograf\u00eda a pseudo-transformaci\u00f3n de Hadamard.\nNo seu libro \"Psychology of Invention in the Mathematical Field\", Hadamard emprega a introspecci\u00f3n para describir o proceso mental matem\u00e1tico. Describe o seu propio pensamento matem\u00e1tico como sen palabras, acompa\u00f1ado a mi\u00fado de imaxes mentais que condensan a idea global dunha proba, en franca oposici\u00f3n a autores que identifican a linguaxe e a cognici\u00f3n. Realizou unha enquisa entre cen dos f\u00edsicos m\u00e1is relevantes do momento (arredor de 1900), pregunt\u00e1ndolles como realizaban o seu traballo. Moitas das respostas foron id\u00e9nticas \u00e1 s\u00faa; alg\u00fans informaron de que v\u00edan os conceptos matem\u00e1ticos como cores. Einstein comentou sensaci\u00f3ns nos seus antebrazos. Alan Kay, no seu \"Alan Kay: Doing with Images Makes Symbols Pt 1 (1981)\", traduciu isto a estadios de aprendizaxe de Piaget.\nTralo caso Dreyfus, que o implicou persoalmente porque a s\u00faa prima segunda Lucie era a esposa de Dreyfus, Hadamard volveuse politicamente activo e un ac\u00e9rrimo defensor dos dereitos dos xudeus. a\u00ednda que el mesmo se consideraba ateo.\nEntre os seus estudantes inclu\u00edronse Mauric Fr\u00e9chet, Paul L\u00e9vy, Szolem Mandelbrojt e Andr\u00e9 Weil."}
{"id": "368159", "revid": "22570", "url": "https://gl.wikipedia.org/wiki?curid=368159", "title": "D\u00e9cada de 530", "text": ""}
{"id": "368160", "revid": "56817", "url": "https://gl.wikipedia.org/wiki?curid=368160", "title": "D\u00e9cada de 540", "text": ""}
{"id": "368161", "revid": "56817", "url": "https://gl.wikipedia.org/wiki?curid=368161", "title": "D\u00e9cada de 550", "text": ""}
{"id": "368162", "revid": "56817", "url": "https://gl.wikipedia.org/wiki?curid=368162", "title": "D\u00e9cada de 560", "text": ""}
{"id": "368163", "revid": "22570", "url": "https://gl.wikipedia.org/wiki?curid=368163", "title": "D\u00e9cada de 570", "text": ""}
{"id": "368164", "revid": "56817", "url": "https://gl.wikipedia.org/wiki?curid=368164", "title": "D\u00e9cada de 580", "text": ""}
{"id": "368165", "revid": "22570", "url": "https://gl.wikipedia.org/wiki?curid=368165", "title": "D\u00e9cada de 590", "text": ""}
{"id": "368166", "revid": "56817", "url": "https://gl.wikipedia.org/wiki?curid=368166", "title": "D\u00e9cada de 600", "text": ""}
{"id": "368167", "revid": "22570", "url": "https://gl.wikipedia.org/wiki?curid=368167", "title": "D\u00e9cada de 610", "text": ""}
{"id": "368168", "revid": "22570", "url": "https://gl.wikipedia.org/wiki?curid=368168", "title": "D\u00e9cada de 1000", "text": ""}
{"id": "368169", "revid": "22570", "url": "https://gl.wikipedia.org/wiki?curid=368169", "title": "D\u00e9cada de 1010", "text": ""}
{"id": "368170", "revid": "22570", "url": "https://gl.wikipedia.org/wiki?curid=368170", "title": "D\u00e9cada de 1020", "text": ""}
{"id": "368171", "revid": "56817", "url": "https://gl.wikipedia.org/wiki?curid=368171", "title": "D\u00e9cada de 1030", "text": ""}
{"id": "368172", "revid": "22570", "url": "https://gl.wikipedia.org/wiki?curid=368172", "title": "D\u00e9cada de 1040", "text": ""}
{"id": "368173", "revid": "22570", "url": "https://gl.wikipedia.org/wiki?curid=368173", "title": "D\u00e9cada de 1050", "text": ""}
{"id": "368174", "revid": "22570", "url": "https://gl.wikipedia.org/wiki?curid=368174", "title": "D\u00e9cada de 1060", "text": ""}
{"id": "368175", "revid": "22570", "url": "https://gl.wikipedia.org/wiki?curid=368175", "title": "D\u00e9cada de 1070", "text": ""}
{"id": "368176", "revid": "22570", "url": "https://gl.wikipedia.org/wiki?curid=368176", "title": "D\u00e9cada de 1080", "text": ""}
{"id": "368177", "revid": "56817", "url": "https://gl.wikipedia.org/wiki?curid=368177", "title": "D\u00e9cada de 1090", "text": ""}
{"id": "368178", "revid": "56817", "url": "https://gl.wikipedia.org/wiki?curid=368178", "title": "D\u00e9cada de 1100", "text": ""}
{"id": "368179", "revid": "1576", "url": "https://gl.wikipedia.org/wiki?curid=368179", "title": "D\u00e9cada de 1110", "text": ""}
{"id": "368189", "revid": "22570", "url": "https://gl.wikipedia.org/wiki?curid=368189", "title": "D\u00e9cada de 1120", "text": ""}
{"id": "368190", "revid": "22570", "url": "https://gl.wikipedia.org/wiki?curid=368190", "title": "D\u00e9cada de 1130", "text": ""}
{"id": "368193", "revid": "22570", "url": "https://gl.wikipedia.org/wiki?curid=368193", "title": "D\u00e9cada de 1140", "text": ""}
{"id": "368194", "revid": "22570", "url": "https://gl.wikipedia.org/wiki?curid=368194", "title": "D\u00e9cada de 1150", "text": ""}
{"id": "368204", "revid": "865", "url": "https://gl.wikipedia.org/wiki?curid=368204", "title": "Audrey", "text": "Audrey \u00e9 unha banda sueca de post-rock formada en Hen\u00e5n no ano 2001. O grupo est\u00e1 composto por Victoria Skoglund (guitarras e voces), Anna Tomlin (bater\u00eda e voces), Emelie Molin (cello, teclados e voces) e Rebecka Kristiansson (baixo e voces). Ata a data levan publicados dous \u00e1lbums de estudio e varios EPs e sinxelos."}
{"id": "368207", "revid": "22570", "url": "https://gl.wikipedia.org/wiki?curid=368207", "title": "D\u00e9cada de 1160", "text": ""}
{"id": "368208", "revid": "22570", "url": "https://gl.wikipedia.org/wiki?curid=368208", "title": "D\u00e9cada de 1170", "text": ""}
{"id": "368209", "revid": "22570", "url": "https://gl.wikipedia.org/wiki?curid=368209", "title": "D\u00e9cada de 1180", "text": ""}
{"id": "368210", "revid": "56817", "url": "https://gl.wikipedia.org/wiki?curid=368210", "title": "D\u00e9cada de 1190", "text": ""}
{"id": "368211", "revid": "22570", "url": "https://gl.wikipedia.org/wiki?curid=368211", "title": "D\u00e9cada de 1200", "text": ""}
{"id": "368212", "revid": "22570", "url": "https://gl.wikipedia.org/wiki?curid=368212", "title": "D\u00e9cada de 1210", "text": ""}
{"id": "368213", "revid": "22570", "url": "https://gl.wikipedia.org/wiki?curid=368213", "title": "D\u00e9cada de 1220", "text": ""}
{"id": "368218", "revid": "98629", "url": "https://gl.wikipedia.org/wiki?curid=368218", "title": "Erwin Bauer", "text": "Erwin Bauer nado en Stuttgart o 17 de xullo de 1912 e finado en Colonia o 3 de xu\u00f1o de 1958 foi un piloto de carreiras alem\u00e1 de F\u00f3rmula 1 que correu con Veritas privado no seu \u00fanico Gran Premio no campionato do mundo.\nAndaina nas carreiras.\nEn abril de 1953, Bauer co-pilotou un Porsche 356 Super 1500 con Hans Herrmann na Mille Miglia. Terminaron a carreira na 30\u00aa posici\u00f3n.\nBauer f\u00edxose famoso por competir cun Lotus nun incomparable cuarto lugar nos 1000 quil\u00f3metros de N\u00fcrburgring de 1954 e polo tanto, proporcionando a Lotus un dos seus primeiros \u00e9xitos. A s\u00faa \u00fanica carreira no Campionato do Mundo de F\u00f3rmula Un foi no Gran Premio de Alema\u00f1a de 1953 en N\u00fcrburgring. De trinta e catro participantes, Bauer clasificouse 33\u00ba, s\u00f3 por diante do Veritas do seu compa\u00f1eiro Oswald Karch. Retirouse na segunda volta, que foi m\u00e1is do que fixeron Hans Stuck e Ernst Loof, logo de que rompera o seu motor. Saltara ata o 28\u00ba lugar, pasando por diante dos dous coches retirados m\u00e1is Rudolf Krause e Maurice Trintignant.\nMorte.\nCinco anos m\u00e1is tarde, novamente no N\u00fcrburgring, morreu nun Ferrari de 2 litros onde, sen decatarse de que pasara a bandeira de cadros, seguiu correndo e estrelouse fatalmente no que se supo\u00f1\u00eda que era a s\u00faa volta de desaceleraci\u00f3n.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "368235", "revid": "89787", "url": "https://gl.wikipedia.org/wiki?curid=368235", "title": "Ef", "text": "Ef \u00e9 unha banda sueca de post-rock procedente de Gotemburgo e fomada no ano 2003. O grupo est\u00e1 composto por Tomas Torsson (guitarrra e voces), Daniel Juline (guitarra e teclados), Niklas \u00c5str\u00f6m (bater\u00eda), Erik Jardestig (guitarra) e Emanuel Olsson -(baixo). Ata a data te\u00f1en editados catro \u00e1lbums de estudio."}
{"id": "368236", "revid": "77092", "url": "https://gl.wikipedia.org/wiki?curid=368236", "title": "Cult of Luna", "text": "Cult of Luna \u00e9 unha banda sueca de heavy metal procedente de Ume\u00e5 fundada en 1998. Adoitan a tocar m\u00fasica post-metal semellante \u00e1 das bandas contempor\u00e1neas Neurosis e Isis. A banda asinou co selo Earache Records a principios dos 2000 e publicou cinco \u00e1lbums, inclu\u00eddo os comercialmente exitosos \"Salvation\" (2004) e \"Somewhere Along the Highway\" (2006). Tras un longo per\u00edodo de inactividade Cult of Luna regresou coa s\u00faa estrea co selo Indie Recordings \"Vertikal\" (2013) e o EP de acompa\u00f1amento \"Vertikal II\" (2013), \u00e1mbolos dous moi influenciados polo filme de 1927 de Fritz Lang \"Metropolis\". A banda editou o seu s\u00e9timo \u00e1lbum \"Mariner\", de tem\u00e1tica espacial, no ano 2016 contando co vocalista estadounidense Julie Christmas."}
{"id": "368237", "revid": "89787", "url": "https://gl.wikipedia.org/wiki?curid=368237", "title": "Mauro Armi\u00f1o", "text": "Mauro Fern\u00e1ndez Alonso de Armi\u00f1o, m\u00e1is co\u00f1ecido como Mauro Armi\u00f1o, nado en Cereceda, no concello de O\u00f1a (provincia de Burgos), en 1944, \u00e9 un escritor, xornalista, cr\u00edtico teatral e tradutor espa\u00f1ol.\nTraxectoria.\nCriouse no Pa\u00eds Vasco at\u00e9 1964, ano no que se trasladou a Madrid para estudar Filosof\u00eda e Letras na Universidade Complutense. Exerceu o xornalismo e a cr\u00edtica literaria e teatral en diversos medios de comunicaci\u00f3n, como \"El Pa\u00eds\", \"Cambio 16\", \"Radio Nacional de Espa\u00f1a\", e na revista \"El Siglo\".\nAlgunhas das s\u00faas traduci\u00f3ns e versi\u00f3ns teatrais foron levadas aos escenarios, dirixidas por: Josep Maria Flotats (\"Par\u00eds 1940\", de Louis Jouvet; \"La Cena\", \"El encuentro de Descartes con Pascal joven\" e \"La mecedora\", de Jean-Claude Brisville; \"El juego del amor y del azar\", de Pierre de Marivaux; \"Beaumarchais\", de Sacha Guitry); Miguel Narros (\"Salom\u00e9\", de Oscar Wilde); Adri\u00e1n Daumas (\"Los enredos de Scapin\", \"La escuela de los maridos\", \"Las preciosas rid\u00edculas\", de Moli\u00e8re; \"El triunfo del amor\" e \"El pr\u00edncipe travestido\", de Marivaux; \"La comedia de las ilusiones\", de Pierre Corneille); Isidro Rodr\u00edguez (\"El mis\u00e1ntropo\", \"Los enredos de Scapin\", de Moli\u00e8re; \"El m\u00e9dico de su honra\", de Pedro Calder\u00f3n de la Barca); Hern\u00e1n Gen\u00e9 (\"Tartufo\", de Moli\u00e8re); Fernando Pignolo (\"El triunfo del amor\", de Marivaux); ou por outros directores (\"Splendid\u2019s\" de Jean Genet, \"La escuela de las mujeres\" de Moli\u00e8re, \"Los justos\", de Albert Camus).\nO seu labor de tradutor centrouse sobre todo na cultura francesa: autores teatrais como Pierre Corneille, Moli\u00e8re, Pierre-Augustin de Beaumarchais, Edmond Rostand, e Albert Camus; fil\u00f3sofos da Ilustraci\u00f3n como Jean-Jacques Rousseau, Voltaire, Giacomo Casanova, o marqu\u00e9s de Sade; poetas como Arthur Rimbaud, e escritores como Guy de Maupassant, Honor\u00e9 de Balzac, \u00c9mile Zola, Alexandre Dumas, Jules Verne, Marcel Schwob, Julien Gracq, Henri Bergson, Ferdinand de Saussure, Jacques Le Goff, Philippe Sollers ou Claude L\u00e9vi-Strauss, entre outros. Recentemente traduciu os Contos completos de Guy de Maupassant e os \"Cuentos completos de la Comedia humana\" de Balzac en Editorial P\u00e1ginas de Espuma; e as antolox\u00edas de relatos e novelas curtas dos s\u00e9culos XVII a XX \"Contos y relatos libertinos\" e \"Los dominios de Venus\", ambas as d\u00faas en Ediciones Siruela.\nDe cultura inglesa traduciu a Edgar Allan Poe, George Eliot, Nathaniel Hawthorne e Oscar Wilde.\n\u00c9 destacable a traduci\u00f3n realizada de \"\u00c0 la recherche du temps perdu\" de Marcel Proust, publicada por Editorial Valdemar, as\u00ed como a edici\u00f3n de \"Historia de mi vida\" de Giacomo Casanova e a \"Obra completa biling\u00fce\" de Arthur Rimbaud en Edici\u00f3ns Atalanta."}
{"id": "368238", "revid": "23204", "url": "https://gl.wikipedia.org/wiki?curid=368238", "title": "Hearts No Static", "text": "Hearts No Static \u00e9 unha banda de post-rock instrumental sueca procedente de Estocolmo formada no ano 2009 por John Roger Olsson, Otto Johansson e Jens Petterson. Mikko Singh uniuse ao grupo en 2012 despois da marcha de Petterson. Hearts No Static levan editados dous \u00e1lbums de estudio e un EP."}
{"id": "368239", "revid": "5863", "url": "https://gl.wikipedia.org/wiki?curid=368239", "title": "Mauro Fern\u00e1ndez Alonso de Armi\u00f1o", "text": ""}
{"id": "368248", "revid": "78358", "url": "https://gl.wikipedia.org/wiki?curid=368248", "title": "Immanu El", "text": "Immanu El (normalmente escrito como IMMANU EL) \u00e9 unha banda sueca de post-rock procedente de J\u00f6nk\u00f6ping formada no ano 2004. O grupo est\u00e1 composto por Claes Str\u00e4ngberg (guitarra e voces), Per Str\u00e4ngberg (guitarra), Jonatan Josefsson (bater\u00eda), Robin Ausberg (baixo) e David Lillberg (guitarra, teclados e samples). O grupo ten editados catro \u00e1lbums de estudio.\nImmanu El naceu como un experimento musical de Claes cando s\u00f3 ti\u00f1a 16 anos. Ao pouco tempo se lle uniron o su irm\u00e1n xemelgo Per e os seus amigos David Lillberg e Jonatan Josefsson. A s\u00faa m\u00fasica ten as s\u00faas ra\u00edces na primeira escena post-rock, experimentando con outros estilos e elementos con ambiciosos arranxos de voz."}
{"id": "368250", "revid": "56817", "url": "https://gl.wikipedia.org/wiki?curid=368250", "title": "G\u00fcnther Bechem", "text": "Karl-G\u00fcnther Bechem (alias: \"Bernhard Nacke\") nado o 21 de decembro de 1921 e finado o 3 de maio de 2011 foi un piloto de carreiras de Alema\u00f1a.\nBechem comezou nas carreiras de coches deportivos antes de competir na F\u00f3rmula 1 no Gran Premio de Alema\u00f1a de 1952, pilotando un BMW baixo o alias de \"Bernhard Nacke\". Non puido terminar a carreira, polo que non anotou ning\u00fan punto do Campionato do Mundo. Seguiu pilotando un AFM-BMW de Karl Gommann en 1953, no AVUS e logo no Gran Premio de Alema\u00f1a de 1953 en N\u00fcrburgring, novamente non terminou. Tivo m\u00e1is \u00e9xito competindo en coches deportivos co equipo Borgward.\nEn 1954 Bechem estrelouse gravemente mentres compet\u00eda na Carreira Panamericana, e a\u00ednda que recuperouse totalmente das s\u00faas feridas, nunca competiu outra vez a gran nivel.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "368251", "revid": "98629", "url": "https://gl.wikipedia.org/wiki?curid=368251", "title": "Reino de Hungr\u00eda (1920-1946)", "text": "Reino de Hungr\u00eda (en h\u00fangaro: \"Magyar Kir\u00e1lys\u00e1g\"), \u00e9 o nome que recibiu o Estado h\u00fangaro entre 1920 e 1946 ata que, logo da derrota na segunda guerra mundial, transformouse na Rep\u00fablica Popular de Hungr\u00eda. Malia ser un reino, non ti\u00f1a rei, sen\u00f3n un rexente, o antigo almirante austroh\u00fangaro Mikl\u00f3s Horthy. Logo do longo per\u00edodo de rexencia conservadora (1920-1944), o pa\u00eds quedou dominado pola Alema\u00f1a nazi en 1944; despois da ocupaci\u00f3n militar de marzo, o rexente foi substitu\u00eddo por Ferenc Sz\u00e1lasi, fascista do Partido da Cruz Frechada, en outubro. Expulsadas as forzas alem\u00e1s polas sovi\u00e9ticas en 1944-1945, o pa\u00eds quedou controlado pola Uni\u00f3n Sovi\u00e9tica.\nLogo da derrota militar da Rep\u00fablica Sovi\u00e9tica H\u00fangara a finais do ver\u00e1n de 1919, xa que os conservadores eran partidarios de restaurar no trono h\u00fangaro ao antigo emperador mentres que o Ex\u00e9rcito e os radicais de dereita rexeitaban a volta dos Habsburgo, decidiuse a implantaci\u00f3n temporal dunha rexencia\u00a0en marzo de 1920. O r\u00e9xime do rexente Horthy caracterizouse polo seu car\u00e1cter conservador, chauvinistamente nacionalista e profundamente anticomunista. A rexencia sost\u00edvose sobre unha alianza inestable de conservadores e ultradereitistas. A pol\u00edtica exterior caracterizouse polo revisionismo \u2014a revisi\u00f3n total ou parcial dos tratados de paz para obter condici\u00f3ns m\u00e1is favorables para as partes prexudicadas\u2014 e o antibolxevismo \u2014piar do r\u00e9xime contrarrevolucionario e internamente convertido en antisemitismo e rexeitamento da democracia\u2014. En novembro ratificouse o Tratado de Trianon, imposto polos vencedores da primeira guerra mundial, a pesar do rexeitamento xeral \u00e1s duras cl\u00e1usulas \u2014o pa\u00eds perd\u00eda arredor de dous terzos da s\u00faa poboaci\u00f3n e territorio\u2014. A pol\u00edtica de entreguerras en Hungr\u00eda estivo dominada pola obsesi\u00f3n da clase pol\u00edtica polas perdas territoriais sufridas co Tratado de Trianon, que deixaban f\u00f3ra das novas fronteiras do reino a m\u00e1is de tres mill\u00f3ns de h\u00fangaros, maioritarios nalg\u00fans territorios lim\u00edtrofes. O revisionismo territorial non s\u00f3 concentrou as enerx\u00edas pol\u00edticas da naci\u00f3n, sen\u00f3n que tam\u00e9n serviu para xustificar a falta de reformas internas. O fin do per\u00edodo de inestabilidade interna que seguiu \u00e1 ca\u00edda da rep\u00fablica sovi\u00e9tica comezou co nomeamento como presidente do goberno de Bethlen, candidato de consenso entre conservadores e radicais de dereita. Cunha pol\u00edtica exterior pac\u00edfica e tendo posto fin \u00e1 inestabilidade interna, logrou o ingreso do pa\u00eds na Sociedade de Naci\u00f3ns en 1922. A estabilidade pol\u00edtica acadada permitiulle axi\u00f1a negociar cr\u00e9ditos estranxeiros que melloraron a situaci\u00f3n econ\u00f3mica. Co apoio de Horthy, o control das elecci\u00f3ns e o dominio do partido gobernamental que ti\u00f1a asegurado o Goberno, puido gobernar sen oposici\u00f3n durante unha d\u00e9cada no cumio dun sistema que non s\u00f3 apoi\u00e1base no partido, sen\u00f3n tam\u00e9n na Administraci\u00f3n do Estado, o clero, a banca ou a aristocracia rural. O sistema pol\u00edtico era parlamentario, mais non democr\u00e1tico sen\u00f3n autoritario. Estaba dominado pola nobreza latifundista e o funcionariado, frecuentemente tam\u00e9n de orixe aristocr\u00e1tica. Logo dun curto per\u00edodo expulsados do poder polas revoluci\u00f3ns da posguerra, en 1919 retom\u00e1rono, restaurando o sistema pol\u00edtico e social anterior \u00e1 contenda mundial. Os traballadores urbanos e campesi\u00f1os, dous terzos da poboaci\u00f3n total, carec\u00edan de toda influencia no goberno da naci\u00f3n. A neutralizaci\u00f3n dos socialistas fixo que a radicalizaci\u00f3n popular a finais da d\u00e9cada seguinte encauz\u00e1rase a trav\u00e9s do fascismo.\nA Gran Depresi\u00f3n produciu unha gran crise econ\u00f3mica e social que puxo en dificultades o modelo pol\u00edtico de Bethlen. Nesta situaci\u00f3n, o rexente e os principais pol\u00edticos decidiron chamar a Gyula G\u00f6mb\u00f6s, representante dos radicais e a persoa con m\u00e1is probabilidades de calmar as masas. G\u00f6mb\u00f6s pouco a pouco foi colocando aos seus partidarios nos postos medios e principais da Administraci\u00f3n e o Ex\u00e9rcito. Unha vez dimitido Bethlen, a figura do rexente adquiriu unha importancia fundamental durante a d\u00e9cada de 1930, en especial a partir de 1935. Converteuse no \u00e1rbitro da pol\u00edtica nacional, tanto pola crecente par\u00e1lise gobernamental debida ao cisma entre conservadores e radicais de dereita, como polo prestixio do que gozaba entre a maior\u00eda dos grupos de dereita do pa\u00eds. Horthy tentou gardar o equilibrio entre as d\u00faas correntes da dereita nacional. Nos \u00faltimos oito anos da s\u00faa rexencia, o poder alem\u00e1n e a popularidade do Reich entre parte da poboaci\u00f3n marcaron intensamente a pol\u00edtica nacional e desbarataron todo intento de restaurar o modelo conservador da d\u00e9cada de 1920. Alema\u00f1a aliviou a crise econ\u00f3mica do pa\u00eds desatada durante a Gran Depresi\u00f3n e facilitou a consecuci\u00f3n dos seus anhelos de revisi\u00f3n territorial, mais ao prezo de convertelo progresivamente no seu sat\u00e9lite. Os sucesivos Gobernos fracasaron nos seus intentos de limitar a influencia alem\u00e1 e a dereitizaci\u00f3n do pa\u00eds, en parte pola s\u00faa negativa a renunciar \u00e1s s\u00faas aspiraci\u00f3ns revisionistas, que depend\u00edan de Berl\u00edn, que favorec\u00eda o robustecemento da ultradereita h\u00fangara.\nGrazas \u00e1 nova proximidade a Alema\u00f1a e Italia, o pa\u00eds recuperou parte dos territorios perdidos en Checoslovaquia na Primeira arbitraxe de Viena en novembro de 1938. Daquela Alema\u00f1a xa obtivera un papel fundamental na pol\u00edtica h\u00fangara. O desexo popular de cambios, a actitude reaccionaria do Goberno, oposto a eles, a impotencia da esquerda e o poder\u00edo dos movementos fascistas en Europa favoreceron o crecemento da ultradereita radical como oposici\u00f3n favorable \u00e1s reformas. Na Segunda arbitraxe de Viena, organizado por Italia e Alema\u00f1a no outono de 1940, Hungr\u00eda recuperou o norte de Transilvania, cedido forzosamente por Roman\u00eda. O pa\u00eds entrou en guerra do lado do Eixe, primeiro contra Iugoslavia e m\u00e1is tarde contra a URSS (a finais de xu\u00f1o) e os Aliados occidentais (en decembro). Os intentos de cambiar de bando realizados ao final da contenda fracasaron, tanto polo desexo de manter os territorios recuperados e o anticuado sistema social, como pola reticencia gobernamental a tratar coa Uni\u00f3n Sovi\u00e9tica. Para evitar un cambio de bando similar ao italiano, os alem\u00e1ns invadiron sen oposici\u00f3n o pa\u00eds en marzo de 1944. O novo Consello de Ministros, supervisado por un representante alem\u00e1n, quedou encargado de reformar o Ex\u00e9rcito e a econom\u00eda nacionais en favor do esforzo b\u00e9lico alem\u00e1n e de po\u00f1er fin ao \u00abproblema xudeu\u00bb. Os alem\u00e1ns deron un golpe de Estado que acabou coa rexencia de Horthy e entregou o poder a Ferenc Sz\u00e1lasi, caudillo do Partido da Cruz Frechada. Finalmente, os sovi\u00e9ticos lograron expulsar aos alem\u00e1ns do territorio h\u00fangaro, devastado polos combates, o 4 de abril de 1945. Todas as anexi\u00f3ns h\u00fangaras foron declaradas nulas na posguerra.\nCon m\u00e1is da metade da poboaci\u00f3n adicada \u00e1 agricultura, a distribuci\u00f3n da terra seguiu a ser extremadamente desigual. En xeral o campesi\u00f1o h\u00fangaro era moi pobre. Fomentouse a industrializaci\u00f3n do pa\u00eds para tratar de reducir a superpoboaci\u00f3n rural, mais a industria nunca chegou a crecer o suficiente como para absorber o exceso de poboaci\u00f3n do agro. A Gran Depresi\u00f3n golpeou con forza a econom\u00eda h\u00fangara, e en especial a agricultura: os prezos do cereal, exportaci\u00f3n crucial para Hungr\u00eda, afund\u00edronse no mercado mundial. A grave crise econ\u00f3mica favoreceu o aumento da influencia das potencias fascistas, Italia e Alema\u00f1a, \u00fanicos compradores da produci\u00f3n agr\u00edcola h\u00fangara que deixou de absorber o mercado internacional \u2014e, no caso de Alema\u00f1a, receptor de parte dos seus desempregados\u2014 e o poder da dereita radical. En 1938, Alema\u00f1a controlaba xa algo m\u00e1is do 50\u00a0% das importaci\u00f3ns e as exportaci\u00f3ns h\u00fangaras. O aumento do comercio con Alema\u00f1a e o inicio do rearmamento sacaron ao pa\u00eds da depresi\u00f3n econ\u00f3mica na segunda metade da d\u00e9cada de 1930. As condici\u00f3n de vida e traballo dos obreiros industriais seguiron a ser malas, mais o desenvolvemento de industrias relacionadas co rearmamento eliminaron practicamente o desemprego. Polo que respecta \u00e1 poboaci\u00f3n xud\u00eda, en 1930 representaba o 5,1\u00a0% do total da naci\u00f3n. Case a metade resid\u00eda na capital, onde ocupaba un papel primordial na industria, o comercio ou as finanzas. A finais desta d\u00e9cada e principios da seguinte, promulg\u00e1ronse unha serie de importantes leis discriminatorias que limitaron gravemente os seus dereitos e minguaron notablemente a s\u00faa situaci\u00f3n econ\u00f3mica. Durante a segunda guerra mundial, un total de 565\u00a0000 xudeus foron asasinados nos territorios controlados por Hungr\u00eda.\nPol\u00edtica.\nReino sen rei.\nA finais de xullo de 1919, o Ex\u00e9rcito roman\u00e9s rompeu as li\u00f1as do ex\u00e9rcito vermello h\u00fangaro, que se disolveu. O Goberno sovi\u00e9tico entregou o poder a un novo exclusivamente socialista e moderado que non puido impedir a toma da capital. Coa aquiescencia romanesa, o novo Goberno foi substitu\u00eddo pouco despois por outro m\u00e1is conservador. As forzas do almirante Mikl\u00f3s Horthy, reunidas en Szeged baixo protecci\u00f3n francesa, entraron na capital logo da retiradas das tropas romanesas ao seu pa\u00eds a comezos do inverno. Os contrarrevolucionarios anticomunistas e mon\u00e1rquicos estenderon o terror branco, que xa comezara no oeste do pa\u00eds a finais do ver\u00e1n coa ca\u00edda da rep\u00fablica sovi\u00e9tica, tentando borrar todo vestixio do breve per\u00edodo comunista. Deste xeito, no pa\u00eds desatouse unha onda de persecuci\u00f3ns contra os membros de movementos de esquerda e contra o pobo xudeu. Os grupos paramilitares, con m\u00e9todos similares \u00e1s bandas criminais, adic\u00e1ronse as\u00ed mesmo \u00e1 extorsi\u00f3n, o roubo, as torturas e o asasinato, en ocasi\u00f3ns con pretextos pol\u00edticos. O poder quedou en mans dunha inestable coalici\u00f3n de dereita conservadora e fascista, unha reducida camarilla de arist\u00f3cratas, funcionarios e militares. O campesi\u00f1ado, farto das exacci\u00f3ns do Goberno comunista, e as cidades \u2014a excepci\u00f3n dos traballadores industriais\u2014, ao bordo da fame, aceptaron o regreso da oligarqu\u00eda a cambio da restauraci\u00f3n da orde, mesmo a pesar dos desm\u00e1ns dos paramilitares, que foron diminu\u00edndo ao final do per\u00edodo contrarrevolucionario. En xeral, o pa\u00eds volv\u00e9rase de dereitas logo dos meses de Gobernos revolucionarios.\nPor presi\u00f3n da Entente, organiz\u00e1ronse novas elecci\u00f3ns cun censo ampliado e, por primeira vez na historia do pa\u00eds, voto feminino e segredo. O resultado das votaci\u00f3ns, celebradas en xaneiro de 1920, foi o xurdimento de dous importantes partidos de centrodereita, divididos internamente entre conservadores e radicais de dereita.\nEn 1920, a primeira lei aprobada aboliu todas as medidas promulgadas polos Gobernos revolucionarios de Mih\u00e1ly K\u00e1rolyi e B\u00e9la Kun. Dado que os conservadores eran partidarios de restaurar no trono h\u00fangaro ao antigo emperador Carlos IV de Hungr\u00eda, mentres que o Ex\u00e9rcito e os radicais de dereita, a\u00ednda que partidarios da monarqu\u00eda, rexeitaban o regreso dos Habsburgo, decidiuse a implantaci\u00f3n temporal dunha rexencia con amplos poderes. A pesar das preferencias dalg\u00fans conservadores, o Ex\u00e9rcito e os destacamentos paramilitares \u2014que ocuparon a sede do Parlamento durante a votaci\u00f3n\u2014 impuxeron como rexente ao seu candidato, Horthy, que asumiu o cargo o 1 de marzo. \u00danico rexente do per\u00edodo de entreguerras, mant\u00edvose como xefe do Estado ata outubro de 1944.\nContrarrevoluci\u00f3n.\nCon Horthy na rexencia, os radicais impuxeron o seu programa pol\u00edtico ao Parlamento: a aprobaci\u00f3n dunha reforma agraria parcial, a promulgaci\u00f3n de lexislaci\u00f3n antisemita de \"numerus clausus\" \u2014a primeira da Europa de posguerra\u2014 e a restauraci\u00f3n dos castigos corporais para alg\u00fans delitos \u2014s\u00edmbolo dun endurecemento da disciplina social\u2014. O Parlamento tivo tam\u00e9n que ratificar o 13 de novembro o Tratado de Trianon \u2014asinado o 4 de xu\u00f1o\u2014, imposto polos vencedores da guerra mundial, a pesar do rexeitamento xeral \u00e1s duras cl\u00e1usulas \u2014o pa\u00eds perd\u00eda arredor de dous terzos da s\u00faa poboaci\u00f3n e territorio\u2014. Os intentos do primeiro ministro Teleki de limitar as perdas a cambio de concesi\u00f3ns a Francia e axuda aos poloneses, engarzados daquela na guerra polaco-sovi\u00e9tica, fracasaron. Tanto no Goberno como no Parlamento, dominaban figuras de escasa experiencia pol\u00edtica, de orixe m\u00e1is pequenoburgu\u00e9s que arist\u00f3crata e m\u00e1is novos que os que controlaran a pol\u00edtica nacional no per\u00edodo anterior \u00e1 guerra \u2014situaci\u00f3n que mudou a partir de 1921 coa chegada dos Gobernos conservadores de Istv\u00e1n Bethlen\u2014.\nO ano que seguiu \u00e1 restauraci\u00f3n mon\u00e1rquica foi de gran axitaci\u00f3n no pa\u00eds. O estado da econom\u00eda e a situaci\u00f3n internacional do pa\u00eds eran moi graves. O antigo monarca tratou en d\u00faas ocasi\u00f3ns de recuperar o trono en 1921, infrutuosamente. O Goberno, con escasa autoridade, tolerou o terror dos grupos paramilitares contra o pobo xudeu, os socialistas e os intelectuais de esquerda. O gran n\u00famero de persoas refuxiadas \u2014entre trescentos e catrocentas mil, a maior\u00eda de clase media\u2014 chegados dos territorios perdidos supuxo un gran problema para o pa\u00eds. Ata xullo de 1921, cando o Goberno prohibiu a entrada masiva de novos refuxiados, o problema non deixou de medrar coa chegada mensual de milleiros deles. Formados por numerosos representantes das clases medias empobrecidas \u2014oficiais desmobilizados, funcionarios de territorios perdidos\u2014, apoiaban \u00e1s organizaci\u00f3ns protofascistas no seu desexo de implantar un modelo pol\u00edtico autoritario no que esperaban medrar. O pa\u00eds acoll\u00eda a case 17\u00a0000 oficiais, mentres que o tratado de paz s\u00f3 permit\u00eda conservar 1\u00a0750; o Goberno ti\u00f1a escaso control sobre o Ex\u00e9rcito. As esixencias de emprego estatal de boa parte dos refuxiados e a imposibilidade de obtelo no reducido pa\u00eds alentaron de xeito constante o revisionismo, \u00fanica soluci\u00f3n satisfactoria tanto para o Estado como para os refuxiados. A grande importancia da poboaci\u00f3n xud\u00eda na industria e o comercio, cara os que o Goberno trataba de encami\u00f1ar aos refuxiados para asentalos, e o habitual fracaso na competencia destes con aquela avivaron o antisemitismo entre os refuxiados e a s\u00faa insistencia por recuperar empregos estatais. A inestabilidade nacional fac\u00eda fuxir aos investidores estranxeiros, a\u00ednda que o Goberno non se vira xa ameazado polo campesi\u00f1ado \u2014resignado a aceptar a nova situaci\u00f3n\u2014, os obreiros \u2014reprimidos\u2014 ou as clases medias \u2014fartas de experimentos sociais e dos excesos dos paramilitares de dereita\u2014. A fin do terror era necesario para obter o reco\u00f1ecemento internacional do Goberno e recibir axuda econ\u00f3mica.\nD\u00e9cada de Bethlen.\nO final do per\u00edodo de inestabilidade comezou co nomeamento como presidente do Goberno de Esteban Bethlen, candidato de consenso entre conservadores \u2014como h\u00e1bil pol\u00edtico e membro dunha das principais familias aristocr\u00e1ticas h\u00fangaras\u2014 e os radicais de dereita \u2014xa que era calvinista e refuxiado da perdida Transilvania, o que aseguraba que mantivese unha posici\u00f3n revisionista e nacionalista\u2014. Pol\u00edtico veterano, h\u00e1bil e pragm\u00e1tico, obtivo axi\u00f1a unha grande influencia sobre Horthy \u2014cada vez m\u00e1is pr\u00f3ximo aos conservadores, a pesar das s\u00faas estreitas relaci\u00f3ns cos extremistas de dereita\u2014. A s\u00faa actitude liberal-conservadora, intermedia entre os dous grupos que sosti\u00f1an o r\u00e9xime \u2014o conservador e o radical de dereita\u2014, marcou a pol\u00edtica do pa\u00eds durante o seu longo per\u00edodo \u00e1 fronte do Goberno. Fundamentalmente, o novo presidente do Goberno levou a cabo un cambio reaccionario, unha restauraci\u00f3n do sistema pol\u00edtico e social anterior \u00e1 guerra.\nBethlen comezou por acabar coa axitaci\u00f3n de ultradereita, en parte mediante o suborno dalg\u00fans dos seus dirixentes, aos que nomeou para cargos oficiais. Os grupos paramilitares, encargados de cohibir a obreiros e campesi\u00f1os e de intimidar \u00e1 oposici\u00f3n pol\u00edtica, eran xa innecesarios e convert\u00e9ranse nunha ameaza para a elite contrarrevolucionaria conservadora. O proceso foi lento e levou case dous anos, en parte porque exist\u00edan poderosos partidarios dos grupos paramilitares, tanto no Ex\u00e9rcito como na Administraci\u00f3n civil, entre os que se inclu\u00eda o propio rexente \u2014que promulgou unha amnist\u00eda para todos os seus crimes en novembro de 1921\u2014. A mediados de 1920, as bandas rurais quedaron englobadas na xendarmer\u00eda e as da capital, sometidas a control militar e na s\u00faa maior\u00eda, disoltas. Xa con suficiente control do Ex\u00e9rcito e a Polic\u00eda, o Goberno decidiuse a acabar con elas a finais de 1921. Para ga\u00f1arse ao Ex\u00e9rcito, aumentou o presuposto militar a pesar das limitaci\u00f3ns impostas polo tratado de paz. Parte dos oficiais obtiveron postos na Administraci\u00f3n civil; o Estado Maior clandestino quedou controlado por oficiais veteranos dos tempos do imperio, m\u00e1is conservadores que os mandos contrarrevolucionarios. Contra 1922, lograra po\u00f1er fin aos excesos dos paramilitares. Cunha pol\u00edtica exterior pac\u00edfica e tendo posto fin \u00e1 inestabilidade interna, Bethlen logrou o ingreso do pa\u00eds na Sociedade de Naci\u00f3ns o 18 de setembro de 1922. Na disputa polo poder entre conservadores e radicais, Bethlen asegurou temporalmente a vitoria dos primeiros.\nCo Estado en quebra e sen ingresos axeitados, Bethlen vendeu as \u00faltimas reservas de ouro e de divisas para financiar a s\u00faa actividade e cubrir o presuposto nacional entre 1921 e 1923. A estabilidade pol\u00edtica lograda, con todo, permitiulle axi\u00f1a negociar cr\u00e9ditos estranxeiros que melloraron a situaci\u00f3n econ\u00f3mica. Logo do ingreso na Sociedade de Naci\u00f3ns, obtivo un cr\u00e9dito internacional de estabilizaci\u00f3n de douscentos cincuenta mill\u00f3ns de coroas en 1924. Estes cr\u00e9ditos, con todo, comportaron un n\u00famero crecente doutros novos para pagar os anteriores e un d\u00e9ficit orzamentario permanente; a d\u00e9beda externa medrou sen interrupci\u00f3n durante a s\u00faa d\u00e9cada no poder ata acadar en 1931 o 70\u00a0% do PIB. A estratexia de Bethlen base\u00e1base no mantemento do cr\u00e9dito estranxeiro permanente, que conservou durante a d\u00e9cada de 1920. Internamente e a pesar do seu persoal antisemitismo, buscou a cooperaci\u00f3n da burgues\u00eda xud\u00eda na reconstruci\u00f3n econ\u00f3mica da posguerra. O r\u00e9xime mantivo o seu antisemitismo cara a inmensa maior\u00eda da poboaci\u00f3n hebrea, mais aliouse coa reducida alta burgues\u00eda xud\u00eda.\nContrario \u00e1 aplicaci\u00f3n da democracia en Hungr\u00eda e defensor dun sistema pol\u00edtico parlamentario do s\u00e9culo XIX no que as clases privilexiadas ocupasen un papel principal grazas \u00e1 s\u00faa cultura e formaci\u00f3n, Bethlen impuxo unha volta ao sistema estatista autoritario de Colom\u00e1n e Esteban Tisza. Para asegurar o seu poder, Bethlen e os seus partidarios tomaron o control do Partido dos Pequenos Propietarios, que pronto uniron con outros dos seus seguidores no novo Partido da Unidade. Este converteuse na pr\u00e1ctica no partido gobernamental durante todo o per\u00edodo. Restrinxiu mediante un tecnicismo o censo electoral, que volveu \u00e1 forma que ti\u00f1a en 1913. Grazas a un gran n\u00famero de limitaci\u00f3ns, a porcentaxe de poboaci\u00f3n con dereito a voto pasou do 39,5\u00a0% en 1920 ao 29,5\u00a0% en 1922 e o segredo de sufraxio desapareceu da maior\u00eda das circunscrici\u00f3ns electorais do pa\u00eds, en especial das rurais. A reforma electoral garantiulle a Bethlen amplas maior\u00edas, obtidas grazas ao control das circunscrici\u00f3ns con voto p\u00fablico \u2014mediante o uso do suborno, a chantaxe ou a violencia\u2014, nas sucesivas elecci\u00f3ns da d\u00e9cada na que encabezou o Consello de Ministros (1922, 1926 e 1931). Co apoio de Horthy, o control das elecci\u00f3ns e o dominio do partido gobernamental que ti\u00f1a asegurado o Goberno, Bethlen puido gobernar sen oposici\u00f3n durante unha d\u00e9cada na c\u00faspide do sistema, que non s\u00f3 se apoiaba no partido, sen\u00f3n tam\u00e9n na Administraci\u00f3n do Estado, o clero, a banca ou a aristocracia rural. A corrente de dereita radical quedou temporalmente dominada, a\u00ednda que inclu\u00edda no sistema reaccionario de Bethlen, restauraci\u00f3n do anterior \u00e1 guerra mundial. No proceso de restauraci\u00f3n da situaci\u00f3n anterior ao conflito mundial, Bethlen abandonou ademais toda reforma social relevante. O acordo segredo cos socialistas e os dirixentes sindicais permitiu a estes unha actividade limitada. O pacto garantiu a supervivencia do partido, mais ao prezo de restrinxir a axitaci\u00f3n socialista e de convertelo en certo modo en part\u00edcipe do sistema reaccionario de Bethlen. A neutralizaci\u00f3n dos socialistas fixo que a radicalizaci\u00f3n popular a finais da d\u00e9cada seguinte orient\u00e1rase a trav\u00e9s do fascismo.\nEn 1926, reformou a C\u00e1mara Alta, cuxos membros non eran electos, sen\u00f3n que representaban certas categor\u00edas sociais \u2014alta nobreza, representantes eclesi\u00e1sticos, municipais, universitarios, etc.\u2014 ou eran escollidos polo propio rexente. A finais da rexencia, o Senado, reaccionario, converteuse nun dos principais adversarios do antisemitismo e o nacionalsocialismo.\nEn decembro de 1925 tivo que afrontar a maior crise pol\u00edtica exterior dende o restablecemento da monarqu\u00eda en 1920: varios oficiais do Estado Maior foran detidos nos Pa\u00edses Baixos portando miles de francos falsificados. A operaci\u00f3n contara non s\u00f3 coa cooperaci\u00f3n do director da Polic\u00eda, sen\u00f3n tam\u00e9n coa de varios ministros. Logo da aprobaci\u00f3n de varias curtas condenas aos principais acusados, Bethlen presentou a dimisi\u00f3n, mais Horthy mant\u00edvoo \u00e1 fronte do Consello de Ministros, que foi reorganizado. Decidido a impulsar as reclamaci\u00f3ns territoriais, apoiouse principalmente en Italia, unha das naci\u00f3ns vencedoras da contenda mundial, mais insatisfeita cos tratados de paz. En abril de 1927, asinou un acordo de cooperaci\u00f3n e amizade con este pa\u00eds \u2014decidido a impo\u00f1er a s\u00faa hexemon\u00eda na Europa suroriental\u2014, que acabou co illamento internacional h\u00fangaro pero involucrou ao pa\u00eds nun esc\u00e1ndalo armament\u00edstico. Non se abandonaron, con todo, os intentos de convencer tanto a Francia como a Gran Breta\u00f1a da necesidade de aplicar cambios territoriais parciais favorables a Budapest \u00e1s cl\u00e1usulas de Trianon. Militarmente era imposible impo\u00f1elos, dado que o pa\u00eds era moito m\u00e1is d\u00e9bil que os seus veci\u00f1os da Pequena Entente. O pacto con Italia impediu ademais unha aproximaci\u00f3n a Iugoslavia, dada a inimizade entre os dous pa\u00edses: a partir daquela e en colaboraci\u00f3n con Roma, Budapest comezou a apoiar aos nacionalistas croatas.\nCaracter\u00edsticas do poder.\nPrincipais figuras pol\u00edticas.\nO primeiro ministro durante a primeira d\u00e9cada do per\u00edodo, Istv\u00e1n Bethlen, manipulou as elecci\u00f3ns nas localidades do rural, onde o voto non era segredo, logrando as\u00ed a s\u00faa reelecci\u00f3n ata 1931, cando a Gran Depresi\u00f3n expulsouno do poder.\nUnha vez dimitido Bethlen, a figura do rexente adquiriu unha importancia fundamental durante a d\u00e9cada de 1930, en especial a partir de 1935. Dende a s\u00faa creaci\u00f3n en marzo de 1920, o posto contaba con amplos poderes: era o comandante en xefe das Forzas Armadas, pod\u00eda vetar lexislaci\u00f3n, nomeaba ao primeiro ministro e pod\u00eda disolver o Parlamente a vontade. En 1937 outorg\u00e1ronlle novos poderes ao cargo \u2014deixou de ter que responder ante o Parlamento\u2014, mais xa antes convert\u00e9rase no \u00e1rbitro da pol\u00edtica nacional, tanto pola crecente par\u00e1lise gobernamental debida ao cisma entre conservadores e radicais de dereita como polo prestixio do que gozaba o rexente entre a maior\u00eda dos grupos de dereita do pa\u00eds.\nSistema gobernamental.\nBethlen restaurou parcialmente o modelo pol\u00edtico pseudoliberal anterior \u00e1 contenda mundial: parlamentario, multipartidista, con certa liberdade de prensa e dereitos civ\u00eds. O pa\u00eds dispu\u00f1a de voto segredo unicamente nas cidades e o censo estaba moi restrinxido. Mesmo nas cidades, \u00fanico lugar onde os movementos obreiros gozaban de certa liberdade, a s\u00faa influencia era m\u00ednima, xa que os principais cargos municipais eran nomeados polo Goberno. Do mesmo xeito, o sufraxio estaba limitado por sexo e idade. O gran n\u00famero de condici\u00f3ns que limitaban o dereito a voto fac\u00edan que s\u00f3 entre un 26,6\u00a0% e un 33,8\u00a0% da poboaci\u00f3n puidese votar nas elecci\u00f3ns celebradas durante a rexencia, de xeito controlado polo poder. A reforma electoral de Bethlen de 1922, coa s\u00faa restrici\u00f3n do dereito a voto e a eliminaci\u00f3n do sufraxio segredo en gran parte das circunscrici\u00f3ns asegurou, xunto co uso da coerci\u00f3n e a corrupci\u00f3n \u2014coa habitual colaboraci\u00f3n de terratenentes, xendarmes e notarios, de gran poder no campo\u2014, c\u00f3modas maior\u00edas ao Goberno nas sucesivas votaci\u00f3ns. En 1938, estendeuse o voto segredo a todo o pa\u00eds, mais ao mesmo tempo aumentouse a idade m\u00ednima e engad\u00edronse outras condici\u00f3ns para exercer o dereito nun complicado sistema de circunscrici\u00f3ns; as reformas conduciron a unha nova reduci\u00f3n da poboaci\u00f3n con dereito a voto, que pasou do 29\u00a0% ao 22,5\u00a0%.\nMoitos dos partidos permitidos, dende a ultradereita ata os socialdem\u00f3cratas (o partido comunista estaba prohibido), eran min\u00fasculos e ef\u00e9meros, meras plataformas para o ascenso dos seus dirixentes. Nunca ameazaron o permanente triunfo electoral ama\u00f1ado do partido gobernamental. A\u00ednda que pod\u00edan presentar as s\u00faas queixas no Parlamento, carec\u00edan de todo poder efectivo. O partido gobernamental era, fundamentalmente, o representante das clases dominantes. A comezos dos anos vinte, os principais partidos eran o Partido da Unidade Nacional Cristi\u00e1, conservador e nacionalista, e o Partido dos Pequenos Propietarios. Os dous un\u00edronse en xullo de 1920, quedando na pr\u00e1ctica o segundo subordinado ao primeiro. O novo partido, o Partido da Unidade (Egys\u00e9ges P\u00e1rt), converteuse no partido de goberno durante as seguintes d\u00faas d\u00e9cadas. Durante a d\u00e9cada de 1930, apareceron novos partidos de extrema dereita que, na s\u00faa maior\u00eda, acabaron fusion\u00e1ndose no Partido da Cruz Frechada de Ferenc Sz\u00e1lasi. O Partido da Unidade era en realidade unha colecci\u00f3n de partidos menores e agrupaci\u00f3ns de intereses diversos, que inclu\u00edan aos terratenentes, industriais, mon\u00e1rquicos partidarios dos Habsburgo, revisionistas e outros, unidos fundamentalmente polo seu irredentismo, anticomunismo e conservadorismo social. Abondaban tam\u00e9n os antisemitas, a\u00ednda que os membros do partido non levaron a cabo medidas antixud\u00edas salvo na \u00e9poca da contrarrevoluci\u00f3n (1918-1921). O partido gobernamental mostrouse constantemente dividido en d\u00faas correntes, \u00e1s veces solapadas: a conservadora e a radical de dereita. Esta divisi\u00f3n acentuouse co tempo. Mentres que a primeira era menos partidaria de Alema\u00f1a, m\u00e1is pr\u00f3xima a Gran Breta\u00f1a e m\u00e1is orientada a manter o sistema social, econ\u00f3mico e pol\u00edtico anterior \u00e1 guerra mundial, a segunda era en xeral claramente partidaria do Terceiro Reich, m\u00e1is favorable \u00e1 distribuci\u00f3n da terra, de limitar o emprego da poboaci\u00f3n xud\u00eda e de que o Estado tomara o control da industria e a banca. A primeira adoitaba agrupar aos membros de maior idade con cargos de maior importancia na Administraci\u00f3n, mentres que a segunda concentraba normalmente a elementos m\u00e1is novos e con cargos menores. Ambas correntes divid\u00edanse o control dos ministerios, a Administraci\u00f3n en xeral e o partido. Ao longo da d\u00e9cada de 1930, con todo, a corrente conservadora foi cedendo poder \u00e1 radical \u2014non sen que ambas continuaran disput\u00e1ndose o control do partido\u2014, tendencia que inverteuse a comezos da d\u00e9cada seguinte.\nO sistema pol\u00edtico era piramidal, cunha estreita relaci\u00f3n entre os partidarios do primeiro ministro nas Cortes e a Administraci\u00f3n estatal, que aqueles copaban. O primeiro ministro e, baixo del, o ministro do Interior, controlaba a estrutura administrativa mediante o nomeamento dos postos chave da Administraci\u00f3n, como os \"f\u00f6ispan\", e o dominio da Polic\u00eda e a xendarmer\u00eda. Este control administrativo aseguraba as continuas vitorias electorais daqueles que dirix\u00edan o Goberno. En xeral, o poder do partido gobernamental base\u00e1base no control das circunscrici\u00f3ns rurais, sometidas mediante o aparello administrativo. Dos 628 escanos \u2014dun total de 980\u2014 obtidos nas distintas elecci\u00f3ns entre 1922 e 1935 polos candidatos gobernamentais, 578 correspond\u00edan \u00e1s circunscrici\u00f3ns sen voto segredo. Por contra, o Goberno apenas interfer\u00eda nos distritos urbanos, o que aseguraba a presenza dunha certa oposici\u00f3n no Parlamento, frecuentemente moi cr\u00edtica coas medidas oficiais.\nO Goberno mantivo unha notable liberdade de prensa, a\u00ednda que menor que a do per\u00edodo anterior \u00e1 guerra de 1914. A maior\u00eda dos diarios, liberais e en moitos casos en mans de propietarios xudeus, eran en realidade contrarios ao Goberno. A Xudicatura tam\u00e9n mantivo unha certa independencia, a pesar do endurecemento das leis, e as condenas pol\u00edticas foron escasas unha vez finalizado o primeiro per\u00edodo contrarrevolucionario.\nCrise econ\u00f3mica e troco de goberno.\nG\u00f6mb\u00f6s e os radicais.\nA Gran Depresi\u00f3n produciu unha grande crise econ\u00f3mica e social que puxo en dificultades o modelo pol\u00edtico de Bethlen. Os radicais de dereita, dispostos a afastar do goberno aos conservadores, criticaban o que consideraban submisi\u00f3n \u00e1 Sociedade de Naci\u00f3ns, alianza coas democracias occidentais e coa burgues\u00eda xud\u00eda nacional \u2014a pesar do antisemitismo oficial\u2014 e defend\u00edan o seu ideal de nacionalismo racial, antisemitismo, anticapitalismo financeiro, antiintelectualismo e reforma radical social para atraerse \u00e1s masas. A pesar das primeiras escisi\u00f3ns no partido gobernamental dalg\u00fans extremistas, Bethlen logrou ga\u00f1ar as elecci\u00f3ns de xu\u00f1o e xullo de 1931, adiantadas en previsi\u00f3n do empeoramento da crise econ\u00f3mica logo da quebra do Creditanstalt o mes anterior. Con todo, inseguro xa do apoio do rexente, o 19 de agosto de 1931, Bethlen dimitiu e a presidencia do Consello de Ministros pasou ao conde Gyula K\u00e1rolyi, cambio que non solucionou a crise.\nNesta situaci\u00f3n, o rexente e os principais pol\u00edticos decidiron chamar a Gyula G\u00f6mb\u00f6s, representante dos radicais e a persoa con m\u00e1is probabilidades de calmar \u00e1s masas. O 5 de outubro de 1932, asumiu a presidencia \u00e1 fronte do primeiro gabinete mon\u00e1rquico sen un s\u00f3 arist\u00f3crata nas s\u00faas filas. O nomeamento, con todo, comportaba abondosas restrici\u00f3ns impostas por Horthy que impediron a conversi\u00f3n do pa\u00eds ao modelo fascista: o novo primeiro ministro non pod\u00eda disolver as Cortes, deb\u00eda pospo\u00f1er toda reforma agraria ou lexislaci\u00f3n antisemita, deb\u00eda nomear a figuras de confianza para postos chave do seu Goberno e non poder\u00eda reformar as instituci\u00f3ns do pa\u00eds. Limitado deste xeito, G\u00f6mb\u00f6s tivo que presentarse como a presidente da \u00abreconstruci\u00f3n econ\u00f3mica\u00bb do pa\u00eds, e non da s\u00faa reforma social. Ao principio, herdou un Consello de Ministros e un partido controlado por Bethlen e os seus seguidores conservadores. As declaraci\u00f3ns de moderaci\u00f3n de G\u00f6mb\u00f6s, en todo caso, s\u00f3 mostraban a s\u00faa disposici\u00f3n para pospo\u00f1er temporalmente o seu programa pol\u00edtico centrado na instauraci\u00f3n dun modelo autoritario. Reorganizou o partido gobernamental para convertelo nun instrumento de control total da vida social do pa\u00eds; desexaba converter a formaci\u00f3n nunha organizaci\u00f3n de masas de estilo fascista. Pouco a pouco, foi colocando aos seus partidarios nos postos medios e principais da Administraci\u00f3n e o Ex\u00e9rcito.\nTratou tanto con Alema\u00f1a \u2014onde Hitler fora nomeado chanceler a finais de xaneiro de 1933, para satisfacci\u00f3n de G\u00f6mb\u00f6s\u2014 como con Italia \u2014achegamento comezado xa en 1927 durante a presidencia de Bethlen\u2014 e, no ver\u00e1n de 1933, apoiou os plans de Mussolini de formar un bloque econ\u00f3mico entre Italia, Hungr\u00eda e Austria a cambio do apoio deste \u00e1s reclamaci\u00f3ns territoriais h\u00fangaras. Frustrado polas diferenzas italo-alem\u00e1s no seu intento de formar unha alianza tripartita revisionista entre Berl\u00edn, Roma e Budapest, continuou as negociaci\u00f3ns con Viena e Roma para estreitar relaci\u00f3ns, que plasm\u00e1ronse nos Protocolos de Roma, asinados en marzo de 1934. Contou co decidido apoio do Ex\u00e9rcito na s\u00faa pol\u00edtica de achegamento a Alema\u00f1a e Italia. En 1935, negouse a aprobar as sanci\u00f3ns propostas pola Sociedade de Naci\u00f3ns contra Italia pola invasi\u00f3n italiana de Etiop\u00eda e viu con satisfacci\u00f3n o achegamento entre Italia e Alema\u00f1a a finais de 1935 e comezos de 1936. Respecto aos pa\u00edses veci\u00f1os, G\u00f6mb\u00f6s abandonou todo intento de mellorar relaci\u00f3ns con Iugoslavia \u2014decidiu apoiar aos independentistas croatas e macedonios\u2014 e tratou de facelo con Roman\u00eda, con apoio italiano, finalmente sen \u00e9xito.\nFinalmente, en 1935 logrou convencer ao rexente de convocar elecci\u00f3ns, nas que obtivo unha maior\u00eda composta por deputados de ideas m\u00e1is pr\u00f3ximas \u00e1s s\u00faas que a herdada de Bethlen. As elecci\u00f3ns amosaron un crecemento notable da ultradereita, tanto nas filas gobernamentais como nas da oposici\u00f3n. Logrou ademais a renovaci\u00f3n dos mandos militares, coa retirada de antigos oficiais austroh\u00fangaros e o nomeamento doutros m\u00e1is novos e partidarios tanto das reformas sociais como da implantaci\u00f3n do modelo pol\u00edtico autoritario. A partir de ent\u00f3n, os oficiais comezaron a influ\u00edr na pol\u00edtica nacional, especialmente na exterior. A maior\u00eda da oficialidade \u2014fundamentalmente formada por persoas de clase media baixa e frecuentemente das minor\u00edas, en especial, da alem\u00e1\u2014 pasou a defender o modelo fascista, tanto na pol\u00edtica exterior \u2014avogando por unha alianza co Eixe\u2014 como na interior. G\u00f6mbos era cada vez m\u00e1is abertamente partidario deste, mais a s\u00faa morte en outubro de 1936 tras unha grave enfermidade frustrou os plans de mudanza pol\u00edtica.\nO falecemento de G\u00f6mb\u00f6s converteu a Horthy na figura pol\u00edtica fundamental do pa\u00eds, \u00e1rbitro entre as correntes m\u00e1is conservadoras e as m\u00e1is extremistas de dereita. Horthy tentou gardar o equilibrio entre ambas nomeando na d\u00e9cada seguinte a primeiros ministros dunha e doutra alternativamente e tratando de reunificalas sen \u00e9xito. Nos \u00faltimos oito anos da s\u00faa rexencia, o poder\u00edo alem\u00e1n e a s\u00faa popularidade entre parte da poboaci\u00f3n marcaron intensamente a pol\u00edtica nacional e desbarataron todo intento de restaurar o modelo conservador da d\u00e9cada de 1920. Alema\u00f1a aliviou a crise econ\u00f3mica do pa\u00eds e facilitou a consecuci\u00f3n dos seus anhelos de revisi\u00f3n territorial, mais ao prezo de convertelo progresivamente no seu sat\u00e9lite. Os sucesivos Gobernos fracasaron nos seus intentos de limitar a influencia alem\u00e1 e a xiro cara a dereita do pa\u00eds, en parte pola s\u00faa negativa a renunciar \u00e1s s\u00faas aspiraci\u00f3ns revisionistas, que depend\u00edan de Berl\u00edn, que favorec\u00eda o robustecemento da ultradereita h\u00fangara.\nEntre 1935 e 1936 produciuse ademais unha mudanza fundamental na pol\u00edtica militar h\u00fangara: se ben ata o momento a maior\u00eda do armamento o subministrara Italia, Alema\u00f1a comezou a desprazar a esta como principal provedor, proceso que evolucionou en paralelo coa perda de peso pol\u00edtico de Roma na rexi\u00f3n \u2014enfrascada na guerra africana e m\u00e1is disposta a aceptar a extensi\u00f3n da influencia alem\u00e1 no centro de Europa\u2014 e o crecemento do de Berl\u00edn. Alema\u00f1a, con todo, admitiu apoiar as reivindicaci\u00f3ns h\u00fangaras en Checoslovaquia, mais non en Iugoslavia ou Roman\u00eda. A posibilidade de revisar a situaci\u00f3n fixada logo da guerra mundial polo rexurdimento do poder\u00edo alem\u00e1n satisfixo aos mandatarios h\u00fangaros, mais converteunos en dependentes de Berl\u00edn; dado o desequilibrio da alianza italo-xermana selada en outubro de 1936, Budapest non pod\u00eda apoiarse en Roma \u2014a pesar da confirmaci\u00f3n e ampliaci\u00f3n dos protocolos romanos de 1934 en novembro\u2014 para contrarrestar a supremac\u00eda alem\u00e1.\nRadicais e conservadores.\nHorthy nomeou ent\u00f3n a un presidente do Goberno menos radical e m\u00e1is conservador, K\u00e1lm\u00e1n Dar\u00e1nyi, ministro de Agricultura do falecido G\u00f6mb\u00f6s, que desfixo en parte a obra do seu predecesor, en especial en canto \u00e1 organizaci\u00f3n do partido gobernamental. Dar\u00e1nyi tivo que enfrontarse \u00e1 crecente influencia alem\u00e1 na rexi\u00f3n, en especial logo da anexi\u00f3n de Austria \u2014que Hungr\u00eda aceptou pasivamente\u2014, que fixo do Reich veci\u00f1o de Hungr\u00eda. Combinou a represi\u00f3n dos grupos nacionalsocialistas \u2014apoiados por Berl\u00edn\u2014 coa aprobaci\u00f3n de lexislaci\u00f3n antisemita coa intenci\u00f3n de arrebatar \u00e1 oposici\u00f3n este motivo de cr\u00edtica e, ao mesmo tempo, congraciarse coa Alema\u00f1a nazi. A influencia econ\u00f3mica, que permitira unha certa recuperaci\u00f3n, e a militar, mediante a axuda ao rearmamento clandestino, as\u00ed como os desexos revisionistas imped\u00edan abandonar a orientaci\u00f3n proxermana iniciada por G\u00f6mb\u00f6s. A\u00ednda as\u00ed, tratou de manter boas relaci\u00f3ns con franceses e brit\u00e1nicos, en especial, con estes \u00faltimos \u2014cada vez m\u00e1is indiferentes \u00e1 situaci\u00f3n en Europa central e dispostos a compracer os desexos alem\u00e1ns na zona\u2014, e de reforzar os lazos cos italianos. A finais de 1937 e unha vez co\u00f1ecida a decisi\u00f3n de Hitler de destru\u00edr Checoslovaquia e a oferta de devolver Eslovaquia se Hungr\u00eda cooperaba na tarefa, aprobouse un plan de rearmamento que foi anunciado en marzo do ano seguinte.\nA lexislaci\u00f3n antisemita, aprobada con considerable rexeitamento parlamentario, non terminou coa axitaci\u00f3n nacionalsocialista opositora. Considerando que a actitude ambigua de Dar\u00e1nyi fracasara en acabar coa oposici\u00f3n, en 1938 Horthy substitu\u00eduno por B\u00e9la Imr\u00e9dy, financeiro experto con fama de pragm\u00e1tico con excelentes relaci\u00f3ns cos c\u00edrculos financeiros internacionais e, en especial, cos brit\u00e1nicos. Ao comezo, Imr\u00e9dy continuou a represi\u00f3n dos grupos nacionalsocialistas, prohibiu aos funcionarios afiliarse a partidos pol\u00edticos, logrou a condena de Ferenc Sz\u00e1lasi, prometeu manter o sistema pol\u00edtico e non modificar a situaci\u00f3n da poboaci\u00f3n xud\u00eda. Imr\u00e9dy deb\u00eda ter detido a dereitizaci\u00f3n gobernamental dos \u00faltimos meses do mandato do seu predecesor e moderado a influencia alem\u00e1. En agosto e novamente en setembro, negouse a participar xunto con Alema\u00f1a nun posible enfrontamento armado contra Checoslovaquia durante a Crise dos Sudetes temendo a posible reacci\u00f3n da Pequena Entente \u2014o rearmamento h\u00fangaro apenas comezara meses antes\u2014; a cambio deste xesto, esta admitiu o rearmamento h\u00fangaro. A pesar do desexo de participar na repartici\u00f3n de Checoslovaquia, o Goberno tem\u00eda a expansi\u00f3n alem\u00e1 na rexi\u00f3n, preocup\u00e1balle a s\u00faa propia debilidade militar e a\u00ednda esperaba a axuda brit\u00e1nica para obter pacificamente os territorios desexados sen necesidade de participar nas manobras alem\u00e1s. En setembro de 1938, con todo, Imr\u00e9dy abandonou por completo esta actitude e presentouse como o herdeiro de G\u00f6mb\u00f6s e l\u00edder da dereita radical progxermana, cun amplo programa de reformas sociais que inclu\u00edan unha reforma agraria e novas leis antisemitas. As s\u00faas declaraci\u00f3ns adoptaron cada vez m\u00e1is unha aparencia fascista e creou un partido, o Movemento da Vida H\u00fangara, de clara inspiraci\u00f3n fascista. Grazas \u00e1 nova proximidade a Alema\u00f1a e Italia, o pa\u00eds recuperou parte dos territorios perdidos en Checoslovaquia na Primeira arbitraxe de Viena en novembro. Imr\u00e9dy realizou ademais algunhas concesi\u00f3ns diplom\u00e1ticas e econ\u00f3micas a Berl\u00edn, cambiou o ministro de Asuntos Exteriores por outro m\u00e1is claramente proxermano e nomeou a un xefe do Estado Maior e ministro de Defensa abertamente partidarios de Alema\u00f1a. Contrarios \u00e1 nova posici\u00f3n de Imr\u00e9dy, emporiso, os conservadores dirixidos por Bethlen ali\u00e1ronse con parte da oposici\u00f3n \u2014liberais e socialdem\u00f3cratas\u2014 para aprobar unha moci\u00f3n de censura o 23 de novembro. Esta agrupaci\u00f3n de forzas, xurdida xa nos \u00faltimo meses de Goberno de G\u00f6mb\u00f6s, op\u00fa\u00f1ase ao crecemento da ultradereita, a\u00ednda que non \u00e1 alianza con Alema\u00f1a en pol\u00edtica exterior. Os titubeos de Horthy e o apoio popular permitiron a Imr\u00e9dy permanecer no cargo ata que demostrouse a s\u00faa ascendencia xud\u00eda, o que levou \u00e1 s\u00faa renuncia a comezos de 1939. Antes, o pa\u00eds ingresou no Pacto Antikomintern, o que precipitou a ruptura de relaci\u00f3ns diplom\u00e1ticas coa URSS en febreiro de 1939.\nPara ent\u00f3n Alema\u00f1a obtivera un papel fundamental na pol\u00edtica h\u00fangara, tanto pola s\u00faa importancia econ\u00f3mica \u2014en 1939 Alema\u00f1a era o destino do 52,2\u00a0% das exportaci\u00f3ns h\u00fangaras e ostentaba o 50\u00a0% do capital estranxeiro investido no pa\u00eds\u2014 como diplom\u00e1tica \u2014a recuperaci\u00f3n de territorios depend\u00eda fundamentalmente de Berl\u00edn\u2014 ou militar \u2014sobre o pa\u00eds pend\u00eda continuamente a ameaza de invasi\u00f3n alem\u00e1\u2014. Se a influencia alem\u00e1 na pol\u00edtica exterior tend\u00eda a achegar ao pa\u00eds ao Eixe, en pol\u00edtica interior manifestouse principalmente no intento de acabar coa poboaci\u00f3n xud\u00eda \u2014non en aplicar unha reforma agraria, que tivese diminu\u00eddo a cantidade de produtos agr\u00edcolas que Hungr\u00eda exportaba ao Reich\u2014. Fundamentalmente, o crecente poder alem\u00e1n favoreceu \u00e1 ultradereita h\u00fangara.\nA represi\u00f3n gobernamental dos movementos nacionalsocialistas \u2014moi numerosos dende 1932, mais moi divididos entre distintos partidos\u2014 resultou contraproducente: non s\u00f3 ga\u00f1aron adeptos entre parte da poboaci\u00f3n como verdadeiros opositores ao r\u00e9xime, sen\u00f3n que a finais da d\u00e9cada lograron en conxunto cincuenta deputados e un cuarto dos votos nas elecci\u00f3ns de 1939. O seu apoio provi\u00f1a de todos os sectores sociais: obtiveron votos en zonas cat\u00f3licas e protestantes, nas cidades \u2014na capital obtiveron case un terzo dos sufraxios, duplicando aos socialdem\u00f3cratas\u2014 no campo e entre as minor\u00edas. O desexo popular de cambios, a actitude reaccionaria do Goberno, oposto a eles, a impotencia da esquerda e o poder\u00edo dos movementos fascistas en Europa favorec\u00edan o crecemento da ultradereita radical como oposici\u00f3n favorable \u00e1s reformas. Profundamente dividido internamente entre conservadores e radicais de dereita, o partido gobernamental perdeu parcialmente o control das elecci\u00f3ns, o que permitiu os bos resultados das formaci\u00f3ns nacionalsocialistas e, en xeral, o das masas, que a partir de ent\u00f3n pasou a mobilizar Ferenc Sz\u00e1lasi \u2014a formaci\u00f3n fascista con maior apoio\u2014. A dereitizaci\u00f3n do Goberno e a recuperaci\u00f3n dalg\u00fans territorios grazas \u00e1 intervenci\u00f3n de Alema\u00f1a, con todo, debilitaron \u00e1 oposici\u00f3n, xa que parte dos seus apoios comezaron a ver innecesario o cambio gobernamental unha vez satisfeitas as s\u00faas aspiraci\u00f3ns.\nA Imr\u00e9dy sucedeulle \u00e1 fronte da Presidencia do Goberno o conde P\u00e1l Teleki, arist\u00f3crata conservador antisemita favorable a Gran Breta\u00f1a que tratou sen \u00e9xito de limitar o achegamento do pa\u00eds a Alema\u00f1a. Para apazugar a esta e a pesar de que deb\u00eda tratar de achegar ao pa\u00eds a Gran Breta\u00f1a, Teleki tivo que realizar algunhas concesi\u00f3ns pol\u00edticas: en febreiro de 1939 o pa\u00eds rubricou o Pacto Antikomintern, en abril abandonou a Sociedade de Naci\u00f3ns e en novembro de 1940, asinou o Pacto Tripartito. Op\u00faxose \u00e1 autonom\u00eda da minor\u00eda alem\u00e1 en Hungr\u00eda e \u00e1 extensi\u00f3n da propaganda nazi estre esta mais, en troques, aprobou nova lexislaci\u00f3n antisemita, preparada por Imr\u00e9dy antes da s\u00faa destituci\u00f3n. Tratou de empregar o poder\u00eda alem\u00e1n para lograr os obxectivos revisionistas do pa\u00eds sen por iso dar a impresi\u00f3n \u00e1s potencias vencedoras da primeira guerra mundial de terse aliado con Berl\u00edn, obxectivo no que fracasou. Op\u00faxose \u00e1 participaci\u00f3n do pa\u00eds na invasi\u00f3n de Polonia, permitiu que varios milleiros de voluntarios loitasen nas filas polonesas e que entre cen e cento corenta mil poloneses cruzasen o territorio nacional cami\u00f1o de Francia, mais non logrou acabar coa dependencia de Alema\u00f1a. O comezo da segunda guerra mundial, con todo, eliminou parte da oposici\u00f3n interna a Teleki: socialistas e liberais trataron de axudar ao Primeiro Ministro a manter os lazos cos Aliados e a oposici\u00f3n de ultradereita perdeu parte do apoio de Alema\u00f1a, m\u00e1is interesada na explotaci\u00f3n econ\u00f3mica da rexi\u00f3n que en experimentos pol\u00edticos. A finais do ver\u00e1n de 1940, recuperou d\u00faas quintas partes de Transilvania na Segunda arbitraxe de Viena, mais novamente grazas \u00e1 intervenci\u00f3n de Italia e Alema\u00f1a. A cambio, tivo que realizar novas concesi\u00f3ns: liberou a Sz\u00e1lasi, promulgou novas leis antisemitas e ampliou a autonom\u00eda da minor\u00eda alem\u00e1, ademais de subscribir o Pacto Tripartito. Durante todo o seu mandato, tivo que afrontar a intensa presi\u00f3n dos mandos militares, decididamente favorables a unha estreita alianza con Alema\u00f1a e opostos \u00e1 moderaci\u00f3n do Primeiro Ministro. Oposto \u00e1 participaci\u00f3n h\u00fangara na invasi\u00f3n de Iugoslavia na primavera de 1941 \u2014pa\u00eds co que asinara un tratado de amizade en decembro de 1940 para compensar a dependencia de Alema\u00f1a\u2014, Teleki suicidouse en va protesta. Horthy, entusiasmado coa oferta alem\u00e1 de territorio iugoslavo a cambio de participar na campa\u00f1a, permitira que o alto mando h\u00fangaro tomase parte na planificaci\u00f3n da operaci\u00f3n. Hungr\u00eda interveu nesta e Gran Breta\u00f1a rompeu relaci\u00f3ns con Budapest. O rexente nomeou ent\u00f3n a un Primeiro Ministro claramente filoxermano, o ministro de Asuntos Exteriores \"L\u00e1szl\u00f3\" B\u00e1rdossy, que levou ao pa\u00eds \u00e1 guerra do lado do Eixe, primeiro contra Iugoslavia e m\u00e1is tarde contra a URSS (a finais de xu\u00f1o) e os Aliados occidentais (en decembro).\nSegunda guerra mundial.\n\u00daltimos anos da rexencia de Horthy.\nA serie de vitorias alem\u00e1s a comezos da guerra mundial, o convencemento de que s\u00f3 o favor de Alema\u00f1a permitir\u00eda a Hungr\u00eda cumprir o seu so\u00f1o de recuperaci\u00f3n territorial e o bo recordo da alianza h\u00fangaro-xermana da primeira guerra mundial inclinaron a Horthy a favor da alianza co Reich, a pesar do seu desprezo por Hitler, o seu respecto ao poder naval brit\u00e1nico e o temor de que o nacionalsocialismo acabase co sistema social imperante no pa\u00eds. Unha vez firmemente aliado con Alema\u00f1a, o temor ao comunismo sovi\u00e9tico impediu abandonar a esta. O achegamento a Alema\u00f1a tam\u00e9n tivo consecuencias na pol\u00edtica interior, na que seguiuse tam\u00e9n o exemplo alem\u00e1n, en especial, en lexislaci\u00f3n antisemita.\nO excesivo servilismo de B\u00e1rdossy con Alema\u00f1a e o seu desprezo polos conservadores fixeron que Horthy acabase por substitu\u00edlo por outro Primeiro Ministro m\u00e1is conservador, Mikl\u00f3s K\u00e1llay, arist\u00f3crata e \u00faltimo presidente do Goberno da rexencia do almirante. O fin do entusiasmo inicial pola alianza con Berl\u00edn chegou axi\u00f1a: en agosto de 1941 os conservadores comezaron a lembrarlle ao rexente a s\u00faa crenza na invulnerabilidade do poder naval brit\u00e1nico e aliado. A tarefa de K\u00e1llay era tratar de afastar a Hungr\u00eda de Alema\u00f1a. A\u00ednda as\u00ed, nin B\u00e1rdossy nin K\u00e1llay lograron retirar os ex\u00e9rcitos h\u00fangaros da fronte oriental, onde a comezos de 1943 sufriron enormes perdas. O n\u00famero de tropas na fronte oriental fora reducido ata finais de 1942; as derrotas do inverno dese ano eliminaron practicamente \u00e1s unidades h\u00fangaras. O groso das superviventes regresou a Hungr\u00eda e algunhas quedaron na retagarda ucra\u00edna. A partir de ent\u00f3n, K\u00e1llay negouse a enviar novas unidades \u00e1 fronte, \u00e1 cal as formaci\u00f3ns h\u00fangaras marcharon de novo s\u00f3 na primavera de 1944. A alianza antih\u00fangara forxada por Croacia, Roman\u00eda e Eslovaquia en maio de 1942 facilitou a negativa de K\u00e1llay, xustificada pola necesidade de defender as fronteiras nacionais desta nova \u00abPequena Entente do Eixe\u00bb. O groso das forzas militares h\u00fangaras concentrouse nos C\u00e1rpatos. K\u00e1llay limitou ademais a cooperaci\u00f3n econ\u00f3mica co Reich: s\u00f3 un quinto da produci\u00f3n el\u00e9ctrica adicouse a fins militares e non aportou m\u00e1is que un cuarto dos alimentos prometidos a Alema\u00f1a. Os gastos militares, con todo, medraron case de xeito continuo: se en 1938-1940 supu\u00f1an o 17,1\u00a0% do PIB, en 1942 chegaron ao 24,4\u00a0% e en 1943, o 27,3\u00a0%.\nInternamente, mantivo unha certa liberdade de prensa, de dereitos civ\u00eds e de oposici\u00f3n parlamentaria, con chiscos aos Aliados occidentais. A\u00ednda que continuou a discriminaci\u00f3n da poboaci\u00f3n xud\u00eda, non foi enviada ao exterminio e protexeuse aos prisioneiros poloneses e Aliados.\nK\u00e1llay comezou ademais negociaci\u00f3ns confidenciais cos Aliados occidentais que permitiron que o pa\u00eds evitara temporalmente os bombardeos aliados, mentres que os avi\u00f3ns destes puideron evitar sen risco as defensas a\u00e9reas nas s\u00faas misi\u00f3ns. O plan do rexente e do novo Primeiro Ministro era soster a fronte oriental ata poder render o pa\u00eds aos Aliados occidentais, convencidos de que estes non permitir\u00edan o control da rexi\u00f3n polos sovi\u00e9ticos. Do mesmo xeito que Roman\u00eda e Hungr\u00eda competiran polo favor de Hitler cando a s\u00faa sorte era favorable, a mesma competencia repetiuse para abandonar o Eixe cando suced\u00e9ronse as s\u00faas derrotas. Os intentos de mudar de bando, con todo, fracasaron, tanto polo desexo de manter os territorios recuperados e o anticuado sistema social, como pola reticencia gobernamental a tratar coa Uni\u00f3n Sovi\u00e9tica. Para evitar un cambio de bando similar ao italiano, os alem\u00e1ns invadiron sen oposici\u00f3n o pa\u00eds o 19 de marzo de 1944. K\u00e1llay refuxiouse na embaixada turca mentres que Horthy quedaba retido polos seus anfitri\u00f3ns alem\u00e1ns no Castelo Klessheim ata que accedeu a nomear un novo Goberno co antigo embaixador en Berl\u00edn D\u00f6me Szt\u00f3jay \u00e1 fronte. Non houbo resistencia algunha \u00e1 ocupaci\u00f3n.\nO novo Consello de Ministros, supervisado polo enviado alem\u00e1n Edmund Veesenmayer, ficou encargado de reformar o Ex\u00e9rcito e a econom\u00eda nacionais en favor do esforzo b\u00e9lico alem\u00e1n e de po\u00f1er fin ao \u00abproblema xudeu\u00bb. O Partido da Cruz Frechada foi exclu\u00eddo do gabinete que, con todo, inclu\u00edu a destacados membros da ultradereita. A supervisi\u00f3n da deportaci\u00f3n da poboaci\u00f3n hebrea quedou en mans de Adolf Eichmann, enviado ao pa\u00eds xunto \u00e1s primeiras tropas de ocupaci\u00f3n. Un novo decreto gobernamental permitiu comezar as grandes deportaci\u00f3ns en apenas unhas semanas. O proceso de exterminio seguiu as pautas habituais nos territorios baixo control alem\u00e1n: unha serie de medidas lexislativas reduciron os dereitos da cidadan\u00eda xud\u00eda e separouna do resto da poboaci\u00f3n en guetos \u2014ag\u00e1s na capital\u2014; logo comezaron as deportaci\u00f3ns \u2014o 14 de maio\u2014 en condici\u00f3ns inhumanas dunhas mil persoas diarias. En total, 223\u00a0300 persoas do territorio de 1920 e 292\u00a0200 dos recuperados nos \u00faltimos anos foron deportadas por orde segreda do Ministerio do Interior. En tan s\u00f3 cincuenta e seis d\u00edas, foron deportados a ese campo de exterminio 437\u00a0000 persoas xud\u00edas. En total foron asasinadas 565\u00a0000 persoas xud\u00edas nos territorios controlados por Hungr\u00eda durante a guerra. A vintena de principais compa\u00f1\u00edas industriais quedaron en mans das SS, outras menores foron saqueadas pola poboaci\u00f3n ou polo Estado. As deportaci\u00f3ns, coordinadas polo reducido grupo de Eichmann, contaron coa decidida colaboraci\u00f3n da Administraci\u00f3n h\u00fangara, en especial, da xendarmer\u00eda. As\u00ed mesmo, a achega h\u00fangara ao esforzo b\u00e9lico alem\u00e1n creceu novamente de xeito considerable.\nAnimado por Bethlen, os representantes dos pa\u00edses neutrais, e polos sucesivos reveses alem\u00e1ns na contenda, Horthy tratou novamente de mudar de rumbo pol\u00edtico durante o ver\u00e1n. Destitu\u00edu aos secretarios de Estado nacionalsocialistas impostos polos alem\u00e1ns e impediu a deportaci\u00f3n da poboaci\u00f3n xud\u00eda da capital, se ben non se atreveu a destitu\u00edr a Szt\u00f3jay ata finais de agosto, logo do cambio de bando de Roman\u00eda. Destitu\u00eddo este, o novo Goberno, presidido polo xeneral G\u00e9za Lakatos, estaba formado por militares e homes leais ao rexente e creouse co obxectivo de lograr o armisticio. Lakatos deb\u00eda render o pa\u00eds aos sovi\u00e9ticos que penetraran finalmente en Hungr\u00eda.\nO intento de capitular ante os sovi\u00e9ticos, tard\u00edo e mal organizado, fracasou en outubro de 1944. Os alem\u00e1ns deron un golpe de Estado que rematou coa rexencia de Horthy e entregou o poder a Ferenc Sz\u00e1lasi, cos sovi\u00e9ticos xa \u00e1s portas da capital. O almirante foi deportado a Alema\u00f1a.\nSz\u00e1lasi e o final da guerra.\nFormouse ent\u00f3n baixo protecci\u00f3n alem\u00e1 un novo Goberno fascista \u2014uni\u00f3n das distintas correntes a excepci\u00f3n dos seguidores de Imr\u00e9dy, que detestaban o novo Primeiro Ministro\u2014, que desatou unha brutal represi\u00f3n. O 16 de outubro, produciuse o primeiro pogrom en Budapest, no que as milicias de Sz\u00e1lasi e as tropas alem\u00e1s asasinaron a entre duascentas e trescentas persoas. Entre sete e oito mil persoas xud\u00edas foron brutalmente conducidas ao hip\u00f3dromo ata que foron liberados por orde do propio Sz\u00e1lasi tres d\u00edas m\u00e1is tarde. O mesmo d\u00eda da toma de posesi\u00f3n de Sz\u00e1lasi, as tropas sovi\u00e9ticas, que controlaban xa cerca da metade do pa\u00eds, alcanzaron os suburbios da capital.\nA maior\u00eda da Administraci\u00f3n e do Ex\u00e9rcito permaneceu fiel ao novo gabinete, se ben algunhas tropas, co xeneral B\u00e9la Mikl\u00f3s \u00e1 cabeza, pas\u00e1ronse aos sovi\u00e9ticos. O pa\u00eds converteuse nun campo de batalla entre as forzas sovi\u00e9ticas e as alem\u00e1s e Budapest sufriu un dur\u00edsimo asedio de dous meses que destru\u00edu gran parte da cidade e conclu\u00edu o 13 de febreiro de 1945. Hitler insistira en defender a toda costa a capital h\u00fangara, a pesar dos intentos de Sz\u00e1lasi de evitar os combates; cen mil soldados alem\u00e1ns e h\u00fangaros defenderan a cidade, por onde estendeuse o terror. Ao tempo, dous Gobernos rivais disput\u00e1banse a autoridade do pa\u00eds. O gabinete de Sz\u00e1lasi, cos postos chave ocupados por membros da clase media baixa, instalouse en Sopron, no oeste. A comezos de decembro, Sz\u00e1lasi aprobou por decreto a transformaci\u00f3n do pa\u00eds ao modelo corporativista. O r\u00e1pido avance sovi\u00e9tico, con todo, impediu a posta en pr\u00e1ctica do seu programa pol\u00edtico.\nO 21 de xaneiro de 1945, o novo Goberno provisional proaliado presidido polo xeneral Mikl\u00f3s, formado o 23 de decembro e que contaba co apoio dunha coalici\u00f3n de catro partidos, asinou o armisticio cos Aliados en Moscova. Os alem\u00e1ns contraatacaron en Sz\u00e9kesfeh\u00e9rv\u00e1r en marzo con unidades acoirazadas, mais os sovi\u00e9ticos lograron expulsalos finalmente do territorio h\u00fangaro, devastado polos combates, o 4 de abril.\nPosguerra e fin da monarqu\u00eda.\nO goberno provisional de Mikl\u00f3s base\u00e1base na coalici\u00f3n de catro partidos, que repart\u00edronse os ministerios: o Partido Comunista, o Socialista, o Partido dos Pequenos Propietarios e o Partido Campesi\u00f1o Nacional. O primeiro era pequeno pero contaba co apoio sovi\u00e9tico, o segundo contaba co apoio nas cidades, o terceiro no campo e o cuarto era unha pequena agrupaci\u00f3n de intelectuais radicais expertos no problema agrario. Os intentos dos comunistas de substitu\u00edr a antiga Administraci\u00f3n por un sistema de consellos pactados polos partidos coligados e por estender a s\u00faa influencia non tiveron moito \u00e9xito. O novo Parlamento provisional formouse por acordo dos catro partidos, cun repartimento igualitario de escanos excepto para os nacional-campesi\u00f1os, que recibiron un n\u00famero lixeiramente inferior. O Ministerio do Interior entregouse a un nacional-campesi\u00f1o favorable aos comunistas, que comezaron a estender a s\u00faa influencia nel; o de Agricultura quedou en mans do comunista Imre Nagy, que puxo en marcha inmediatamente unha reforma agraria para ga\u00f1arse as simpat\u00edas do campesi\u00f1ado. Os comunistas comezaron a ga\u00f1ar influencia tam\u00e9n nos sindicatos e contaron co apoio dos socialistas.\nColigados, estes dous partidos sufriron unha dura derrota a mans dos Pequenos Propietarios nas elecci\u00f3ns municipais da capital a finais de ano; o voto maioritario a estes foi en realidade unha protesta contra os sovi\u00e9ticos. Logo de rexeitar a proposta sovi\u00e9tica de fixar a porcentaxe de deputados para cada partido independentemente do resultado electoral, os Pequenos Propietarios lograron unha ampla vitoria nas votaci\u00f3ns \u2014un 57\u00a0% fronte o 17\u00a0% da alianza social-comunista e o 7\u00a0% dos nacional-campesi\u00f1os\u2014. O dirixente do partido vencedor, Zolt\u00e1n Tildy formou un novo Goberno que aboliu a monarqu\u00eda e proclamou a rep\u00fablica en xaneiro de 1946, da que se converteu en presidente.\nEconom\u00eda.\nSituaci\u00f3n na posguerra.\nLogo do Tratado de Trianon en 1920, Hungr\u00eda quedou limitada a unha fracci\u00f3n do seu territorio anterior e perdeu grandes zonas industriais, o 45\u00a0% \u2014a\u00ednda que conservou o 50,9\u00a0% da poboaci\u00f3n adicada \u00e1 industria\u2014. En especial, conservou o 82\u00a0% da industria pesada e o 70\u00a0% dos bancos. Conservou tam\u00e9n o 48\u00a0% do trigo, o 64,6\u00a0% do centeo ou o 35,8\u00a0% do millo, a pesar de ter mantido s\u00f3 arredor do 30\u00a0% do seu territorio preb\u00e9lico.\nAs perdas territoriais tiveron importantes consecuencias econ\u00f3micas: a industria h\u00fangara perdeu boa parte das s\u00faas materias primas e a agricultura gran parte dos seus antigos mercados no que foran as provincias occidentais do imperio desaparecido. A dificultade de mudar o destino das exportaci\u00f3ns agr\u00edcolas pola competencia doutros pa\u00edses dificultou a adaptaci\u00f3n \u00e1 nova situaci\u00f3n. Os pa\u00edses xurdidos do imperio impuxeron medidas aut\u00e1rquicas que dificultaron o comercio entre eles. Entre as perdas cont\u00e1ronse: o 43\u00a0% da terra cultivable, as\u00ed como o 84\u00a0% dos bosques, 58\u00a0% das li\u00f1as f\u00e9rreas, o 60\u00a0% das estradas, o 83\u00a0% do ferro, o 29\u00a0% do lignito e o 27\u00a0% do carb\u00f3n bituminoso. O grao de desenvolvemento do pa\u00eds era intermedio, similar ao de Polonia: un pa\u00eds fundamentalmente rural pero con importantes sectores industriais.\nO pa\u00eds encontr\u00e1base entre as naci\u00f3ns perif\u00e9ricas europeas, cada vez m\u00e1is afastadas en riqueza, produtividade e recursos das m\u00e1is opulentas. Como noutros pa\u00edses da contorna, as clases privilexiadas sufriron as\u00ed a dobre presi\u00f3n da competencia das naci\u00f3ns m\u00e1is ricas e do novo modelo sovi\u00e9tico. A reacci\u00f3n a estas presi\u00f3ns deu lugar ao radicalismo de ultradereita, mestura do rexeitamento do internacionalismo comunista e de nacionalismo fronte aos pa\u00edses m\u00e1is ricos.\nTanto a produci\u00f3n agr\u00edcola como a industrial na posguerra eran moito menores que as anteriores ao conflito mundial. En 1920, a primeira apenas alcanzaba o 50-60\u00a0% do anterior \u00e1 guerra e a segunda, o 35-40\u00a0%. As exportaci\u00f3ns agr\u00edcolas afundiran durante a guerra e en 1922 a\u00ednda s\u00f3 recuperaran o 41\u00a0% do nivel preb\u00e9lico. As exportaci\u00f3ns industriais sufriron un proceso similar e en 1921 s\u00f3 alcanzaban o 57\u00a0% das realizadas antes do conflito.\nAgricultura.\nCon m\u00e1is da metade da poboaci\u00f3n adicada \u00e1 agricultura \u2014o 55,8\u00a0%\u2014, a distribuci\u00f3n da terra segu\u00eda a ser extremadamente desigual: mentres que uns centos de familias nobres posu\u00edan m\u00e1is da metade da terra cultivable, case tres mill\u00f3ns de campesi\u00f1os (o 70\u00a0% da poboaci\u00f3n rural) sobreviv\u00edan con terreos de entre un e sete acres \u2014que ocupaban o 10\u00a0% das terras cultivables\u2014 ou non ti\u00f1an terra algunha \u2014o 40\u00a0% da poboaci\u00f3n rural, un mill\u00f3n seiscentas mil persoas\u2014. A maior\u00eda dos minifundios dos pequenos propietarios \u2014un mill\u00f3n e medio de persoas\u2014 eran insuficientes para sobrevivir, o que obrigaba aos seus donos a traballar en terreos alleos para ga\u00f1arse o sustento, como no caso dos xornaleiros sen propiedades. Dado o exceso de man de obra rural, de media estes grupos apenas pod\u00edan empregarse uns cinco meses ao ano. Por outra banda, os empregados das facendas viv\u00edan en condici\u00f3ns case feudais, parecidas \u00e1 servidume, e ti\u00f1an restrinxida a s\u00faa liberdade de movemento \u2014non pod\u00edan abandonar os terreos sen permiso do terratenente\u2014. Nunha situaci\u00f3n similar encontr\u00e1banse os xornaleiros, facilmente explotables e que adoitaban traballar en condici\u00f3ns inhumanas. \nA concentraci\u00f3n da propiedade da terra aumentou logo da guerra, xa que o novo territorio conservou a maior\u00eda dos latifundios. A lei de reforma agraria aprobada en 1920 apenas confiscou e distribu\u00edu un noveno de toda a terra cultivable, en parte polas manobras da asociaci\u00f3n de terratenentes, que encargouse de reducir o impacto da lei. A medida, moi moderada, distribu\u00edu pequenas parcelas de calidade menor a uns setecentos mil campesi\u00f1os \u2014obrigados a pagar por elas unhas cantidades que arruinaron \u00e1 maior\u00eda\u2014 e os antigos propietarios recibiron compensaci\u00f3n polas perdas. Os novos minifundistas, incapaces de ga\u00f1arse o sustento nas s\u00faas exiguas propiedades, ficaron ademais con frecuencia a mercede dos grandes terratenentes, en cuxos terreos ti\u00f1an que traballar para subsistir. A fin do per\u00edodo contrarrevolucionario puxo tam\u00e9n fin a todo intento de reforma ou redistribuci\u00f3n. A diferenza doutros pa\u00edses da contorna, Hungr\u00eda mantivo o seu sistema agr\u00edcola case feudal con grandes terreos, en parte porque supu\u00f1an un piar fundamental do sistema pol\u00edtico. \nA distribuci\u00f3n dos latifundios non ter\u00eda chegado para resolver o problema agrario e era contraria aos intereses dos arist\u00f3cratas que sosti\u00f1an ao Goberno durante a d\u00e9cada de 1920 e parte dos anos trinta. Segundo o Goberno, os problemas sociais e econ\u00f3micos do campesi\u00f1ado eran consecuencia do tratado de paz, co que tratou de desviar o descontento e dirixilo cara ao revisionismo, ao tempo que manti\u00f1a intacta a estrutura social feudal-burguesa tradicional. Fomentouse a industrializaci\u00f3n do pa\u00eds para tratar de reducir a superpoboaci\u00f3n rural. Esta necesitaba de capitais, o que levou ao Goberno a manter en xeral boas relaci\u00f3ns cos financeiros xudeus, como xa ocorrera antes da guerra. Ao mesmo tempo, esta proximidade aumentou a\u00ednda m\u00e1is o antisemitismo da oposici\u00f3n de ultradereita, que v\u00eda ao pobo xudeu como sustento do r\u00e9xime. Ademais, para favorecer o desenvolvemento da produci\u00f3n industrial nacional, elevou os aranceis de certos produtos industriais. Estes aranceis, que prexudicaron \u00e1 poboaci\u00f3n rural, serviron para financiar novas industrias. Na pr\u00e1ctica, a poboaci\u00f3n rural sostivo o desenvolvemento industrial, a costa da reduci\u00f3n dos beneficios da produci\u00f3n agr\u00edcola e do estancamento dos ingresos da poboaci\u00f3n campesi\u00f1a, baixos de por si. A clave da balanza de pagamentos h\u00fangara e dos fondos para a s\u00faa industrializaci\u00f3n era a exportaci\u00f3n de grao barato. Este obxectivo favorec\u00eda \u2014engadido \u00e1 propia preferencia de Bethlen\u2014 o mantemento dos latifundios, que produc\u00edan maior cantidade de produtos para a exportaci\u00f3n. A cambio, sacrific\u00e1base o nivel de vida da poboaci\u00f3n rural, destinada nos plans gobernamentais a pasar parcialmente \u00e1 industria. Esta, con todo, nunca chegou medrar o suficiente como para absorber ao exceso de poboaci\u00f3n rural, o que mantivo baixo o poder adquisitivo interno. En v\u00e9speras da guerra mundial, a\u00ednda a metade da poboaci\u00f3n adic\u00e1base \u00e1 agricultura.\nA situaci\u00f3n econ\u00f3mica do campesi\u00f1ado tampouco mellorou. A\u00ednda que a inflaci\u00f3n dos primeiros anos de posguerra permitiu eliminar as d\u00e9bedas acumuladas, os labregos carec\u00edan de capital para substitu\u00edr os animais e ferramentas perdidas durante a contenda ou para mercar novo material, o que levou a un r\u00e1pido endebedamento para financiar estas compras. A isto un\u00edanse as malas condici\u00f3ns de cultivo: sementeiras tard\u00edas por falta de maquinaria que hab\u00eda que alugar, falta de rotaci\u00f3n de cultivos e abundancia do barbeito.\nA\u00ednda que a produci\u00f3n e exportaci\u00f3n de produtos agr\u00edcolas foron altas, os prezos obtidos por esta depend\u00edan completamente do mercado mundial. A Gran Depresi\u00f3n golpeou con forza a econom\u00eda h\u00fangara e en especial, a agricultura: os prezos do cereal afund\u00edronse no mercado mundial. Os cen quilogramos de trigo pasaron dos 25,84 pengos en 1929 a 7,15 en 1933, o centeo, de 20,66 a 3,65, o millo, de 17,51 a 7,75. A cantidade de exportaci\u00f3ns agr\u00edcolas reduciuse nun 49,9\u00a0%, o seu valor, nun 70,3\u00a0%. Con perdas netas para a maior\u00eda dos produtores, o \u00edndice de produci\u00f3n agr\u00edcola pasou de 100 en 1929 a 44,8 en 1932: grandes parcelas quedaron sen cultivar. A crise deixou aos xornaleiros h\u00fangaros ao bordo da fame. Os pequenos propietarios deixaron de producir para a venda e mesmo os grandes facendados incorreron en d\u00e9bedas. Estas aumentaron extraordinariamente, en especial, as dos labregos m\u00e1is humildes \u2014que contaban ademais cos peores cr\u00e9ditos\u2014, a pesar das medidas gobernamentais a favor dos endebedados. Arredor da metade da poboaci\u00f3n rural quedou sen emprego ao reducirse a produci\u00f3n. O afundimento da agricultura afectou ao Estado \u2014pola reduci\u00f3n de ingresos desta actividade\u2014, \u00e1 industria \u2014privada dos medios financeiros para importar materias primas\u2014 e ao emprego. Entre 1929 e 1933, a produci\u00f3n industrial reduciuse en m\u00e1is dun terzo e o 27\u00a0% dos traballadores industriais quedou sen emprego. Os salarios reduc\u00edronse e nunca recuperaron o nivel anterior \u00e1 crise. En 1931 a crise agudizouse ao cancelarse os cr\u00e9ditos a curto prazo concedidos ao pa\u00eds e a fuxida dos investidores estranxeiros.\nA grave crise econ\u00f3mica favoreceu o aumento da influencia das potencias fascistas, Italia e Alema\u00f1a, os \u00fanicos compradores da produci\u00f3n agr\u00edcola h\u00fangara que deixou de absorber o mercado internacional \u2014e, no caso de Alema\u00f1a, receptor de parte dos seus desempregados\u2014 e o poder da dereita radical. A recuperaci\u00f3n nunca foi total: os prezos dos produtos agr\u00edcolas nunca recuperaron o nivel anterior \u00e1 crise e os salarios dos traballadores agr\u00edcolas s\u00f3 se recuperaron en 1936 e superaron por pouco os niveis anteriores durante o resto da d\u00e9cada.\nOs intentos da dereita radical de realizar unha reforma agraria fracasaron. As terras en mans dos cidad\u00e1ns xudeus, que deb\u00edan terse expropiado pola lei de 1942, permaneceron fundamentalmente nas mans dos seus antigos propietarios, en especial os grandes terreos. O mesmo sucedeu coas grandes facendas dos terratenentes xent\u00eds: a presi\u00f3n dos conservadores e a igrexa cat\u00f3lica modificaron a lei de 1940, restrinxiu notablemente os terreos afectados pola medida e posp\u00faxoa ata o final da guerra, anul\u00e1ndoa na pr\u00e1ctica. M\u00e1is al\u00f3 dun aumento da produci\u00f3n de produtos destinados \u00e1 industria e dun certo descenso da porcentaxe de poboaci\u00f3n adicada \u00e1 agricultura, durante a guerra a situaci\u00f3n do campo mudou notablemente menos que na cidade e aquel seguiu repartido entre grandes latifundios \u2014un 48,1\u00a0% das terras cultivables eran terreos de m\u00e1is de cen xugos e un 29,9\u00a0%, de m\u00e1is de mil; un 1\u00a0% da poboaci\u00f3n posu\u00eda m\u00e1is da metade de toda a terra cultivable\u2014 e minifundios \u2014tres mill\u00f3ns de campesi\u00f1os, un terzo da poboaci\u00f3n total, carec\u00eda de terras ou s\u00f3 contaba con parcelas insuficientes de menos de cinco xugos; estes englobaban s\u00f3 unha d\u00e9cima parte das terras cultivables\u2014. Dous terzos das localidades rurais do pa\u00eds, co 70\u00a0% da s\u00faa poboaci\u00f3n rural e o 30\u00a0% da de toda a naci\u00f3n, carec\u00eda de electricidade en v\u00e9speras da contenda mundial.\nIndustria, comercio e finanzas.\nGran parte da industria, o comercio e as finanzas encontr\u00e1banse en mans da burgues\u00eda xud\u00eda, cuxa relaci\u00f3n co poder empeorou tanto durante o per\u00edodo revolucionario como no contrarrevolucionario posterior. Bethlen, tanto por tradici\u00f3n como polo seu convencemento da necesidade de boa imaxe para o pa\u00eds e de axuda financeira estranxeira para o desenvolvemento econ\u00f3mico, op\u00faxose ao crecente antisemitismo da ultradereita. A pesar do car\u00e1cter eminentemente rural do pa\u00eds, apoiou o desenvolvemento industrial e comercial, apoiado pola reducida e olig\u00e1rquica alta burgues\u00eda xud\u00eda.\nDurante a d\u00e9cada de Bethlen, a econom\u00eda recuperouse notablemente \u2014ag\u00e1s a agricultura, cuxa produci\u00f3n estancouse ao nivel anterior \u00e1 guerra\u2014. A industria medrou considerablemente: o n\u00famero de traballadores medrou de 136\u00a0808 a 236\u00a0284, o \u00edndice de produci\u00f3n industrial practicamente triplicouse e a porcentaxe do PIB debido \u00e1 industria aumentou do 23,3\u00a0% ao 31,3\u00a0% Entre 1924 e 1929, o PIB medrou a unha media do 6\u00a0% anual, debido fundamentalmente ao desenvolvemento da industria. O principal beneficiario deste desenvolvemento foi a clase empresarial urbana, a\u00ednda que tam\u00e9n o foi o proletariado das cidades. Os salarios dos traballadores urbanos recuperaron o nivel anterior \u00e1 guerra a finais da d\u00e9cada, se ben as s\u00faas condici\u00f3ns de vida nunca se recuperaron completamente, a pesar das s\u00faa escasa calidade antes da contenda de 1914. A produci\u00f3n industrial superou lixeiramente a de 1913 a finais da d\u00e9cada, se ben a recuperaci\u00f3n concentrouse na industria lixeira, mentres que a pesada s\u00f3 logrou recuperarse grazas ao rearmamento a finais da d\u00e9cada seguinte. A\u00ednda as\u00ed, a produci\u00f3n industrial da rexi\u00f3n era escasa: apenas o 2\u00a0% do total europeo. O proteccionismo gobernamental favorec\u00eda o desenvolvemento da industria nacional, mais a costa de encarecer os produtos industriais. A tecnolox\u00eda industrial, que avanzou notablemente na Europa m\u00e1is desenvolvida, non amosou avances destacables na rexi\u00f3n.\nO Goberno fomentou nos primeiros anos a inflaci\u00f3n, que fixo recaer nos asalariados o custo da reconstruci\u00f3n e facilitou o pago das d\u00e9bedas \u00e1 burgues\u00eda e aos terratenentes en divisa depreciada. A partir de 1924 e cunha clase traballadora bastante desprotexida e con salarios reducidos \u2014en 1923, o salario medio apenas contaba a metade do poder adquisitivo de 1914\u2014, facilitou os investimentos estranxeiros e contivo a inflaci\u00f3n. En 1925, impux\u00e9ronse altos aranceis.\nO cr\u00e9dito obtido co aval da Sociedade de Naci\u00f3ns, con todo, non se destinou principalmente a favorecer actividades produtivas, sen\u00f3n ao pago da d\u00e9beda austroh\u00fangara, o presuposto e a estabilizaci\u00f3n financeira. Os ingresos por exportaci\u00f3ns eran insuficientes para pagar a d\u00e9beda externa, o que obrigaba \u00e1 solicitude de novos cr\u00e9ditos. A este primeiro cr\u00e9dito segu\u00edronlle outros oitenta ao longo da d\u00e9cada, por un total de tres millardos de peng\u0151s \u2014a nova divisa\u2014. Este endebedamento continuo, base da recuperaci\u00f3n como noutros pa\u00edses da zona, converteu a Hungr\u00eda na naci\u00f3n europea coa maior d\u00e9beda per c\u00e1pita en 1930. Estes cr\u00e9ditos ti\u00f1an ademais desvantaxes engadidas: eran a curto prazo e alto interese e destin\u00e1ronse en parte ao mantemento da Administraci\u00f3n ou das facendas dos terratenentes \u2014consecuencia do sistema social anticuado do pa\u00eds\u2014. Apenas o 35\u00a0% do montante p\u00faidose investir en actividades produtivas ou sociais. A\u00ednda que Hungr\u00eda e os pa\u00edses da rexi\u00f3n tivesen precisado cr\u00e9ditos a longo prazo para a s\u00faa reconstruci\u00f3n econ\u00f3mica, recibiron uns de r\u00e1pido vencemento. Os bancos vieneses mantiveron ademais un importante papel de prestamistas intermediarios do comercio e a industria en toda a zona. O investimento do capital interno tampouco foi axeitado, o que impediu reducir a dependencia do financiamento estranxeiro. O continuo d\u00e9ficit comercial \u2014cuberto tam\u00e9n con cr\u00e9ditos\u2014 anulaba as\u00ed mesmo este como fonte de divisas. O sistema sost\u00ed\u00f1ase pola solicitude de continuos cr\u00e9ditos, situaci\u00f3n que terminou coa Gran Depresi\u00f3n, que puxo fin \u00e1 bonanza aparente. En 1931 o sistema de cr\u00e9dito quebrou. Boa parte do capital estranxeiro abandonou o pa\u00eds. Ademais, a partir de 1929, o prezo das exportaci\u00f3ns agr\u00edcolas, principal fonte de divisas, diminu\u00edra rapidamente, o que dificultou o pago da d\u00e9beda externa. Na pr\u00e1ctica insolvente, o 1 de xaneiro de 1932 o pa\u00eds comezou aplicar unha moratoria no pago da d\u00e9beda externa, situaci\u00f3n que estendeuse nos meses seguintes a case toda a rexi\u00f3n.\nO comercio rexional complicouse dende a posguerra polos esforzos de todos os pa\u00edses por aumentar no posible o seu autoabastecemento, na procura da autarqu\u00eda. O afundimento do comercio, especialmente con Checoslovaquia logo da fin do tratado comercial en decembro de 1930, supuxo un gran prexu\u00edzo para Hungr\u00eda. Os intentos gobernamentais de aumentar as exportaci\u00f3ns mediante subsidios, en especial a aquelas destinadas a pa\u00edses sen comercio regulado, resultaron infrutuosos. En 1932, o peor ano para o comercio h\u00fangaro, as exportaci\u00f3ns apenas acadaron o 32,3\u00a0% do valor das de 1929 e as importaci\u00f3ns, o 30,9\u00a0%. En 1932 o 57\u00a0% das exportaci\u00f3ns \u00edan a pa\u00edses con comercio regulado; en 1934, a porcentaxe aumentara ata o 79\u00a0%. Os Protocolos de Roma aliviaron algo a situaci\u00f3n da exportaci\u00f3n de produtos agr\u00edcolas, mais a gran mellora veu coa sinatura dun acordo comercial con Alema\u00f1a o mesmo ano que garantiu a exportaci\u00f3n de certas cotas de importantes produci\u00f3ns agr\u00edcolas. A fin da pol\u00edtica aut\u00e1rquica alem\u00e1 en 1934 grazas \u00e1 decisi\u00f3n do novo ministro de Econom\u00eda Hjalmar Schacht supuxo un aumento espectacular do comercio entre o Reich e os pa\u00edses do sueste europeo. En febreiro, asinouse un novo acordo comercial. Esta decisi\u00f3n permitiu a Hungr\u00eda vender os seus excedentes agr\u00edcolas e manter os seus latifundios, se ben a cambio de depender da industria alem\u00e1, de admitir un valor artificialmente alto para o marco alem\u00e1n e de converter a s\u00faa econom\u00eda en dependente da desta, na que obti\u00f1a os seus mercados de exportaci\u00f3n e as s\u00faas subministraci\u00f3ns industriais. O comercio bilateral ficou regulado por comisi\u00f3ns mixtas que foron aumentando as cotas de exportaci\u00f3n ao Reich ao longo da d\u00e9cada. Entre 1933 e 1935, as exportaci\u00f3ns a Alema\u00f1a duplic\u00e1ronse, acadando un 23,9\u00a0% do total. Alema\u00f1a, que pagaba prezos superiores aos do mercado internacional, absorbeu boa parte das exportaci\u00f3ns h\u00fangaras, mais non pagaba en divisas. O mercado alem\u00e1n reduciu os gastos presupostarios h\u00fangaros necesarios para subvencionar as exportaci\u00f3ns sen afundir os prezos dos produtos agr\u00edcolas. En 1937 o 54\u00a0% das exportaci\u00f3ns h\u00fangaras \u00edan parar a Alema\u00f1a, Austria e Italia; os pa\u00edses con comercio libre apenas comportaban o 10-25\u00a0%. Alema\u00f1a proporcionaba o 44,2\u00a0% das importaci\u00f3ns h\u00fangaras. En 1938, Alema\u00f1a controlaba xa algo m\u00e1is do 50\u00a0% das importaci\u00f3ns e as exportaci\u00f3ns h\u00fangaras. Grazas a esta revitalizaci\u00f3n do comercio e \u00e1 disposici\u00f3n do Reich a admitir xornaleiros h\u00fangaros, mellorou a econom\u00eda e, ao tempo, a imaxe de Alema\u00f1a entre a poboaci\u00f3n. Este aumento do comercio con Alema\u00f1a e o comezo do rearmamento sacaron ao pa\u00eds da depresi\u00f3n econ\u00f3mica na segunda metade da d\u00e9cada de 1930. As condici\u00f3ns de vida e traballo dos obreiros industriais seguiron a ser malas, mais o desenvolvemento de industrias relacionadas co rearmeamento eliminaron practicamente o desemprego. A industria modernizouse e comezou a destacar nalg\u00fans sectores, como as telecomunicaci\u00f3ns, o instrumental el\u00e9ctrico ou os produtos farmac\u00e9uticos. A\u00ednda as\u00ed, a industria seguiu a sufrir certas debilidades: unha gran dependencia de Alema\u00f1a, unha gran concentraci\u00f3n na capital e unha produtividade a\u00ednda baixa comparada coa media europea. O seu crecemento, ademais, non foi abondo para eliminar a superpoboaci\u00f3n rural. A anexi\u00f3n alem\u00e1 de Austria, que a\u00ednda ostentaba un importante posto no comercio rexional, outorgou finalmente a supremac\u00eda econ\u00f3mica a Berl\u00edn en toda a conca do Danubio, que quedou suxeita ao comercio con Alema\u00f1a. A econom\u00eda h\u00fangara, as\u00ed como a da rexi\u00f3n no seu conxunto, converteuse en semicolonial.\nA guerra acelerou considerablemente a industrializaci\u00f3n: en cinco anos, de 1938 a 1943, o n\u00famero de obreiros industriais creceu nun 61,5\u00a0% e o valor da produci\u00f3n industrial, nun 37,5\u00a0%, m\u00e1is que no resto de per\u00edodo de entreguerras. En 1943, ano de maior produci\u00f3n da industria militar, houbo escaseza de man de obra cualificada, que acadou m\u00e1is de seiscentas mil persoas. O r\u00e1pido desenvolvemento, centrado na industria pesada, foi dirixido polo Estado. A pesar da gran destruci\u00f3n dos dos \u00faltimos anos da guerra, Hungr\u00eda conservou m\u00e1is industria da que ti\u00f1a en 1938. Mesmo co seu notable crecemento, a industria nacional non logrou cubrir as necesidades militares. Nin sequera a axuda alem\u00e1, debido a que Berl\u00edn desexaba aumentar a produci\u00f3n industrial h\u00fangara no seu beneficio, solucionou a insuficiente produtividade. Logo da ocupaci\u00f3n, os alem\u00e1ns trataron de aumentar a produci\u00f3n, mais os bombardeos e a falta de materias primas desbarataron os seus plans.\nSociedade.\nConservadorismo e nacionalismo.\nO r\u00e9xime de Horthy caracterizouse polo seu car\u00e1cter conservador, chovinistamente nacionalista e profundamente anticomunista. A ideolox\u00eda da contrarrevoluci\u00f3n \u2014primeira protofascista da posguerra\u2014 mesturou ambos, nacionalismo e antimarxismo, no que se chamou a \u00abidea de Szeged\u00bb (en h\u00fangaro, \"Szegedi gondolat\"). Am\u00e1lgama nebulosa de propaganda pol\u00edtica, centr\u00e1base na loita contra o bolxevismo, o fomento do antisemitismo, un nacionalismo chovinista e o revisionismo. O pa\u00eds present\u00e1base como defensor da unidade nacional e da cristiandade, oposto ao liberalismo e ao socialismo, e basti\u00f3n anticomunista. A rexencia sost\u00edvose sobre unha alianza inestable de conservadores e ultradereitistas. Os radicais de dereita \u2014fundamentalmente unha agrupaci\u00f3n de baixa nobreza, oficiais do Ex\u00e9rcito e funcionarios, clases medias cada vez m\u00e1is empobrecidas\u2014 propugnaban ademais unha certa xustiza social e a participaci\u00f3n pol\u00edtica das masas no seu favor; a correcci\u00f3n das maiores desigualdades que deb\u00eda animar esta deb\u00eda facerse, con todo, non a costa da pequena burgues\u00eda que representaban, sen\u00f3n da aristocracia e a alta burgues\u00eda xud\u00eda, piares do r\u00e9xime conservador da d\u00e9cada de 1920. Este grupo adoptou as\u00ed unha actitude \u00e1 vez antifeudal e antisemita.\nA sociedade encontr\u00e1base intensamente polarizada; o poder pol\u00edtico estaba en mans da nobreza e a alta burgues\u00eda e o corpo de oficiais do Ex\u00e9rcito formaba practicamente unha clase propia. Este estrato da sociedade, as\u00ed como a opini\u00f3n p\u00fablica, era intensamente revisionista, considerando o Tratado de Trianon como inxusto e insultante. Durante a d\u00e9cada reaccionaria de Bethlen, volveu o modelo econ\u00f3mico-social anterior \u00e1 guerra no que o Goberno arbitraba as relaci\u00f3ns entre os distintos grupos sociais, en especial entre a burgues\u00eda xud\u00eda, encargada en xeral da industria, as finanzas e as relaci\u00f3ns econ\u00f3micas internacionais, e a aristocracia e os terratenentes, fontes dos produtos agr\u00edcolas para a exportaci\u00f3n e, xunto coa Igrexa cat\u00f3lica, principais garantes da estabilidade social rural. A riqueza nacional tam\u00e9n estaba moi mal repartida: un 0,6\u00a0% da poboaci\u00f3n \u2014unhas cincuenta e d\u00faas mil persoas\u2014 posu\u00eda o 20\u00a0% dela.\nNun ambiente reaccionario, cobraron relevancia a ascendencia do individuo, os seus t\u00edtulos, o respecto pola autoridade e un antisemitismo cl\u00e1sico, xunto cunha despreocupaci\u00f3n pola situaci\u00f3n de penuria das masas de xornaleiros e obreiros do pa\u00eds. A pesar da notable mobilidade social do r\u00e9xime, este proxectaba unha imaxe de rixidez e inmobilismo, de aspecto feudal e de desprezo aristocr\u00e1tico polos alleos. A escaseza de postos na Administraci\u00f3n fomentou, ademais, o nepotismo e o elitismo tradicionalista. Para tratar de integrar \u00e1s clases medias descontentas, tratouse sen \u00e9xito de crear unha nova nobreza meritocr\u00e1tica coa Orde os Valentes (\"vit\u00e9zi rend\"), mal vista pola aristocracia tradicional e foco de radicalismo. O m\u00e1is poderoso expo\u00f1ente do r\u00e9xime, o propio rexente, describiuse como un home conservador, tradicionalista e hostil \u00e1s ideas que puidesen supo\u00f1er cambios sociais, desordes ou rebeli\u00f3ns, un home cos valores da \u00e9poca do emperador Francisco Xos\u00e9.\nO nacionalismo estendido polo pa\u00eds manifestouse na creaci\u00f3n de numerosas asociaci\u00f3ns e ligas patri\u00f3ticas, co obxectivo de eliminar o Tratado de Trianon. Xurdidas como reacci\u00f3n das clases privilexiadas \u00e1 derrota na guerra mundial e as transformaci\u00f3ns que implicou, chegaron ser m\u00e1is de dez mil, caracterizadas polo seu rexeitamento da democracia, o seu chovinismo, romanticismo e racismo. Entre as m\u00e1is famosas cont\u00e1ronse a Asociaci\u00f3n de Defensa Nacional H\u00fangara (Magyar Orsz\u00e1gos V\u00e9der\u00f6 Egyes\u00fclet, MOVE) \u2014fundada e presidida por G\u00f6mb\u00f6s\u2014, a Asociaci\u00f3n os Maxiares Alzados (\u00c9bred\u00f6 Magyarok Egyes\u00fclete, EME), a Sociedade do Xuramento de Sangue da Dobre Cruz (Kett\u00f6skereszt V\u00e9rsz\u00f6vets\u00e9g) e a Liga Cultural H\u00fangara (Magyar kulturliga). As caracter\u00edsticas m\u00e1is destacadas destas asociaci\u00f3ns \u2014con estreitas relaci\u00f3ns coas bandas paramilitares do per\u00edodo contrarrevolucionario\u2014, ademais do seu furibundo nacionalismo, foron o seu anticomunismo, antisemitismo e esp\u00edrito de \u00abacci\u00f3n\u00bb. Estas asociaci\u00f3ns, frecuentemente formadas por membros das clases medias baixas ansiosos por encontrar postos na Administraci\u00f3n do Estado, serv\u00edan ademais como redes para facilitar este obxectivo.\nA Administraci\u00f3n e, en especial, a educaci\u00f3n, sufriron unha ampla purga de elementos sospeitosos de simpatizar coas d\u00faas rep\u00fablicas, en parte para facilitar a incorporaci\u00f3n de funcionarios refuxiados dos territorios perdidos. As instituci\u00f3ns educativas despediron aos seus profesores m\u00e1is progresistas e impuxeron unha instruci\u00f3n chovinista, que caracterizou todo o per\u00edodo.\nClases medias desposu\u00eddas.\nAs clases medias depauperadas, principal sost\u00e9n da contrarrevoluci\u00f3n de 1919-1920 e do terror, provi\u00f1an da baixa nobreza que, desprezando as actividades comerciais e industriais \u2014controladas fundamentalmente polas minor\u00edas xud\u00eda e alem\u00e1, o que atizou as tendencias antisemitas e chovinistas\u2014 como indignas, pasaran \u00e1 Administraci\u00f3n, tanto \u00e1 central como \u00e1 dos condados. Englobando oficiais, funcionarios e elementos pequenoburgueses, formaban o estrato menor das clases dirixentes h\u00fangaras, permanentemente insatisfeitas pola s\u00faa posici\u00f3n. Os protofascistas, op\u00fa\u00f1anse tanto ao socialismo como ao liberalismo anterior ao conflito mundial, en parte como xustificaci\u00f3n para facerse co control do Estado fronte \u00e1 competencia de socialistas e da vella clase dirixente arist\u00f3crata liberal. Este estrato social favorec\u00eda a implantaci\u00f3n dunha ditadura militar antisemita, chovinista e antisocialista \u2014modelo pol\u00edtico no que esperaba prosperar\u2014 e rexeitaba o parlamentarismo e a democracia. Os esforzos gobernamentais por revitalizar a este grupo social e orientalo cara \u00e1s actividades industriais e comerciais fracasaron: a reduci\u00f3n territorial, a crise econ\u00f3mica de posguerra e a propia actitude dos afectados contribu\u00edron \u00e1 desfeita. Se xa en 1914 calc\u00falase que o funcionariado h\u00fangaro, refuxio tradicional deste grupo, triplicaba o n\u00famero necesario para a xesti\u00f3n da rexi\u00f3n, as perdas territoriais de Trianon converteuno en a\u00ednda m\u00e1is superfluo. O seu n\u00famero, con todo, apenas se reduciu. O Estado tivo finalmente que admitir \u00e1 maior\u00eda de funcionarios inmigrados, incapaces de adaptarse a outras profesi\u00f3ns menos privilexiadas.\nUnha fonte de desencanto e radicalismo foi a gran cantidade de persoas con educaci\u00f3n que non atopaban un posto con boas condici\u00f3ns econ\u00f3micas e sociais. Este exceso de intelectuais ti\u00f1a d\u00faas orixes: a reduci\u00f3n do tama\u00f1o do pa\u00eds sen unha mingua proporcional da poboaci\u00f3n con estudos superiores, e a xeraci\u00f3n de novos universitarios a un ritmo que o pa\u00eds non pod\u00eda absorber. Cada vez m\u00e1is, moitos destes pertenc\u00edan \u00e1 pequena nobreza e non \u00e1 burgues\u00eda, o que favoreceu a simpat\u00eda dos c\u00edrculos universitarios cara \u00e1 ultradereita. Para moderar o descontento desta clase, o Goberno tratou de inclu\u00edr ao maior n\u00famero posible na Administraci\u00f3n, que creceu de xeito desmesurado. A posterior reduci\u00f3n parcial da Administraci\u00f3n non supuxo alivio alg\u00fan ao Estado, xa que os funcionarios despedidos foron en realidade xubilados a cargo do presuposto. Os grandes recortes fix\u00e9ronse ademais entre os traballadores das empresas p\u00fablicas, non estritamente entre os funcionarios. A pesar da gran carga que o sostemento destes cargos superfluos supu\u00f1a para o Estado \u2014o 60\u00a0% do presuposto estatal en 1924 \u00eda destinado a soldos e pensi\u00f3ns de empregados estatais\u2014 e da crecente d\u00e9beda en cr\u00e9ditos a curto prazo necesaria para iso, os salarios foron necesariamente baixos, outro motivo de descontento deste sector da poboaci\u00f3n. A situaci\u00f3n empeorou na d\u00e9cada de 1930 debido \u00e1 grave crise econ\u00f3mica: non s\u00f3 os funcionarios perderon rapidamente unha parte importante dos seus salarios, sen\u00f3n que unha enorme proporci\u00f3n dos novos licenciados \u2014m\u00e9dicos, enxe\u00f1eiros, profesores ou avogados\u2014 quedaron sen emprego. Esta nova clase de desempregados, unida \u00e1s clases baixas, conformou o n\u00facleo da oposici\u00f3n nacionalsocialista da segunda d\u00e9cada do per\u00edodo de entreguerras. A comezos da d\u00e9cada, apoiaron a G\u00f6mb\u00f6s e trataron de que se aplicaran medidas antisemitas para eliminar competencia laboral polos escasos empregos. Nas disputas entre radicais encabezados por G\u00f6mb\u00f6s e conservadores acaudillados por Bethlen, apoiaron ao primeiro, coa esperanza de que o seu triunfo acheg\u00e1raos ao poder.\nIgrexas e rexencia.\nAs Igrexas cristi\u00e1s apoiaron o r\u00e9xime reaccionario de Horthy, ante a s\u00faa desagradable experiencia durante o breve r\u00e9xime revolucionario de B\u00e9la Kun, defendendo ademais medidas de discriminaci\u00f3n cara aos xudeus.Bethlen abandonou a confrontaci\u00f3n coa Igrexa cat\u00f3lica polas s\u00faas prerrogativas e o seu poder que, en todo caso, xa se moderara en v\u00e9speras da guerra. a Igrexa dominou a educaci\u00f3n primaria e secundaria da poboaci\u00f3n cat\u00f3lica co benepl\u00e1cito t\u00e1cito do Goberno. O Ministerio de Educaci\u00f3n quedou encabezado, en xeral, por alg\u00fan cat\u00f3lico piadoso nos sucesivos gabinetes. A Igrexa obtivo as\u00ed mesmo veto virtual sobre alg\u00fans postos administrativos \u2014notarios, xu\u00edces\u2014 e pol\u00edticos \u2014candidatos en distritos cat\u00f3licos\u2014, que lle permit\u00eda eliminar a aqueles que non se axustaban ao seu ideal relixioso. A cambio destas prerrogativas, a Igrexa converteuse nun importante piar do r\u00e9xime, tanto en aspectos pol\u00edticos \u2014apoio aos candidatos oficiais, difusi\u00f3n do nacionalismo, apoio \u00e1 actitude revisionista en pol\u00edtica exterior\u2014 como sociais.\nAristocracia privilexiada.\nTradicionalmente a clase dominante h\u00fangara, deixara o notable desenvolvemento do comercio e a industria a comezos do s\u00e9culo en mans das minor\u00edas alem\u00e1, eslovaca e, en especial, xud\u00eda.\nBethlen protexeu \u00e1 aristocracia terratenente, \u00e1 que outorgaba a funci\u00f3n de produtora de cereal para a exportaci\u00f3n, piar da sociedade no campo e representante oficiosa do pa\u00eds no estranxeiro entre a alta sociedade. O seu papel na pol\u00edtica nacional, con todo, quedou limitado e controlado por Bethlen. A reforma agraria afectou moi levemente \u00e1 nobreza e o Estado chegou contraer un cr\u00e9dito estranxeiro para pagar por adiantado as compensaci\u00f3ns polas terras distribu\u00eddas, o que fixo dos novos propietarios debedores do Estado. Durante a primeira d\u00e9cada de posguerra, mantivo o seu tradicional papel de grande importancia na diplomacia, que diminu\u00edu apreciablemente coa chegada ao Goberno de G\u00f6mb\u00f6s e desapareceu practicamente ao comezar a guerra mundial. Politicamente, a alta nobreza era en xeral conservadora, partidaria da rexencia, e hostil ao novo fascismo.\nPoboaci\u00f3n xud\u00eda privilexiada, discriminada e aniquilada.\nA poboaci\u00f3n xud\u00eda reduc\u00edrase a case a metade logo das perdas territoriais da posguerra (de 938\u00a0458 a 473\u00a0310 persoas) e convert\u00e9rase en m\u00e1is homox\u00e9nea e m\u00e1is marcadamente burguesa. En 1930, representaba o 5,1\u00a0% da poboaci\u00f3n e un quinto da da capital. Case a metade resid\u00eda na capital, onde ocupaba un papel primordial na industria, o comercio ou as finanzas. Tam\u00e9n desempe\u00f1aba un papel importante na xesti\u00f3n dos latifundios da aristocracia nas s\u00faas industrias. A\u00ednda que en conxunto a comunidade era pobre, \u00e9rao moito menos que o conxunto da sociedade h\u00fangara: o 38\u00a0% das persoas xud\u00edas ti\u00f1an rendas altas ou medias, fronte ao 8,3\u00a0% do conxunto do pa\u00eds. A porcentaxe da riqueza nacional en mans da comunidade superaba amplamente a proporci\u00f3n do grupo respecto da poboaci\u00f3n total \u2014calc\u00falase nun cuarto do total do pa\u00eds, catro quintas partes da industria e catro dos cinco bancos principais\u2014 e esta situaci\u00f3n converteuno nun importante apoio do r\u00e9xime durante a primeira d\u00e9cada dominada por Bethlen. A\u00ednda que Bethlen non abrogou a lei de \"numerus clausus\" de 1920, durante o seu mandato f\u00edxose caso omiso da lei e as persoas xud\u00edas puideron volver recibir educaci\u00f3n superior nunha proporci\u00f3n maior que a da posguerra, a\u00ednda que nunca se acadara de novo a enorme proporci\u00f3n anterior \u00e1 guerra mundial. A porcentaxe de xudeus nas profesi\u00f3ns liberais descendeu as\u00ed s\u00f3 moderadamente durante a primeira d\u00e9cada do per\u00edodo de entreguerras. O declive, con todo, si que se notou na Administraci\u00f3n e na pol\u00edtica, onde a comunidade reduciu drasticamente a s\u00faa presenza. Estas limitaci\u00f3ns, en todo caso, agrearon as relaci\u00f3ns entre o Goberno e a comunidade: o primeiro pod\u00eda seguir contando co apoio econ\u00f3mico da burgues\u00eda xud\u00eda, mais xa non co anterior decidido apoio pol\u00edtico, que foi parar en xeral aos liberais e aos socialdem\u00f3cratas. A primeira guerra mundial puxo fin ademais a un intenso proceso de asimilaci\u00f3n cultural da comunidade, favorecida anteriormente polos Gobernos para aumentar o n\u00famero de h\u00fangaros fronte \u00e1s minor\u00edas.\nChegada a crise econ\u00f3mica da d\u00e9cada de 1930, a ultradereita propuxo a discriminaci\u00f3n racial como un xeito de expulsar \u00e1 poboaci\u00f3n xud\u00eda dos seus postos para entregalos a trav\u00e9s dunha crecida Administraci\u00f3n \u00e1 intelectualidade h\u00fangara cristi\u00e1 que carec\u00eda de empregos suficientes e de obter ao mesmo tempo financiamento para a industrializaci\u00f3n sen ter que enfrontarse ao campesi\u00f1ado. Sen a necesidade da poboaci\u00f3n xud\u00eda para dar maior\u00eda h\u00fangara ao pa\u00eds como sucedera antes da guerra e con dura competencia entre a baixa nobreza desclasada e a burgues\u00eda polo emprego na Administraci\u00f3n e nas profesi\u00f3ns liberais, creceu o antisemitismo, que se acentuou coa chegada da gran crise econ\u00f3mica ao principio dos anos trinta. A mediados da d\u00e9cada e con apoio gobernamental, as protestas dos universitarios cristi\u00e1ns lograron que o n\u00famero de compa\u00f1eiros xudeus diminu\u00edra apreciablemente.\nA finais da d\u00e9cada de 1930 e principios da seguinte, suced\u00e9ronse unha serie de importantes leis discriminatorias \u2014promulgadas en 1938, 1939, 1941 e 1942\u2014 que limitaron gravemente os dereitos da poboaci\u00f3n xud\u00eda e minguaron notablemente a s\u00faa situaci\u00f3n econ\u00f3mica. Pola lei de 1939, m\u00e1is de cincuenta mil persoas perderon o seu emprego e calc\u00falase que a comunidade perdeu un 18,75\u00a0% dos seus bens; a de 1941 prohibiu os matrimonios entre xudeus e xent\u00eds, e as de 1942 expropioulles as terras e expulsounos do Ex\u00e9rcito. Discriminada e convertida en cidadan\u00eda de segunda categor\u00eda, a comunidade xud\u00eda h\u00fangara viu a s\u00faa situaci\u00f3n empeorar logo da ocupaci\u00f3n alem\u00e1 en marzo de 1944. As persoas m\u00e1is prexudicadas por estas leis foron as m\u00e1is pobres, mentres que as m\u00e1is ricas puideron en xeral protexerse das medidas, grazas tanto \u00e1 s\u00faa riqueza como \u00e1 s\u00faa influencia, coa axuda dos conservadores h\u00fangaros no Goberno. Para ent\u00f3n varias decenas de miles morreran, deportados \u00e1 Polonia ocupada \u2014corenta mil, en 1941\u2014, asasinados no territorio iugoslavo anexionado \u2014mil en 1942\u2014 ou v\u00edtimas da fronte oriental \u2014uns corenta mil\u2014.\nCampesi\u00f1ado postergado.\nO numeroso campesi\u00f1ado tivo un papel claramente secundario na Hungr\u00eda de entreguerras. Sen influencia pol\u00edtica ou econ\u00f3mica, consider\u00e1base unha clase social condenada a desaparecer, transformada en proletariado na nova industria cuxo desenvolvemento sufragaba ou na nova agricultura mecanizada. Se ben os pequenos propietarios eran unha reserva para a clase privilexiada nacional, o proletariado rural quedou completamente marxinado e non se beneficiou das leis sociais aprobadas durante o per\u00edodo. En xeral o campesi\u00f1o h\u00fangaro era paup\u00e9rrimo, con mala vivenda e alimentaci\u00f3n, se ben as s\u00faas condici\u00f3ns m\u00e1is que empeorar quedaron estancadas durante o per\u00edodo. O principal motivo de descontento desta clase social non era tanto o empeoramento das s\u00faas condici\u00f3ns como a crecente diferenza entre estas e a do proletariado urbano. A incapacidade da cidade para absorber a unha poboaci\u00f3n rural cada vez m\u00e1is desencantada coa s\u00faa sorte atizou o descontento no campo. Pouco af\u00edn ao modelo parlamentario, o campesi\u00f1ado en xeral confiaba na chegada dun caudillo forte e virtuoso que resolvera os seus problemas. As seitas relixiosas estend\u00e9ronse polo agro h\u00fangaro durante este per\u00edodo, s\u00edmbolo da desesperaci\u00f3n ap\u00e1tica pola miseria. O gran desemprego rural favorec\u00eda o pago de baixos salarios a aqueles que lograban un traballo no campo. A lei prohib\u00eda ademais a formaci\u00f3n de sindicatos agrarios. A represi\u00f3n quedaba en mans da brutal xendarmer\u00eda, piar do sistema nas zonas rurais e, absurdamente, en xeral de extracci\u00f3n campesi\u00f1a.\nOs labregos carec\u00edan inicialmente dun partido pol\u00edtico propio que reflectira os seus intereses; o Partido dos Pequenos Propietarios era en realidade unha formaci\u00f3n baseada nas clases medias progresistas das cidades, con dirixentes reformistas pero conservadores. O control do agro pola xendarmer\u00eda imped\u00eda toda acci\u00f3n pol\u00edtica eficaz por parte dos campesi\u00f1os. A mediados da d\u00e9cada de 1930, xurdiu un grupo de intelectuais, alg\u00fans de orixe campesi\u00f1a, que estudou en profundidade os problemas agrarios e creou m\u00e1is tarde o Partido Campesi\u00f1o Nacional e cooperou con socialistas e comunistas.\nProletariado urbano en crecemento.\nO proletariado urbano recibiu un mellor trato do r\u00e9xime neocorporativista de Bethlen, ao que este outorgou un papel pol\u00edtico limitado. Aprob\u00e1ronse algunhas medidas favorables, como a restituci\u00f3n do dereito de folga ou a aprobaci\u00f3n dalg\u00fans dereitos sociais, que culminaron en 1927 coa instauraci\u00f3n dun sistema de seguridade social, a limitaci\u00f3n da semana laboral a corenta e oito horas e a protecci\u00f3n das mulleres e os nenos traballadores. Con todo, o nivel de vida anterior \u00e1 guerra, baixo xa de por si, non chegou recuperarse totalmente durante o per\u00edodo de entreguerras. A crise econ\u00f3mica de finais da d\u00e9cada dos vinte empeorou as condici\u00f3ns dos traballadores, moitos deles en desemprego mentres aumentaba a xornada laboral daqueles que contaban cun traballo. A pesar da lexislaci\u00f3n, continuou o traballo infantil e o feminino en duras condici\u00f3ns. A seguridade social era, ao igual que os servizos dispo\u00f1ibles para os traballadores nas f\u00e1bricas \u2014aseos, duchas, garder\u00edas, servizo m\u00e9dico, medidas de seguridade ou cantinas\u2014, moi insuficiente. Os gastos desta reduc\u00edronse ademais \u00e1 metade entre 1929 e 1933. Os traballadores h\u00fangaros carec\u00edan ademais de prestaci\u00f3n por desemprego. O n\u00famero de persoas desempregadas creceu rapidamente ata 1932, estancouse nos anos seguintes e en 1937 a\u00ednda non diminu\u00edra por baixo do nivel anterior \u00e1 crise. Non s\u00f3 afectou a gran parte da poboaci\u00f3n, sen\u00f3n que foi de moi longa duraci\u00f3n: moitas das persoas que perderon o seu emprego en 1929 non o recuperaron ata 1934 ou mesmo m\u00e1is tarde. Aumentou ademais o n\u00famero de persoas dependentes daquelas que contaban con traballo, mentres que o salario medio diminu\u00edu notablemente. Durante a crise econ\u00f3mica, a pobreza dos traballadores, real xa en 1929, aumentou apreciablemente.\nEn 1921 os socialdem\u00f3cratas subscribiran un acordo segredo polo que, a cambio da devoluci\u00f3n das propiedades do partido, dos sindicatos e das cooperativas, da liberdade de prensa e de campa\u00f1a, e da amnist\u00eda dos seus presos, compromet\u00edanse a limitar as s\u00faas actividades a asuntos econ\u00f3micos, romper todo lazo coa URSS e restrinxir a s\u00faa actividade aos obreiros urbanos. Na pr\u00e1ctica, quedaron circunscritos a actuar nas cidades, exclu\u00edndo ademais da s\u00faa acci\u00f3n aos empregados p\u00fablicos, os mineiros ou os empregados de transportes. A poboaci\u00f3n rural quedou illada igualmente da axitaci\u00f3n socialista. A pesar da mellora da s\u00faa situaci\u00f3n material \u2014sempre moi inferior \u00e1 do proletariado dos pa\u00edses europeos m\u00e1is desenvolvidos\u2014, o proletariado nunca foi partidario do r\u00e9xime de entreguerras; primeiro apoiou aos socialistas e, en v\u00e9speras da segunda guerra mundial, traspasou o seu apoio a diversos grupos nacionalsocialistas e extremistas de dereita. A moderaci\u00f3n dos socialistas e os seus acordos co r\u00e9xime favoreceron aos fascistas, vistos como a verdadeira oposici\u00f3n radical a este.\nO grao de analfabetismo era baixo e reduciuse co tempo: en 1920 estaba no 15,2\u00a0% da poboaci\u00f3n, en 1930, no 9.6\u00a0% e en v\u00e9speras da guerra reduc\u00edrase ao 4\u00a0%. A porcentaxe de poboaci\u00f3n urbana \u2014aquela que resid\u00eda en localidades de m\u00e1is de dez mil habitantes\u2014 era alto para a rexi\u00f3n, un 40,3\u00a0% en 1920 e un 42,3\u00a0% en 1930.\nEscasas minor\u00edas.\nAs minor\u00edas eran escasas na Hungr\u00eda de Trianon, mais sufriron unha intensa presi\u00f3n de asimilaci\u00f3n cultural. Carec\u00edan de escolas de ensino secundario e o ascenso social v\u00edase facilitado pola hungarizaci\u00f3n. Unha vez asimilada \u00e1 cultura maioritaria, a persoa integrante da minor\u00eda pod\u00eda alcanzar, con todo, altos postos, como foi o caso de eslovacos na xerarqu\u00eda eclesi\u00e1stica e alem\u00e1ns na militar. O tama\u00f1o das minor\u00edas creceu a finais da d\u00e9cada de 1930 e a principios da seguinte coa recuperaci\u00f3n de territorios.\nA principal minor\u00eda, a alem\u00e1, con arredor de medio mill\u00f3n de persoas, levou unha vida moi illada da maior\u00eda h\u00fangara salvo polos casos de asimilaci\u00f3n ata a chegada ao poder de Hitler. Rexeitada por G\u00f6mb\u00f6s, a axitaci\u00f3n nazi non deixou de crecer e de ter notable influencia na minor\u00eda, en especial a partir da anexi\u00f3n alem\u00e1 de Austria en 1938. A partir de 1936, os principais dirixentes da comunidade foron nazis.\nTerritorio.\nPerdas.\nO 4 de xu\u00f1o de 1920, o recentemente nomeado Mikl\u00f3s Horthy asinou o Tratado de Trianon polo que renunciou a grandes secci\u00f3ns do antigo territorio austroh\u00fangaro. En total, Hungr\u00eda perdeu o 72\u00a0% do seu antigo territorio (pasou de 282\u00a0870\u00a0km2 a 92\u00a0963\u00a0km2) e a s\u00faa poboaci\u00f3n pasou de 18,2 mill\u00f3ns a s\u00f3 7,98 mill\u00f3ns de habitantes. As naci\u00f3ns que se beneficiaron das perdas h\u00fangaras foron: Austria, Checoslovaquia, Roman\u00eda \u2014territorialmente a m\u00e1is beneficiada, con toda Transilvania, parte do Banato e outros territorios\u2014 e Iugoslavia. Hungr\u00eda perdeu a s\u00faa \u00fanica sa\u00edda ao mar, o porto de Fiume, en favor de Italia. Entre dous mill\u00f3ns e medio e tres mill\u00f3ns de h\u00fangaros \u2014un terzo do total\u2014 quedaron integrados nos pa\u00edses veci\u00f1os, o que favoreceu o desexo de recuperar o territorio perdido. Por motivos econ\u00f3micos e estrat\u00e9xicos, estas poboaci\u00f3ns quedaron englobadas nos pa\u00edses veci\u00f1os, frecuentemente host\u00eds a Budapest. Nalg\u00fans casos, a fronteira divid\u00eda rexi\u00f3ns con ampla maior\u00eda h\u00fangara, como no caso da checoslovaca. Algunhas importantes poboaci\u00f3ns abrumadoramente h\u00fangaras quedaron separadas do reino por apenas uns poucos quil\u00f3metros.\nO tratado uniformou a composici\u00f3n do pa\u00eds: o 89,8\u00a0% da poboaci\u00f3n era ent\u00f3n h\u00fangara, porcentaxe que aumentou durante o per\u00edodo. A maior minor\u00eda era a alem\u00e1, que englobaba o 6,8\u00a0% da poboaci\u00f3n. Persistiron as\u00ed mesmo diminutas minor\u00edas eslovacas, romanas e croatas. Sorprendentemente, o tratado de paz eliminou un dos problemas m\u00e1is com\u00fans nos pa\u00edses da rexi\u00f3n, o das minor\u00edas.\nAdemais das importantes perdas territoriais e econ\u00f3micas, o tratado limitaba ademais as forzas armadas h\u00fangaras: o Ex\u00e9rcito non pod\u00eda exceder os trinta e cinco mil homes, que non pod\u00edan ser soldados profesionais sen\u00f3n voluntarios, mentres que a xendarmer\u00eda e a Polic\u00eda non pod\u00edan contar con m\u00e1is de doce mil membros cada unha. Mentres que os tres principais veci\u00f1os de Hungr\u00eda (Checoslovaquia, Iugoslavia e Roman\u00eda) contaban en conxunto con arredor de medio mill\u00f3n de homes en armas, o Ex\u00e9rcito h\u00fangaro non pod\u00eda contar con unidades de aviaci\u00f3n, tanques, artiller\u00eda pesada, un Estado Maior, ou impo\u00f1er o servizo militar obrigatorio.\nRevisionismo.\nA pol\u00edtica de entreguerras estivo dominada en Hungr\u00eda pola obsesi\u00f3n da clase pol\u00edtica polas perdas territoriais sufridas co Tratado de Trianon, que deixaban f\u00f3ra das novas fronteiras do reino a m\u00e1is de tres mill\u00f3ns de h\u00fangaros, maioritarios nalg\u00fans territorios lim\u00edtrofes. O revisionismo foi case universal na sociedade h\u00fangara de entreguerras. Mentres os Gobernos conservadores dos anos vinte e parte dos trinta e corenta confiaron na revisi\u00f3n pac\u00edfica do Tratado a favor de Hungr\u00eda co apoio das potencias occidentais, a ultradereita prefer\u00eda apoiarse nas novas potencias fascistas (Italia e Alema\u00f1a) en auxe. O revisionismo territorial non s\u00f3 concentrou as enerx\u00edas pol\u00edticas da naci\u00f3n, sen\u00f3n que tam\u00e9n serviu para xustificar a falta de reformas internas.\nO irredentismo h\u00fangaro xustific\u00e1base na propaganda da \u00e9poca pola existencia do \u00abmilenario\u00bb reino h\u00fangaro, suposta unidade xeogr\u00e1fico-pol\u00edtica natural na conca do Danubio na que a nobreza h\u00fangara, superior culturalmente ao resto de grupos, ostentaba o poder de xeito \u00abnatural\u00bb. Para os sucesivos Gobernos, a rectificaci\u00f3n do que consideraban inxustizas cometidas contra Hungr\u00eda no tratado de paz converteuse nun obxectivo primordial. A exixencia dunha volta \u00e1s fronteiras preb\u00e9licas e non a unhas que seguisen criterios ling\u00fc\u00edsticos, ademais da oposici\u00f3n das potencias vencedoras \u2014en especial, de Francia\u2014 a modificar as consecuencias da paz de Par\u00eds, entorpeceu a consecuci\u00f3n deste obxectivo.\nUnha vez admitida na Sociedade de Naci\u00f3ns, Hungr\u00eda empregou esta organizaci\u00f3n para tratar de alcanzar os seus obxectivos de revisi\u00f3n territorial, ben denunciando as infracci\u00f3ns das cl\u00e1usulas de respecto \u00e1s minor\u00edas impostas pola Sociedade nos tratados de paz, ben esixindo mudanzas fronteirizas. A\u00ednda que Transilvania era o principal obxectivo territorial, a falta de apoio das potencias para modificar a situaci\u00f3n na rexi\u00f3n fixo que os esforzos por recuperar a rexi\u00f3n foran moi limitados ata a segunda guerra mundial. Cara a Iugoslavia, as aspiraci\u00f3ns revisionistas \u2014atizadas por Italia\u2014, base\u00e1ronse en estratexias oscilantes: en ocasi\u00f3ns, o avivamento das diferenzas entre serbios e croatas; en outras, o intento de ruptura da alianza de Belgrado con Praga e Bucarest a cambio da renuncia a recuperar Croacia e a limitar as exixencias a plebiscitos no resto do territorio perdido en 1920. A pesar de que a minor\u00eda h\u00fangara en Checoslovaquia \u2014a naci\u00f3n m\u00e1is democr\u00e1tica e progresista da zona\u2014 desfrutaba da maior liberdade cultural da rexi\u00f3n, foi neste pa\u00eds no que se concentraron as reivindicaci\u00f3ns de Budapest. Con Austria a relaci\u00f3n foi en xeral boa salvo un breve per\u00edodo de tensi\u00f3n en 1921 a ra\u00edz da disputa por Burgenland.\nCo afianzamento do poder alem\u00e1n nos anos trinta, a postura da dereita radical de empregar a Alema\u00f1a para emendar a situaci\u00f3n territorial foi ga\u00f1ando partidarios, mesmo en parte dos conservadores. Alema\u00f1a facilitou a modificaci\u00f3n das fronteiras trazadas en Trianon e satisfixo as\u00ed os obxectivos do Goberno h\u00fangaro, mais isto supuxo un sometemento crecente do pa\u00eds a Berl\u00edn, que os sucesivos cambios de Goberno non lograron evitar.\nGanancias e o apoio do Eixe.\nAta finais da d\u00e9cada de 1930, a \u00fanica mudanza territorial foi a recuperaci\u00f3n de parte de Burgenland \u2014entregado a Austria\u2014 en decembro de 1921 logo dun plebiscito na rexi\u00f3n organizado por Italia.\nCo tempo, os pol\u00edticos h\u00fangaros renegaron publicamente do Tratado de Trianon, e as alianzas coa Alema\u00f1a nazi e a Italia fascista serviron como medio para tratar de recuperar as perdas territoriais e de poboaci\u00f3n.\nLogo da Crise dos Sudetes os h\u00fangaros recibiron na Primeira Arbitraxe de Viena a zona meridional de Eslovaquia e Rutenia, con maior\u00eda h\u00fangara e, tras a desaparici\u00f3n de Checoslovaquia en marzo de 1939 pola ocupaci\u00f3n alem\u00e1 da parte checa, o resto de Rutenia, con escasa poboaci\u00f3n h\u00fangara e maior\u00eda ucra\u00edna. A arbitraxe, realizada por Italia e Alema\u00f1a, foi admitida tacitamente por Gran Breta\u00f1a. As\u00ed, en novembro de 1938 Hungr\u00eda recuperou 12\u00a0103\u00a0km2 \u2014un quinto das perdas de Trianon nesta zona\u2014 e, en marzo de 1939, outros 12\u00a0171, se ben ao prezo de separar en ocasi\u00f3ns as poboaci\u00f3ns h\u00fangaras do campo eslovaco e cernar as relaci\u00f3ns econ\u00f3micas entre ambos.\nA cesi\u00f3n romanesa de Besarabia e o norte de Bucovina \u00e1 URSS desatou unha nova crise no ver\u00e1n de 1940, cando o Goberno de Budapest retomou as s\u00faas exixencias sobre Transilvania. Na Segunda arbitraxe de Viena, organizado por Italia e Alema\u00f1a no outono de 1940, Hungr\u00eda recuperou o norte de Transilvania \u201443\u00a0492\u00a0km2, dous quintos das perdas de Trianon nesta zona\u2014, cedido forzosamente por Roman\u00eda. Este cambio foi o primeiro mal visto entre as potencias rivais ao Eixe e desaconsellado por algunhas destacadas figuras pol\u00edticas do pa\u00eds. Por adici\u00f3n, o cambio territorial non satisfixo a ningunha das d\u00faas partes. Arredor de medio mill\u00f3n de h\u00fangaros quedou no lado roman\u00e9s da fronteira e un mill\u00f3n de romaneses, no h\u00fangaro.\nEn abril de 1941, Hungr\u00eda participou na invasi\u00f3n de Iugoslavia e recibiu como recompensa a devoluci\u00f3n dunha secci\u00f3n de Voivodina. O pa\u00eds recuperou 11\u00a0475\u00a0km2 e preto dun mill\u00f3n de habitantes, arredor dun terzo, h\u00fangaros. En total, entre 1938 e 1941 o pa\u00eds dobrou a s\u00faa extensi\u00f3n grazas ao apoio alem\u00e1n.\nO armisticio asinado en xaneiro de 1945 polo Goberno de B\u00e9la Mikl\u00f3s cos Aliados anulou as ganancias territoriais h\u00fangaras en Checoslovaquia e Roman\u00eda. Todas as anexi\u00f3ns h\u00fangaras foron declaradas nulas despois da segunda guerra mundial."}
{"id": "368252", "revid": "22570", "url": "https://gl.wikipedia.org/wiki?curid=368252", "title": "D\u00e9cada de 1230", "text": ""}
{"id": "368253", "revid": "22570", "url": "https://gl.wikipedia.org/wiki?curid=368253", "title": "D\u00e9cada de 1240", "text": ""}
{"id": "368254", "revid": "22570", "url": "https://gl.wikipedia.org/wiki?curid=368254", "title": "D\u00e9cada de 1250", "text": ""}
{"id": "368255", "revid": "22570", "url": "https://gl.wikipedia.org/wiki?curid=368255", "title": "D\u00e9cada de 1260", "text": ""}
{"id": "368256", "revid": "22570", "url": "https://gl.wikipedia.org/wiki?curid=368256", "title": "D\u00e9cada de 1270", "text": ""}
{"id": "368257", "revid": "22570", "url": "https://gl.wikipedia.org/wiki?curid=368257", "title": "D\u00e9cada de 1280", "text": ""}
{"id": "368258", "revid": "22570", "url": "https://gl.wikipedia.org/wiki?curid=368258", "title": "D\u00e9cada de 1290", "text": ""}
{"id": "368259", "revid": "22570", "url": "https://gl.wikipedia.org/wiki?curid=368259", "title": "D\u00e9cada de 1300", "text": ""}
{"id": "368260", "revid": "22570", "url": "https://gl.wikipedia.org/wiki?curid=368260", "title": "D\u00e9cada de 1310", "text": ""}
{"id": "368270", "revid": "23204", "url": "https://gl.wikipedia.org/wiki?curid=368270", "title": "Rexi\u00f3n Aut\u00f3noma do T\u00edbet", "text": "A Rexi\u00f3n Aut\u00f3noma do T\u00edbet (en ) ou Rexi\u00f3n Aut\u00f3noma de Xizang (en ), \u00e9 unha rexi\u00f3n aut\u00f3noma da Rep\u00fablica Popular da China, onde habitan 7,5 mill\u00f3ns de membros do pobo tibetano. Foi estabelecida formalmente no ano 1965 para substitu\u00edr a \u00c1rea do T\u00edbet, unha divisi\u00f3n administrativa que a Rep\u00fablica Popular herdou da Rep\u00fablica da China, uns 5 anos despois da dimisi\u00f3n do Kashag coa revolta do T\u00edbet de 1959, e 13 anos despois da incoporaci\u00f3n do T\u00edbet en 1951.\nDentro da China, o T\u00edbet \u00e9 identificado como unha rexi\u00f3n aut\u00f3noma. As fronteiras actuais do T\u00edbet foron estabelecidas no s\u00e9culo XVIII e incl\u00fae a metade do T\u00edbet etnocultural. A Rexi\u00f3n Aut\u00f3noma do T\u00edbet \u00e9 a segunda meirande divisi\u00f3n administrativa da China segundo a \u00e1rea despois de Xinjiang, abranguendo 1\u00a0228\u00a0400 km\u00b2, e os seus terreos duros son os menos densamente poboados de todo o estado."}
{"id": "368271", "revid": "23204", "url": "https://gl.wikipedia.org/wiki?curid=368271", "title": "Rexi\u00f3n Aut\u00f3noma de Xizang", "text": ""}
{"id": "368273", "revid": "89787", "url": "https://gl.wikipedia.org/wiki?curid=368273", "title": "Pobo tibetano", "text": "Os tibetanos (en ) son un grupo \u00e9tnico nativo do T\u00edbet. O seu n\u00famero \u00e9 dun 7,8 mill\u00f3ns de persoas. A maior poboaci\u00f3n vive Rexi\u00f3n Aut\u00f3noma do T\u00edbet, e noutras provincias da Rep\u00fablica Popular da China, como Qinghai, Sichuan, Yunnan e Gansu. F\u00f3ra da China, existen importantes minor\u00edas na India, no Nepal e en But\u00e1n.\nOs tibetanos falan varias linguas tib\u00e9ticas, das cales, moitas variedades son mutuamente inintelixibles. Pertencen \u00e1 familia de linguas tibetobirmanas. A explicaci\u00f3n tradicional e mitol\u00f3xica da orixe do pobo tibetano \u00e9 que son descendentes do humano Pha Trelgen Changchup Sempa e da ogresa das rochas Ma Drag Sinmo. Crese que moitos dos falantes tibetobirmanos do suroeste da China, inclu\u00edndo os tibetanos, son descendetes directos dos antigos Qiang. A maior\u00eda dos tibetanos practica o budismo tibetano, malia que alg\u00fans practican \u00e1 relixi\u00f3n b\u00f6n e existe unha pequena minor\u00eda musulm\u00e1. O budismo tibetano influ\u00edu en moitos aspectos culturais do pobo, como a arte tibetana, o drama e a arquitectura."}
{"id": "368274", "revid": "23204", "url": "https://gl.wikipedia.org/wiki?curid=368274", "title": "Tibetanos", "text": ""}
{"id": "368278", "revid": "23204", "url": "https://gl.wikipedia.org/wiki?curid=368278", "title": "Mongolia Interior", "text": "Mongolia Interior (en mongol: \"\u00d6b\u00fcr Monggol\" e cir\u00edlico: \u04e8\u0432\u04e9\u0440 \u041c\u043e\u043d\u0433\u043e\u043b, \"\u00d6v\u00f6r Mongol\", en ), oficialmente co\u00f1ecida como Rexi\u00f3n Aut\u00f3noma de Mongolia Interior (), \u00e9 unha rexi\u00f3n aut\u00f3noma da Rep\u00fablica Popular da China, que se atopa no norte do estado. Cont\u00e9n a maior parte da fronteira da China con Mongolia (o resto da fronteira entre a China e Mongolia est\u00e1 na rexi\u00f3n aut\u00f3noma de Xinjiang e na provincia de Gansu) e un pequeno anaco da fronteira con Rusia. A s\u00faa capital i\u00e9 Hohhot, e outras cidades salientables son Baotou, Chifeng e Ordos.\nA Rexi\u00f3n Aut\u00f3noma foi estabelecida no ano 1947, incorporando as \u00e1reas das provincias da antiga Rep\u00fablica da China, Suiyuan, Chahar, Rehe, Liaobei e Xing'an, xunto coas partes setentrionais de Gansu e Ningxia.\n\u00c9 a terceira meirande subdivisi\u00f3n da China, abranguendo aproximadamente 1\u00a0200\u00a0000 km\u00b2 ou o 12% da \u00e1rea total da China. Segundo o censo de 2010, ti\u00f1a unha poboaci\u00f3n de 24\u00a0706\u00a0321 de persoas, representando o 1,84% da poboaci\u00f3n total do estado. Mongolia Interior \u00e9 a 23\u00aa divisi\u00f3n administrativa m\u00e1is poboada do pa\u00eds. A maior\u00eda da poboaci\u00f3n \u00e9 da etnia han, cunha salientable minor\u00eda mongol. As linguas oficiais son o mandar\u00edn e o mongol, sendo a \u00faltima escrita en escritura tradicional mongol, \u00f3 contrario que o alfabeto cir\u00edlico que \u00e9 empregado polo estado de Mongolia."}
{"id": "368279", "revid": "23204", "url": "https://gl.wikipedia.org/wiki?curid=368279", "title": "Rexi\u00f3n Aut\u00f3noma de Mongolia Interior", "text": ""}
{"id": "368280", "revid": "23204", "url": "https://gl.wikipedia.org/wiki?curid=368280", "title": "Rexi\u00f3n Aut\u00f3noma de Guangxi Zhuang", "text": ""}
{"id": "368281", "revid": "12452", "url": "https://gl.wikipedia.org/wiki?curid=368281", "title": "Sisnando II", "text": ""}
{"id": "368317", "revid": "56817", "url": "https://gl.wikipedia.org/wiki?curid=368317", "title": "Estereorradi\u00e1n", "text": "O\u00a0estereorradi\u00e1n \u00e9 unha\u00a0unidade derivada do SI que mide \u00e1ngulos s\u00f3lidos. \u00c9 o equivalente tridimensional do radi\u00e1n. O seu s\u00edmbolo \u00e9 sr.\nDefinici\u00f3n.\nO estereorradi\u00e1n def\u00ednese facendo referencia a unha esfera de radio r. Se a \u00e1rea dunha porci\u00f3n desta esfera \u00e9 r\u00b2, un estereorradi\u00e1n \u00e9 o \u00e1ngulo s\u00f3lido comprendido entre esta porci\u00f3n e o centro da esfera.\nExplicaci\u00f3n da definici\u00f3n.\nO \u00e1ngulo s\u00f3lido en estereorradi\u00e1ns, \u00e9:\nOnde formula_2 \u00e9 a superficie cuberta polo obxecto nunha esfera imaxinaria de radio formula_3, cuxo centro coincide co v\u00e9rtice do \u00e1ngulo.\nPor tanto, un estereorradi\u00e1n \u00e9 o \u00e1ngulo que cobre unha superficie formula_4 a unha distancia formula_3 do v\u00e9rtice.\nEn d\u00faas dimensi\u00f3ns, o \u00e1ngulo en radi\u00e1ns est\u00e1 relacionado coa lonxitude de arco, e \u00e9:\nsendo s\u00a0a\u00a0lonxitude de arco, e r o radio do c\u00edrculo.\n\u00c1ngulo dun casquete esf\u00e9rico.\nSe a \u00e1rea formula_8 \u00a0\u00e9 igual a formula_4 e v\u00e9n dada pola \u00e1rea dun casquete esf\u00e9rico.\nformula_10\nent\u00f3n c\u00famprese que\n.formula_11\nEnt\u00f3n o \u00e1ngulo s\u00f3lido descrito polo cono que corresponde ao \u00e1ngulo (plano, v\u00e9xase a figura) \u00e9 igual a:"}
{"id": "368329", "revid": "22570", "url": "https://gl.wikipedia.org/wiki?curid=368329", "title": "D\u00e9cada de 1320", "text": ""}
{"id": "368330", "revid": "56817", "url": "https://gl.wikipedia.org/wiki?curid=368330", "title": "D\u00e9cada de 1330", "text": ""}
{"id": "368331", "revid": "22570", "url": "https://gl.wikipedia.org/wiki?curid=368331", "title": "D\u00e9cada de 1340", "text": ""}
{"id": "368332", "revid": "22570", "url": "https://gl.wikipedia.org/wiki?curid=368332", "title": "D\u00e9cada de 1350", "text": ""}
{"id": "368333", "revid": "56817", "url": "https://gl.wikipedia.org/wiki?curid=368333", "title": "D\u00e9cada de 1360", "text": ""}
{"id": "368335", "revid": "22570", "url": "https://gl.wikipedia.org/wiki?curid=368335", "title": "D\u00e9cada de 1370", "text": ""}
{"id": "368336", "revid": "22570", "url": "https://gl.wikipedia.org/wiki?curid=368336", "title": "D\u00e9cada de 1380", "text": ""}
{"id": "368337", "revid": "23204", "url": "https://gl.wikipedia.org/wiki?curid=368337", "title": "Bayeux", "text": "Bayeux \u00e9 unha vila situada en Normand\u00eda, no departamento de Calvados, no norte de Francia.\nA cidade \u00e9 famosa polo tapiz de Bayeux."}
{"id": "368338", "revid": "56817", "url": "https://gl.wikipedia.org/wiki?curid=368338", "title": "D\u00e9cada de 1390", "text": ""}
{"id": "368339", "revid": "22570", "url": "https://gl.wikipedia.org/wiki?curid=368339", "title": "D\u00e9cada de 1400", "text": ""}
{"id": "368340", "revid": "22570", "url": "https://gl.wikipedia.org/wiki?curid=368340", "title": "D\u00e9cada de 1410", "text": ""}
{"id": "368341", "revid": "56817", "url": "https://gl.wikipedia.org/wiki?curid=368341", "title": "D\u00e9cada de 1420", "text": ""}
{"id": "368346", "revid": "127505", "url": "https://gl.wikipedia.org/wiki?curid=368346", "title": "SolidWorks", "text": "SolidWorks \u00e9 un programa de CAD 3D propiedade de Dassault Syst\u00e8mes.\nO programa \u00e9 similar no xeito de traballar a outros como FreeCAD ou CATIA."}
{"id": "368347", "revid": "32797", "url": "https://gl.wikipedia.org/wiki?curid=368347", "title": "Silurus glanis", "text": "O Silurus glanis, chamado comunmente siluro ou siluro europeo, \u00e9 unha especie de peixes siluros de auga doce nativa da amplas \u00e1reas do centro, norte e sur de Europa, nas cuncas do mar B\u00e1ltico, mar Negro e mar Caspio. Foi introducida na parte occidental de Europa para a pesca deportiva e agora enc\u00f3ntrase dende o Reino Unido ata ao leste de Casaquist\u00e1n e a China e ao sur de Grecia e Turqu\u00eda e no val do Ebro. \u00c9 un peixe de auga doce sen escamas, reco\u00f1ecible pola ancha e aplanada cabeza e gran boca. Pode vivir polo menos 50 anos e ten un sentido da audici\u00f3n moi bo que compensa a s\u00faa mala vista.\nCome peixes, vermes an\u00e9lidos, gaster\u00f3podos, insectos e crust\u00e1ceos; os m\u00e1is grandes comen tam\u00e9n ras, ratos, ratas, aves acu\u00e1ticas como patos e \u00e1s veces son can\u00edbales. Recentemente, viuse a individuos desta especie en ambientes f\u00f3ra do seu h\u00e1bitat normal imp\u00falsandose f\u00f3ra da auga para comer pombas.\nH\u00e1bitat.\nVive en lagos grandes c\u00e1lidos e r\u00edos profundos de correntes lentas. Prefire permanecer en lugares protexidos como buratos nas ribeiras, baixo troncos mergullados etc. Come en augas abertas ou nos fondos.\nCaracter\u00edsticas f\u00edsicas.\nA s\u00faa boca ten ringleiras de pequenos e numerosos dentes, d\u00faas longas barbas na mand\u00edbula superior e catro m\u00e1is curtas na inferior. Ten unha longa aleta anal que se estende ata a aleta caudal, e unha pequena aleta dorsal aguda en posicici\u00f3n relativamente adiantada. Para cazar depende principalmente dos sentidos da audici\u00f3n e olfacto, e, a\u00ednda que os seus ollos te\u00f1en un tapetum lucidum, que lle proporciona vantaxe na visi\u00f3n nocturna, en contra da crenza popular te\u00f1en unha vista bastante mala. Coas s\u00faas aletas pectorais crea un remu\u00ed\u00f1o para desorientar \u00e1 s\u00faa v\u00edtima, \u00e1 cal o predador succiona coa s\u00faa boca e traga enteira. A pel \u00e9 moi limosa e a s\u00faa cor var\u00eda coa do ambiente onde vive. Nas augas claras o peixe ten unha cor negra, mentres que nas augas lamacentas adoita ter cor marr\u00f3n verdosa. As partes inferiores son sempre de amarelas claras a brancas. Tam\u00e9n existen esp\u00e9cimes albinos. Nada ondulando a s\u00faa longa cola muscular, de xeito similar ao que fan os crocodilos. Pode tam\u00e9n nadar cara a atr\u00e1s.\nAs femias producen ata 30.000 ovos por quilogramo de peso corporal. O macho vix\u00eda o ni\u00f1o ata que eclosionan as cr\u00edas, o cal, dependendo da temperatura da auga, pode tardar de tres a dez d\u00edas. Observouse que se o nivel da auga descende moito ou demasiado r\u00e1pido o macho b\u00f3talle auga aos ovos para mantelos h\u00famidos.\nTama\u00f1o.\nCunha lonxitude total de ata 5 m e un peso m\u00e1ximo duns 300\u00a0kg, o siluro europeo \u00e9 o peixe de auga doce (non an\u00e1dromo ou cat\u00e1dromo) maior nas rexi\u00f3ns onde vive de Europa e Asia. Por\u00e9n, esas lonxitudes m\u00e1ximas son raras e foron dif\u00edciles de documentar con probas no pasado s\u00e9culo, pero hai informes cribles do s\u00e9culo XIX de esp\u00e9ciemes con eses tama\u00f1os. \"Brehms Tierleben\" cita os vellos informes de Heckl e Kner de esp\u00e9cimes do Danubio duns 3 m de longo e de 200 a 250\u00a0kg de peso, e o informe de Vogt de 1894 dun esp\u00e9cime capturado no lago Biel de 2,2 m e 68\u00a0kg. En 1856, K. T. Kessler escribiu sobre esp\u00e9cimes do Dni\u00e9per de 5 m e 400\u00a0kg.\nNon obstante, o tama\u00f1o m\u00e1is com\u00fan da maior\u00eda dos siluros europeos est\u00e1 entre 1,3 e 1,6 m; e normalmente os peixes maiores de 2 m son unha rareza. Cando chegan a medir 1,5 m poden pesar de 15 a 20\u00a0kg e con 2,2 m pesan uns 65\u00a0kg.\nS\u00f3 en circunstancias excepcionalmente boas para o peixe este pode pasar dos 2 m, pero hai r\u00e9cords de 2,49 m en Kiebingen, Alema\u00f1a, de 2,61 m. en Polonia, e incluso maiores en Francia, Espa\u00f1a (Ebro), Italia ou Grecia, onde este peixe foi liberado hai unhas d\u00e9cadas.\nDise que os esp\u00e9cimes extraordinariamente grandes poden atacar os humanos en raras circunstancias. Unha noticia publicada en Austria en 2009 menciona que un siluro intentou arrastrar por unha perna a un pescador preto de Gy\u00f6r, Hungr\u00eda, cando este o capturou e agarrou, e s\u00f3 con grandes dificultades puido librarse.\nEcolox\u00eda.\nPreocupa o impacto ecol\u00f3xico da introduci\u00f3n deste siluro nas s\u00faas \u00e1reas non nativas. Despois da introduci\u00f3n do siluro europeo en moitas zonas, o n\u00famero de peixes aut\u00f3ctonos entran nun r\u00e1pido e claro declive.\nEspecie invasora na Pen\u00ednsula Ib\u00e9rica.\nDesde a s\u00faa introduci\u00f3n no encoro de Mequinenza no Ebro en 1974 espallouse a outras partes da cunca do Ebro, especialmente en afluentes como o Segre. Algunhas especies de barbos ib\u00e9ricos (\"Barbus\") que eran antes moi abondosas, agora case desapareceron na zona media do r\u00edo. A ecolox\u00eda do r\u00edo tam\u00e9n cambiou, xa que se produciu un maior crecemento da vexetaci\u00f3n acu\u00e1tica, especialmente algas. S\u00f3 os barbos de r\u00edos de monta\u00f1a, onde non chega o siluro, non se viron afectados. Tam\u00e9n foi obxecto de introduci\u00f3ns ilegais levadas a cabo por particulares noutros r\u00edos, encoros e lagos da Pen\u00ednsula Ib\u00e9rica. Na prensa publicouse a noticia da pesca dun siluro europeo de 2 metros de lonxitude no r\u00edo Ebro ao seu paso pola cidade de Zaragoza o 5 de xu\u00f1o de 2015, as\u00ed como doutros no r\u00edo Tietar ao seu paso pola provincia de C\u00e1ceres, onde se pescaron exemplares pr\u00f3ximos aos 2 metros. Debido ao seu potencial colonizador e constitu\u00edr unha amenaza grave para as especies aut\u00f3ctonas, os h\u00e1bitats ou os ecosistemas, esta especie foi inclu\u00edda no Cat\u00e1logo Espa\u00f1ol de Especies Ex\u00f3ticas Invasoras, aprobado por Real Decreto 630/2013, de 2 de agosto, estando prohibida en Espa\u00f1a a s\u00faa introduci\u00f3n no medio natural, posesi\u00f3n, transporte, tr\u00e1fico e comercio.\nComo alimento e pesca deportiva.\nS\u00f3 se adoita comer a carne dos esp\u00e9cimes novos. Ten bo sabor ata que o peixe pasa uns 15\u00a0kg, pero se son m\u00e1is grandes son moi graxentos e non se recomenda o seu consumo.\nNormalmente p\u00e9scase como deporte m\u00e1is que para comer, procurando a captura de exemplares de trofeo grandes.\nA pesca do siluro \u00e9 moi popular e adoita ser espectacular. Dada a s\u00faa actividade nocturna, a pesca d\u00e1 resultados notables entre as 20:00 e as 24:00 horas e entre as 03:00 e as 06:00 horas. Co\u00f1ecido como o 'vasureiro' dos pantanos, o siluro \u00e9 doadamente atra\u00eddo pola carne alterada, o f\u00edgado de porco e os intestinos das aves, que son os m\u00e1is utilizados como isco.\nO anz\u00f3 utilizado (simple ou triplo) debe ser grande e forte, en correspondencia coa propia boca do peixe. O siluro \u00e9 atra\u00eddo tam\u00e9n polos tons baixos. Os pescadores do Danubio usan unha ferramenta de madeira, co\u00f1ecida como clonk, golpeando con ela na auga e producindo un son similar ao que fai un pequeno peixe saltando na auga, unha ra ou unha ave.\nTam\u00e9n se usan ondas de baixa frecuencia, de baixa intensidade, xa que te\u00f1en a propiedade de propagarse a trav\u00e9s de longas distancias, obt\u00e9ndose resultados notables. O altofalante que se utiliza debe posu\u00edr un di\u00e1metro pequeno, pero que poida xerar sons de baixa frecuencia, e debe estar conectado a un xerador electr\u00f3nico de baixa frecuencia (m\u00e1ximo 150 Hz).\nA li\u00f1a.\nA li\u00f1a utilizada para a captura do siluro debe ser moi resistente. Para os grandes esp\u00e9c\u00edmenes util\u00edzase li\u00f1a trenzada de 0,4-0,6\u00a0mm ou m\u00e1is; a cana debe ser resistente (de acci\u00f3n 100-300\u00a0g) e preferiblemente de dous tramos, e o carrete debe ser do tipo 'masivo' e moi robusto. Adoitan usarse li\u00f1as trenzadas de alta resistencia, xa que os siluros pos\u00faen unha dentadura cos dentes dirixidos cara a dentro e son tan pequenos que en vez de cortar, desgarran. Unha li\u00f1a monofilamento, por moita resistencia e anchura que tivese, durar\u00edalle moi pouco na boca, a\u00ednda que se a captura non \u00e9 demasiado grande, pode sacarse o peixe sen problemas. Outra forma m\u00e1is econ\u00f3mica, xa que a li\u00f1a trenzada \u00e9 bastante m\u00e1is cara que a t\u00edpica de nailon, \u00e9 colocarle \u00e1 li\u00f1a com\u00fan uns 40\u00a0cm de f\u00edo de aceiro no extremo. Non fai falta preocuparse polo brillo ou a opacidade do f\u00edo de aceiro, xa que o siluro practicamente non ve, sen\u00f3n que se gu\u00eda polos vibraci\u00f3ns captadas polas s\u00faas barbas e outros sentidos.\nPer\u00edodo de pesca.\nO per\u00edodo \u00f3ptimo de pesca do siluro \u00e9 a principios de ver\u00e1n e principios de outono, ata finais deste, e conc\u00e9ntrase especialmente no mes de xu\u00f1o, no que se adoitan obter os mellores exemplares."}
{"id": "368348", "revid": "27155", "url": "https://gl.wikipedia.org/wiki?curid=368348", "title": "Siluro europeo", "text": ""}
{"id": "368350", "revid": "5863", "url": "https://gl.wikipedia.org/wiki?curid=368350", "title": "Rosal\u00eda (hom\u00f3nimos)", "text": "O nome Rosal\u00eda pode referirse a:"}
{"id": "368356", "revid": "22570", "url": "https://gl.wikipedia.org/wiki?curid=368356", "title": "D\u00e9cada de 1430", "text": ""}
{"id": "368357", "revid": "22570", "url": "https://gl.wikipedia.org/wiki?curid=368357", "title": "D\u00e9cada de 1440", "text": ""}
{"id": "368358", "revid": "56817", "url": "https://gl.wikipedia.org/wiki?curid=368358", "title": "D\u00e9cada de 1450", "text": ""}
{"id": "368359", "revid": "56817", "url": "https://gl.wikipedia.org/wiki?curid=368359", "title": "D\u00e9cada de 1460", "text": ""}
{"id": "368360", "revid": "22570", "url": "https://gl.wikipedia.org/wiki?curid=368360", "title": "D\u00e9cada de 1470", "text": ""}
{"id": "368361", "revid": "22570", "url": "https://gl.wikipedia.org/wiki?curid=368361", "title": "D\u00e9cada de 1480", "text": ""}
{"id": "368363", "revid": "56817", "url": "https://gl.wikipedia.org/wiki?curid=368363", "title": "D\u00e9cada de 1490", "text": ""}
{"id": "368364", "revid": "22570", "url": "https://gl.wikipedia.org/wiki?curid=368364", "title": "D\u00e9cada de 1500", "text": ""}
{"id": "368365", "revid": "56817", "url": "https://gl.wikipedia.org/wiki?curid=368365", "title": "D\u00e9cada de 1510", "text": ""}
{"id": "368370", "revid": "98629", "url": "https://gl.wikipedia.org/wiki?curid=368370", "title": "Toni Ulmen", "text": "Anton \"Toni\" Ulmen nado en D\u00fcsseldorf, Alema\u00f1a o 25 de xaneiro de 1906 e finado tam\u00e9n en D\u00fcsseldorf, o 4 de novembro de 1976, foi un corredor de motos e piloto de carreiras alem\u00e1n. A s\u00faa andaina comezou en 1925 nunha Velocette de 250 cc. En 1927 ga\u00f1ou a carreira de abertura de N\u00fcrburgring nunha Velocette 350cc. En 1929 ga\u00f1ou na clase de 350 cc en Eilenriede, un circu\u00edto de carreiras non permanente preto de Hannover. De 1949 a 1952, foi catro veces campi\u00f3n alem\u00e1n de coches deportivos e de F\u00f3rmula 2.\nTraballador, home de negocios e corredor.\nLogo de sa\u00edr da escola, Ulmen foi aprendiz de mec\u00e1nico na Motorradwerkstatt Hasenclever. Cando terminou al\u00ed, fundou Gebr\u00fcder Ulmen, co seu irm\u00e1n Andreas. Convert\u00e9ndose nos representantes de Opel para D\u00fcsseldorf.\nFoi en 1925 que Ulmen comezou a s\u00faa andaina nos deportes de motor, no Gro\u00dfen Deutschland-Rundfahrt nunha motocicleta Velocette de 250cc. Dous anos m\u00e1is tarde montado nunha Velocette de 350 cc ga\u00f1ou o primeiro Eifelrennen, para lograr o Deutsche Tourist-Troph\u00e4e, a carreira inaugural disputada en N\u00fcrburgring. En 1929, ga\u00f1ou outra importante carreira alem\u00e1, a carreira de 350cc de Eilenridederennens en Hanover. En 1930, Ulmen era piloto oficial de NSU.\nLogo da guerra.\nLogo da guerra, volveu \u00e1s carreiras de coches, logrando un segundo lugar na s\u00faa primeira carreira deportiva importante, a Karlsruhe-Durlach, nun BMW 328. Un ano m\u00e1is tarde, en 1947 foi galardonado co t\u00edtulo de mellor piloto de autos deportivos alem\u00e1ns do ano.\nA tempada de 1949 viu a Ulmen ga\u00f1ar nove carreiras, inclu\u00edndo a Solituderennen e a DMV Grenzlandringrennen. Ga\u00f1ou carreiras en M\u00fcnchen, N\u00fcrburgring, Sachsenring e K\u00f6lner Kurs. Tam\u00e9n rexistrou sete segundos postos nesa tempada. En disputouse o primeiro Gro\u00dfer Preis von Deutschland logo da segunda guerra mundial, en N\u00fcrburgring, unha carreira de F\u00f3rmula 2 onde terminou cuarto no seu Veritas RS. Neste coche, tam\u00e9n logrou un asombroso terceiro lugar no Preis der Ostechweiz-Erlen En Su\u00edza, venc\u00e9rono s\u00f3 os pilotos da Scuderia Ferrari Luigi Villoresi e Roberto Vallone. Antes de 1950, hab\u00eda unha prohibici\u00f3n de participaci\u00f3n dos coches e pilotos alem\u00e1ns en carreiras estranxeiras, logo da guerra. Retivo o seu t\u00edtulo de campi\u00f3n alem\u00e1n, ga\u00f1ouno por primeira vez en 1949.\nCon vitorias en Hockenheim,]&lt;/ref&gt; a subida a Schluinsland, e Grenzlandring, Ulmen foi o claro campi\u00f3n na clase 2-litros Sports Car. Participou en dous Grandes Premios do campionato do mundo de , debotou o 18 de maio de 1952, no Gro\u00dfer Pries der Schweiz, pero retirouse debido a problemas no tanque de combustible. Volveu no Gro\u00dfer Preis von Deutschland, onde malia a s\u00faa desvantaxe de potencia do Veritas comparado cos seus rivais, terminou oitavo. A tempada tam\u00e9n viu a Ulmen ga\u00f1ar o DMV Grenalandringrennen outra vez. Durante a tempada, sufriu un forte accidente durante unha sesi\u00f3n de pr\u00e1ctica en Sachsenring de onde escapou case ileso. Chegou \u00e1 carreira final da tempada de 1952, en Avusrennen, como l\u00edder na clase de F\u00f3rmula 2 de 2 litros de coches deportivos. No AVUS, perdeu unha dram\u00e1tica batalla co piloto de Veritas, Fritz Rie\u00df, na pen\u00faltima volta. Isto significou que ambos pilotos empataron en puntos, e de acordo coas regulaci\u00f3ns da DMV, Rie\u00df foi declarado campi\u00f3n, xa que clasificara mellor en Eifelrennen. Logo disto soamente competiu de cando en vez en carreiras de coches.\nMalia a s\u00faa retirada a principios de 1953, Ulmen p\u00faxose pronto, a\u00ednda que brevemente, detr\u00e1s dun volante, compartindo un Jaguar D-Type con Herman Roosdorp para quedar no terceiro lugar na s\u00faa \u00fanica carreira de resistencia de 24 horas, as 24 Horas de Spa Francorchamps de 1953.\nRexistro de carreiras.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\""}
{"id": "368371", "revid": "98629", "url": "https://gl.wikipedia.org/wiki?curid=368371", "title": "Ap\u00f3didos", "text": "A dos ap\u00f3didos (\"Apodidae\") \u00e9 unha familia de aves da subclase das neornites, infraclase dos neognatos (clado dos cipselomorfos), e da orde dos apodiformes. \nComprende ao redor dunhas 100 especies de cirrios, salanganas e similares, agrupadas en d\u00faas subfamilias con catro tribos.\nTaxonom\u00eda.\nDescrici\u00f3n.\nA familia foi descrita en 1897 polo ornit\u00f3logo alem\u00e1n Ernst Hartert.\nEtimolox\u00eda.\nO nome cient\u00edfico \"Apodidae\" est\u00e1 formado, como \u00e9 a norma, pola ra\u00edz do nome do seu x\u00e9nero tipo, \"Apus\" coa adici\u00f3n do sufixo do lat\u00edn cient\u00edfico \"-idae\", propio dos nomes das familias de animais. (Ver a etimolox\u00eda de apodiformes). \nClasificaci\u00f3n.\nNa actualidade reco\u00f1\u00e9cense dentro da familia d\u00faas subfamilias, con catro tribos:\nVariaci\u00f3ns taxon\u00f3micas.\nA taxonom\u00eda dos cirrios e especies relacionadas \u00e9 complicda, e os l\u00edmites entre os x\u00e9neros e especies foron moi discutidas, especialmente entre os da tribo Collocaliini. A an\u00e1lise do comportamento e vocalizaci\u00f3ns \u00e9 complicada porque houbo unha evoluci\u00f3n paralela, mentres que as an\u00e1lises de diferentes trazos morfol\u00f3xicos e de varias secuencias de ADN deron resultados equ\u00edvocos e parcialmente contraditorios.\nTradicionalmente na orde dos apodiformes consider\u00e1banse tres familias: as dos egotelos, cirrios e salanganas (familia ap\u00f3didos), os chamados cirrios arbor\u00edcolas (familia hemipr\u00f3cnidos) e os colibr\u00eds (familia troqu\u00edlidos).\nNa denominada taxonom\u00eda de Sibley-Ahlquist, proposta por Charles Sibley e Jon E. Ahlquist, baseada en estudos de hibridaci\u00f3n ADN-ADN realizados a fins dos anos 1960 e durante os 1980, os colibr\u00eds foron separados dos apodiformes para formaren unha nova orde, a dos troquiliformes (\"Trochiliformes\"), cunha \u00fanica familia, a dos troqu\u00edlidos. Por\u00e9n, colibr\u00eds, cirrios e salanganas te\u00f1en entre si moitas semellanzas anat\u00f3micas, e diversos autores non aceptaron dita separaci\u00f3n.\nEsta clasificaci\u00f3n non \u00e9 reco\u00f1ecida pola maior\u00eda dos tax\u00f3nomos actuais, que utilizan estudos de filoxenia molecular m\u00e1is recentes.\nPor outra parte, incorpor\u00e1ronse os egotelos (familia egot\u00e9lidos), que durante moito tempo se clasificaron dentro da orde dos caprimulxiformes.\nOs ap\u00f3didos (Apodidae) son unha familia de aves da que forman parte os cirrios, ou birrios, e as salanganas asi\u00e1ticas, dos cales en Galicia se poden atopar cinco especies, todas no x\u00e9nero \"Apus\". Son superficialmente similares \u00e1s andori\u00f1as, pero non est\u00e1n estreitamente emparentados con elas nin con ning\u00fan paseriforme, e as semellanzas coas andori\u00f1as son s\u00f3 o resultado dunha converxencia evolutiva. Os ap\u00f3didos est\u00e1n clasificados na orde Apodiformes, xunto cos troqu\u00edlidos (colibr\u00eds). Os \"Hemiprocne\" est\u00e1n moi emparentados cos verdadeiros cirrios, pero constit\u00faen unha familia separada chamada Hemiprocnidae.\nO nome da familia, Apodidae, deriva do grego \u1f04\u03c0\u03bf\u03c5\u03c2 (\"\u00e1pous\"), 'sen patas', facendo referencia ao pequeno tama\u00f1o e debilidade das patas destas aves, que son eminentemente a\u00e9reas. A tradici\u00f3n antiga de representar os cirrios sen patas continuou na Idade Media, como se pode ver nas marletas da her\u00e1ldica.\nSon veloces voadores e algunhas especies de ap\u00f3didos est\u00e1n entre os animais m\u00e1is r\u00e1pidos do planeta\nTaxonom\u00eda.\nOs tax\u00f3nomos clasificaron desde hai moito tempo os cirrios e o x\u00e9nero \"Hemiprocne\" como parentes dos troqu\u00edlidos (colibr\u00eds), o que foi corroborado polo descubrimento dos Jungornithidae (aparentemente parentes dos troqu\u00edlidos similares a cirrios) e de troqu\u00edlidos primitivos como \"Eurotrochilus\". Os tax\u00f3nomos tradicionais sit\u00faan a familia Trochilidae na mesma orde que os cirrios e \"Hemiprocne\" (e ningunha ave m\u00e1is); a taxonom\u00eda de Sibley-Ahlquist tratou este grupo como unha superorde na cal a orde dos cirrios era denominada Trochiliformes.\nA taxonom\u00eda dos cirrios \u00e9 complicda, e os l\u00edmites entre os x\u00e9neros e especies foron moi discutidas, especialmente entre os da tribo Collocaliini. A an\u00e1lise do comportamento e vocalizaci\u00f3ns \u00e9 complicada porque houbo unha evoluci\u00f3n paralela, mentres que as an\u00e1lises de diferentes trazos morfol\u00f3xicos e de varias secuencias de ADN deron resultados equ\u00edvocos e parcialmente contraditorios.\nAs Apodiformes diversific\u00e1ronse durante o Eoceno, ao final do cal apareceron as familias existentes; co\u00f1\u00e9cense x\u00e9neros f\u00f3siles en toda a Europa temperada, na zona entre as actuais Dinamarca e Francia, como a especie primitiva \"Scaniacypselus\", similar a un cirrio (Eoceno temper\u00e1n-medio) e o m\u00e1is moderno \"Procypseloides\" (Eoceno tard\u00edo-Oligoceno temper\u00e1n\u2013Mioceno temper\u00e1n). Un x\u00e9nero prehist\u00f3rico \u00e1s veces asignado aos cirrios \u00e9 \"Primapus\" (Eoceno temper\u00e1n de Inglaterra), poder\u00eda tam\u00e9n ser un antepasado m\u00e1is distante.\nDescrici\u00f3n.\nOs cirrios son as aves m\u00e1is r\u00e1pidas. As especies de maior tama\u00f1o est\u00e1n entre os voadores m\u00e1is r\u00e1pidos do reino animal; na especie \"Hirundapus caudacutus\" rexistr\u00e1ronse velocidades en voo de 169\u00a0km/h. Mesmo o cirrio com\u00fan (\"Apus apus\") pode voar a 112\u00a0km/h. Nun s\u00f3 ano un cirrio com\u00fan pode voar unha distancia de polo menos 200.000\u00a0km.\nComparados coas aves t\u00edpicas, as \u00e1s das especies da tribo Collocaliini te\u00f1en uns \u00f3sos da punta da \u00e1 proporcionalmente m\u00e1is grandes. Ao cambiaren o \u00e1ngulo entre os \u00f3sos do extremo da \u00e1 e os \u00f3sos do antebrazo, poden alterar a forma e a \u00e1rea das \u00e1s, maximizando a s\u00faa eficiencia e manobrabilidade a distintas velocidades. Como os seus parentes troqu\u00edlidos (colibr\u00eds), e a diferenza doutras aves, poden rotar as \u00e1s desde a base, unha caracter\u00edstica que lles permite que a \u00e1 permaneza r\u00edxida e totalmente estendida derivando potencia tanto no batido descendente da \u00e1 coma na posterior retirada ascendente da \u00e1. O movemento ascendente da \u00e1 durante o batido produce tanto forza de sustentaci\u00f3n coma impulso, mentres que o batido ascendente produce un impulso negativo (arrastre) que \u00e9 o 60% do xerado durante o batido descendente, pero simultaneamente contrib\u00fae cunha forza de sustentaci\u00f3n que \u00e9 tam\u00e9n do 60% da producida durante o batido descendente. Esta caracter\u00edstica do voo poder\u00eda tam\u00e9n ser beneficiosa para o control e manobrabilidade do voo no aire.\nOs ap\u00f3didos que viven en covas desenvolveron unha forma de ecolocalizaci\u00f3n para voar nos sistemas de covas escuros onde repousan. Observouse recentemente que a especie \"Aerodramus papuensis\" usa tam\u00e9n este sistema de navegaci\u00f3n pola noite f\u00f3ra das covas.\nDistribuci\u00f3n e h\u00e1bitat.\nOs ap\u00f3didos viven en todos os continentes menos na Ant\u00e1rtida, e tampouco viven en latitudes moi ao norte, nin en grandes desertos nin en moitas illas oce\u00e1nicas. Os ap\u00f3didos das rexi\u00f3ns temperadas son moi migratorios e invernan nos tr\u00f3picos. Algunhas especies poden vivir durante curtos per\u00edodos de tempo con temperaturas fr\u00edas entrando nun estado de torpor, un estado similar \u00e1 hibernaci\u00f3n.\nMoitos te\u00f1en unha forma caracter\u00edstica, cunha cola curta bifurcada e \u00e1s longas en frecha que lembran unha l\u00faa crecente ou un b\u00famerang. O voo dalgunhas especies est\u00e1 caracterizado por unha distintiva acci\u00f3n de movementos r\u00e1pidos bastante diferente da que fan as andori\u00f1as. O tama\u00f1o dos ap\u00f3didos vai dos 9\u00a0cm de longo e 5,4 g do \"Collocalia troglodytes\" aos 25\u00a0cm e 184 g do \"Hirundapus celebensis\".\nComportamento.\nReproduci\u00f3n.\nO ni\u00f1o de moitas especies est\u00e1 adherido a unha superficie vertical con saliva, e o x\u00e9nero \"Aerodramus\" usa s\u00f3 esa substancia. Estes ni\u00f1os son o ingrediente b\u00e1sico necesario para dar textura \u00e1 sopa de ni\u00f1o de ave (\u00e1s veces mal chamada de ni\u00f1o \"de andori\u00f1a\"). Os ovos tardan en eclosionar de 19 a 23 d\u00edas, e as cr\u00edas abandonan o ni\u00f1o despois de seis ou oito semanas. Ambos os pais axudan a criar aos fillos.\nOs ap\u00f3didos te\u00f1en postas de ovos m\u00e1is pequenas, per\u00edodos de incubaci\u00f3n m\u00e1is longos e variables e tempos que tardan en emplumar maiores que os dos paseriformes que po\u00f1en ovos de tama\u00f1o similar, e lembran m\u00e1is nestes aspectos aos procelariformes. As aves novas chegan a ter un peso m\u00e1ximo maior que o dos seus pais; poden aguantar non ser alimentdos durante longos per\u00edodos de tempo, e retardan o crecemento das plumas cando est\u00e1n malnutridos. Os ap\u00f3didios e as aves mari\u00f1as elixen xeralmente sitios para ani\u00f1ar seguros, pero as s\u00faas fontes de comida non son fiables, mentres que os paseriformes son m\u00e1is vulnerables no ni\u00f1o pero adoitan dispo\u00f1er de abundancia de comida.\nAlimentaci\u00f3n.\nTodos os ap\u00f3didos comen insectos e outros artr\u00f3podos, como ara\u00f1as a\u00e9reas, lib\u00e9lulas, moscas, formigas, \u00e1fidos, avespas e abellas. Algunhas especies, como os \"Chaetura pelagica\", cazan xunto con outras especies de aves.\nStatus.\nNingunha especie de ap\u00f3dido se extinguiu desde o ano 1600, pero BirdLife International considerou o \"Aerodramus bartschi\" de Guam como especie en perigo e inclu\u00edu a \"Aerodramus sawtelli\" da illa Atiu (illas Cook), \"Apus acuticauda\" de Asia, \"Schoutedenapus schoutedeni\" de \u00c1frica, \"Aerodramus elaphrus\" das Seychelles e \"Aerodramus leucophaeus\" de Tahit\u00ed na lista das especies vulnerables; outras doce especies est\u00e1n case ameazadas ou car\u00e9cese de datos suficientes para asignarlles un status.\nExplotaci\u00f3n humana.\nOs ni\u00f1os de saliva endurecida das salanganas \"Aerodramus fuciphagus\" e \"Aerodramus maximus\" \u00fasanse na coci\u00f1a da China desde hai polo menos 400 anos, xeralmente para facer sopa de ni\u00f1o de ave. A sobreexplotaci\u00f3n deste caro manxar causou un declive nas poboaci\u00f3ns destas aves, especialmente porque tam\u00e9n se cre que os ni\u00f1os te\u00f1en beneficios para a sa\u00fade e propiedades afrodis\u00edacas. A maior\u00eda dos ni\u00f1os constr\u00faenos os machos durante a \u00e9poca reprodutora e tardan en facelo uns 35 d\u00edas. Te\u00f1en forma de cunca pouco profunda pegada \u00e1 parede dunha cova. Os ni\u00f1os est\u00e1n compostos de filamentos entretecidos de cemento salivar e conte\u00f1en altos niveis de calcio, ferro, potasio e magnesio."}
{"id": "368373", "revid": "27155", "url": "https://gl.wikipedia.org/wiki?curid=368373", "title": "Ap\u00f3dido", "text": ""}
{"id": "368374", "revid": "27155", "url": "https://gl.wikipedia.org/wiki?curid=368374", "title": "Apodidae", "text": ""}
{"id": "368375", "revid": "98629", "url": "https://gl.wikipedia.org/wiki?curid=368375", "title": "Stuart Lewis-Evans", "text": "Stuart Nigel Lewis-Evans nado en Luton, Bedfordshire o 20 de abril de 1930 e finado en East Grinstead, Sussex o 25 de outubro de 1958, foi un piloto de carreiras brit\u00e1nico de Inglaterra. Participou en 14 Grandes Premios do Campionato Mundial de F\u00f3rmula 1, debutou o 19 de maio de 1957. Logrou dous podios e anotou un total de 16 puntos de campionato. Tam\u00e9n logrou d\u00faas pole position.\nCarreira.\nLewis-Evans comezou a competir en 1951 cun coche Cooper 500 de F\u00f3rmula 3, alentado e algunhas veces competindo contra o seu pai, Lewis \"Pop\" Evans. Logrou moitas vitorias e podios e seguiu correndo en 500s ata 1956.\nNa s\u00faa primeira carreira na F\u00f3rmula 1, Lewis-Evans terminou cuarto nun inferior Connaught Type B, vencido soamente polos m\u00faltiples ga\u00f1adores Fangio e Brooks, e Masten Gregory nos dominantes coches Maserati 250F. Esta actuaci\u00f3n chamou \u00e1 atenci\u00f3n de Tony Vandervell, dono do ascendente equipo Vanwall, e no seguinte Gran Premio Lewis-Evans pilotaba o terceiro Vanwall. O Vanwall de 1957 era r\u00e1pido cando o seu motor aguantaba, pero non sempre era fiable. Lewis-Evans logrou a s\u00faa primeira vitoria na F1 nunha carreira f\u00f3ra de campionato no ano 1957 no Gran Premio de Marrocos, e logrou a pole position na carreira final do campionato do mundo, o Gran Premio de Italia de 1957.\nA tempada de F\u00f3rmula 1 de ser\u00eda un ano moito mellor, polo menos inicialmente, para todo o equipo de Vanwall. Os pilotos principais Stirling Moss e Tony Brooks lograron tres vitorias cada un, e Lewis-Evans sumou puntos ao equipo con podios no Gran Premio de B\u00e9lxica de 1958 e no Gran Premio de Portugal de 1958. Tam\u00e9n acadou a pole position no Gran Premio dos Pa\u00edses Baixos de 1958, pero non puido terminar a carreira. Esta non foi a s\u00faa \u00fanica retirada do ano, de feito soamente logrou outro final, a\u00ednda que non anotou puntos, foi un cuarto lugar no Gran Premio do Reino Unido de 1958.\nLewis-Evans estrelouse fortemente no polvoriento circu\u00edto de Ain-Diab durante a carreira final da tempada de no Gran Premio de Marrocos. O motor do seu Vanwall gripou e o lanzou contra as barreiras a gran velocidade, o seu coche incendiouse. Foi trasladado en avi\u00f3n ao Reino Unido, pero morreu no hospital a causa das queimaduras seis d\u00edas despois do accidente. A s\u00faamorte ensombreceu a vitoria de Vanwall no Clasificaci\u00f3n do Mundial de Construtores de 1958, un logro ao cal Lewis-Evans contribu\u00edu significativamente. Vandervell nunca se recuperou completamente da morte de Lewis-Evans e retirouse do automobilismo a finais de 1958.\nRexistro de carreiras.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados na F\u00f3rmula 1 fora do campionato.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "368376", "revid": "1131", "url": "https://gl.wikipedia.org/wiki?curid=368376", "title": "CenturyLink Field", "text": "CenturyLink Field \u00e9 un estadio situado na cidade de Seattle, Washington (Estados Unidos). Inaugurado en 2002 co nome de Seahawks Stadium, \u00e9 a sede dos Seattle Seahawks da National Football League (NFL) de f\u00fatbol americano e dos Seattle Sounders da Major League Soccer (MLS) de f\u00fatbol."}
{"id": "368377", "revid": "45576", "url": "https://gl.wikipedia.org/wiki?curid=368377", "title": "Veritas (automobile)", "text": ""}
{"id": "368380", "revid": "23204", "url": "https://gl.wikipedia.org/wiki?curid=368380", "title": "Rus' (pobo)", "text": ""}
{"id": "368382", "revid": "98629", "url": "https://gl.wikipedia.org/wiki?curid=368382", "title": "Peter Arundell", "text": "Peter Arundell nado en Ilford, Essex o 8 de novembro de 1933 e finado en King's Lynn, Norfolk, Inglaterra o 16 de xu\u00f1o de 2009. Foi un brit\u00e1nico piloto de carreiras de Inglaterra, que competiu na F\u00f3rmula 1 para o equipo Lotus. Participou en 13 Grandes Premios do Campionato do Mundo, logrando 12 puntos de campionato.\nArundell converteuse nun piloto de carreiras profesional logo de terminar o seu servizo na Royal Air Force, competindo con coches Elva e Lotus. pronto ga\u00f1ou unha carreira de F\u00f3rmula J\u00fanior disputada en Inglaterra, o trofeo John Davy no encontro do Boxing Day Brands Hatch nun Elva-D.K.W. en 1959. En 1962 ga\u00f1ou o campionato brit\u00e1nico da F\u00f3rmula J\u00fanior nun Lotus, e tam\u00e9n en 1963 nun Lotus 27. Tam\u00e9n ga\u00f1ou a carreira de F\u00f3rmula J\u00fanior de M\u00f3naco en 1961 e 1962. Ga\u00f1ou a \u00faltima carreira da F\u00f3rmula J\u00fanior celebrada en Inglaterra, o Anglo-European Formula J\u00fanior Trophy, tam\u00e9n en Brands Hatch, en setembro de 1963, nun Lotus 27-Ford.\nMarcou a s\u00faa chegada ao Campionato Mundial de F\u00f3rmula Un en con dous podios. Foi considerado como unha gran promesa para o futuro e un gran piloto de apoio para o Campi\u00f3n do Mundo Jim Clark.\nEn 1964, mentres competia na F\u00f3rmula 2 en Reims-Gueux, trompeou e foi golpeado a alta velocidade por Richie Ginther, Arundell sa\u00edu despedido do coche no impacto, o que lle fixo perder a maior parte da tempada de . O xefe de Lotus Colin Chapman gardou o seu lugar no equipo para , terminando terceiro na s\u00faa reaparici\u00f3n na carreira f\u00f3ra de campionato do Gran Premio de Sur\u00e1frica Grand Prix en East London o 1 de xaneiro de 1966. Non gozou de grande \u00e9xito e ao final dese ano retirouse da F\u00f3rmula Un, comezando s\u00f3 11 carreiras.\nRetirouse das carreiras por completo en 1969, e m\u00e1is tarde trasladouse a Florida, onde creou a compa\u00f1\u00eda de software Mystique, responsable entre outros xogos da famosa Custer's Revenge.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados fora do campionato.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "368383", "revid": "56817", "url": "https://gl.wikipedia.org/wiki?curid=368383", "title": "Andr\u00e9 Pilette", "text": "Andr\u00e9 Pilette nado en Par\u00eds, Francia o 6 de outubro de 1918 e finado en Etterbeek, B\u00e9lxica o 27 de dembro de 1993. Fillo do expiloto das 500 Millas de Indian\u00e1polis Th\u00e9odore Pilette, foi un piloto de competici\u00f3n de B\u00e9lxica. Participou en 14 Grandes Premios do campionato mundial de F\u00f3rmula 1, debutou o 17 de xu\u00f1o de 1951. Anotou 2 puntos de campionato. O seu fillo Teddy Pilette tam\u00e9n se converteu nun piloto de carreiras, a\u00ednda que a s\u00faa carreira na F1 a mediados dos anos setenta foi moito m\u00e1is breve.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "368384", "revid": "89787", "url": "https://gl.wikipedia.org/wiki?curid=368384", "title": "Luigi Piotti", "text": "Luigi Piotti nado en Mil\u00e1n o 27 de outubro de 1913 e finado en Godiasco o 19 de abril de 1971 foi un piloto de carreiras de Italia. Participou en nove Grandes Premios do Campionato do mundo de F\u00f3rmula 1, debutou o 22 de xaneiro de 1956. Non anotou puntos de campionato.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "368385", "revid": "132", "url": "https://gl.wikipedia.org/wiki?curid=368385", "title": "Couza da pataca", "text": ""}
{"id": "368386", "revid": "56817", "url": "https://gl.wikipedia.org/wiki?curid=368386", "title": "Jean Lucas", "text": "Jean Lucas nado o 25 de abril de 1917 e finado o 27 de setembro de 2003, foi un piloto de carreiras de Francia. Participou nun Gran Premio do Campionato do Mundo de F\u00f3rmula Un, o 11 de setembro de 1955. Lucas era ent\u00f3n o xerente do equipo Gordini, e cando o piloto habitual Robert Manzon non pod\u00eda competir, decidiu ocupar o seu lugar. Retirou o seu coche cunha falla no motor e non logrou puntos de campionato.\nOs mellores resultados de Lucas como piloto foron en carreiras de coches deportivos ao volante dun Ferrari, ga\u00f1ando en Spa-Francorchamps e en Montlh\u00e9ry en 1949. Retirouse en 1957 logo dun accidente no Gran Premio de Marrocos.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "368387", "revid": "89787", "url": "https://gl.wikipedia.org/wiki?curid=368387", "title": "Passeri", "text": "Os Passeri, p\u00e1seros ou paxaros cantores (ou canoros) son un clado (ao que os autores danlle a categor\u00eda sisem\u00e1tica de suborde) de aves pertencentes \u00e1 orde dos paseriformes. Tam\u00e9n se lles chama Oscines, do lat\u00edn \"oscen\", 'paxaro cantor'. Este grupo cont\u00e9n unhas 4 000 especies que se encontran en todo o mundo, nas cales o seu \u00f3rgano vocal (sirinxe) est\u00e1 moi desenvolvido e produce cantos elaborados e diversos.\nForman unha das principais li\u00f1axes dos actuais paseriformes. Outra gran li\u00f1axe de paxaros con capacidade de canto \u00e9 a dos Tyranni (tiranos), que son m\u00e1is diversos no Neotr\u00f3pico e est\u00e1n ausentes en moitas partes do mundo, pero estes te\u00f1en unha musculatura da sirinxe m\u00e1is simple, e a\u00ednda que as s\u00faas vocalizaci\u00f3ns son a mi\u00fado tan complexas coma as dos Passeri, te\u00f1en un son m\u00e1is mec\u00e1nico. Hai unha terceira li\u00f1axe de paseriformes, os Acanthisitti (acantiisitos) de Nova Zelandia, da cal quedan hoxe tan s\u00f3 d\u00faas especies viventes.\nHai probas que suxiren que os Passeri eolucionaron hai 50 mill\u00f3ns de anos na parte do antigo continente de Gondwana que despois se converter\u00eda en Australia, Nova Zelandia, Nova Guinea e a Ant\u00e1rtida, antes de espall\u00e1rense por todo o mundo.\nDescrici\u00f3n.\nA canci\u00f3n deste clado \u00e9 esencialmente territorial, xa que comunica a identidade e situaci\u00f3n dun individuo a outros paxaros e tam\u00e9n indica intenci\u00f3ns sexuais. A selecci\u00f3n sexual entre os Passeri est\u00e1 principalmente baseada en vocalizaci\u00f3ns mim\u00e9ticas. A preferencia das femias nalgunhas poboaci\u00f3ns est\u00e1 baseada na amplitude do repertorio de canci\u00f3ns do macho. Canto maior \u00e9 o repertorio do macho, m\u00e1is femias atraer\u00e1. Non se debe confundir isto coas chamadas que usan as aves para dar alarmas e contactar co outras, que son especialmente importantes en aves que se alimentan ou migran en bandadas. A\u00ednda que case todas as aves actuais emiten chamadas dalg\u00fan tipo, as canci\u00f3ns ben desenvolvidas s\u00f3 as poden producir os Passeri e unhas poucas li\u00f1axes adicionais.\nOutras aves (especialmente non paseriformes) \u00e1s veces te\u00f1en canci\u00f3ns para atraer parellas ou manter un territorio, mais estas son normalmente simples e repetitivas, carentes da variedade de moitas das canci\u00f3ns dos Passeri. A repetici\u00f3n mon\u00f3tona que fai o cuco com\u00fan ou a poli\u00f1a bastarda poden compararse coa variedade do canto do reise\u00f1or ou da folosa palustre. Por outra parte, a\u00ednda que moitos paxaros cantores te\u00f1en canci\u00f3ns que son pracenteiras de o\u00edr para o o\u00eddo humano, non sempre \u00e9 as\u00ed. Moitos membros da familia dos c\u00f3rvidos comun\u00edcanse grallando ou chiando con sons desagradables para os humanos. Por\u00e9n, incluso estes te\u00f1en un tipo de canci\u00f3n, un ch\u00edo baixo que cantan as parellas en cortexo. E a\u00ednda que alg\u00fans papagaios (que non son aves canoras) poden aprender a repetir a fala humana, a imitaci\u00f3n vocal entre as aves est\u00e1 case completamente restrinxida aos paxaros cantores, alg\u00fans dos cales (como a ave lira ou os m\u00edmidos) son excelentes imitando sons doutras aves ou mesmo ru\u00eddos ambientais.\nRepertorio de canci\u00f3ns e cortexo.\nA selecci\u00f3n sexual sobre os cantos dos paxaros pode distorsionarse como indican varios estudos sobre diferentes aspectos das canci\u00f3ns das aves. Como resultado disto un canto pode variar incluso dentro dunha mesma especie. Moitos autores cren que entre o repertorio de canci\u00f3ns e a cognici\u00f3n hai unha relaci\u00f3n directa. Por\u00e9n, un estudo publicado en 2013 mostrou que non sempre as capacidades cognitivas est\u00e1n relacionadas directamente co repertorio de canci\u00f3ns dunha ave canora. Concretamente, crese que a aprendizaxe espacial ten unha relaci\u00f3n inversa co repertorio de canci\u00f3ns. As\u00ed por exemplo, pode haber un individuo que non migra coma outros da especie, pero ten un mellor repertorio de canci\u00f3ns. Isto suxire unha soluci\u00f3n intermedia de compromiso evolutiva entre posibles alelos. A elecci\u00f3n dos trazos pola selecci\u00f3n natural que son m\u00e1is axeitados para o \u00e9xito reprodutivo puido ser unha soluci\u00f3n intermedia en ambas as direcci\u00f3ns dependendo de en que trazo se producise a maior fitness naquel per\u00edodo de tempo.\nO repertorio de canci\u00f3ns pode atribu\u00edrse aos machos, xa que \u00e9 un dos principais mecanismos de cortexo. Os repertorios de canci\u00f3ns difiren dun macho a outro e dunha especie a outra. Algunhas especies poden ter grandes repertorios mentres que outras poden telos significativamente menores. A elecci\u00f3n dos machos que fan as femias de Passeri \u00e9 un importante campo de estudo, xa que as capacidades canoras est\u00e1n en continua evoluci\u00f3n. Ultimamente realiz\u00e1ronse numerosos estudos sobre os repertorios dos paxaros cantores, pero desafortunadamente, non houbo a\u00ednda evidencias concretas que confirmen que todas as especies de paxaros cantores prefiren repertorios grandes. Pode conclu\u00edrse que determinadas especies poden variar no grao en que un repertorio m\u00e1is grande est\u00e1 ligado a unha mellor fitness. Con esta conclusi\u00f3n, pode inferirse que a evoluci\u00f3n por selecci\u00f3n natural ou selecci\u00f3n sexual, favorece a capacidade de manter grandes repertorios nesas especies, xa que iso leva a un maior \u00e9xito reprodutivo. Durante a \u00e9poca do cortexo, dise que os machos incrementan o seu repertorio imitando outras especies de aves. Probouse que canto mellor \u00e9 a capacidade de imitaci\u00f3n, a capacidade de retenci\u00f3n e o n\u00famero das outras especies imitadas isto ten unha relaci\u00f3n positiva co \u00e9xito no apareamento. As preferencias das femias causan a constante mellora da exactitude e a presentaci\u00f3n das canci\u00f3ns copiadas.\nTaxonom\u00eda e sistem\u00e1tica.\nSibley e Alquist dividiron os paxaros cantores en d\u00faas \"parvordes\" denominadas Corvida e Passerida (a pr\u00e1ctica taxon\u00f3mica est\u00e1ndar considerar\u00edaas infraordes). Non obstante, posteriores estudos moleculares mostraron que este tratamento estaba errado. Os Passerida son unha ampla li\u00f1axe, que comprende un terzo das especies de aves (3.885 especies de Passerida en 2015 ). Estes son subdivididos en tres grandes superfamilias (a\u00ednda que non se corresponden exactamente coa distribuci\u00f3n que fixeron Sibley e Ahlquist), ademais dalgunhas outras li\u00f1axes menores. En contraste, os \"Corvida\" de Sibley e Alquist son un grao filoxen\u00e9tico, e un artefacto da metodolox\u00eda fen\u00e9tica. A maior\u00eda deles forman a gran superfamilia Corvoidea (812 especies en 2015 ), que \u00e9 un grupo irm\u00e1n dos Passerida. As restantes 15 familias de Oscines (343 especies en 2015) forman unha serie de grupos irm\u00e1ns que se ramificaron basalmente do clado corvoide-pass\u00e9rido. Todos estes grupos, que forman polo menos seis clados basais que se ramificaron sucesivamente, enc\u00f3ntranse exclusivamente ou predominantemente en Australasia. Os end\u00e9micos de Australia son tam\u00e9n importantes entre as li\u00f1axes basais tanto de corvoides coma de pas\u00e9ridos, o que suxire que o paxaros cantores se orixinaron e diverxiron en Australia."}
{"id": "368389", "revid": "98629", "url": "https://gl.wikipedia.org/wiki?curid=368389", "title": "\u00c9lie Bayol", "text": "\u00c9lie Marcel Bayol nado en Marsella o 28 de febreiro de 1914 e finado en La Ciotat) o 25 de maio de 1995 foi un piloto de carreiras franc\u00e9s, que competiu en F\u00f3rmula 1 para os equipos de O.S.C.A. e Gordini. Comezou a s\u00faa carreira en 1950 nas carreiras de Monomill DB-Panhards e progresou \u00e1 F\u00f3rmula 2 e \u00e1s carreiras e subidas ao redor de Francia. O seu mellor resultado foi un cuarto lugar no Circu\u00edto de Cadours, en 1951. En 1953 foi cuarto de novo en Pau e obtivo unha pole position en Albi. Tam\u00e9n tivo \u00e9xito o mesmo ano ga\u00f1ando o Gran Premio de F\u00f3rmula 2 en Aix les Bains Circuit du Lac.\nA s\u00faa carreira no Campionato do Mundo de F\u00f3rmula Un consistiu na participaci\u00f3n en 8 carreiras nun lapso de cinco anos. Logo de dous anos cun OSCA, uniuse ao equipo Gordini en con Jean Behra. Logrou os seus \u00fanicos 2 puntos de campionato cun quinto lugar na Arxentina. Tam\u00e9n terminou cuarto nun evento f\u00f3ra de campionato en Pau. En 1956 correu unhas poucas veces, pero logo desapareceu das carreiras de monoprazas.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "368391", "revid": "27155", "url": "https://gl.wikipedia.org/wiki?curid=368391", "title": "Oscines", "text": ""}
{"id": "368394", "revid": "98629", "url": "https://gl.wikipedia.org/wiki?curid=368394", "title": "Jeniferever", "text": "Jeniferever \u00e9 unha banda sueca de post-rock pocedente de Uppsala formada no ano 1996. A s\u00faa m\u00fasica pode ser descrita como indie rock ambiental ou post-rock, cuns ritmos lentos, mel\u00f3dica e normalmente constru\u00edda cara a un cl\u00edmax de estilo orquestral. O seu son ten sido comparado ao de grupos como The Appleseed Cast e Sigur R\u00f3s. O seu nome v\u00e9n da canci\u00f3n de 1989 de The Smashing Pumpkins \"Jenifer Ever\". Ata a data a banda leva publicados tres \u00e1lbums de estudio e cinco EPs."}
{"id": "368395", "revid": "89787", "url": "https://gl.wikipedia.org/wiki?curid=368395", "title": "Lights &amp; Motion", "text": "Lights &amp; Motion \u00e9 unha banda sueca de post-rock cinematogr\u00e1fico fundada en Gotemburgo en 2012 por Christoffer Franz\u00e9n. O proxecto xurdiu tras un longo per\u00edodo de insomnio, cando Christoffer decidiu pasar as noites nun estudio compo\u00f1endo m\u00fasica.\nA banda leva publicados catro \u00e1lbums de estudio, \"Reanimation\", \"Save Your Heart\", \"Chronicle\" e \"Dear Avalanche\", todos eles editados a trav\u00e9s do selo independente estadounidense Deep Elm Records. A s\u00faa m\u00fasica ten sido usada en varios trailers de pel\u00edculas, anuncios e programas de televisi\u00f3n, aparecendo dende os Oscars ata a Super Bowl. No ano 2015 Apple utilizou a m\u00fasica da banda para a s\u00faa campa\u00f1a global de iTunes \"Latest Films. Anywhere, Anytime\"."}
{"id": "368396", "revid": "27155", "url": "https://gl.wikipedia.org/wiki?curid=368396", "title": "Paxaros cantores", "text": ""}
{"id": "368397", "revid": "22570", "url": "https://gl.wikipedia.org/wiki?curid=368397", "title": "D\u00e9cada de 1520", "text": ""}
{"id": "368398", "revid": "56817", "url": "https://gl.wikipedia.org/wiki?curid=368398", "title": "D\u00e9cada de 1530", "text": ""}
{"id": "368399", "revid": "22570", "url": "https://gl.wikipedia.org/wiki?curid=368399", "title": "D\u00e9cada de 1540", "text": ""}
{"id": "368400", "revid": "22570", "url": "https://gl.wikipedia.org/wiki?curid=368400", "title": "D\u00e9cada de 1550", "text": ""}
{"id": "368401", "revid": "56817", "url": "https://gl.wikipedia.org/wiki?curid=368401", "title": "D\u00e9cada de 1560", "text": ""}
{"id": "368402", "revid": "22570", "url": "https://gl.wikipedia.org/wiki?curid=368402", "title": "D\u00e9cada de 1570", "text": ""}
{"id": "368403", "revid": "22570", "url": "https://gl.wikipedia.org/wiki?curid=368403", "title": "D\u00e9cada de 1580", "text": ""}
{"id": "368404", "revid": "56817", "url": "https://gl.wikipedia.org/wiki?curid=368404", "title": "D\u00e9cada de 1590", "text": ""}
{"id": "368405", "revid": "56817", "url": "https://gl.wikipedia.org/wiki?curid=368405", "title": "D\u00e9cada de 1600", "text": ""}
{"id": "368407", "revid": "85894", "url": "https://gl.wikipedia.org/wiki?curid=368407", "title": "Andr\u00e9 Simon", "text": "Andr\u00e9 Simon, nado en Par\u00eds o 5 de xaneiro de 1920 e finado en \u00c9vian-les-Bains (Haute Savoie) o 11 de xullo de 2012, foi un piloto de automobilismo franc\u00e9s.\nTraxectoria.\nParticipou na F\u00f3rmula 1 de a , competindo nun total de 12 carreiras do Campionato Mundial, pero non anotou puntos de campionato.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "368409", "revid": "98629", "url": "https://gl.wikipedia.org/wiki?curid=368409", "title": "Mugil cephalus", "text": "O Mugil cephalus \u00e9 unha especie de peixes mari\u00f1os eurihalinos da familia dos mux\u00edlidos, un dos varios peixes desa familia que se chaman muxe, cabezudo ou limoso.\n\u00c9 unha especie costeira especialmente di\u00farna que a mi\u00fado entra en estuarios e r\u00edos. Adoita formar bancos en fondos areosos ou de lama, aliment\u00e1ndos de zooplancto. Os peixes adultos normalmente alim\u00e9ntanse de algas en auga doce. As especie \u00e9 eurihalina, o que significa que o peixe pode aclimatarse a diferentes niveis de salinidade.\nCaracter\u00edsticas.\nO seu dorso \u00e9 verde oliva, os laterais son prateados e degr\u00e1danse a branco cara ao ventre. O peixe pode ter de seis a sete distintivas bandas horizontais laterais. Os labios son delgados. Non ten li\u00f1a lateral. Adoita medir uns 50\u00a0cm, e a s\u00faa lonxitude m\u00e1xima \u00e9 de 100\u00a0cm. Pode chegar a un peso m\u00e1ximo de 8\u00a0kg.\n\u00c1rea de distribuci\u00f3n.\nA s\u00faa distribuci\u00f3n xeogr\u00e1fica \u00e9 ampla, sendo moi com\u00fan en augas costeiras debido \u00e1s s\u00faas caracter\u00edsticas, que lle permiten soportar temperaturas elevadas, salinidades variables e certos niveis de contaminaci\u00f3n org\u00e1nica. O \"Mugil cephalus\" habita nas augas costeiras da maior\u00eda das rexi\u00f3ns tropicais e subtropicais. No Atl\u00e1ntico occidental, enc\u00f3ntrase desde a pen\u00ednsula de Nova Escocia ata a Arxentina, inclu\u00edndo o Golfo de M\u00e9xico, a\u00ednda que est\u00e1 ausente das Bahamas e o Caribe. No Atl\u00e1ntico oriental, habita desde o golfo de Biscaia ata o sur de \u00c1frica. Enc\u00f3ntrase tam\u00e9n en todo o mar Mediterr\u00e1neo e no mar Negro. A distribuci\u00f3n no Pac\u00edfico oriental abrangue desde o sur de California ata Chile.\n\u00c9 cat\u00e1dromo, e pode encontrarse frecuentemente en ambientes estuarinos e de auga doce. Nos Estados Unidos pode atoparse no r\u00edo Colorado.\nReproduci\u00f3n.\nDurante os meses de outono e inverno, os adultos migran dos estuarios ao mar en grandes congregaci\u00f3ns para desovar. A fecundidade est\u00edmase en 0,5 a 2,0 mill\u00f3ns de ovos por femia, dependendo do tama\u00f1o do adulto. A eclosi\u00f3n ocorre ao cabo de 48 horas despois da fertilizaci\u00f3n, liber\u00e1ndose larvas de 2,4\u00a0mm de lonxitude. Cando as larvas alcanzan de 16 a 20\u00a0mm, migran a augas interiores ou estuarios, onde poden ser recollidas para a acuicultura desde finais de agosto a principios de decembro.\nPesca e acuicultura.\n\u00c9 un peixe importante na alimentaci\u00f3n humana en todo o mundo, e p\u00e9scase ou cult\u00edvase en granxas de acuicultura. As capturas pesqueiras mundiais desta especie en 2012 foron de 130.000 toneladas e a produci\u00f3n en acuicultura foi de 142.000 toneladas.\nEn Europa, en gran parte da costa mediterr\u00e1nea de Espa\u00f1a e Occitania e amplas zonas costeiras de Italia (Calabria, Sarde\u00f1a, Sicilia, Toscana etc.) \u00e9 moi valorado pola s\u00faa carne e, especialmente, polas s\u00faas ovas ou bragadas, que se preparan en salaz\u00f3n e secas, que tam\u00e9n se consomen en pa\u00edses asi\u00e1ticos. En Florida e Alabama a s\u00faa carne cons\u00f3mese en restaurantes de marisco."}
{"id": "368411", "revid": "56817", "url": "https://gl.wikipedia.org/wiki?curid=368411", "title": "D\u00e9cada de 1610", "text": ""}
{"id": "368412", "revid": "22570", "url": "https://gl.wikipedia.org/wiki?curid=368412", "title": "D\u00e9cada de 1620", "text": ""}
{"id": "368413", "revid": "22570", "url": "https://gl.wikipedia.org/wiki?curid=368413", "title": "D\u00e9cada de 1630", "text": ""}
{"id": "368414", "revid": "22570", "url": "https://gl.wikipedia.org/wiki?curid=368414", "title": "D\u00e9cada de 1640", "text": ""}
{"id": "368415", "revid": "98629", "url": "https://gl.wikipedia.org/wiki?curid=368415", "title": "Relay 1", "text": "Relay 1 foi un sat\u00e9lite artificial da NASA lanzado o 13 de decembro de 1962 mediante un foguete Thor Delta B desde o centro espacial de Cabo Ca\u00f1averal\nCaracter\u00edsticas.\nRelay 1 foi un sat\u00e9lite de comunicaci\u00f3ns que levaba a bordo tam\u00e9n alg\u00fans instrumentos cient\u00edficos para estudar os cintos de radiaci\u00f3n arredor da Terra.\nA nave estabiliz\u00e1base mediante xiro, inicialmente cunha velocidade de 167,3 rpm. Pouco despois do lanzamento xurdiron problemas coa resposta do sat\u00e9lite a alg\u00fans comandos e cunha fuga nun regulador de alta potencia, causando que durante d\u00faas semanas o sat\u00e9lite non puidera funcionar normalmente, despois das cales traballou tal como estaba previsto. A bordo levaba un transmisor para seguimento e outro para telemetr\u00eda, que operaba a 1152 bps. Finalmente, m\u00e1is tarde, a fuga causou que o sistema el\u00e9ctrico do sat\u00e9lite pasara a un modo de baixo voltaxe a principios de 1965. Produc\u00edronse transmisi\u00f3ns espor\u00e1dicas ata febreiro de 1965."}
{"id": "368416", "revid": "56817", "url": "https://gl.wikipedia.org/wiki?curid=368416", "title": "D\u00e9cada de 1650", "text": ""}
{"id": "368417", "revid": "22570", "url": "https://gl.wikipedia.org/wiki?curid=368417", "title": "D\u00e9cada de 1660", "text": ""}
{"id": "368418", "revid": "56817", "url": "https://gl.wikipedia.org/wiki?curid=368418", "title": "D\u00e9cada de 1670", "text": ""}
{"id": "368419", "revid": "45576", "url": "https://gl.wikipedia.org/wiki?curid=368419", "title": "John Barber, piloto", "text": ""}
{"id": "368422", "revid": "98629", "url": "https://gl.wikipedia.org/wiki?curid=368422", "title": "Relay 2", "text": "Relay 2 foi un sat\u00e9lite artificial da NASA lanzado o 21 de xaneiro de 1964 mediante un foguete Thor Delta B desde o centro espacial de Cabo Ca\u00f1averal.\nCaracter\u00edsticas.\nRelay 2 foi, ao igual que Relay 1, un sat\u00e9lite de comunicaci\u00f3ns que levaba a bordo tam\u00e9n alg\u00fans instrumentos cient\u00edficos para estudar os cintos de radiaci\u00f3n arredor da Terra.\nA nave estabiliz\u00e1base mediante xiro, inicialmente cunha velocidade de 173 rpm. En Relay 2 elimin\u00e1ronse os fallos que produc\u00edan problemas na resposta de Relay 1 a alg\u00fans comandos. A bordo levaba un transmisor para seguimento e outro para telemetr\u00eda. Un dos transmisores comezou a ter problemas o 20 de novembro de 1966, tardando en acender m\u00e1is tempo do normal, para acabar fallando o 20 de xaneiro de 1967. O outro transmisor deixou de funcionar o 9 de xu\u00f1o de 1967."}
{"id": "368423", "revid": "56817", "url": "https://gl.wikipedia.org/wiki?curid=368423", "title": "Mike MacDowel", "text": "Michael George Hartwell MacDowel nado en Great Yarmouth, Norfolk, Inglaterra o 13 de setembro de 1932 e finado en Surrey, Inglaterra o 19 de xaneiro de 2016, foi un piloto de carreiras ingl\u00e9s que participou nun Gran Premio do Campionato Mundial de F\u00f3rmula 1, o Gran Premio de Francia de 1957 o 7 de xullo de 1957, compartindo o seu auto con Jack Brabham. MacDowel non anotou ning\u00fan punto do campionato, terminou s\u00e9timo (habendo clasificado 15\u00ba e \u00faltimo), e os puntos foron concedidos soamente aos primeiros cinco finalistas.\nMacDowel era un corredor afeccionado. Logo dunha descanso, competiu en subidas de monta\u00f1a desde 1968 ata ben entrado nos seus 60 anos. Estableceu a marca da subida a Shelsley Walsh en 1973, 28\u00b421 segundos para unha distancia de 914 metros, e nesa tempada e o ano seguinte ga\u00f1ou o campionato brit\u00e1nico de subida a monta\u00f1a.\nMorreu o 19 de xaneiro de 2016.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "368429", "revid": "98629", "url": "https://gl.wikipedia.org/wiki?curid=368429", "title": "RL-10A-1", "text": "RL-10A-1 \u00e9 a designaci\u00f3n dun tipo de motor foguete utilizado na etapa Centaur C, usada como \u00faltima etapa de varios foguetes.\nCaracter\u00edsticas.\nOs motores RL-10A-1 eran fabricados pola empresa Pratt and Whitney e funcionaban alimentados por os\u00edxeno l\u00edquido e hidr\u00f3xeno l\u00edquido. Ti\u00f1an un pulo de 66,7 kN e us\u00e1banse nas etapas Centaur C."}
{"id": "368439", "revid": "98629", "url": "https://gl.wikipedia.org/wiki?curid=368439", "title": "R\u00e1lidos", "text": "Os r\u00e1lidos (Rallidae) son unha gran familia de aves de mediano a pequeno tama\u00f1o que viven no chan de distribuci\u00f3n cosmopolita. A familia comprende, entre outros as gali\u00f1olas, gali\u00f1as/pitas de auga/r\u00edo, poli\u00f1as, cam\u00f3ns, rasc\u00f3ns ou gui\u00f3ns de paspall\u00e1s, con varias especies que viven en Galicia pertencentes aos x\u00e9neros \"Fulica\", \"Gallinula\", \"Porzana\", \"Porphyrio\", \"Rallus\" e \"Crex\". Moitas especies est\u00e1n asociadas con zonas h\u00famidas, a\u00ednda que a familia ten especies que poden encontrarse en todos os h\u00e1bitats terrestres excepto os desertos secos, rexi\u00f3ns polares e \u00e1reas alpinas por riba da li\u00f1a das neves. O h\u00e1bitat m\u00e1is com\u00fan dos r\u00e1lidos son as marismas e os bosques densos. G\u00fastalles especialmente a vexetaci\u00f3n densa. Os r\u00e1lidos poden encontrarse en todos os continentes ag\u00e1s na Ant\u00e1rtida. Hai numerosas especies propias de illas.\nMorfolox\u00eda.\nOs r\u00e1lidos son unha familia bastante homox\u00e9nea de aves que viven no chan de pequeno a medio tama\u00f1o, que miden de 12\u00a0cm a 63\u00a0cm de lonxitude e pesan de 20\u00a0g a 3.000\u00a0g. Algunhas especies te\u00f1en pescozos longos e en moitos casos est\u00e1n comprimidas lateralmente.\nO bico destas aves \u00e9 moi variable dentro da familia. Nalgunhas especies \u00e9 m\u00e1is longo que a cabeza (como no \"Rallus crepitans\" americano), noutros pode ser curto e ancho (como nas gali\u00f1olas do x\u00e9nero \"Fulica\"), ou masivo (como nos \"Porphyrio\"). Algunhas gali\u00f1olas te\u00f1en un escudo frontal, que \u00e9 unha extensi\u00f3n carnosa en direcci\u00f3n posterior do bico superior; o m\u00e1is complexo \u00e9 o da \"Fulica cornuta\".\nOs r\u00e1lidos mostran pouco dimorfismo sexual tanto en plumaxe coma en tama\u00f1o.\nEspecies voadoras e non voadoras.\nAs \u00e1s de todos os r\u00e1lidos son curtas e arredondadas. O voo dos r\u00e1lidos con capacidade de voar non \u00e9 moi potente, pero pode sustentalas durante longos per\u00edodos de tempo, e moitas especies migran anualmente. Por\u00e9n, esta debilidade do seu voo significa que son doadamente levadas polo vento f\u00f3ra da s\u00faa ruta e \u00e9 com\u00fan atopar aves errantes, unha cracter\u00edstica que fixo que colonizasen moitas illas oce\u00e1nicas afastadas. Ademais, estas aves adoitan preferir correr antes que voar, especialmente en h\u00e1bitats densos. Algunhas son tam\u00e9n aves non voadoras durante certos per\u00edodos da s\u00faa muda.\nO imposibilidade de voar de moitos r\u00e1lidos \u00e9 un dos mellores exemplos de evoluci\u00f3n paralela no reino animal. Das ~150 especies de r\u00e1lidos historicamente co\u00f1ecidas, en 31 especies existentes ou extinguidas recentemente evolucionou a perda da capacidade de voar a partir de antepasados voadores. Este proceso creou as poboaci\u00f3ns de r\u00e1lidos end\u00e9micas de illas do Pac\u00edfico que non poden voar.\nMoitos r\u00e1lidos que viven en illas non poden voar porque nos h\u00e1bitats das pequenas illas sen mam\u00edferos depredadores non hai necesidade de voar para escapar ou moverse a longas distancias. O voo crea intensas demandas, como, por exemplo, que a quilla e os m\u00fasculos do voo constit\u00faen un cuarto do peso total da ave nas especies de r\u00e1lidos voadores. A reduci\u00f3n dos m\u00fasculos de voo, coa correspondente diminuci\u00f3n das demandas metab\u00f3licas, reduce os gastos de enerx\u00eda dos r\u00e1lidos non voadores. Por iso, a incapacidade de voar fai m\u00e1is doada a supervivencia e a colonizaci\u00f3n de illas nas que os recursos son limitados. Isto permite tam\u00e9n a evoluci\u00f3n de r\u00e1lidos non voadores de diversos tama\u00f1os na mesma illa, xa que as especies diversifican os seus nichos.\nAdemais do aforro de enerx\u00eda, certas caracter\u00edsticas morfol\u00f3xicas afectan tam\u00e9n \u00e1 evoluci\u00f3n dos r\u00e1lidos. Te\u00f1en \u00e1s relativamente acurtadas, o cal, en combinaci\u00f3n cos seus h\u00e1bitos terrestres e comportamento pouco voador, acelera a evoluci\u00f3n da perda da capacidade de voar, que pode ser moi r\u00e1pida; por exemplo, a \"Porzana palmeri\" tardou s\u00f3 uns 125.000 anos en perder a capacidade de voar e reducir as s\u00faas \u00e1s, hoxe curtas e grosas, que s\u00f3 usa para equilibrarse cando corre r\u00e1pido. Argumentouse que a evoluci\u00f3n da perda do voo nos r\u00e1lidos ser\u00eda posible medila en xeraci\u00f3ns m\u00e1is que en milenios.\nOutro factor que contrib\u00fae \u00e1 aparici\u00f3n de especies non voadoras \u00e9 un clima que non faga necesaria unha migraci\u00f3n estacional a longa distancia; isto evid\u00e9nciase pola tendencia a que evolucione a perda do voo con moita maior frecuencia nas illas tropicais que nas illas temperadas ou polares.\n\u00c9 paradoxal que se os r\u00e1lidos son remisos a voar, a evoluci\u00f3n da perda do voo necesitase primeiro que se producise unha gran dispersi\u00f3n ata chegaren a illas afastadas. Non obstante, tres especies de r\u00e1lidos de pouco peso, que son: \"Gallirallus philippensis\", \"Porphyrio porphyrio\" e \"Porzana tabuensis\", te\u00f1en unha persistente alta capacidade de dispersi\u00f3n a longas distancias entre illas do Pac\u00edfico, a\u00ednda que s\u00f3 as d\u00faas \u00faltimas deron lugar a especies end\u00e9micas non voadoras en illas do Pac\u00edfico. Examinando a filoxenia de \"G. philippensis\" parece claro que, a\u00ednda que a especie \u00e9 polifil\u00e9tica, non \u00e9 o devanceiro da maior\u00eda dos seus supostos descendentes non voadores, o que indica que a condici\u00f3n non voadora evolucionou nos r\u00e1lidos antes de que a especiaci\u00f3n fose completa.\nUnha consecuencia do menor gasto de enerx\u00eda dos r\u00e1lidos non voadores de illas foi tam\u00e9n asociada coa evoluci\u00f3n da s\u00faa \"tolerancia\" e \"aproximabilidade\" (non atacan se se aproxima outro animal). Isto observouse tam\u00e9n noutras aves, por exemplo, os \"Cyanistes caeruleus\" de C\u00f3rsega (que non son r\u00e1lidos) mostran un baixo nivel de agresi\u00f3n e un comportamento reducido de defensa territorial en comparaci\u00f3n cos seus conx\u00e9neres da zona continental europea, pero esta tolerancia pode estar limitada aos seus parentes pr\u00f3ximos. O fen\u00f3meno altru\u00edsta da seleci\u00f3n de parentesco resultante reasigna os recursos para producir menos cr\u00edas que son m\u00e1is competitivas e beneficiar\u00eda \u00e1 poboaci\u00f3n no seu conxunto, en vez de seguir a estratexia de producir moitas cr\u00edas que ter\u00edan menos fitness. Desafortunadamente, coa ocupaci\u00f3n humana da maior\u00eda das illas nos pasados 5.000 a 35.000 anos, a selecci\u00f3n indubidablemente fixo reverter a tolerancia aumentando a cautela ante os humanos e depredadores, facendo que as especies mal equipadas para ese cambio fosen susceptibles \u00e1 extinci\u00f3n.\nComportamento e ecolox\u00eda.\nEn xeral os r\u00e1lidos son xeralistas omn\u00edvoros. Moitas especies comen invertebrados, e tam\u00e9n froitas e brotes. Unhas poucas especies son principalmente herb\u00edvoras. As chamadas que emiten os r\u00e1lidos var\u00edan en adoitan ser bastante altas. Algunhas son como asub\u00edos ou ch\u00edos, mentres que outras non parecen de aves. As chamadas altas son \u00faltiles en zonas de vexetaci\u00f3n alta ou pola noite cando \u00e9 dif\u00edcil ver aos outros membros da especie. Algunhas chamadas son territoriais.\nOs membros m\u00e1is t\u00edpicos da familia ocupan zonas de densa vexetaci\u00f3n en ambientes h\u00famidos preto de lagos, pantanos ou r\u00edos. As xunqueiras son zonas especialmente favorables. As especies que migran fano de noite.\nA maior\u00eda ani\u00f1an en vexetaci\u00f3n densa. En xeral son t\u00edmidos, silenciosos e dif\u00edciles de observar. A maior\u00eda das especies cami\u00f1an ou corren vigorosamente coas s\u00faas fortes patas e te\u00f1en longas dedas que est\u00e1n ben adaptadas a pisar sobre superficies moles e irregulares. Adoitan ter \u00e1s curtas e arredondadas e a\u00ednda que xeralmente te\u00f1en un voo d\u00e9bil, poden cubrir grandes distancias. As especies de illas son a mi\u00fado non voadoras e moitas delas est\u00e1n agora extinguidas debido \u00e1 introduci\u00f3n de predadores terrestres, como gatos, ratas e porcos.\nMoitas especies que viven en xunqueiras son silenciosas (deixando \u00e1 parte as chamadas altas que fan \u00e1s veces), crepusculares e te\u00f1en corpos aplanados lateralmente. A especie m\u00e1is pequena \u00e9 \"Coturnicops exquisitus\", de 13\u00a0cm de lonxitude e 25\u00a0gramos. A maior \u00e9 o takah\u0113 de Nova Zelandia, de 65\u00a0cm e 2,7\u00a0kg.\nReproduci\u00f3n.\nO comportamento reprodutor de moitas especies de r\u00e1lidos co\u00f1\u00e9cese pouco. A maior\u00eda crese que son mon\u00f3gamas, a\u00ednda que tam\u00e9n hai casos de polixinia e poliandria. Na maior parte dos casos po\u00f1en de cinco a dez ovos. Tam\u00e9n se sabe de postas de s\u00f3 un ovo ou de quince. Os ovos non sempre eclosionan ao mesmo tmpo. Os poli\u00f1os son m\u00f3biles despois duns pocos d\u00edas. Xeralmente dependen dos seus pais ata que empluman, o que ocorre arredor do mes de idade.\nRelaci\u00f3ns cos humanos.\nAlg\u00fans dos r\u00e1lidos grandes e m\u00e1is abundantes son cazados e os seus ovos recollidos como alimento. O \"Gallirallus wakensis\" foi cazado ata a extinci\u00f3n pola esfameada gornici\u00f3n militar xaponesa da illa de Wake cando se bloquearon as subministraci\u00f3ns \u00e1 illa durante a Segunda guerra mundial. Polo menos d\u00faas especies, a \"Gallinula chloropus\" e a \"Porphyrio martinicus\", foron nalg\u00fan tempo consideradas pragas.\nAmeazas e conservaci\u00f3n.\nDebido \u00e1 s\u00faa tendencia a fac\u00e9rense non voadoras, moitas especies de illas foron incapaces de soportar a introduci\u00f3n de especies for\u00e1neas. A extinci\u00f3n m\u00e1is dr\u00e1stica causada polos humanos ocorreu no oc\u00e9ano Pac\u00edfico cando se produciu a colonizaci\u00f3n de Melanesia, Polinesia e Micronesia, durante a cal se estima que se extinguiron entre 750 e 1.800 especies de aves, a metade das cales eran r\u00e1lidos. Algunhas especies que chegaron preto da extinci\u00f3n, como o \"Gallirallus sylvestris\" da illa Lord Howe, Australia, e o takah\u0113 de Nova Zelandia, experimentaron unha modesta recuperaci\u00f3n debido aos esforzos das organizaci\u00f3ns conservacionistas. O r\u00e1lido de Guam \"Gallirallus owstoni\" chegou perigosamente preto da extinci\u00f3n ao introducirse a serpe \"Boiga irregularis\" na illa, pero alg\u00fans dos \u00faltimos individuos que quedaban foron mantidos en catividade e reproduc\u00edronse ben, a\u00ednda que os intentos de reintroducilos na natureza tiveron resultados variados.\nSistem\u00e1tica e evoluci\u00f3n.\nA familia Rallidae foi creada (co nome Rallia) polo erudito franc\u00e9s Constantine Samuel Rafinesque en 1815.\nA familia foi tradicionalmente agrupada con dous familias de aves grandes, as gr\u00faas e as avetardas, e varias familias menores de aves anfibias de mediano tama\u00f1o normalmente \"primitivas\", formando entre todas a orde Gruiformes. A taxonom\u00eda de Sibley-Ahlquist alternativa, eleva a familia \u00e1 categor\u00eda de orde, co nome Ralliformes. Dada o insegura que \u00e9 a monofilia dos gruiformes, isto pode ser correcto ou non. Por outra parte, ese grupo incluir\u00eda probablemente tam\u00e9n aos Heliornithidae, un grupo exclusivamente tropical que presenta certa evoluci\u00f3n converxente cos Podicipediformes, e xeralmente x\u00fantase cos r\u00e1lidos no taxon Ralli.\nX\u00e9neros vivos.\nAdicionalmente, hai moitos r\u00e1lidos prehist\u00f3ricos pertencentes a x\u00e9neros actuais, co\u00f1ecidos s\u00f3 por restos f\u00f3siles ou subf\u00f3siles, como o r\u00e1lido de Ibiza \"Rallus eivissensis\". Estes non figuran nesta lista.\nFiloxenia.\nCladograma da filoxenia dos r\u00e1lidos baseada no traballo de John Boyd.\nX\u00e9neros extintos recentemente.\nO r\u00e1lido non descrito de Fernando de Noronha, de x\u00e9nero e especie indeterminado, probablemente sobreviviu ata tempos hist\u00f3ricos.\nRexistro f\u00f3sil.\nAs especies f\u00f3siles de r\u00e1lidos extinguidas hai moito tempo en \u00e9poca prehist\u00f3rica est\u00e1n abundantemente documentadas en formaci\u00f3ns xeol\u00f3xicas ben estudadas de Europa e Norteam\u00e9rica, e en estratos estudados menos exhaustivamente noutras partes do mundo:\nDe situaci\u00f3n dubidosa aqu\u00ed.\nEstes taxons non \u00e9 seguro que sexan r\u00e1lidos:\nO presunto escolop\u00e1cido \"Limosa gypsorum\" (Eoceno tard\u00edo de Montmartre, France) \u00e9 \u00e1s veces considerado un r\u00e1lido e situado no x\u00e9nero \"Montirallus\"."}
{"id": "368440", "revid": "22570", "url": "https://gl.wikipedia.org/wiki?curid=368440", "title": "D\u00e9cada de 620", "text": ""}
{"id": "368442", "revid": "22570", "url": "https://gl.wikipedia.org/wiki?curid=368442", "title": "D\u00e9cada de 630", "text": ""}
{"id": "368443", "revid": "22570", "url": "https://gl.wikipedia.org/wiki?curid=368443", "title": "D\u00e9cada de 640", "text": ""}
{"id": "368445", "revid": "56817", "url": "https://gl.wikipedia.org/wiki?curid=368445", "title": "D\u00e9cada de 650", "text": ""}
{"id": "368446", "revid": "22570", "url": "https://gl.wikipedia.org/wiki?curid=368446", "title": "D\u00e9cada de 660", "text": ""}
{"id": "368448", "revid": "22570", "url": "https://gl.wikipedia.org/wiki?curid=368448", "title": "D\u00e9cada de 670", "text": ""}
{"id": "368450", "revid": "22570", "url": "https://gl.wikipedia.org/wiki?curid=368450", "title": "D\u00e9cada de 680", "text": ""}
{"id": "368452", "revid": "56817", "url": "https://gl.wikipedia.org/wiki?curid=368452", "title": "D\u00e9cada de 690", "text": ""}
{"id": "368455", "revid": "56817", "url": "https://gl.wikipedia.org/wiki?curid=368455", "title": "D\u00e9cada de 700", "text": ""}
{"id": "368463", "revid": "27155", "url": "https://gl.wikipedia.org/wiki?curid=368463", "title": "R\u00e1lido", "text": ""}
{"id": "368465", "revid": "27155", "url": "https://gl.wikipedia.org/wiki?curid=368465", "title": "Rallidae", "text": ""}
{"id": "368486", "revid": "4817", "url": "https://gl.wikipedia.org/wiki?curid=368486", "title": "RL-10A-3A", "text": "RL-10A-3A \u00e9 a designaci\u00f3n dun tipo de motor foguete utilizado en varias etapas Centaur como \u00faltima etapa de varios foguetes.\nCaracter\u00edsticas.\nOs motores RL-10A-3A eran fabricados pola empresa Pratt and Whitney e funcionaban alimentados por os\u00edxeno l\u00edquido e hidr\u00f3xeno l\u00edquido. Ti\u00f1an un pulo de 73,4 kN e us\u00e1banse en varias etapas Centaur (Centaur G, Centaur I, Centaur II, Centaur G STS, Centaur G Prime) como \u00faltimas etapas de diversos foguetes."}
{"id": "368511", "revid": "5863", "url": "https://gl.wikipedia.org/wiki?curid=368511", "title": "Espronceda", "text": ""}
{"id": "368513", "revid": "56817", "url": "https://gl.wikipedia.org/wiki?curid=368513", "title": "Herbert MacKay-Fraser", "text": "Herbert MacKay-Fraser nado en Pernambuco, Brasil o 23 de xu\u00f1o de 1927 e finado en Reims-Gueux, Francia o 14 de xullo de 1957 foi un piloto de carreiras dos Estados Unidos. Participou nun Gran Premio do Campionato do Mundo de f\u00f3rmula 1, o Gran Premio de Francia de 1957, o 7 de xullo de 1957. Retirouse da carreira e non logrou ning\u00fan punto de campionato. Unha semana m\u00e1is tarde morreu na Coupe de Vitesse en Reims-Gueux, cando se estrelou co seu Lotus.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "368515", "revid": "98629", "url": "https://gl.wikipedia.org/wiki?curid=368515", "title": "L.A. Confidential (filme)", "text": "L.A. Confidential \u00e9 un filme estadounidense de suspense dirixido, producido e co-escrito por Curtis Hanson. O gui\u00f3n foi escrito por Hanson e Brian Helgeland e bas\u00e9ase na novela de James Ellroy \"L.A. Confidential\", o terceiro da serie L.A. Quartet. \u00d3 igual que o libro, o filme conta a historia dun grupo de polic\u00edas en 1953, os asuntos da corrupci\u00f3n e as celebridades de Hollywood.\nNo tempo da s\u00faa estrea, o actor australiano Guy Pearce e o neozeland\u00e9s Russell Crowe eran relativamente pouco co\u00f1ecidos en Am\u00e9rica do Norte, e un dos promotores do filme, Peter Dennett, estaba preocupado pola falta de estrelas co\u00f1ecidas nos papeis principais. Por\u00e9n, apoiou as decisi\u00f3ns de Hanson de escoller a Kevin Spacey, Kim Basinger e Danny DeVito.\nO filme recadou $126 mill\u00f3ns en todo o mundo e foi louvado pola cr\u00edtica, conseguindo unha puntuaci\u00f3n de 99% en Rotten Tomatoes e unha valoraci\u00f3n de 90 sobre 100 en Metacritic. Foi nomeado a nove Premios Oscar, ga\u00f1ando dous: Oscar \u00e1 mellor actriz secundaria para Basinger e Oscar \u00f3 mellor gui\u00f3n adaptado para Hanson e Helgeland; perdeu cada unha das outras categor\u00edas con \"Titanic\". No 2015, a Biblioteca do Congreso dos Estados Unidos de Am\u00e9rica seleccionou o filme para a s\u00faa preservaci\u00f3n no National Film Registry, por ser \"cultural, hist\u00f3rico ou esteticamente significativo\"."}
{"id": "368521", "revid": "89787", "url": "https://gl.wikipedia.org/wiki?curid=368521", "title": "Dingo", "text": "O dingo (\"Canis dingo\") \u00e9 un c\u00e1nido salvaxe que habita no continente australiano. O seu devanceiro exacto \u00e9 desco\u00f1ecido, pero os dingos est\u00e1n clasificados como a s\u00faa propia especie de c\u00e1nido. O dingo \u00e9 o meirande depredador terrestre de Australia, e xoga un papel importante como superdepredador. Por\u00e9n, o dingo \u00e9 visto como unha praga polos gandeiros porque ataca \u00f3s seus animais. Paradoxicamente, a s\u00faa predaci\u00f3n de coellos, canguros e ratas pode ser moi beneficioso para a gandar\u00eda."}
{"id": "368522", "revid": "23204", "url": "https://gl.wikipedia.org/wiki?curid=368522", "title": "Canis dingo", "text": ""}
{"id": "368523", "revid": "23204", "url": "https://gl.wikipedia.org/wiki?curid=368523", "title": "Canis lupus dingo", "text": ""}
{"id": "368525", "revid": "27155", "url": "https://gl.wikipedia.org/wiki?curid=368525", "title": "Antropolox\u00eda f\u00edsica", "text": "A\u00a0antropolox\u00eda f\u00edsica \u00e9 a ciencia dedicada \u00f3 estudo da variabilidade e a evoluci\u00f3n org\u00e1nica do\u00a0ser humano e os seus determinantes culturais e de comportamento. Estuda a variabilidade biol\u00f3xica do ser humano como entidade individual e como especie. Neste sentido, a antropolox\u00eda f\u00edsica \u00e9 unha ciencia solidamente constru\u00edda, con ambas as ciencias naturais e sociais, a\u00ednda que o seu contexto metodol\u00f3xico e epistemol\u00f3xico, sen d\u00fabida, corresponde \u00f3 das ciencias experimentais.\nOrixes e desenvolvemento.\nOs inicios da antropolox\u00eda f\u00edsica como disciplina cient\u00edfica poder\u00eda situarse a mediados do s\u00e9culo XIX, coa publicaci\u00f3n do libro de Charles Darwin\" \"A orixe das especies\", e, especialmente, coa posterior publicaci\u00f3n de \"A orixe do home\". O interese para a descrici\u00f3n e catalogaci\u00f3n das diferenzas morfol\u00f3xicas presentes en moitas poboaci\u00f3ns humanas levar\u00eda \u00e1 aparici\u00f3n dunha serie de metodolox\u00edas baseadas na descrici\u00f3n dos tipos de morfolox\u00eda en seres humanos. No s\u00e9culo XX, ser\u00eda a adici\u00f3n de co\u00f1ecemento doutras disciplinas cient\u00edficas, como \u00e9 o caso do estudo xen\u00e9tico.\nNo presente, podemos considerar dous campos de traballo principal dentro da antropolox\u00eda f\u00edsica: estudo anat\u00f3mico e osteol\u00f3xico de restos humanos, e estudo da biolox\u00eda molecular e xen\u00e9tica de poboaci\u00f3ns humanas. En \u00e1mbolos dous casos, o obxectivo \u00e9 o mesmo: a descrici\u00f3n e estudo da variabilidade humana as\u00ed como a s\u00faa adaptaci\u00f3n \u00f3 medio ambiente."}
{"id": "368526", "revid": "98629", "url": "https://gl.wikipedia.org/wiki?curid=368526", "title": "Colin Davis", "text": "Colin Charles Houghton Davis nado en Marylebone, Londres o 29 de xullo de 1933 e finado o 19 de decembro de 2012 foi un brit\u00e1nico piloto de carreiras de Inglaterra, que ga\u00f1ou a Targa Florio de 1964.\nPrimeiros anos.\nDavis naceu en Marylebone, Londres, o fillo dun dos \"Bentley Boy\" e ga\u00f1ador de Le Mans, Sammy Davis (quen m\u00e1is tarde converter\u00edase no editor deportivo da revista \"Autocar\").\nDavis era un executivo publicitario que competiu cun Cooper F\u00f3rmula 3 de 500cc antes de trasladarse a Italia desde onde dirixiu a s\u00faa propia andaina nas carreiras.\nAndaina nas carreiras.\nDavis competiu en dous Grandes Premios do Campionato do Mundo de F\u00f3rmula 1, terminando o 11\u00ba no Gran Premio de Italia de 1959 nun Cooper-Maserati da Scuderia Centro Sud. Tam\u00e9n participou en varias carreiras de F\u00f3rmula Un f\u00f3ra de campionato.\nDavis terminou oitavo na xeral e ga\u00f1ador da clase nos 1000 quil\u00f3metros de N\u00fcrburgring, compartindo un Ferrari 250GT con Carlo Abate. Na mesma carreira o ano seguinte terminou cuarto na xeral, outra vez con Abate, nun Ferrari 250GT. Tam\u00e9n en 1961 Davis terminou quinto nas 4 Horas de Pescara, pilotando s\u00f3 nun Osca Sport de 1.600 c.c. Compartiu a vitoria nun Porsche 904 GTS na Targa Florio de 1964 con Antonio Pucci.\nMorte.\nMorreu o 19 de decembro de 2012 logo dunha longa enfermidade.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "368528", "revid": "22570", "url": "https://gl.wikipedia.org/wiki?curid=368528", "title": "D\u00e9cada de 710", "text": ""}
{"id": "368529", "revid": "22570", "url": "https://gl.wikipedia.org/wiki?curid=368529", "title": "D\u00e9cada de 720", "text": ""}
{"id": "368530", "revid": "56817", "url": "https://gl.wikipedia.org/wiki?curid=368530", "title": "D\u00e9cada de 730", "text": ""}
{"id": "368531", "revid": "56817", "url": "https://gl.wikipedia.org/wiki?curid=368531", "title": "D\u00e9cada de 740", "text": ""}
{"id": "368532", "revid": "22570", "url": "https://gl.wikipedia.org/wiki?curid=368532", "title": "D\u00e9cada de 750", "text": ""}
{"id": "368533", "revid": "22570", "url": "https://gl.wikipedia.org/wiki?curid=368533", "title": "D\u00e9cada de 760", "text": ""}
{"id": "368534", "revid": "56817", "url": "https://gl.wikipedia.org/wiki?curid=368534", "title": "D\u00e9cada de 770", "text": ""}
{"id": "368535", "revid": "22570", "url": "https://gl.wikipedia.org/wiki?curid=368535", "title": "D\u00e9cada de 780", "text": ""}
{"id": "368536", "revid": "22570", "url": "https://gl.wikipedia.org/wiki?curid=368536", "title": "D\u00e9cada de 790", "text": ""}
{"id": "368537", "revid": "22570", "url": "https://gl.wikipedia.org/wiki?curid=368537", "title": "D\u00e9cada de 800", "text": ""}
{"id": "368538", "revid": "22570", "url": "https://gl.wikipedia.org/wiki?curid=368538", "title": "D\u00e9cada de 810", "text": ""}
{"id": "368542", "revid": "45576", "url": "https://gl.wikipedia.org/wiki?curid=368542", "title": "Colin Davis, piloto", "text": ""}
{"id": "368557", "revid": "88215", "url": "https://gl.wikipedia.org/wiki?curid=368557", "title": "Henry Taylor", "text": "Henry Taylor nado o 16 de decembro de 1932 e finado o 24 de outubro de 2013 foi un brit\u00e1nico, piloto de carreiras de Inglaterra.\nAndaina nas carreiras.\nNado en Shefford, Bedfordshire, Taylor comezou a s\u00faa andaina no motociclismo en East London antes de cambiar a un Cooper de 500cc de F\u00f3rmula 3 en 1954, rapidamente demostrou o seu talento. Ga\u00f1ou dous campionatos da F\u00f3rmula 3 en 1955, e repetiu o logro en 1956, logrando 15 vitorias. Ademais pilotou en carreiras de coches deportivos, ga\u00f1ando nun Jaguar D-Type. Continuou ga\u00f1ando carreiras de F\u00f3rmula 2 en 1958, logrou varias boas colocaci\u00f3ns no Reino Unido e en Francia, pronto mereceu competir en Grandes Premios.\nParticipou en 11 Grandes Premios do Campionato do Mundo de F\u00f3rmula Un, anotando tres puntos de campionato, o seu mellor resultado foi no Gran Premio de Francia de 1960, un cuarto lugar no seu Cooper T51. Este ano tam\u00e9n pilotou para o equipo de F\u00f3rmula J\u00fanior de Ken Tyrrell, ga\u00f1ando d\u00faas veces. Atopou menos \u00e9xito nos Grandes Premios do Campionato Mundial da seguinte tempada, pero terminou segundo en d\u00faas ocasi\u00f3ns nas carreiras nacionais de F\u00f3rmula 1, entre outros grandes resultados. Pouco despois dun grave accidente no Gran Premio do Reino Unido de 1961, Taylor afastouse das carreiras de monoprazas e paouse aos rallies, Participando no Rally de Monte Carlo.\nDurante as seguintes catro tempadas, Taylor correu nos rallies nun Ford Anglia, pilotou un Ford Cortina na s\u00faa debut nos rallies, e tam\u00e9n fixo unha exitosa campa\u00f1a cun Lotus Cortina, co que tam\u00e9n competiu no European Touring Car Championship (Campionato Europeo de Turismos) en 1964. Logrou unha serie de seis primeiras posici\u00f3n nos rallies cos tres coches, e logrou dous segundos lugares nas carreiras de ETCC.\nLogo de retirarse do rallies en 1965, converteuse no Director de Competici\u00f3n de Ford. Tam\u00e9n conduciu para o equipo ol\u00edmpico brit\u00e1nico de bobsleigh.\nMorte.\nTaylor morreu o 24 de outubro de 2013 en Vallauris, Francia logo dunha longa batalla coa enfermidade.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "368558", "revid": "45576", "url": "https://gl.wikipedia.org/wiki?curid=368558", "title": "Henry Taylor, piloto", "text": ""}
{"id": "368559", "revid": "197", "url": "https://gl.wikipedia.org/wiki?curid=368559", "title": "Buiumbura", "text": ""}
{"id": "368560", "revid": "45576", "url": "https://gl.wikipedia.org/wiki?curid=368560", "title": "Tim Parnell", "text": "Reginald Harold Haslam \"Tim\" Parnell nado en Derby o 25 de xu\u00f1o de 1932 \u00e9 un brit\u00e1nico expiloto de carreiras de Inglaterra. Participou en catro Grandes Premios do Campionato do Mundo de F\u00f3rmula 1, debutou o 18 de xullo de 1959 e cualificou para dous deles. Non anotou puntos de campionato. O seu \u00fanico final foi no d\u00e9cimo lugar no Gran Premio de Italia de 1961 en Monza. Parnell dirixiu o equipo da F\u00f3rmula 1 de BRM en 1970-74, e \u00e9 o fillo de Reg Parnell, outro piloto de carreiras e xefe de equipo.\nLogo da morte do seu pai en 1964, asumiu a xesti\u00f3n de Reg Parnell Racing` e en ocasi\u00f3ns dirixiu ao seu propio equipo con entradas para Mike Spence e Pedro Rodr\u00edguez. \nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "368561", "revid": "56817", "url": "https://gl.wikipedia.org/wiki?curid=368561", "title": "D\u00e9cada de 820", "text": ""}
{"id": "368562", "revid": "22570", "url": "https://gl.wikipedia.org/wiki?curid=368562", "title": "D\u00e9cada de 830", "text": ""}
{"id": "368563", "revid": "22570", "url": "https://gl.wikipedia.org/wiki?curid=368563", "title": "D\u00e9cada de 840", "text": ""}
{"id": "368564", "revid": "624", "url": "https://gl.wikipedia.org/wiki?curid=368564", "title": "D\u00e9cada de 850", "text": ""}
{"id": "368565", "revid": "624", "url": "https://gl.wikipedia.org/wiki?curid=368565", "title": "D\u00e9cada de 860", "text": " "}
{"id": "368566", "revid": "624", "url": "https://gl.wikipedia.org/wiki?curid=368566", "title": "D\u00e9cada de 870", "text": ""}
{"id": "368567", "revid": "22570", "url": "https://gl.wikipedia.org/wiki?curid=368567", "title": "D\u00e9cada de 880", "text": ""}
{"id": "368568", "revid": "56817", "url": "https://gl.wikipedia.org/wiki?curid=368568", "title": "D\u00e9cada de 890", "text": ""}
{"id": "368569", "revid": "22570", "url": "https://gl.wikipedia.org/wiki?curid=368569", "title": "D\u00e9cada de 900", "text": ""}
{"id": "368570", "revid": "56817", "url": "https://gl.wikipedia.org/wiki?curid=368570", "title": "D\u00e9cada de 910", "text": ""}
{"id": "368571", "revid": "22570", "url": "https://gl.wikipedia.org/wiki?curid=368571", "title": "Fontsanta-Fatj\u00f3", "text": "Fontsanta-Fatj\u00f3 \u00e9 un barrio da cidade de Cornell\u00e0 de Llobregat, na provincia de Barcelona. Nel at\u00f3panse, entre outros lugares de interese, o parque da Infanta, o Museo das Augas, Citilab, a Masia Can Fatj\u00f3, o campo de f\u00fatbol Fontsanta-Fatj\u00f3, a Casa Camprub\u00ed, o CEIP Suris e a escola El Cel Blau.\nP\u00f3dese chegar en transporte p\u00fablico a trav\u00e9s da estaci\u00f3n de Fontsanta-Fatj\u00f3 das li\u00f1as T1 e T2 do Trambaix. Ademais o autob\u00fas urbano 95, os interurbanos L52 e L77 e o nocturno N13 tam\u00e9n te\u00f1en parada no barrio."}
{"id": "368574", "revid": "22570", "url": "https://gl.wikipedia.org/wiki?curid=368574", "title": "La Gavarra", "text": "La Gavarra \u00e9 un barrio da cidade de Cornell\u00e0 de Llobregat, na provincia de Barcelona. Limita cos dous pol\u00edgonos industriais e coa estrada de Esplugues. Nel at\u00f3panse, entre outros, o CAP Bellaterra, a Biblioteca Central de Cornell\u00e0 e o Colexio Sant Antoni Maria Claret.\nP\u00f3dese chegar en transporte p\u00fablico a trav\u00e9s da estaci\u00f3n de Gavarra da li\u00f1a 5 do metro de Barcelona. Ademais os autobuses urbanos 57, 67, 68, 94 e 95 e os interurbanos L46 e L74 tam\u00e9n te\u00f1en parada no barrio."}
{"id": "368575", "revid": "56817", "url": "https://gl.wikipedia.org/wiki?curid=368575", "title": "El Pedr\u00f3, Cornell\u00e0 de Llobregat", "text": "El Pedr\u00f3 \u00e9 un barrio situado na parte alta da cidade de Cornell\u00e0 de Llobregat, na provincia de Barcelona. Crece cara ao nord\u00e9s, entre a estrada de Esplugues e Sant Joan Desp\u00ed.\nAs s\u00faas primeiras construci\u00f3ns datan de principios do s\u00e9culo XX, vinculadas ao movemento obreiro en expansi\u00f3n pola instalaci\u00f3n de varias f\u00e1bricas na zona. A maior\u00eda da poboaci\u00f3n que se instalou no barrio provi\u00f1a de Barcelona e tam\u00e9n de Andaluc\u00eda e Estremadura. Actualmente \u00e9 o barrio con menos servizos.\nNel at\u00f3panse o cemiterio municipal, o Pavill\u00f3n de Can Carbonell, a estaci\u00f3n de bombeiros, as escolas p\u00fablicas Ignasi Iglesias e Sant Miquel, a Pla\u00e7a Pallars e Can Bagaria.\nP\u00f3dese chegar en transporte p\u00fablico a trav\u00e9s da estaci\u00f3n de El Pedr\u00f3 das T1 e T2 do Trambaix. Ademais os autobuses urbanos 57, 67, 68, 94 e 95 e o nocturno N14 tam\u00e9n te\u00f1en parada no barrio."}
{"id": "368576", "revid": "5110", "url": "https://gl.wikipedia.org/wiki?curid=368576", "title": "Sant Ildefons", "text": "Sant Ildefons \u00e9 un barrio obreiro da cidade de Cornell\u00e0 de Llobregat, na provincia de Barcelona. At\u00f3pase na parte norte da cidade e limita cos barrios de La Gavarra e El Pedr\u00f3.\nConstru\u00eduse na d\u00e9cada de 1960 sobre un outeiro que fora ata ent\u00f3n utilizado para cultivos varios e recibiu o nome dun dos seus promotores, Ildefons Su\u00f1ol. A poboaci\u00f3n, inicialmente, estaba formada por inmigrantes de Andaluc\u00eda e Estremadura de xeito maioritario. Nos \u00faltimos anos recibiu tam\u00e9n poboaci\u00f3n estranxeira.\nEntre os seus lugares de interese destacan o Mercado de Sant Ildefons, a Torre de la Miranda, o Centro C\u00edvico, o pavill\u00f3n polideportivo, o campo de f\u00fatbol e varias escolas.\nP\u00f3dese chegar en transporte p\u00fablico a trav\u00e9s da estaci\u00f3n de Sant Ildefons da li\u00f1a 5 do metro de Barcelona. Ademais os autobuses urbanos 67, 68, 94 e 95, os interurbanos L10, L46, L75 e L85 e o nocturno N15 tam\u00e9n te\u00f1en parada no barrio."}
{"id": "368580", "revid": "23204", "url": "https://gl.wikipedia.org/wiki?curid=368580", "title": "Baix Maestrat", "text": "O Baix Maestrat \u00e9 unha comarca situada no norte da provincia de Castell\u00f3, no Pa\u00eds Valenciano, no l\u00edmite con Arag\u00f3n e Catalu\u00f1a. A s\u00faa capital \u00e9 Vinar\u00f2s.\nXeograf\u00eda.\nAt\u00f3pase no extremo nororiental da comunidade, na costa mediterr\u00e1nea. Limita ao norte coas comarcas do Matarranya (provincia de Teruel) e o Montsi\u00e0 (provincia de Tarragona), ao oeste co Alt Maestrat e Els Ports, ao sur coa Plana Alta e ao leste co mar Mediterr\u00e1neo.\nEconom\u00eda.\nAs actividades tradicionais son, entre outras, a agricultura (c\u00edtricos, oliveiras, alcachofas) e a pesca. A alcachofa de Benicarl\u00f3 ten denominaci\u00f3n de orixe. Dende finais do s\u00e9culo XX, o turismo converteuse nun motor econ\u00f3mico importante para a comarca.\nLingua.\nA lingua predominante na comarca \u00e9 o valenciano."}
{"id": "368581", "revid": "22570", "url": "https://gl.wikipedia.org/wiki?curid=368581", "title": "D\u00e9cada de 920", "text": ""}
{"id": "368582", "revid": "22570", "url": "https://gl.wikipedia.org/wiki?curid=368582", "title": "D\u00e9cada de 930", "text": ""}
{"id": "368583", "revid": "22570", "url": "https://gl.wikipedia.org/wiki?curid=368583", "title": "D\u00e9cada de 940", "text": ""}
{"id": "368584", "revid": "22570", "url": "https://gl.wikipedia.org/wiki?curid=368584", "title": "D\u00e9cada de 950", "text": ""}
{"id": "368585", "revid": "22570", "url": "https://gl.wikipedia.org/wiki?curid=368585", "title": "D\u00e9cada de 960", "text": ""}
{"id": "368586", "revid": "22570", "url": "https://gl.wikipedia.org/wiki?curid=368586", "title": "D\u00e9cada de 970", "text": ""}
{"id": "368587", "revid": "22570", "url": "https://gl.wikipedia.org/wiki?curid=368587", "title": "D\u00e9cada de 980", "text": ""}
{"id": "368588", "revid": "56817", "url": "https://gl.wikipedia.org/wiki?curid=368588", "title": "D\u00e9cada de 990", "text": ""}
{"id": "368590", "revid": "5863", "url": "https://gl.wikipedia.org/wiki?curid=368590", "title": "Fern\u00e1n Caballero", "text": ""}
{"id": "368599", "revid": "1987", "url": "https://gl.wikipedia.org/wiki?curid=368599", "title": "Culto \u00f3s devanceiros", "text": "O culto \u00f3s devanceiros \u00e9 unha pr\u00e1ctica de respecto e veneraci\u00f3n \u00f3s antepasados mortos. Nalgunhas culturas, est\u00e1 relacionado coa crenza de que os mortos te\u00f1en unha existencia continua, e alg\u00fans pos\u00faen a habilidade de influ\u00edr no porvir dos vivos. Algunhas sociedades veneran \u00f3s seus antepasados familiares directos, e algunhas comunidades relixiosas, en particular a Igrexa cat\u00f3lica, veneran \u00f3s santos como intercesores de Deus e \u00e1s almas que parten \u00f3 purgatorio.\nEn moitas culturas de Europa, Asia, Ocean\u00eda e \u00c1frica, o obxectivo da veneraci\u00f3n \u00e9 asegurar a existencia dos devanceiros e a s\u00faa boa disposici\u00f3n cara \u00f3s vivos, e \u00e1s veces, pedir polo seu favor ou axuda. A funci\u00f3n social e non relixiosa do culto \u00f3s devanceiros \u00e9 cultivar os valores de parentesco, como a piedade filial, a lealdade familiar e a continuaci\u00f3n da li\u00f1axe familiar. O culto \u00f3s devanceiros \u00e9 corrente en toda clase de sociedades, con diferentes graos de complexidade pol\u00edtica, social e tecnol\u00f3xica, e \u00e9 un destacado compo\u00f1ente de moitas pr\u00e1cticas relixiosas."}
{"id": "368600", "revid": "23204", "url": "https://gl.wikipedia.org/wiki?curid=368600", "title": "Culto aos devanceiros", "text": ""}
{"id": "368601", "revid": "23204", "url": "https://gl.wikipedia.org/wiki?curid=368601", "title": "Culto \u00f3s antepasados", "text": ""}
{"id": "368602", "revid": "23204", "url": "https://gl.wikipedia.org/wiki?curid=368602", "title": "Culto aos antepasados", "text": ""}
{"id": "368603", "revid": "23204", "url": "https://gl.wikipedia.org/wiki?curid=368603", "title": "Veneraci\u00f3n \u00f3s antepasados", "text": ""}
{"id": "368604", "revid": "27155", "url": "https://gl.wikipedia.org/wiki?curid=368604", "title": "Gali\u00f1ola", "text": ""}
{"id": "368606", "revid": "1987", "url": "https://gl.wikipedia.org/wiki?curid=368606", "title": "Disoluci\u00f3n da Uni\u00f3n Sovi\u00e9tica", "text": "A disoluci\u00f3n da Uni\u00f3n Sovi\u00e9tica produciuse o 26 de decembro de 1991. Foi o resultado da declaraci\u00f3n n\u00famero 142-H do Soviet polas \"Rep\u00fablicas\" do Soviet Supremo da Uni\u00f3n Sovi\u00e9tica. A declaraci\u00f3n reco\u00f1eceu a independencia das antigas Rep\u00fablicas da Uni\u00f3n Sovi\u00e9tica e a creaci\u00f3n da Comunidade de Estados Independentes (CEI), malia que cinco dos signatarios asinaron moito despois ou nunca chegaron a facelo. O d\u00eda anterior, o presidente sovi\u00e9tico Mikhail Gorbachev, o oitavo e derradeiro l\u00edder da Uni\u00f3n Sovi\u00e9tica renunciou, declarou o seu cargo extinto e pasou todos os seus poderes, inclu\u00edndo o control dos c\u00f3digos dos m\u00edsiles nucleares, \u00f3 presidente ruso Boris Eltsin. Esa mesma tarde, \u00e1s 7:32, a bandeira sovi\u00e9tica ondeou por \u00faltima vez no Kremlin de Moscova e foi substitu\u00edda pola Bandeira de Rusia pre-revolucionaria.\nAntecedentes.\n1985.\nGorbachev foi elixido secretario xeral polo Politburo o 11 de marzo de 1985, pouco m\u00e1is de catro horas despois da morte do seu antecesor Konstantin Chernenko. Gorbachev, de 54 anos, comezou unha serie de reformas en diversos eidos, comezando polo cambio de altos funcionarios da era Brezhnev que se resist\u00edan aos cambios pol\u00edticos e econ\u00f3micos que pretend\u00eda impulsar. A\u00ednda que a desestalinizaci\u00f3n xa comezara nos anos 50, a primeira exposici\u00f3n sobre os crimes do stalinismo, chamada \"Semana da Concienciaci\u00f3n\", celebrouse en Moscova o 19 de novembro de 1988.\nA liberalizaci\u00f3n da perestroika (\"reformas\") e gl\u00e1snost (transparencia), creou un contexto no que xurdiron movementos nacionalistas dentro da Uni\u00f3n Sovi\u00e9tica, que fora fundada respectando en teor\u00eda, e recollido na Constituci\u00f3n, o dereito de autodeterminaci\u00f3n. Tam\u00e9n levou indirectamente \u00e1s revoluci\u00f3ns de 1989 nas que os r\u00e9ximes socialistas do Pacto de Varsovia foron derrocados pacificamente (coa excepci\u00f3n de Roman\u00eda), que \u00e1 s\u00faa vez aumentaron a presi\u00f3n sobre Gorbachov para introducir unha maior democracia e autonom\u00eda para as rep\u00fablicas constitu\u00edntes da Uni\u00f3n Sovi\u00e9tica. Baixo o liderado de Gorbachov, o Partido Comunista da Uni\u00f3n Sovi\u00e9tica (PCUS) en 1989 introduciu elecci\u00f3ns competitivas limitadas para unha nova lexislatura central, o Congreso dos Deputados do Pobo.\nO 23 de decembro de 1985, Gorbachov nomeou a Yeltsin primeiro secretario do Partido Comunista de Moscova, en substituci\u00f3n de Viktor Grishin.\n1986.\nO accidente de Chern\u00f3bil no 26 de abril de 1986 na central nuclear de Chern\u00f3bil, situada na RSS de Ucra\u00edna provocou grandes cantidades de contaminaci\u00f3n radioactiva \u00e1 atmosfera, que se estendeu sobre gran parte do oeste de Rusia e Europa. Est\u00e1 considerado o peor accidente nunha central nuclear da historia, e foi o primeiro clasificado como de nivel 7 na escala internacional de eventos nucleares (no 2011 chegou a este nivel o accidente nuclear de Fukushima). Na batalla para conter a contaminaci\u00f3n e para evitar unha cat\u00e1strofe maior participaron ao redor de 500\u00a0000 traballadores, e esta custou uns 18 bill\u00f3ns de rublos, paralizando a econom\u00eda sovi\u00e9tica. Iso, xunto cos continuos gastos da guerra fr\u00eda levou a Gorbachov a continuar impulsando unha maior liberalizaci\u00f3n. O 23 de decembro, o disidente sovi\u00e9tico m\u00e1is destacado, Andrei S\u00e1jarov, regresou a Moscova pouco despois de recibir unha chamada persoal de Gorbachov que lle dic\u00eda que xa pasaron case sete anos do seu exilio interno por desafiar \u00e1s autoridades. \n1987.\nNo pleno do Comit\u00e9 Central do 28 ao 30 de xaneiro de 1987, Gorbachov suxeriu unha nova pol\u00edtica de \"demokratizatsiya\" en toda a sociedade sovi\u00e9tica. Propuxo que as futuras elecci\u00f3ns do Partido Comunista ofrecesen varios candidatos elixidos mediante votaci\u00f3n secreta. Gorbachov tam\u00e9n ampliou radicalmente o alcance da \"glasnost\", declarando que ning\u00fan tema estaba prohibido para a discusi\u00f3n aberta nos medios e liberou a ducias de presos pol\u00edticos. O 10 de setembro de 1987 Boris Eltsin escribiu unha carta de renuncia a Gorbachov. Na reuni\u00f3n plenaria do Comit\u00e9 Central o 27 de outubro de 1987, Eltsin, frustrado porque Gorbachov non abordara ning\u00fan dos asuntos descritos na s\u00faa carta de dimisi\u00f3n, criticou o lento ritmo da reforma e a submisi\u00f3n ao Secretario Xeral. Na s\u00faa resposta, Gorbachov acusou a Yeltsin de \"inmadurez pol\u00edtica\" e de \"irresponsabilidade absoluta\". Por\u00e9n, as noticias da insubordinaci\u00f3n de Eltsin e do \"discurso secreto\" estend\u00e9ronse, e as versi\u00f3ns de samizdat pronto comezaron a circular. Iso marcou o inicio do cambio de marca de Yeltsin como rebelde e aumento da popularidade como figura anti-establishment. Os catro anos seguintes de loita pol\u00edtica entre Yeltsin e Gorbachov xogaron un papel importante na disoluci\u00f3n da Uni\u00f3n Sovi\u00e9tica. O 11 de novembro de 1987, Yeltsin foi destitu\u00eddo do cargo de Primeiro Secretario do Partido Comunista de Moscova.\nAs preocupaci\u00f3ns ambientais pola central nuclear de Metsamor motivaron as manifestaci\u00f3ns iniciais en Erev\u00e1n.\nNos anos previos \u00e1 disoluci\u00f3n, produc\u00edronse ou afianzaron en toda a Uni\u00f3n Sovi\u00e9tica diversas protestas e movementos de resistencia, que foron suprimidos ou tolerados de diversas maneiras.\nO CTAG (let\u00f3n: Cilv\u0113kties\u012bbu aizst\u0101v\u012bbas grupa, literalmente \"Grupo de Defensa dos Dereitos Humanos\") Helsinki-86 foi fundado en xullo de 1986 na cidade portuaria letona de Liep\u0101ja. Helsinki-86 foi a primeira organizaci\u00f3n abertamente anticomunista\nNo contexto da fin da guerra fr\u00eda, \nO proceso comezou cun crecente malestar nas distintas rep\u00fablicas nacionais constitu\u00edntes da Uni\u00f3n que se converteu nun incesante conflito pol\u00edtico e lexislativo entre elas e o goberno central. Estonia foi a primeira rep\u00fablica sovi\u00e9tica que a declarou a soberan\u00eda do estado dentro da Uni\u00f3n o 16 de novembro de 1988. Lituania foi a primeira rep\u00fablica que declarou a plena independencia restaurada. da Uni\u00f3n Sovi\u00e9tica pola Lei do 11 de marzo de 1990 cos seus b\u00e1lticos e a rep\u00fablica do C\u00e1ucaso Meridional Xeorxia (pa\u00eds)|Xeorxia]] un\u00edndose a el nun curso de dous meses.\nEn agosto de 1991, os comunistas da li\u00f1a dura e as elites militares tentaron derrocar a Gorbachov e deter as reformas fracasadas no un golpe, pero fracasaron. A turbulencia fixo que o goberno de Moscova perdese a maior parte da s\u00faa influencia e moitas rep\u00fablicas proclamasen a s\u00faa independencia nos d\u00edas e meses seguintes. A secesi\u00f3n dos estados b\u00e1lticos foi reco\u00f1ecida en setembro de 1991. Os Acordos de Belovezha foron asinados o 8 de decembro polo Presidente Boris Yeltsin de Rusia, Presidente Kravchuk de Ucra\u00edna, e Presidente Shushkevich de Bielorrusia, reco\u00f1ecendo a independencia dos outros e creando a Comunidade de Estados Independentes (CEI) para substitu\u00edr \u00e1 Uni\u00f3n Sovi\u00e9tica. Casaquist\u00e1n foi a \u00faltima rep\u00fablica en abandonar a Uni\u00f3n, proclamando a s\u00faa independencia o 16 de decembro. Todas as rep\u00fablicas ex-sovi\u00e9ticas, a excepci\u00f3n de Xeorxia e os estados b\u00e1lticos, un\u00edronse \u00e1 CEI o 21 de decembro, asinando o Protocolo Alma-Ata. O 25 de decembro, Gorbachov dimitiu e cedeu os seus poderes presidenciais, inclu\u00eddo o control dos c\u00f3digos de lanzamento nuclear, a Eltsin, quen agora era o primeiro presidente da Federaci\u00f3n Rusa. Esa noite, a bandeira sovi\u00e9tica foi baixada do Kremlin e substitu\u00edda pola bandeira tricolor rusa. Ao d\u00eda seguinte, a c\u00e1mara alta do Soviet Supremo da URSS, o Soviet das Rep\u00fablicas disolveu formalmente a Uni\u00f3n. Os acontecementos da disoluci\u00f3n tam\u00e9n marcaron a principal conclusi\u00f3n das Revoluci\u00f3ns de 1989 e o final da guerra fr\u00eda."}
{"id": "368607", "revid": "23204", "url": "https://gl.wikipedia.org/wiki?curid=368607", "title": "Disoluci\u00f3n da URSS", "text": ""}
{"id": "368608", "revid": "1822", "url": "https://gl.wikipedia.org/wiki?curid=368608", "title": "Praia de Portonovo", "text": ""}
{"id": "368609", "revid": "23204", "url": "https://gl.wikipedia.org/wiki?curid=368609", "title": "Ca\u00edda da Uni\u00f3n Sovi\u00e9tica", "text": ""}
{"id": "368611", "revid": "89787", "url": "https://gl.wikipedia.org/wiki?curid=368611", "title": "Sam Tingle", "text": "Samuel \"Sam\" Tingle nado en Manchester, Reino Unido o 24 de agosto de 1921 e finado en Somerset West, Sur\u00e1frica o 19 de decembro de 2008. foi un piloto de carreiras de Rodesia, agora Cimbabue. Participou en cinco Grandes Premios do Campionato do Mundo de F\u00f3rmula 1, debutou o 28 de decembro de 1963, pero nunca anotou ning\u00fan punto de campionato. Tam\u00e9n competiu en varias carreiras de F\u00f3rmula 1 fora do Campionato.\nFoi un dos \u00fanicos dous pilotos de Rodesia que participaron con \u00e9xito nunha carreira da f\u00f3rmula 1, o outro foi John Love. Un terceiro piloto de Rodesia, Clive Puzey, non puido cualificar no seu intento de participar na F\u00f3rmula 1.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "368678", "revid": "1131", "url": "https://gl.wikipedia.org/wiki?curid=368678", "title": "Vindicaci\u00f3n dos dereitos da muller", "text": "Vindicaci\u00f3n dos dereitos da muller (en ), escrita por Mary Wollstonecraft e publicada en 1792, sup\u00f3n unhas das primeiras obras da literatura e filosof\u00eda feministas en lingua inglesa. Foi traducida ao galego por Mar\u00eda Fe Gonz\u00e1lez e publicada en 2004 por Sotelo Blanco.\nHistoria e caracter\u00edsticas.\nWollstonecraft rebate a postura sostida polos te\u00f3ricos pol\u00edticos e educativos do s\u00e9culo XVIII de que as mulleres non deb\u00edan ter acceso \u00e1 educaci\u00f3n. Wollstonecraft argumenta que as mulleres deber\u00edan recibir unha educaci\u00f3n acorde \u00e1 s\u00faa posici\u00f3n na sociedade xa que, segundo a escritora, son esenciais para a naci\u00f3n porque son elas as que educan os fillos e porque poder\u00edan ser consideradas non s\u00f3 simples esposas, sen\u00f3n pares dos seus maridos. En lugar de velas como simples elementos decorativos na sociedade ou bens cos que comerciar \u00e1 hora de acordar un matrimonio, Wollstonecraft mant\u00e9n que as mulleres son seres humanos que merecen os mesmos dereitos fundamentais ca os var\u00f3ns.\nWollstonecraft decidiuse a escribir \"Os dereitos da muller\" tras ler o informe de 1791 de Charles Maurice de Talleyrand-P\u00e9rigord para a Asemblea Nacional Constitu\u00ednte de Francia que sosti\u00f1a que as mulleres soamente deb\u00edan recibir educaci\u00f3n relacionada co \u00e1mbito dom\u00e9stico. Partindo da cr\u00edtica a este postulado, a autora desenvolve un ataque m\u00e1is amplo contra os dobres est\u00e1ndares sexuais e acusa os var\u00f3ns de promover que as mulleres incorran nunha emotividade excesiva. \"Os dereitos da muller\" foi escrito apresuradamente como resposta directa aos eventos que estaban a ter lugar. Wollstonecraft ti\u00f1a a intenci\u00f3n de escribir un segundo volume m\u00e1is meditado, pero morreu antes de poder completalo.\nA\u00ednda que a autora reclama igualdade entre os sexos en \u00e1reas espec\u00edficas da vida, tales como a moralidade, en ning\u00fan momento chega a afirmar explicitamente que var\u00f3ns e mulleres sexan iguais. Esta postura ambigua con respecto \u00e1 igualdade de sexos fixo que sexa dif\u00edcil clasificar a Wollstonecraft como unha feminista, especialmente tendo en conta que nin a palabra nin o concepto exist\u00edan cando ela escribiu a s\u00faa obra. A crenza xeral de que \"Os dereitos da muller\" foi acollido desfavorablemente \u00e9 un malentendido moderno, froito da presunci\u00f3n de que Wollstonecraft foi tan vilipendiada durante a s\u00faa vida como o chegou a ser despois da publicaci\u00f3n de \"Memoirs of the Author of A Vindication of the Rights of Woman\", escrito en 1798 por William Godwin, o seu marido. En realidade, \"Os dereitos da muller\" foi ben acollido cando foi publicado por primeira vez en 1792. Un bi\u00f3grafo coet\u00e1neo, por exemplo, referiuse a el como \u00abprobablemente o libro m\u00e1is orixinal do s\u00e9culo\u00bb."}
{"id": "368681", "revid": "61897", "url": "https://gl.wikipedia.org/wiki?curid=368681", "title": "A Vindication of the Rights of Woman", "text": ""}
{"id": "368687", "revid": "98629", "url": "https://gl.wikipedia.org/wiki?curid=368687", "title": "Bernard Collomb", "text": "Bernard Marie Fran\u00e7ois Alexandre Collomb-Clerc nado en Annecy, Alta Savoia o 7 de outubro de 1930 e finado en La Colle-sur-Loup, Alpes Mar\u00edtimos o 19 de setembro de 2011) foi un piloto de F\u00f3rmula 1 de Francia. Participou en seis Grandes Premios do Campionato Mundial, debutou o 2 de xullo de 1961, sen lograr puntos de campionato. Case sempre manexaba autom\u00f3biles preparados por si mesmo, primeiro competiu con Coopers, cambiando a Lotus en . O seu mellor resultado de F\u00f3rmula Un foi cuarto posto en Viena nunha carreira f\u00f3ra de campionato en 1961, ao volante dun Cooper-Climax.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "368699", "revid": "4817", "url": "https://gl.wikipedia.org/wiki?curid=368699", "title": "RL-10A-4", "text": "RL-10A-4 \u00e9 a designaci\u00f3n dun tipo de motor foguete utilizado na etapa Centaur IIA, usada como \u00faltima etapa nos foguetes Atlas IIA e Atlas IIAS.\nCaracter\u00edsticas.\nOs motores RL-10A-4 eran fabricados pola empresa Pratt and Whitney e funcionaban alimentados por os\u00edxeno l\u00edquido e hidr\u00f3xeno l\u00edquido. Ti\u00f1an un pulo de 92,50 kN e us\u00e1banse na etapa Centaur IIA, empregada como \u00faltima etapa nos foguetes Atlas IIA e Atlas IIAS."}
{"id": "368702", "revid": "98629", "url": "https://gl.wikipedia.org/wiki?curid=368702", "title": "Branqui\u00f3podos", "text": "A dos branqui\u00f3podos (\"Branchiopoda\") \u00e9 unha clase de crust\u00e1ceos. Ente eles est\u00e1n as artemias, os tr\u00edops, os antes chamados concostr\u00e1ceos, as pulgas de auga e o grupo do Devoniano dos \"Lepidocaris\". Son principalmente animais pequenos, a maior\u00eda de auga doce, que se alimentan de plancto e detritos.\nDescrici\u00f3n.\nOs branqui\u00f3podos te\u00f1en a caracter\u00edstica com\u00fan de presentar branquias en moitos dos ap\u00e9ndices do animal, inclu\u00edndo algunhas das pezas bucais. Disto procede o nome do grupo (branqui\u00f3podos=branquias nas patas). Xeralmente pos\u00faen ollos compostos e un cacho, que pode ser unha cuncha de d\u00faas valvas que encerran o tronco (como en moitos clad\u00f3ceros), ou ser ancho e pouco profundo (como nos notostr\u00e1ceos), ou enteiramente ausente (como nos anostr\u00e1ceos). Nos grupos nos que o cacho impide o uso das patas do tronco para nadar (os clad\u00f3ceros e concostr\u00e1ceos e os extintos lipostr\u00e1ceos), usan as antenas para a locomoci\u00f3n, como na larva nauplius. Os machos dos anostr\u00e1ceos te\u00f1en un par de antenas agrandadas co cal agarran as femias durante o apareamento, mentres que nos notostr\u00e1ceos, que se alimentan no fondo, as antenas est\u00e1n reducidas a un tama\u00f1o vestixial. As patas do tronco baten cun ritmo metacr\u00f3nico, causando un fluxo de auga ao longo da li\u00f1a media do animal, do cal extraen ox\u00edxeno, obe\u00f1en comida e, no caso dos Anostraca e Notostraca, serven para o movemento.\nEcolox\u00eda.\nOs \u00fanicos branqui\u00f3podos mari\u00f1os son os clad\u00f3ceros; todos os demais grupos son de augas continentais doces, inclu\u00edndo pozas temporais e lagos salgados. A maior\u00eda dos branqui\u00f3podos comen detritos flotantes ou plancto, que capturan usando as sedas dos seus ap\u00e9ndices.\nTaxonom\u00eda.\nNos tratamentos taxon\u00f3micos iniciais, os membros actuais dos Branchiopoda situ\u00e1banse todos nun s\u00f3 x\u00e9nero, \"Monoculus\". O taxon Branchiopoda foi creado por Pierre Andr\u00e9 Latreille en 1817, inicialmente coa categor\u00eda taxon\u00f3mica de orde.\nAnostraca.\nOs Anostraca miden xeralmente de 6 a 25\u00a0mm de longo (excepcionalmente ata 170\u00a0mm. A maior\u00eda das especies te\u00f1en 20 segmentos corporais, que levan 11 pares de \"filopodos\" con forma de folla (patas nadadoras), e o corpo carece de cacho. Viven en pozas temporais ou vernais e lagos hipersalinos de todo o mundo, inclu\u00edndo pozas que se forman nos desertos, en lagos de monta\u00f1a cubertos de xeo e na Ant\u00e1rtida. Nadan \"cabeza abaixo\" e alim\u00e9ntanse por filtraci\u00f3n de part\u00edculas org\u00e1nicas da auga ou raspando algas pegadas a superficies. Son un importante alimento para moitas aves e peixes, e son cultivados e colleitados para usalos como comida para peixes. Hai 300 especies distribu\u00eddas en 8 familias. Un exemplo son as artemias.\nLipostraca.\nOs Lipostraca conte\u00f1en unha soa especie, \"Lepidocaris rhyniensis\", f\u00f3sil, que \u00e9 o animal m\u00e1is abundante nos dep\u00f3sitos de s\u00edlex de Rhynie, Escocia. Lembran os modernos Anostraca, cos cales est\u00e1n probablemente moi relacionados, a\u00ednda que as s\u00faas relaci\u00f3ns con outras ordes non est\u00e1n claras. O corpo ten unha lonxitude de 3\u00a0mm, con 23 segmentos corporais e 19 pares de ap\u00e9ndices, pero sen cacho. Os f\u00f3siles aparecen principalmente entre car\u00f3fitas, probablemente no que eran pozas temporais alcalinas.\nNotostraca.\nA orde Notostraca comprende a \u00fanica familia dos Triopsidae. Os dous x\u00e9neros da familia, \"Triops\" e \"Lepidurus\", est\u00e1n considerados f\u00f3siles viventes, e non cambiaron significativamente desde o Tri\u00e1sico. Te\u00f1en un cacho plano e ancho, que oculta a cabeza e leva un par de ollos compostos. O abdome \u00e9 longo, parece estar segmentado e leva numerosos pares de patas aplanadas. O telson est\u00e1 flanqueado por un par de ramas (\"rami\") caudais delgadas e longas. A plasticidade fenot\u00edpica dentro do taxon fai que sexa dif\u00edcil a identificaci\u00f3n a nivel de especie, e ademais presenta variaci\u00f3ns no modo de reproduci\u00f3n. Os notostr\u00e1ceos son os branqui\u00f3podos de maior tama\u00f1o e son omn\u00edvoros que viven no fondo de pozas temporais e lagos pouco fondos.\nLaevicaudata, Spinicaudata e Cyclestherida.\nOs que antes se chamaban concostr\u00e1ceos (que despois foron divididos en tres grupos) son animais bivalvos que levan vivindo na Terra polo menos desde o Devoniano. Crese hoxe que os tres grupos non forman un clado. Te\u00f1en de 10 a 32 segmentos no tronco, que dimin\u00faen en tama\u00f1o da parte frontal \u00e1 posterior, e cada un leva un par de patas, que tam\u00e9n levan branquias. Un m\u00fasculo forte pode pechar as d\u00faas metades en que se divide a s\u00faa cuncha.\nCladocera.\nOs Cladocera son unha orde de pequenos crust\u00e1ceos normalmente chamados pulgas de auga. Reco\u00f1ec\u00e9ronse polo momento unhas 620 especies, e hai moitas m\u00e1is a\u00ednda non descritas. Viven en todos os h\u00e1bitats acu\u00e1ticos continentais, pero son raros nos oc\u00e9anos. A maior\u00eda miden de 0,2 a 6,0\u00a0mm de longo, cunha cabeza dobrada cara a atr\u00e1s, e un cacho que cobre os seus abdome e t\u00f3rax aparentemente insegmentados. Te\u00f1en un s\u00f3 ollo composto en posici\u00f3n media. A maior\u00eda das especies presentan partenox\u00e9nese ciclica, na que a reproduci\u00f3n asexual \u00e9 ocasionalmente suplementada pola reproduci\u00f3n sexual, que produce ovos de resistencia que permiten que a especie sobreviva a duras condici\u00f3n e se disperse a h\u00e1bitats distantes.\nEvoluci\u00f3n.\nO rexistro f\u00f3sil dos branqui\u00f3podos rem\u00f3ntase polo menos ao C\u00e1mbrico superior e posiblemente m\u00e1is atr\u00e1s. O grupo crese que \u00e9 monofil\u00e9tico, e os Anostraca son o primeiro grupo que se ramificou. Crese que o grupo evolucionou no mar, pero foi forzado a vivir en pozas temporais e lagos hipersalinos pola evoluci\u00f3n dos peixes \u00f3seos. A\u00ednda que eran previamente considerados un grupo irm\u00e1n do resto dos crust\u00e1ceos, agora ac\u00e9ptase xeralizadamente que os crust\u00e1ceos forman un grupo parafil\u00e9tico, e que os Branchiopoda son irm\u00e1ns dun clado que comprende os Xenocarida (Remipedia e Cephalocarida) e Hexapoda (insectos e os seus parentes). Actualmente clasif\u00edcanse nos seguintes grupos:"}
{"id": "368703", "revid": "27155", "url": "https://gl.wikipedia.org/wiki?curid=368703", "title": "Branqui\u00f3podo", "text": ""}
{"id": "368704", "revid": "27155", "url": "https://gl.wikipedia.org/wiki?curid=368704", "title": "Branchiopoda", "text": ""}
{"id": "368709", "revid": "4817", "url": "https://gl.wikipedia.org/wiki?curid=368709", "title": "RL-10A-4-1", "text": "RL-10A-4-1 \u00e9 a designaci\u00f3n dun tipo de motor foguete utilizado na etapa Centaur IIIA, usada como \u00faltima etapa no foguete Atlas IIIA.\nCaracter\u00edsticas.\nOs motores RL-10A-4-1 eran fabricados pola empresa Pratt and Whitney e funcionaban alimentados por os\u00edxeno l\u00edquido e hidr\u00f3xeno l\u00edquido. Ti\u00f1an un pulo de 99,10 kN e us\u00e1banse na etapa Centaur IIIA, empregada como \u00faltima etapa no foguete Atlas IIIA."}
{"id": "368736", "revid": "4817", "url": "https://gl.wikipedia.org/wiki?curid=368736", "title": "RL-10A-4-2", "text": "RL-10A-4-2 \u00e9 a designaci\u00f3n dun tipo de motor foguete utilizado nas etapas Centaur V1, Centaur V2 e Centaur IIIB, usadas como \u00faltimas etapas no foguete Atlas IIIB.\nCaracter\u00edsticas.\nOs motores RL-10A-4-2 son fabricados pola empresa Pratt and Whitney e funcionan alimentados por os\u00edxeno l\u00edquido e hidr\u00f3xeno l\u00edquido. Te\u00f1en un pulo de 99,10 kN e us\u00e1banse nas etapas Centaur V1, Centaur V2 e Centaur IIIB, empregadas como \u00faltima etapa no foguete Atlas IIIB, entre outros."}
{"id": "368766", "revid": "98629", "url": "https://gl.wikipedia.org/wiki?curid=368766", "title": "RL-10A-5", "text": "RL-10A-5 \u00e9 a designaci\u00f3n dun tipo de motor foguete utilizado nos demostradores tecnol\u00f3xicos DC-X e DC-XA.\nCaracter\u00edsticas.\nOs motores RL-10A-5 eran fabricados pola empresa Pratt and Whitney e funcionaban alimentados por os\u00edxeno l\u00edquido e hidr\u00f3xeno l\u00edquido. Ti\u00f1an un pulo de 54,8 kN e us\u00e1ronse nos demostradores tecnol\u00f3xicos DC-X e DC-XA, que eran versi\u00f3ns a escala de lanzadores dunha soa etapa."}
{"id": "368777", "revid": "4817", "url": "https://gl.wikipedia.org/wiki?curid=368777", "title": "RL-10B-2", "text": "RL-10B-2 \u00e9 a designaci\u00f3n dun tipo de motor foguete utilizado nos foguetes Delta III e Delta IV.\nCaracter\u00edsticas.\nOs motores RL-10B-2 son fabricados pola empresa Pratt and Whitney e funcionan alimentados por os\u00edxeno l\u00edquido e hidr\u00f3xeno l\u00edquido. Te\u00f1an un pulo de 110,0 kN e \u00fasanse nos foguetes Delta III (en desuso) e Delta IV.\nOs RL-10B-2 son unha versi\u00f3n mellorada dos RL-10. Utilizan unha tobeira extensible que permite aumentar o ISP e a capacidade de carga. O sistema de movemento da tobeira fai uso de actuadores electromec\u00e1nicos, que son m\u00e1is fiables, lixeiros e baratos que os sistemas hidr\u00e1ulicos."}
{"id": "368805", "revid": "1131", "url": "https://gl.wikipedia.org/wiki?curid=368805", "title": "Pinacoteca do Estado de S\u00e3o Paulo", "text": "A Pinacoteca do Estado de S\u00e3o Paulo \u00e9 unha instituci\u00f3n cultural brasileira dependente da Secretar\u00eda de Cultura do Estado de S\u00e3o Paulo. A s\u00faa sede principal enc\u00f3ntrase no \"Jardim da Luz\", na Cidade de S\u00e3o Paulo. Ademais, usa tam\u00e9n un espazo chamado Estaci\u00f3n Pinacoteca, antiga sede do DOPS, e un edificio no Parque do Ibirapuera.\nCaracter\u00edzase como un dos m\u00e1is importantes espazos muse\u00edsticos de arte do Brasil e xunta no seu acervo m\u00e1is de 6.000 obras, como pinturas, esculturas, \"collages\", debuxos, tapices e obxectos de porcelana. A colecci\u00f3n comprende a historia da pintura brasileira entre os s\u00e9culos XIX e XX."}
{"id": "368806", "revid": "98629", "url": "https://gl.wikipedia.org/wiki?curid=368806", "title": "Alexander Agricola", "text": "Alexander Agricola (nome latinizado, co\u00f1ecido tam\u00e9n polo seu nome orixinal neerland\u00e9s Alexander Ackerman), nado na cidade flamenga de Gante, nos Pa\u00edses Baixos Borgo\u00f1\u00f3ns, en 1445 ou 1446 e finado en Valladolid, no reino de Castela, o 15 de agosto de 1506, foi un compositor da \u00e9poca do Renacemento pertencente \u00e1 escola francoflamenga.\nTraxectoria.\nOrixes e primeira formaci\u00f3n.\nA fonte dalg\u00fans datos biogr\u00e1ficos sobre Agricola \u00e9 o texto duna composici\u00f3n musical impresa en 1538 por Georg Rhau titulada \"Epitaphion Alexandri Agricolae symphonistae regis Castiliae\", na que se di do compositor que \u00e9 un belga falecido en 1506 \u00e1 idade de sesenta anos, durante unha viaxe a trav\u00e9s de Espa\u00f1a ao servizo de Felipe o Fermoso. Hai outros dous epitafios, descubertos por Bonnie Blackburn: un deles especifica a data da s\u00faa morte e revela que era orixinario de gante. Nos documentos de arquivos e manuscritos musicais, o seu apelido figura case invariablemente na s\u00faa forma latinizada (\"Agricola\"), a\u00ednda que nun expediente de pagamento da corte borgo\u00f1oa de 1500 se identifica como \"Alexander Ackerman\".\nAlexander Ackerman e o seu irm\u00e1n Jan eran fillos de Lijsbette Naps, co\u00f1ecida como Quansuijs, unha independente e adi\u00f1eirada muller de negocios que faleceu en 1499, e de Heinric Ackerman, un avogado que traballaba na casa dun rico cidad\u00e1n de Gante e que debeu morrer pouco despois de 1474 Alexander decidiu latinizar o seu nome e ser chamado Agricola.\nCase non se co\u00f1ece nada sobre a formaci\u00f3n musical de Alexander. \u00c9 probable que fose cantante do coro na igrexa parroquial de San Nicol\u00e1s en Gante, \u00e1 que se sabe que a s\u00faa nai, Lijsbette, lle fixera unha importante doaz\u00f3n para a s\u00faa secci\u00f3n musical en 1467.\nDado o evidente reco\u00f1ecemento que obtivo Agricola como instrumentista de corda (foi \"clarus vocum manuumque\" -\"afamado pola voz e polas mans\"-, segundo o \"Epitaphion\", e escribiu diversas pezas instrumentais), \u00e9 probable que formase parte, xa desde neno, da agrupaci\u00f3n de m\u00fasicos instrumentistas \"Bassa Capella\", en Gante.\nA s\u00faa presenza en Francia, Italia, os Pa\u00edses Baixos e Espa\u00f1a.\nO primeiro documento que fai referencia inequ\u00edvoca \u00e1 Alexander Agricola corresponde \u00e1 catedral de Cambrai, en Francia, onde recibiu un pagamento de catro libras polos seus servizos como chantre entre 1475 e 1476. E foi nesa \u00e9poca cando se realizou a copia m\u00e1is antiga das que se conservan dunha das s\u00faas obras, \"Gaudent in celis\", transmitida a trav\u00e9s dun manuscrito datado arredor de 1476. Con todo, se se xulga sobre a base das fontes conservadas, a difusi\u00f3n internacional da m\u00fasica de Agricola non comezou ata a d\u00e9cada de 1490. Tendo en conta a escaseza de fontes francesase dos Pa\u00edses Baixos entre os anos 1470 e 1480, parece que os seus primeiros traballos deberon ter difusi\u00f3n, principalmente, neses pa\u00edses.\nTodo o que se sabe con certeza da vida do compositor con anterioridade a 1491 suxire que viviu e traballou entre os Pa\u00edses Baixos e Francia.\nTras a s\u00faa estad\u00eda en Cambrai, p\u00e9rdese o rastro de Agricola durante un per\u00edodo de dez anos. Non aparece na listaxe da capela real de Francia do 28 de xullo de 1486, a\u00ednda que sabemos que estivo unido a esta instituci\u00f3n durante o lustro seguinte, xa que consta que en 1491 deixou a corte de Francia para ir inicialmente a Mantua e despois a Florencia, onde o 1 de outubro do mesmo ano aparece citado nun documento da catedral cun soldo mensual de catro flor\u00edns, onde traballaba xunto co seu compa\u00f1eiro Heinrich Isaac. Nunha carta de Carlos VIII a Pedro II de M\u00e9dici, datada probablemente no ano 1492, o rei de Francia pediu a volta inmediata de Alexander Agricola, \"chantre de nostre chapelle\"\", as\u00ed como a dun laudista que estaba na s\u00faa compa\u00f1a.\nO emprego de Agricola na catedral de Florencia acabou o 1 de xu\u00f1o de 1492 e apenas d\u00faas semanas m\u00e1is tarde xa se atopaba na corte de N\u00e1poles. Por unha carta de Fernando I de N\u00e1poles datada o 13 de xu\u00f1o e dirixida ao rei de Francia Carlos VIII, o primeiro confirma que Alexander estiver uns d\u00edas na s\u00faa corte, que lle gustaba escoitalo cantar e que desexar\u00eda mantelo ao seu servizo. Agricola volveu a Francia, sen d\u00fabida pasando por Florencia, o 28 de outubro dese mesmo 1492. Varios meses despois, en febreiro de 1493, o monarca napolitano ordenou ao seu embaixador na corte gala que dispuxese para Alexander un salario anual de 300 ducados, para o atraer \u00e1 s\u00faa corte.\nA\u00edda que o compostitor aceptou o ofrecemento de Fernando I, este viuse na obriga de, inicialmente, adiar o nomeamento por mor da r\u00e1pida deterioraci\u00f3n da situaci\u00f3n pol\u00edtica en marzo de 1493 e, finalmente, en setembro do mesmo ano, encomendarlle ao seu embaixador que lle suxerise a Agricola que non deb\u00eda desprazarse. Cinco meses m\u00e1is tarde, Agricola foi a N\u00e1poles na compa\u00f1a de Johannes Ghiselin, a\u00ednda que con motivaci\u00f3ns diferentes. En senllas cartas datadas o 10 de febreiro e o 6 de marzo de 1494, testem\u00fa\u00f1ase a presenza de Alexander Agr\u00edcola na corte napolitana, a\u00ednda que contratado\u00a0Por Pedro II de Medici.\nNada se sabe do destino de Agricola entre marzo de 1494 e o momento en que aceptou un emprego na corte borgo\u00f1oa, en agosto de 1500. Quizais a morte da s\u00faa nai, que tivo lugar en febreiro e 1499, o trouxese de volta a Gante, por mor dun pequeno imposto sobre a herdanza pagado por el e o seu irm\u00e1n Jan, tal e como consta nos rexistros das contas da cidade. De calquera xeito, Agricola tivo a oportunidade de volver \u00e1 s\u00faa cidade natal como cantante da corte.\nFilipe I de Castela (o Fermoso) e a s\u00faa corte estaban en Gante o 30 de novembro de 1505, e as contas do ducado borgo\u00f1\u00f3n reflicten o pagamento do seu salario nesa data, xunto cos pagos a compositores como Pierre de la Rue, Antonius Divitis e Marbrianus de Orto. Uns meses m\u00e1is tarde, a corte castel\u00e1 comezou a s\u00faa viaxe cara a Castela e chegou a Valladolid o 22 de xullo de 1506.\nPouco despois da s\u00faa chegada a Castela, Agricola colleu unha febre moi alta (\"\"), que se pensa que foron a causa da s\u00faa morte, preto de Valladolid, o 15 de agosto de 1506. Os seus restos foron depositados nunha igrexa non identificada da cidade.\nObra.\nEstilo.\nAlexander Agricola escribiu misas, motetes e canci\u00f3ns polif\u00f3nicas (con letras en franc\u00e9s, neerland\u00e9s e italiano). Disc\u00edpulo de Josquin des Pr\u00e9s, mant\u00edvose sempre fiel \u00e1 tradici\u00f3n francoflamenga, e non se atopan nel influencias italianas. \u00c9 particularmente salientable o seu estilo en\u00e9rxico. Agr\u00edcola concibe a canci\u00f3n como un asunto que se presta a variaci\u00f3ns brillantes e que lle permite destacar os sentimentos e sorprender o p\u00fablico coa ornamentaci\u00f3n.\nEn comparaci\u00f3n con outros compositores da s\u00faa xeraci\u00f3n, non semella que Agricola fose especialmente prol\u00edfico. A s\u00faa m\u00fasica caracter\u00edzase por unha sensibilidade exc\u00e9ntrica, case barroca, e foi descrita por un observador do s\u00e9culo XVI como non hanitual, tola e estra\u00f1a.\nEn moitos aspectos, a s\u00faa sintaxe xeral \u00e9 semellante \u00e1 doutros compositores nados por volta de mediados do s\u00e9culo, en particular no uso da secuencia, do \"ostinato\" e do movemento das voces exteriores en d\u00e9cimas paralelas. Pero a s\u00faa orixinalidade encarna un paradoxo segundo o cal as cadencias frecuentes e os t\u00edpicos motivos curtos se engloban adoito en concepci\u00f3ns formais e mel\u00f3dicas dunha amplitude salientable. Diso resulta unha imprevisibilidade que lembra a Ockeghem (de quen Agricola parece ter aprendido moito), a\u00ednda que expresada nunha linguaxe m\u00e1is axitada e m\u00e1is rica.\nAlgunhas obras de Alexander Agricola foron transcritas para o la\u00fade polo alem\u00e1n Hans Neusidler.\nA seguinte listaxe de obras de Agricola est\u00e1 baseada na edici\u00f3n de Lerner:\nMotetes relixiosos.\nLa\nObra sen t\u00edtulo.\nD"}
{"id": "368807", "revid": "5863", "url": "https://gl.wikipedia.org/wiki?curid=368807", "title": "Teresa Viejo", "text": "Teresa Viejo, nada en\u00a0Madrid\u00a0o\u00a03 de setembro de 1963,\u00a0\u00e9 unha xornalista espa\u00f1ola e Embaixadora de Boa Vontade de UNICEF.\nTraxectoria.\nLicenciada en Xornalismo pola Universidade Complutense de Madrid, onde cursou tam\u00e9n estudos de Sociolox\u00eda. Os seus comezos foron na emisora musical Radio Vinilo, para logo pasar \u00e1 estaci\u00f3n de OM Radio Intercontinental. A tempada 1997-98 fichou por Radio Espa\u00f1a, onde foi unha das primeiras mulleres en porse \u00e1 fronte dun magac\u00edn matinal nunha cadea de eido nacional, co espazo \"M\u00e1s que palabras.\" A seguinte tempada pasou \u00e1 franxa de tardes da mesma cadea, co espazo \"Tardes con Teresa.\" Tam\u00e9n traballou en Antena 3 Radio e a Cadea Zeta Radio, onde realizou o programa \"Hoy Teresa.\" Entre 2011-2013 colaborou en ABC Punto Radio. Dende 2013 dirixe \"La Observadora\", os domingos en RNE.\nTelevisi\u00f3n.\nEn 1988 incorp\u00f3rase a Televisi\u00f3n Espa\u00f1ola para presentar, xunto a Beatriz P\u00e9cker, o programa musical \"Rockopop\", no que se mant\u00e9n at\u00e9 1991. Ese ano \u00e9 fichada por Mar\u00eda Teresa Campos para colaborar no seu recentemente estreado magac\u00edn matinal \"Pasa la vida.\" Posteriormente, en 1996, contin\u00faa nos magac\u00edns matinais de TVE, nesta ocasi\u00f3n xunto a Laura Valenzuela en \"Ma\u00f1anas de Primera.\" Durante varios anos presentou o sorteo da Lotar\u00eda Primitiva na 2 de TVE.\nEntre 1997 e 1998 presenta xunto a Manuel Torreiglesias o programa \"Saber vivir\". En 2002, ficha por Castilla-La Mancha Televisi\u00f3n, onde realiza durante nove anos o programa \"Tal como somos\". Doutra banda, en 2004 pasou a substitu\u00edr a Pedro Piqueras \u00e1 fronte do espazo de investigaci\u00f3n e debate \"7 d\u00edas, 7 noches\", de Antena 3, que se mant\u00e9n en pantalla at\u00e9 2007. En marzo dese ano comeza a presentar o \"reality show\" \"Cambio radical\", baseado no programa estadounidense \"Extreme Makeover.\" Tras a finalizaci\u00f3n do espazo, seguiu \u00e1 fronte do magac\u00edn castel\u00e1n-manchego \"Tal como somos\" que finaliza en 2010.\nO 26 de xaneiro de 2011, empezou un programa de similares caracter\u00edsticas: \"Cerca de ti\". En 2015 presenta para Telemadrid o espazo \"Madrid barrio a barrio\". Dende xullo at\u00e9 setembro de 2015 presentou a Ma\u00f1\u00e1 da 1 en substituci\u00f3n de Maril\u00f3 Montero e Jota Abril. A partir de xaneiro de 2016, p\u00faxose \u00e1 fronte dun programa novo na 1 de TVE, chamado \u00bf\"Qu\u00e9 fue de ti?\", un programa de testemu\u00f1os en directo, que sup\u00f3n o regreso da xornalista a este x\u00e9nero e \u00e1 televisi\u00f3n p\u00fablica tras o seu labor o pasado ver\u00e1n como presentadora da ma\u00f1\u00e1 da 1.\nPrensa escrita.\nA s\u00faa traxectoria in\u00edciase no \"Diario Ya\". Foi a primeira e \u00fanica directora da revista de informaci\u00f3n xeral: \"Intervi\u00fa\" (2002-2004), onde publicaba un artigo semanal. Tam\u00e9n colaborou en entrevistas pol\u00edticas na revista \"Man\"."}
{"id": "368808", "revid": "65337", "url": "https://gl.wikipedia.org/wiki?curid=368808", "title": "Alexander Ackerman", "text": ""}
{"id": "368809", "revid": "65337", "url": "https://gl.wikipedia.org/wiki?curid=368809", "title": "Alexandre Agricola", "text": ""}
{"id": "368810", "revid": "89787", "url": "https://gl.wikipedia.org/wiki?curid=368810", "title": "Pobo mongol", "text": "Os mongois (en , \"Mongolchuud\", ) son un grupo \u00e9tnico de Asia central e oriental nativo de Mongolia e na rexi\u00f3n aut\u00f3noma chinesa de Mongolia Interior. Tam\u00e9n hai minor\u00edas noutras rexi\u00f3ns da China (Xinjiang), as\u00ed como en Rusia. Os mongois pertencentes \u00f3s subgrupos buriato e calmuco viven na Rep\u00fablica dos Buriatos e Rep\u00fablica dos Calmucos respectivamente.\nOs diferentes dialectos ind\u00edxenas son co\u00f1ecidos colectivamente como lingua mongol. Os devanceiros dos actuais mongois son co\u00f1ecidos como proto-mongois."}
{"id": "368811", "revid": "23204", "url": "https://gl.wikipedia.org/wiki?curid=368811", "title": "Mongois", "text": ""}
{"id": "368812", "revid": "23204", "url": "https://gl.wikipedia.org/wiki?curid=368812", "title": "Mongol", "text": ""}
{"id": "368813", "revid": "23204", "url": "https://gl.wikipedia.org/wiki?curid=368813", "title": "Tibetano", "text": ""}
{"id": "368817", "revid": "23204", "url": "https://gl.wikipedia.org/wiki?curid=368817", "title": "Kalmykia", "text": ""}
{"id": "368818", "revid": "98629", "url": "https://gl.wikipedia.org/wiki?curid=368818", "title": "The Invitation (filme de 2015)", "text": "The Invitation \u00e9 un filme estadounidense de suspense dirixido por Karyn Kusama e escrito por Phil Hay e Matt Manfredi. Est\u00e1 protagonizado por Logan Marshall-Green, Tammy Blanchard, Michiel Huisman e Emayatzy Corinealdi. Foi estreado o 13 de marzo de 2015 no festival de cine SXSW. Tivo unha estrea limitada a trav\u00e9s de Drafthouse Films o 8 de abril de 2016."}
{"id": "368820", "revid": "23204", "url": "https://gl.wikipedia.org/wiki?curid=368820", "title": "Plana Baixa", "text": "A Plana Baixa \u00e9 unha comarca situada na costa da provincia de Castell\u00f3, no Pa\u00eds Valenciano. A s\u00faa capital \u00e9 Borriana e o concello m\u00e1is poboado \u00e9 Vila-real.\nXeograf\u00eda.\nAt\u00f3pase na costa mediterr\u00e1nea. Limita ao norte coa Plana Alta e o Alcalat\u00e9n, ao leste co mar Mediterr\u00e1neo, ao sur co Camp de Morvedre, e ao oeste co Alt Millars e Alt Pal\u00e0ncia.\nLingua.\nA lingua predominante na comarca \u00e9 o valenciano."}
{"id": "368821", "revid": "23204", "url": "https://gl.wikipedia.org/wiki?curid=368821", "title": "Plana Alta", "text": "A Plana Alta \u00e9 unha comarca situada na costa da provincia de Castell\u00f3, no Pa\u00eds Valenciano. A s\u00faa capital \u00e9 Castell\u00f3 de la Plana.\nXeograf\u00eda.\nAt\u00f3pase na costa mediterr\u00e1nea. Limita ao norte co Alt Maestrat e o Baix Maestrat, ao leste co mar Mediterr\u00e1neo, ao sur coa Plana Baixa e ao oeste co Alcalat\u00e9n.\nLingua.\nA lingua predominante na comarca \u00e9 o valenciano."}
{"id": "368822", "revid": "23204", "url": "https://gl.wikipedia.org/wiki?curid=368822", "title": "Ports", "text": "Els Ports \u00e9 unha comarca situada na zona monta\u00f1osa da provincia de Castell\u00f3, no Pa\u00eds Valenciano, no l\u00edmite con Arag\u00f3n. A s\u00faa capital e concello m\u00e1is poboado \u00e9 Morella.\nXeograf\u00eda.\nAt\u00f3pase no interior da comunidade, no seu extremo noroccidental. Limita ao norte co Matarranya (provincia de Teruel), ao leste co Baix Maestrat, ao sur co Alt Maestrat e ao oeste co Maestrazgo (provincia de Teruel).\nLingua.\nA lingua predominante na comarca \u00e9 o valenciano, a excepci\u00f3n do concello de Olocau del Rey, de fala castel\u00e1 hist\u00f3rica. \u00c9 a comarca con maior porcentaxe de valencianofalantes do Pa\u00eds Valenciano, xa que m\u00e1is do 80% saben falalo."}
{"id": "368823", "revid": "10599", "url": "https://gl.wikipedia.org/wiki?curid=368823", "title": "Els Ports", "text": ""}
{"id": "368827", "revid": "89787", "url": "https://gl.wikipedia.org/wiki?curid=368827", "title": "Pobo manch\u00fa", "text": "Os manch\u00fas ou manchurianos (en manch\u00fa:; en , simplificado: \u6ee1\u65cf, pinyin: M\u01cenz\u00fa) son unha minor\u00eda \u00e9tnica da China e o pobo do cal deriva o nome de Manchuria. Tam\u00e9n son chamados \"manch\u00fas de borla vermella\", en referencia \u00e1 decoraci\u00f3n dos sombreiros tradicionais manch\u00fas. A dinast\u00eda Jin (1616-1636) e a dinast\u00eda Qing (1636\u20131912) foron estabelecidas polos manch\u00fas, que son descendentes do pobo jurchen que anteriormente estabelecera a dinast\u00eda Jin (1115\u20131234) na China."}
{"id": "368829", "revid": "23204", "url": "https://gl.wikipedia.org/wiki?curid=368829", "title": "Manch\u00fas", "text": ""}
{"id": "368830", "revid": "23204", "url": "https://gl.wikipedia.org/wiki?curid=368830", "title": "Manchurianos", "text": ""}
{"id": "368831", "revid": "23204", "url": "https://gl.wikipedia.org/wiki?curid=368831", "title": "Pobo manchuriano", "text": ""}
{"id": "368832", "revid": "23204", "url": "https://gl.wikipedia.org/wiki?curid=368832", "title": "Manch\u00fa", "text": ""}
{"id": "368835", "revid": "22570", "url": "https://gl.wikipedia.org/wiki?curid=368835", "title": "Simancas", "text": "Simancas \u00e9 un concello da comarca da Campi\u00f1a del Pisuerga, na provincia castel\u00e1 de Valladolid. A s\u00faa poboaci\u00f3n en 2016 era de 5.254 habitantes (2.662 homes e 2.592 mulleres).\nXeograf\u00eda.\nSituaci\u00f3n.\nSimancas est\u00e1 situada na beira dereita do R\u00edo Pisuerga, a nove quil\u00f3metros ao suroeste da capital provincial, na estrada a Tordesillas.\nHistoria.\nChamada Septimanca polos romanos, en 939 foi o escenario dunha sanguenta batalla entre as tropas cristi\u00e1s de Ramiro II de Le\u00f3n e o califa Abd al-Rahman III.\nCarlos V transformouna en arquivo en 1540.\nCultura.\nPatrimonio.\nDestacan o Castelo de Simancas (sede do Arquivo Xeral de Simancas) e a igrexa do Salvador."}
{"id": "368837", "revid": "98629", "url": "https://gl.wikipedia.org/wiki?curid=368837", "title": "Al\u00e1udidos", "text": "Os al\u00e1udidos (Alaudidae) son unha familia de aves paseriformes entre as que est\u00e1n as lavercas, cotov\u00edas, calandras e calandri\u00f1as, das que en Galicia viven ou pasan especies de sete x\u00e9neros. Case todas as especies viven no Vello Mundo, pero tam\u00e9n hai algunhas no norte e leste de Australia e unha, a \"Eremophila alpestris\", en Norteam\u00e9rica. Os seus h\u00e1bitats son moi variados, pero moitas especies viven en rexi\u00f3ns secas.\nTaxonom\u00eda e sistem\u00e1tica.\nOs al\u00e1udidos son unha familia ben definida, en parte debido \u00e1 forma dos seus tarsos. Foron durante longo tempo situados nos esquemas de clasificaci\u00f3n ao inicio dos paxaros cantores ou Oscines (agora chamados xeralmente Passeri), xusto despois dos suboscines e antes das andori\u00f1as, por exemplo na primeira lista elaborada pola American Ornithologists' Union (American Ornithologists' Union 1886, segundo Patterson 2002). Algunhas autoridades, como a British Ornithologists' Union e o \"Handbook of the Birds of the World\", adh\u00edrense a esa colocaci\u00f3n. Por\u00e9n, moitas outras clasificaci\u00f3ns seguen a taxonom\u00eda de Sibley e Ahlquist e sit\u00faanos no gran grupo de oscines dos Passerida (do cal est\u00e1n exclu\u00eddos os c\u00f3rvidos, picanzos e asociados, vireos, e moitos grupos caracter\u00edsticos de Australia e sueste asi\u00e1tico). Por exemplo, a American Ornithologists' Union sit\u00faa os al\u00e1udidos xusto despois dos corvos, picanzos e vireos. Nun nivel de detalle maior, alg\u00fans agora sit\u00faan os al\u00e1udidos ao principio da superfamilia Sylvioidea xunto coas andori\u00f1as, e outros grupos.\nX\u00e9neros existentes.\nExisen 21 x\u00e9neros na familia \"Alaudidae\"\nDescrici\u00f3n.\nAs lavercas son aves de tama\u00f1o pequeno a medio de 12 a 24\u00a0cm de lonxitude e de 15 a 75 g de masa.\nTe\u00f1en chamadas m\u00e1is elaboradas que a maior\u00eda das aves, e a mi\u00fado cantos extravagantes que fan ao voar. Estes sons melodiosos para os o\u00eddos humanos, e isto, combinado con que lles gusta vivir nos h\u00e1bitats antropoxenicos, deulle aos al\u00e1udidos unha presenza na literatura e a m\u00fasica, especialmente \"Alauda arvensis\", \"Galerida cristata\" e \"Melanocorypha calandra\".\nCon estes cantos durante o voo, os machos defenden os seus territorios de apareamento e atraen parellas. A maior\u00eda das especies constr\u00faen os ni\u00f1os no chan, xeralmente con forma de cunca e feitos de herbas, pero nalgunhas especies os ni\u00f1os son m\u00e1is complicados e parcialmente cupuliformes. Unhas poucas especies do deserto ani\u00f1an na parte baixa dos arbustos, quizais para que o aire circulante poida refrescar o ni\u00f1o. Os ovos das lavercas son xeralmente moteados, e o tama\u00f1o da posta vai de dous ovos (especialmente en especies dos desertos m\u00e1is secos) a seis (en especies de rexi\u00f3ns temperadas). As lavercas chocan os ovos durante de 11 a 16 d\u00edas.\nIgual que moitas aves que viven no chan, a maior\u00eda das especies de lavercas te\u00f1en longas garras traseiras, o que se cre que lles d\u00e1 estabilidade cando est\u00e1n de p\u00e9. A maior\u00eda te\u00f1en unha plumaxe parda con li\u00f1as, algunhas visiblimente marcadas de branco e negro. A s\u00faa aparencia pouco rechamante cam\u00faflaas no chan, especialnmente cando est\u00e1n no ni\u00f1o. Alim\u00e9ntanse de insectos e de sementes; a\u00ednda que os adultos da maior\u00eda das especies comen principalmente sementes, todas as especies alimentan as cr\u00edas con insectos durante polo menos a primeira semana despois da eclosi\u00f3n. Moitas especies escavan no chan cos peteiros para atopar comida. Algunhas te\u00f1en bicos pesados (os maiores os da \"Ramphocoris clotbey\") para abrir cubertas de sementes, mentres que outros te\u00f1en bicos longos e curvados cara a abaixo, que son especialmente axeitados para escavar.\nDos paseriformes nos que se estudou a muda, son os \u00fanicos que perden todas as plumas na s\u00faa primeira muda. Isto pode ter como resultado unha mala calidade das plumas dos piti\u00f1os, o que \u00e1 s\u00faa vez pode ser o resultado de que os pais se benefician de cambiar a alimentaci\u00f3n das cr\u00edas a outra de menor calidade (sementes), xa que obtela require un menor esforzo para os pais.\nEn moitos aspectos, inclu\u00edndo as longas plumas terciarias, estes paxaros lembran outras aves que viven no chan como as picas. Por\u00e9n, nas lavercas o tarso das patas s\u00f3 ten un conxunto de escamas na superficie posterior, a cal \u00e9 arredondada. Ao contrario, as picas (\"Anthus\") e os demais Passeri te\u00f1en d\u00faas placas de escamas na superficie posterior, que se encontran nun bordo posterior que fai protrusi\u00f3n..\nNa cultura.\nComo alimento.\nAs lavercas foron historicamente considerados un alimento delicado e lixeiro. Poden comerse guisadas, cocidas, ou como recheo de pasteis de carne. As linguas de lavercas foron moi aprezadas nos tempos antigos. Na \u00e9poca moderna, a diminuci\u00f3n dos seus h\u00e1bitats fixo a estas aves m\u00e1is escasas, pero a\u00ednda poden atoparse preparaci\u00f3ns culinarias con elas nalg\u00fans restaurantes de Italia e outras partes do sur de Europa.\nSimbolismo.\nAs lavercas na literatura simbolizaban o alborear do d\u00eda, os amantes, a misa ou o paso da terra ao ceo. Nos pintores do Renacemento como Domenico Ghirlandaio a laverca simboliza a Cristo, facendo referencia ao Evanxeo de San Xo\u00e1n 16:16.\nMascotas.\nTradicionalmente as lavercas t\u00e9\u00f1ense como mascotas na China. En Pequ\u00edn ens\u00ednanlles a imitar as vocalizaci\u00f3ns doutros paxaros e animais. Un costume que xa est\u00e1 pasando de moda en Pequ\u00edn \u00e9 ensinarlle \u00e1s lavercas a reproducir 13 tipos de sons en estrita orde (o que se chama \"as 13 canci\u00f3ns da laverca\", en chin\u00e9s: \u767e\u7075\u5341\u4e09\u5957), e as aves que o fan son moi valoradas."}
{"id": "368838", "revid": "27155", "url": "https://gl.wikipedia.org/wiki?curid=368838", "title": "Al\u00e1udido", "text": ""}
{"id": "368839", "revid": "27155", "url": "https://gl.wikipedia.org/wiki?curid=368839", "title": "Alaudidae", "text": ""}
{"id": "368897", "revid": "7802", "url": "https://gl.wikipedia.org/wiki?curid=368897", "title": "Historia de Dalian", "text": ""}
{"id": "368898", "revid": "7802", "url": "https://gl.wikipedia.org/wiki?curid=368898", "title": "Parador Museo", "text": ""}
{"id": "368899", "revid": "7802", "url": "https://gl.wikipedia.org/wiki?curid=368899", "title": "II Reich", "text": ""}
{"id": "368932", "revid": "27155", "url": "https://gl.wikipedia.org/wiki?curid=368932", "title": "P\u00e1ridos", "text": ""}
{"id": "368939", "revid": "89787", "url": "https://gl.wikipedia.org/wiki?curid=368939", "title": "Anserini", "text": "A dos Anserini (anserinos) \u00e9 unha tribo de aves anseriformes\nda familia dos an\u00e1tidos e subfamilia dos anatinos (os gansos), que comprende tres x\u00e9neros. \nTaxonom\u00eda.\nDescrici\u00f3n.\nA tribo foi descrita en 1760 polo zo\u00f3logo franc\u00e9s Mathurin Jacques Brisson (1723-1806).\nEtimolox\u00eda.\nO nome cient\u00edfico \"Anserini\" est\u00e1 formado sobre a base do nome do x\u00e9nero tipo, \"Anser\", coa adici\u00f3n do sifixo do lat\u00edn cient\u00edfico \"-ini\", propio dos nomes das tribos de animais. \nX\u00e9neros.\nOs tres x\u00e9neros vivos da tribo son:\nEspecies.\nVelaqu\u00ed a lista de x\u00e9neros e especies actuais reco\u00f1ecidos para esta tribo segundo a versi\u00f3n 5.2 do Congreso Ornitol\u00f3xico Internacional e o ornit\u00f3logo e tax\u00f3nomo Alan P. Peterson:\nF\u00f3siles.\nOs f\u00f3siles de gansos son dif\u00edciles de asignar a un x\u00e9nero; co\u00f1\u00e9cense f\u00f3siles desde hai 10 mill\u00f3ns de anos no Mioceno. \nO nome \"Anser atavus\" (que significa \"ganso proxenitor\") de hai 12 mill\u00f3ns de anos ten incluso m\u00e1is plesiomorf\u00edas en com\u00fan cos cisnes que cos gansos. \nAdemais, algunhas aves similares a gansos co\u00f1\u00e9cense por subf\u00f3siles encontrados nas illas Hawai."}
{"id": "368948", "revid": "1987", "url": "https://gl.wikipedia.org/wiki?curid=368948", "title": "M\u00fasica flamenca", "text": ""}
{"id": "368949", "revid": "7802", "url": "https://gl.wikipedia.org/wiki?curid=368949", "title": "Weissbier", "text": ""}
{"id": "368961", "revid": "7802", "url": "https://gl.wikipedia.org/wiki?curid=368961", "title": "Goberno e pol\u00edtica de Espa\u00f1a", "text": ""}
{"id": "368963", "revid": "98629", "url": "https://gl.wikipedia.org/wiki?curid=368963", "title": "Carpa com\u00fan", "text": " \nA carpa com\u00fan (Cyprinus carpio) \u00e9 unha especie de peixes de auga doce de augas eutr\u00f3ficas que vive en lagos e grandes r\u00edos de Europa e Asia. As poboaci\u00f3ns silvestres nativas consid\u00e9ranse vulnerables \u00e1 extinci\u00f3n pola IUCN, pero a especie foi tam\u00e9n domesticada e introducida no medio ambiente por todo o mundo, e a mi\u00fado \u00e9 considerada unha especie invasora destrutiva, e est\u00e1 inclu\u00edda na lista de 100 das especies ex\u00f3ticas invasoras m\u00e1is dani\u00f1as do mundo. \"Cyprinus carpio\" d\u00e1lle o nome \u00e1 familia Cyprinidae.\nTaxonom\u00eda.\nPresenta d\u00faas subespecies, que son:\nNo pasado reco\u00f1ec\u00e9rase unha terceira subespecie, \"C. c. haematopterus\" (carpa do Amur) nativa do leste de Asia, pero as autoridades recentes tr\u00e1tana como unha especie separada co nome \"C. rubrofuscus\". A carpa com\u00fan e varios parentes de Asia nas s\u00faas formas puras poden ser distinguidos por mer\u00edstica (caracter\u00edsticas cuantitativas) e tam\u00e9n difiren en xen\u00e9tica, pero poden hibridarse, o que dificulta a distinci\u00f3n. A carpa com\u00fan pode tam\u00e9n hibridarse con \"Carassius auratus\".\nHistoria.\nA carpa com\u00fan \u00e9 nativa de Europa e Asia e foi introducida en case todas as partes do mundo excepto nos polos. \u00c9 a terceira especie m\u00e1is frecuentemente introducida no mundo, e a s\u00faa historia como peixe cultivado rem\u00f3ntase aos tempos do Imperio Romano. As carpas \u00fasanse como alimento en moitas \u00e1reas, pero son agora consideradas unha praga nalgnhas rexi\u00f3ns debido \u00e1 s\u00faa capacidade de eliminar por competencia aos peixes nativos. A carpa com\u00fan orixinal encontrouse nas terras do delta do Danubio hai uns 2.000 anos, e ti\u00f1a unha forma de torpedo e cor amarela-dourada. Ti\u00f1a dous pares de barbelas e un patr\u00f3n de escamas desordenado. Os romanos constru\u00edan estanques grandes para a crianza deste peixe no sur da Europa central (verificado polo descubrimento de restos de carpa com\u00fan en asentamentos escavados na \u00e1rea do delta do Danubio). Como a acuicultura se converteu nunha rama rendible da agricultura, fix\u00e9ronse esforzos para criar estes animais, e os sistemas de cultivo axi\u00f1a inclu\u00edron estanques de desove e de crecemento. A \u00e1rea de distribuci\u00f3n da carpa nativa tam\u00e9n se estende ao mar Negro, mar Caspio e mar de Aral.\nDomestic\u00e1ronse tanto as subespecies europeas coma as asi\u00e1ticas. En Europa, a domesticaci\u00f3n da carpa para a alimentaci\u00f3n foi estendida polos monxes entre os s\u00e9culo XIII e XVI. As formas silvestres da carpa alcanzaran xa o delta do Rhin no s\u00e9culo XII, probablemente con algunha axuda humana. Entre as variantes que se orixinaron pola domesticaci\u00f3n est\u00e1n a carpa espello, coas s\u00faas grandes escamas similares a espellos na li\u00f1a lateral e sen escamas no resto do corpo (orixinada en Alema\u00f1a), a carpa de coiro (practicamente sen escamas ag\u00e1s preto da aleta dorsal), e a carpa koi toda cuberta de escamas (chamada \u9326\u9bc9 \"nishikigoi\" en xapon\u00e9s, e \u9bc9\u9b5a \"l\u012d y\u00fa\" en chin\u00e9s), que \u00e9 unha variedade ornamental domesticada orixinada na rexi\u00f3n xaponesa de Niigata na d\u00e9cada de 1820, pero hoxe crese que, en realidade, a s\u00faa especie parental \u00e9 probablemente unha carpa do leste de Asia, seguramente \"C. rubrofuscus\".\nFisiolox\u00eda.\nA carpa com\u00fan silvestre \u00e9 m\u00e1is delgada que a domesticada, cunha lonxitude corporal que \u00e9 catro veces a altura, carne avermellada e unha boca que sobresae cara a adiante. A carpa com\u00fan pode medrar ata grandes tama\u00f1os se se lle d\u00e1 alimento dabondo e espazo. A s\u00faa velocidade media de crecemento en peso \u00e9 aproximadamente a metade da velocidade de crecemento de carpas domesticadas Non chegan \u00e1s lonxitudes e pesos das carpas domesticadas, as cales poden crecer a unha lonxitude m\u00e1xima de 120\u00a0cm, un peso m\u00e1ximo duns 40\u00a0kg, e unha idade m\u00e1xima rexistrada de 65 anos, pero tam\u00e9n existe informaci\u00f3n fiable de carpas \"nishikigoi\" que viviron 100 anos. A carpa silvestre de maior tama\u00f1o rexistrada, pescouse con anz\u00f3 en 2013 na Pesquer\u00eda de Etang La Saussaie, Francia, pesaba 45,59\u00a0kg. O tama\u00f1o medio dunha carpa com\u00fan \u00e9 duns 40 a 80\u00a0cm cun peso de 2 a 14\u00a0kg.\nComo outros cipr\u00ednidos, as carpas com\u00fans poden saltar da auga cando son ameazadas por depredadores, ou asustadas cando pasa unha barca.\nH\u00e1bitat.\nA\u00ednda que \u00e9 un peixe tolerante \u00e1 maior\u00eda das condici\u00f3ns, prefire grandes corpos de auga de augas lentas ou encoradas con sedimentos brandos vexetais. Como \u00e9 un peixe que forma bancos, prefiren estar en grupos de cinco ou m\u00e1is. Viven na natureza en climas temperados en augas doces ou lixeiramente salobres cun pH de 6,5 a 9,0 e unha salinidade de arredor do 0,5%, e temperaturas de 3 a 35\u00a0\u00b0C. A temperatura ideal para eles \u00e9 de 23 a 30\u00a0\u00b0C, e a desova empeza entre os 17 e 18\u00a0\u00b0C; sobreviven doadamente ao inverno en pozas cunha capa de xeo, con tal de que haxa algo de auga l\u00edquida baixo o xeo. As carpas poden tolerar auga cun nivel de ox\u00edxeno moi baixo, sorbendo aire na superficie.\nDieta.\nA carpa com\u00fan \u00e9 omn\u00edvora. Pode tomar unha dieta herb\u00edvora de plantas acu\u00e1ticas, pero prefiren buscar nos fondos insectos, crust\u00e1ceos (inclu\u00edndo zooplancto e cangrexos de r\u00edo), e vermes bent\u00f3nicos.\nReproduci\u00f3n.\nUnha femia adulta t\u00edpica po\u00f1edora de ovos pode po\u00f1er 300.000 ovos nunha soa desova. A\u00ednda que a carpa desova normalmene na primavera, en resposta a un ascenso nas temperaturas da auga e \u00e1 chuvia, as carpas poden desovar moitas veces nunha estaci\u00f3n. Nas operaci\u00f3ns comerciais, a desova \u00e9 a mi\u00fado estimulada usando un proceso chamado hipofisaci\u00f3n, no que se inxecta un extracto liofilizado da pituitaria no peixe. O extracto de pituitaria cont\u00e9n hormonas gonadotr\u00f3picas, que estimulan a maduraci\u00f3n das g\u00f3nadas e a produci\u00f3n de esteroides sexuais, o que acaba promovendo a reproduci\u00f3n.\nPredaci\u00f3n.\nUnha soa carpa pode po\u00f1er un mill\u00f3n de ovos nun ano, pero as s\u00faas poboaci\u00f3ns permanecen estables, polo que os ovos e as cr\u00edas morren en enormes cantidades. Os ovos e as cr\u00edas a mi\u00fado son v\u00edtimas de bacterias, fungos, e unha gran variedade de pequenos depredadores que viven nas pozas. As carpas que sobreviven ata a idade xuvenil son depredadas por outros peixes como o lucio \"Esox lucius\" e o black bass \"Micropterus salmoides\", e por diversas aves (como corvos mari\u00f1os, garzas, patos como o \"Mergus merganser\" e aguias peixeiras) e mam\u00edferos (como a lontra e o vis\u00f3n).\nXen\u00e9tica.\nA xen\u00e9tica de poboaci\u00f3ns e a din\u00e1mica de poboaci\u00f3ns silvestres foron alteradas polas manipulaci\u00f3ns da especie feitas polo ser humano, debido aos numerosos h\u00edbridos e mutantes producidos en piscifactor\u00edas e despois introducidos na natureza para a repoboaci\u00f3n; pero empezouse a dispo\u00f1er de marcadores microsat\u00e9lites a partir da d\u00e9cada de 1990, que deber\u00edan permitir comprender mellor a especie.\nO xenoma mitocondrial da carpa foi secuenciado e publicado en 1994.\nEn 2004 demostrouse a existencia de poboaci\u00f3ns naturais xeneticamente m\u00e1is ou menos adaptadas ou tolerantes ao fr\u00edo.\nManipulaci\u00f3ns xen\u00e9ticas:\nA difusi\u00f3n na natureza de carpas manipuladas (para a repoboaci\u00f3n, a comunicaci\u00f3n entre cuncas fluviais a trav\u00e9s de canles e augas de lastre etc.), igual que os transportes xeogr\u00e1ficos a grandes distancias de cepas locais silvestres (ou non), poden interferir coa din\u00e1mica das poboaci\u00f3ns das carpas silvestres, causando perda de diversidade espec\u00edfica ou funcional, poluci\u00f3n xen\u00e9tica e risco de difusi\u00f3n de pat\u00f3xenos, que encontran un contexto favorable na promiscuidade que prevalece nas piscifactor\u00edas de crianza.\nIntroduci\u00f3n noutros h\u00e1bitats.\nA carpa com\u00fan foi introducida na maior\u00eda dos continentes e nuns 59 pa\u00edses. En ausencia de depredadores naturais ou de pesca comercial, estes peixes alteraron grandemente o seu medio ambiente debido \u00e1 s\u00faa r\u00e1pida reproduci\u00f3n e h\u00e1bitos de alimentaci\u00f3n de escaravellar nos sedimentos do fondo para procurar comida. Ao alimentarse poden destru\u00edr, desenraizar ou comer a vexetaci\u00f3n mergullada, causando serios danos aos patos nativos, como os \"Aythya valisineria\" e \u00e1s poboaci\u00f3ns de peixes.\nEn Australia, por exemplo, causaron grandes daos e propux\u00e9ronse m\u00e9todos especiais para erradicala. En Victoria, Australia, a carpa com\u00fan foi declarada especie de peixe dani\u00f1a, e cantidade que os pescadores poden pescar \u00e9 ilimitada. En Australia do Sur, \u00e9 delito liberar esta especie na natureza. Unha compa\u00f1\u00eda australiana produce un fertilizante a partir da carne de carpa. Os esforzos realizados para erradicar unha pequena colonia no lago Crescent de Tasmania sen usar produtos qu\u00edmicos foron exitosos. F\u00edxose a proposta, que foi cuestionada por raz\u00f3ns medioambientais, de utilizar contra elas o herpes virus do koi, que ten unha alta taxa de mortalidade. Outro m\u00e9todo proposto en Australia foi a t\u00e9cnica desenvolvida por CSIRO para modificar xeneticamente a carpa de maneira que produza s\u00f3 cr\u00edas macho, o que a erradicar\u00eda.\nOutro exemplo de problemas creados pola s\u00faa introduci\u00f3n \u00e9 o caso dos Estados Unidos. A carpa com\u00fan tr\u00f3uxose aos Estados Uidos en 1831. No s\u00e9culo XIX foi distribu\u00edda por moitas zonas do pa\u00eds polo goberno como un peixe para a alimentaci\u00f3n, pero xa non \u00e9 aprezada para a alimentaci\u00f3n. A s\u00faa introduci\u00f3n tivo negativas consecuencias medioambientais, e agora consid\u00e9rase xeralmente unha especie invasora. No lago Utah, Utah, esp\u00e9rase reducir a poboaci\u00f3n de carpas nun 75% usando redes para capturar mill\u00f3ns delas e usalas como alimento ou para a produci\u00f3nn de fertilizantes. Isto daralle ao peixe nativo \"Chasmistes liorus\" unha oportunidade de recuperar as s\u00faas poboaci\u00f3ns en declive. Outro m\u00e9todo \u00e9 atrapalas nos afluentes nos que adoitan desovar con redes de cerco e expo\u00f1elas \u00e1 rotenona. Este m\u00e9todo reduce o seu impacto en 24 horas e incrementa moito a vexetaci\u00f3n nativa e as especies ict\u00edcolas desexables. Isto tam\u00e9n permite que as cr\u00edas de carpa sexan doadamente depredadas polos peixes nativos.\nNa alimentaci\u00f3n e pesca deportiva.\n\"Cyprinus carpio\" \u00e9 o principal peixe en acuicultura. As toneladas de carpa com\u00fan producidas s\u00f3 na China, sen mencionar outros cipr\u00ednidos, superan o peso de todos os outros peixes producidos en acuicultura en todo o mundo, como a troita ou o salm\u00f3n. Prod\u00facense anualmente aproximadamente tres mill\u00f3ns de toneladas. A China \u00e9 con diferenza o maior produtor comercial, co 70% da produci\u00f3n de carpa.\nA carpa c\u00f3mese en moitas partes do mundo. En Europa central, forma parte da cea tradicional de Nadal. A sopa de pescador h\u00fangara \u00e9 unha sopa de carpa ou de carpa e outros peixes de r\u00edo, que forma parte da cea de Nadal. Outra sopa con cabezas e v\u00edsceras de carpa c\u00e9ase en Nadal na Rep\u00fablica Checa ou en Eslovaquia, ou tam\u00e9n carpa fritida ou cocida. En Europa occidental a carpa util\u00edzase principalmente para a pesca deportiva, a\u00ednda que hai un pequeno mercado deste peixe como alimento. A carpa mesturada con outros peixes \u00fasase no prato peixe gefilte da coci\u00f1a xud\u00eda.\nA carpa com\u00fan \u00e9 moi popular entre os pescadores de cana en moitas partes de Europa.\nOs antigos romanos cultivaban carpas en estanques, e este costume continuou nos mosteiros de Europa ata os nosos d\u00edas. Na China, en Corea e no Xap\u00f3n, o cultivo da carpa data do per\u00edodo Yayoi (c. 300 a.C. \u2013 300 d.C.)."}
{"id": "368968", "revid": "197", "url": "https://gl.wikipedia.org/wiki?curid=368968", "title": "Mina da Perxubeira", "text": ""}
{"id": "368970", "revid": "27155", "url": "https://gl.wikipedia.org/wiki?curid=368970", "title": "Cyprinus carpio", "text": ""}
{"id": "368971", "revid": "27155", "url": "https://gl.wikipedia.org/wiki?curid=368971", "title": "Carpa europea", "text": ""}
{"id": "368977", "revid": "1131", "url": "https://gl.wikipedia.org/wiki?curid=368977", "title": "Manuel N\u00fa\u00f1ez", "text": "O nome Manuel N\u00fa\u00f1ez pode referirse a:"}
{"id": "368978", "revid": "89787", "url": "https://gl.wikipedia.org/wiki?curid=368978", "title": "Din\u00e1mica de flu\u00eddos", "text": "A din\u00e1mica de flu\u00eddos \u00e9 unha subdisciplina da mec\u00e1nica dos flu\u00eddos (ent\u00e9ndase por flu\u00eddos tanto l\u00edquidos coma gases). A din\u00e1mica de flu\u00eddos ramif\u00edcase noutras disciplinas como o son: a aerodin\u00e1mica e a hidrodin\u00e1mica. A mec\u00e1nica de flu\u00eddos ten un gran rango de aplicaci\u00f3ns, inclu\u00edndo o c\u00e1lculo das forzas e os momentos que ocasionan o movemento dos flu\u00eddos en problemas desde os m\u00e1is coti\u00e1ns at\u00e9 os m\u00e1is complexos. A palabra flu\u00eddo incl\u00fae \u00e1 auga, ao aire, \u00e1s suspensi\u00f3ns (que \u00e9 a forma como se presentan alg\u00fans medicamentos), e tam\u00e9n ao petr\u00f3leo e os seus derivados. As\u00ed mesmo, a palabra din\u00e1mica incl\u00fae o movemento xunto \u00e1s forzas causantes do mesmo.\nO estudo da din\u00e1mica dos flu\u00eddos ofrece unha estrutura sistem\u00e1tica para o seu estudo base\u00e1ndose en leis emp\u00edricas e semi-emp\u00edricas. Estas leis envolven propiedades dos flu\u00eddos como o son: a\u00a0temperatura, presi\u00f3n, densidade e velocidade e tam\u00e9n funci\u00f3ns de espazo e tempo.\nObxectivos.\nOs obxectivos do estudo da din\u00e1mica de flu\u00eddos dependen do problema en concreto que se necesite resolver. Por exemplo, cando se analiza o fluxo que ocorre ao recubrir o papel, un dos obxectivos pode ser o de determinar as condici\u00f3ns nas cales o espesor da pel\u00edcula de recubrimento que se formou \u00e9 uniforme. Tam\u00e9n na recuperaci\u00f3n de petr\u00f3leo, un problema pode ser a predici\u00f3n de barr\u00eds de petr\u00f3leo que poden ser extra\u00eddos dun xacemento. O estudo dos flu\u00eddos \u00e9 moi extenso e \u00e9 por eles que ramas como a din\u00e1mica de flu\u00eddos ten raz\u00f3n de ser. \nEcuaci\u00f3ns da din\u00e1mica de flu\u00eddos.\nOs principais axiomas da din\u00e1mica de flu\u00eddos son: as leis de conservaci\u00f3n, especificamente, lei da conservaci\u00f3n da masa, lei da conservaci\u00f3n do momento lineal (tam\u00e9n co\u00f1ecida como segunda lei de Newton) e a lei da conservaci\u00f3n da enerx\u00eda (tam\u00e9n co\u00f1ecida como primeira lei da termodin\u00e1mica), todas elas baseadas na mec\u00e1nica cl\u00e1sica e transformadas \u00e1 mec\u00e1nica cu\u00e1ntica.\u00a0Ademais expr\u00e9sanse segundo os teoremas de transporte de Reynolds.\nNa din\u00e1mica de flu\u00eddos suponse que os flu\u00eddos obedecen \u00e1 hip\u00f3tese de continuidade a pesar de que os flu\u00eddos est\u00e1n compostos por mol\u00e9culas que chocan entre si e con obxectos s\u00f3lidos. Por conseguinte, as propiedades como a densidade, presi\u00f3n, temperatura e velocidade son vistas como propiedades que conte\u00f1en puntos infinitesimalmente pequenos que var\u00edan dun punto a outro. Desta forma o feito de que os flu\u00eddos estean conformados por mol\u00e9culas discretas, ign\u00f3rase.\nTerminolox\u00eda da din\u00e1mica de flu\u00eddos.\nO concepto de presi\u00f3n \u00e9 esencial no estudo da din\u00e1mica de flu\u00eddos, tanto na est\u00e1tica como na din\u00e1mica. A presi\u00f3n pode ser co\u00f1ecida en calquera punto do flu\u00eddo, independentemente se o flu\u00eddo\u00a0se atopa en movemento ou non. Para medir a presi\u00f3n poden utilizarse: columnas de mercurio, o tubo de Bourdon, placas de orificio, as\u00ed como moitos outros m\u00e9todos."}
{"id": "368982", "revid": "22570", "url": "https://gl.wikipedia.org/wiki?curid=368982", "title": "D\u00e9cada de -10", "text": ""}
{"id": "368983", "revid": "89787", "url": "https://gl.wikipedia.org/wiki?curid=368983", "title": "Quark fondo", "text": "O quark fondo (ou \"quark b\" do ingl\u00e9s \"bottom quark\") \u00e9 unha part\u00edcula elemental que pertence \u00e1 terceira xeraci\u00f3n de quarks. Ten unha carga el\u00e9ctrica igual a \u2212\u2153 da carga elemental e un spin de \u00bd, co cal \u00e9 un fermi\u00f3n e cumpre o principio de exclusi\u00f3n de Pauli. Como os demais quarks, o quark fondo ten carga de cor, e o antiquark fondo ten carga de anticor; senten a interacci\u00f3n forte.\nCaracter\u00edsticas.\n\u00c9 o segundo quark m\u00e1is masivo do modelo est\u00e1ndar, cunha masa dunhas catro veces a do prot\u00f3n. Isto d\u00e1lle un comportamento peculiar dentro da cromodin\u00e1mica cu\u00e1ntica, que o fai m\u00e1is f\u00e1cil de detectar e medir as s\u00faas propiedades experimentalmente, sobre todo nos mes\u00f3ns que forma. Tam\u00e9n \u00e9 relativamente f\u00e1cil de experimentar con el debido a que case sempre aparece nas desintegraci\u00f3ns do quark cume, e con bastante frecuencia na desintegraci\u00f3n do bos\u00f3n de Higgs, se \u00e9 o suficientemente lixeiro.\nFoi descuberto no Fermilab (Chicago), en 1977 e posteriormente confirmado en Doris (Hamburgo). No descubrimento, os cient\u00edficos quixeron chamalo \"quark beleza\" (\"Beauty\"), pero ao final quedou en fondo (\"Bottom\"). O achado non resultou inesperado xa que en 1975 descubriuse a part\u00edcula tau polo que se pensou que se hab\u00eda tres familias de lept\u00f3ns deber\u00eda haber tam\u00e9n tres xeraci\u00f3ns de quarks.\nO quark fondo debe ter unha vida media curta, como os lept\u00f3ns da terceira xeraci\u00f3n. A \u00fanica evidencia \u00e9 que forma hadr\u00f3ns que se desintegran pronto, pero a vida media do propio quark \u00e9 moi dif\u00edcil de medir debido a que se atopa confinado (confinamento da cor).\nEste quark dota aos hadr\u00f3ns que forma cun n\u00famero cu\u00e1ntico chamado 'inferioridade' (traduci\u00f3n de \"bottomness\"), que se define como o n\u00famero de antiquarks fondo menos o n\u00famero de quarks fondo que o forman.\nHadr\u00f3ns que conte\u00f1en quarks fondo.\nTodos os tipos de mes\u00f3ns B, cargados e neutros, est\u00e1n formados por un quark fondo (ou o antiquark) e un quark arriba ou abaixo. Os&lt;math /&gt; mes\u00f3ns B encantados\u00a0e estra\u00f1os\u00a0est\u00e1n formados polo quark fondo e un quark encantado ou estra\u00f1o respectivamente.\nO mes\u00f3n \u00edpsilon, tam\u00e9n co\u00f1ecido como 'fondonio' (traduci\u00f3n de bottomonium), est\u00e1 formado polo quark e o antiquark fondo.\nO \u00fanico bari\u00f3n co\u00f1ecido cun quark fondo \u00e9 o lambda neutro inferior."}
{"id": "368984", "revid": "21312", "url": "https://gl.wikipedia.org/wiki?curid=368984", "title": "D\u00e9cada de 10 a.C.", "text": ""}
{"id": "368985", "revid": "51040", "url": "https://gl.wikipedia.org/wiki?curid=368985", "title": "Lambetada", "text": "Unha lambetada ou lambonada \u00e9 un alimento doce que se toma m\u00e1is por gusto ca para alimentarse. Caracter\u00edzase por ter azucres ou adozantes como ingredientes principais. Ao contrario que os pasteis ou as tortas, que se adoitan compartir con outras persoas como sobremesa despois dunha comida, as lambonadas c\u00f3mense de xeito casual como petisco e moitas veces coas mans.\nCon escaso ou nulo valor nutritivo en prote\u00ednas, vitaminas e minerais, o seu consumo en exceso \u00e9 un mal h\u00e1bito que est\u00e1 espallado especialmente entre os cativos e que pode desencadear problemas de sa\u00fade como a obesidade, diabetes e mesmo anemia, xa que aporta pouco ferro \u00e1 dieta e ocasiona a perda de apetito por alimentos realmente nutritivos.\nOutros nomes.\nEn galego tam\u00e9n se co\u00f1ece como larpeirada, lamberetada, lambeta, lambiscada, peperetada ou peperete.\nTipolox\u00eda.\nAs lambetadas poden clasificarse en cristalinas e non cristalinas. As non cristalinas son homox\u00e9neas e poden ser gomosas ou duras. Nelas incl\u00faense os caramelos, toffees e nougats, entre outros. As cristalinas te\u00f1en pequenos cristais na s\u00faa estrutura que se derreten na boca ou que son facilmente mastig\u00e1beis."}
{"id": "368987", "revid": "25871", "url": "https://gl.wikipedia.org/wiki?curid=368987", "title": "Lambonada", "text": ""}
{"id": "368988", "revid": "25871", "url": "https://gl.wikipedia.org/wiki?curid=368988", "title": "Larpeirada", "text": ""}
{"id": "368989", "revid": "25871", "url": "https://gl.wikipedia.org/wiki?curid=368989", "title": "Lamberetada", "text": ""}
{"id": "368990", "revid": "25871", "url": "https://gl.wikipedia.org/wiki?curid=368990", "title": "Lambeta", "text": ""}
{"id": "368991", "revid": "25871", "url": "https://gl.wikipedia.org/wiki?curid=368991", "title": "Lambiscada", "text": ""}
{"id": "368992", "revid": "25871", "url": "https://gl.wikipedia.org/wiki?curid=368992", "title": "Peperetada", "text": ""}
{"id": "368993", "revid": "25871", "url": "https://gl.wikipedia.org/wiki?curid=368993", "title": "Peperete", "text": ""}
{"id": "368994", "revid": "72012", "url": "https://gl.wikipedia.org/wiki?curid=368994", "title": "Magnetost\u00e1tica", "text": "A magnetost\u00e1tica \u00e9 o estudo de todos os fen\u00f3menos f\u00edsicos nos que interve\u00f1en campos magn\u00e9ticos constantes no tempo.\nA magnetost\u00e1tica abarca desde a atracci\u00f3n que exercen os im\u00e1ns e os electroim\u00e1ns sobre os metais ferromagn\u00e9ticos, como o ferro, at\u00e9 os campos magn\u00e9ticos creados por correntes el\u00e9ctricas estacionarias. De feito ambos os fen\u00f3menos est\u00e1n estreitamente relacionados, xa que as correntes el\u00e9ctricas crean un campo magn\u00e9tico proporcional \u00e1 intesidade de corrente e que dimin\u00fae coa distancia.\nAdemais todo corpo que entra nun campo magn\u00e9tico toma unha imantaci\u00f3n que depende da s\u00faa natureza, e que xeralmente perde ao retirarse dese campo; alg\u00fans aceiros conservan parte do magnetismo inducido ou magnetismo remanente.\nHai corpos paramagn\u00e9ticos que son atra\u00eddos polos im\u00e1ns (ferro, n\u00edquel, cobalto etc.) e corpos diamagn\u00e9ticos, que son repelidos por eles."}
{"id": "368997", "revid": "89787", "url": "https://gl.wikipedia.org/wiki?curid=368997", "title": "Diel\u00e9ctrico", "text": "Denom\u00ednase diel\u00e9ctrico a un material cunha baixa condutividade el\u00e9ctrica (\u03c3 \u00ab 1); \u00e9 dicir, un illante, o cal ten a propiedade de formar dipolos el\u00e9ctricos no seu interior baixo a acci\u00f3n dun campo el\u00e9ctrico. As\u00ed, todos os materiais diel\u00e9ctricos son illantes pero non todos os materiais illantes son diel\u00e9ctricos.\nAlg\u00fans exemplos deste tipo de materiais son o vidro, a cer\u00e1mica, a goma, a mica, a cera, o papel, a madeira seca, a porcelana, algunhas graxas para uso industrial e electr\u00f3nico e a baquelita.\u00a0En canto aos gases\u00a0util\u00edzanse como diel\u00e9ctricos sobre todo o aire, o nitr\u00f3xeno e o hexafluoruro de xofre.\nO termo \u201cdiel\u00e9ctrico\u201d (do grego \u03b4\u03b9\u03b1- \"dia-\", que significa \u2018a trav\u00e9s de\u2019) foi concibido por William Whewell en resposta a unha petici\u00f3n de Michael Faraday.\nAplicaci\u00f3ns.\nOs materiais diel\u00e9ctricos m\u00e1is utilizados son o aire, o papel e o policloruro de vinilo.\u00a0A introduci\u00f3n dun diel\u00e9ctrico nun condensador illado dunha bater\u00eda, ten as seguintes consecuencias:\nNormalmente un diel\u00e9ctrico v\u00f3lvese condutor cando se excede o campo de ruptura do diel\u00e9ctrico. Esta tensi\u00f3n m\u00e1xima denom\u00ednase rixidez diel\u00e9ctrica. \u00c9 dicir, se aumentamos moito o campo el\u00e9ctrico que pasa polo diel\u00e9ctrico converteremos devandito material nun condutor.\nObtemos que a capacitancia cun diel\u00e9ctrico enchendo todo o interior do condensador (plano-paralelo) est\u00e1 dado por:onde:\nformula_1 \u00e9 a permitividade el\u00e9ctrica do baleiro."}
{"id": "368998", "revid": "27155", "url": "https://gl.wikipedia.org/wiki?curid=368998", "title": "Per\u00f3xido", "text": "Os per\u00f3xidos son substancias que presentan un enlace os\u00edxeno-os\u00edxeno e que conte\u00f1en o os\u00edxeno en estado de oxidaci\u00f3n \u22121. A f\u00f3rmula xeral dos per\u00f3xidos \u00e9 Metal + (O\u22121)2\u22122. Xeralmente comp\u00f3rtanse como substancias oxidantes.\nEn contacto cun material combustible poden provocar incendios ou mesmo explosi\u00f3ns. Con todo, fronte a oxidantes fortes como o permanganato, poden actuar como redutor oxid\u00e1ndose a os\u00edxeno elemental. \u00c9 importante puntualizar que o per\u00f3xido ten carga.\nEn poucas palabras, son \u00f3xidos que presentan maior cantidade de os\u00edxeno que un \u00f3xido normal e na s\u00faa estrutura manifestan un enlace covalente sinxelo apolar entre os\u00edxeno e os\u00edxeno.\nS\u00edntese.\nO per\u00f3xido m\u00e1is co\u00f1ecido e principal composto de partida na s\u00edntese doutros per\u00f3xidos \u00e9 o per\u00f3xido de hidr\u00f3xeno (H2O2). Hoxe en d\u00eda ad\u00f3itase obter por autooxidaci\u00f3n de naftohidroquinona. Antigamente utiliz\u00e1base a formaci\u00f3n de per\u00f3xido de bario ou a hidr\u00f3lise\u00a0de persulfatos que \u00e1 s\u00faa vez se xeraban por electr\u00f3lise de sulfatos en disoluci\u00f3n acuosa con altas densidades de corrente por superficie do el\u00e9ctrodo.\nMoitas substancias org\u00e1nicas poden converterse en hidroper\u00f3xidos en reacci\u00f3ns de autooxidaci\u00f3n en presenza de luz\u00a0e os\u00edxeno atmosf\u00e9rico. Especialmente perigoso \u00e9 a formaci\u00f3n a partir de \u00e9teres xa que estes transf\u00f3rmanse moi facilmente e os per\u00f3xidos ad\u00f3itanse enriquecer no residuo dunha posterior destilaci\u00f3n. Al\u00ed poden producir explosi\u00f3ns moi fortes. Moitos dos accidentes m\u00e1is tr\u00e1xicos de laboratorio d\u00e9bense a este tipo de reacci\u00f3n. Por tanto antes de destilar cantidades maiores destes disolventes hai que probar a presenza de per\u00f3xidos con papel impregnado de ioduro de potasio e amid\u00f3n. A formaci\u00f3n dunha cor azulado ou escuro indica a presenza de per\u00f3xido (o\u00a0per\u00f3xido oxida o ioduro a iodo elemental que, \u00e1 s\u00faa vez, forma co amid\u00f3n un complexo de inclusi\u00f3n de cor caracter\u00edstica escura).\nUsos.\nPar\u00e1metro de an\u00e1lise na industria alimentaria.\nNa industria alimentaria util\u00edzase como par\u00e1metro para medir a calidade dos aceites e as graxas, os cales son susceptibles de enranciarse ou descomporse, mediante a t\u00e9cnica de medici\u00f3n do \u00edndice de per\u00f3xido (ou \u00edndice de peroxidaci\u00f3n); sendo a peroxidaci\u00f3n unha das causas que provoca caracter\u00edsticas rechazables na calidade dos alimentos (tales como aceites, entre outros).\nAplicaci\u00f3ns qu\u00edmicas.\nIgualmente as aplicaci\u00f3ns dos per\u00f3xidos son moi vers\u00e1tiles (pasan da barbar\u00eda onde se empregan en tinguiduras para aclarar o pelo at\u00e9 en combustibles de foguetes.)\nNa industria qu\u00edmica util\u00edzanse na obtenci\u00f3n dos ep\u00f3xidos, en diversas reacci\u00f3ns de oxidaci\u00f3n, como iniciadores de reacci\u00f3ns radicalarias por exemplo para endurecer poli\u00e9steres ou na fabricaci\u00f3n do glicerol a partir do alcol hidroxiprop\u00e9nico. O \u00e1cido peroxi-trifluoroac\u00e9tico (F3C\u2013C(=O)\u2013O\u2013O\u2013H) \u00e9 un desinfectante moi potente e empr\u00e9gase como tal na industria farmac\u00e9utica. En odontolox\u00eda\u00a0util\u00edzase para o blanqueamiento dos dentes, xa sexa aplicado en xel ou en bandas impregnadas de per\u00f3xido en concentraci\u00f3ns de 9%, 16% e 25%.\nEstado de oxidaci\u00f3n.\nO estado de oxidaci\u00f3n do os\u00edxeno nos grupos per\u00f3xido \u00e9 -1\nAnal\u00edtica.\nOs per\u00f3xidos dan unha coloraci\u00f3n alaranxada con disoluci\u00f3ns de \u00f3xido de titanio en \u00e1cido sulf\u00farico concentrado.\nCon dicromato de potasio forman o per\u00f3xido de cromo (VI) de cor azul que pode ser extra\u00eddo con \u00e9ter et\u00edlico."}
{"id": "369001", "revid": "89787", "url": "https://gl.wikipedia.org/wiki?curid=369001", "title": "Beta Centauri", "text": "Hadar ou Agena (Beta\u00a0Centauri / \u03b2 Cen) \u00e9 a segunda estrela m\u00e1is brillante da constelaci\u00f3n de Centaurus e a d\u00e9cima do firmamento. A s\u00faa magnitude aparente \u00e9 +0,60.\nNome.\nO nome de Hadar \u00e9 de orixe \u00e1rabe e o seu significado \u00e9 incerto; para alg\u00fans autores significa \u00abchan\u00bb. O outro nome da estrela, Agena, prov\u00e9n do lat\u00edn e significa \u00abo xeonllo (do centauro)\u00bb. O nome de \"Wazn\", do \u00e1rabe \u00abpeso\u00bb, parece que se utilizou para designar a Alfa e Beta\u00a0Centauri, as\u00ed como a estrelas das constelaci\u00f3ns de Columba e Canis Major; na actualidade \u00e9 o nome habitual da estrela \u03b4\u00a0Canis Majoris.\nCaracter\u00edsticas f\u00edsicas.\nSituada a unha distancia entre 350 e 392 anos luz de distancia, Hadar figura clasificada nos cat\u00e1logos como unha xigante branco-azulada de magnitude absoluta -5,42, intrinsecamente moito m\u00e1is luminosa que Alpha Centauri pero 90 veces m\u00e1is afastada que esta.\nEn 1935, Joan Vo\u00fbte descubriu que Hadar \u00e9 unha estrela dobre, asign\u00e1ndolle o identificador VOU\u00a031. A estrela m\u00e1is tenue do par, Hadar\u00a0B, ten tipo espectral B8 e magnitude 4, estando separada da estrela primaria polo menos 120 unidades astron\u00f3micas (ua). O seu per\u00edodo orbital \u00e9 igual ou superior a 225 anos.\nA estrela principal, Hadar\u00a0A, \u00e9, \u00e1 s\u00faa vez unha binaria espectrosc\u00f3pica, sendo ambas as compo\u00f1entes case id\u00e9nticas e de tipo espectral B1 ou B2. Cun per\u00edodo orbital de 357 d\u00edas, a \u00f3rbita \u00e9 moi exc\u00e9ntrica, facendo que a separaci\u00f3n entre ambas var\u00ede entre 0,53 e 5,5\u00a0ua; a m\u00ednima separaci\u00f3n tivo lugar en febreiro de 2000. A velocidade de rotaci\u00f3n medida \u2014igual ou maior de 140\u00a0km/s\u2014, xunto co seu di\u00e1metro \u20149 veces o do Sol\u2014, dan como resultado un per\u00edodo de rotaci\u00f3n inferior a 3 d\u00edas para unha das estrelas polo menos. \u00c1 s\u00faa vez, unha ou as d\u00faas estrelas son variables do tipo Beta Cephei con dous per\u00edodos de 3,2 e 5,3 horas. A proximidade entre as d\u00faas estrelas fai que sexan unha fonte de raios X, debido \u00e1 existencia de ventos estelares cuxa temperatura alcanza os 2 mill\u00f3ns de K. Cada unha ten unha masa de 14,7 masas solares \u2014a\u00ednda que outro estudo sinala masas inferiores de 10,7 e 10,3 masas solares\u2014, e p\u00e9nsase que en realidade non son xigantes sen\u00f3n estrelas que a\u00ednda fusionan hidr\u00f3xeno en helio, a\u00ednda que probablemente qu\u00e9delles pouco tempo antes de abandonar a secuencia principal. Posteriormente expandiranse en xigantes vermellas e con seguridade a evoluci\u00f3n de cada unha delas afectar\u00e1 profundamente \u00e1 outra."}
{"id": "369051", "revid": "22570", "url": "https://gl.wikipedia.org/wiki?curid=369051", "title": "D\u00e9cada de -20", "text": ""}
{"id": "369052", "revid": "22570", "url": "https://gl.wikipedia.org/wiki?curid=369052", "title": "D\u00e9cada de -30", "text": ""}
{"id": "369053", "revid": "22570", "url": "https://gl.wikipedia.org/wiki?curid=369053", "title": "D\u00e9cada de -40", "text": ""}
{"id": "369064", "revid": "1131", "url": "https://gl.wikipedia.org/wiki?curid=369064", "title": "Chayanne", "text": "Elmer Figueroa Arce, m\u00e1is co\u00f1ecido como Chayanne, nado en San Lorenzo o 28 de xu\u00f1o de 1968, \u00e9 un cantante, portorrique\u00f1o que vive nos Estados Unidos de Am\u00e9rica.\nTraxectoria.\n\u00c9 fillo dunha profesora e dun director de vendas, e \u00e9 o terceiro de cinco irm\u00e1ns. Foi integrante dun grupo popular na d\u00e9cada de 1980 en Porto Rico, Los Chicos. No ano 1987 grava o seu primeiro \u00e1lbum en solitario, \"Chayanne\", e comezou a combinar a s\u00faa carreira como cantante e actor. Apareceu no filme \"Dance with Me\" no ano 1998. O 28 de setembro de 2008, protagonizou un filme chamado \"Gabriel - amor inmortal\", gravado en Miami para Mega Films.\nEst\u00e1 casado cunha venezolana, Marilisa Maronese, e ten dous fillos: Lorenzo Valentino e Isadora Sof\u00eda."}
{"id": "369065", "revid": "23204", "url": "https://gl.wikipedia.org/wiki?curid=369065", "title": "Elmer Figueroa Arce", "text": ""}
{"id": "369067", "revid": "23204", "url": "https://gl.wikipedia.org/wiki?curid=369067", "title": "Maria", "text": "Maria (en ) \u00e9 unha novela sen rematar da escritora brit\u00e1nica Mary Wollstonecraft, secuela do seu tratado pol\u00edtico revolucionario \"Vindicaci\u00f3n dos dereitos da muller\" (1792). William Godwin, o seu esposo, publicou \"Maria\" de xeito p\u00f3stuma en 1798, e a obra est\u00e1 considerada como a m\u00e1is radicalmente feminista da autora.\nA novela, tanto filos\u00f3fica coma g\u00f3tica, narra a historia dunha muller internada polo seu marido nun hospital psiqui\u00e1trico. C\u00e9ntrase nos \u00abagravios sufridos pola muller\u00bb a nivel social m\u00e1is ca individual, e critica o que Wollstonecraft consideraba como a instituci\u00f3n patriarcal do matrimonio na Gran Breta\u00f1a do s\u00e9culo XVIII e ao sistema legal que a protex\u00eda. Con todo, a incapacidade da protagonista para renunciar \u00e1s s\u00faas fantas\u00edas rom\u00e1nticas tam\u00e9n acusa as mulleres de ser propensas a sumirse nun sentimentalismo falso e dani\u00f1o. A novela foi pioneira na celebraci\u00f3n da sexualidade feminina e na identificaci\u00f3n entre mulleres de distintas clases. Devanditas tem\u00e1ticas, xunto coa publicaci\u00f3n do escandaloso libro de Godwin titulado \"Memoirs of the Author of A Vindication of the Rights of Woman\" (\"Memorias da autora de Vindicaci\u00f3n dos dereitos da muller\"), que tratou sobre a vida de Wollstonecraft, provocaron que a novela non fose popular na \u00e9poca da s\u00faa publicaci\u00f3n.\nAs cr\u00edticas feministas do s\u00e9culo XX analizaron a obra e integr\u00e1rona na historia da novela e do discurso feminista. A meirande parte das veces catal\u00f3galla como unha popularizaci\u00f3n en formato de ficci\u00f3n de \"Vindicaci\u00f3n dos dereitos da muller\", como unha extensi\u00f3n dos argumentos feministas de Wollstonecraft en \"Vindicaci\u00f3n\" e como unha autobiograf\u00eda.\nFoi traducida \u00f3 galego por Mar\u00eda Fe Gonz\u00e1lez e foi publicada pola Editorial Hugin e Munin no ano 2013."}
{"id": "369068", "revid": "98629", "url": "https://gl.wikipedia.org/wiki?curid=369068", "title": "Armando Palacio Vald\u00e9s", "text": "Armando Palacio Vald\u00e9s, nado en Entralgo, Laviana, o 4 de outubro de 1853 e finado en Madrid o 29 de xaneiro de 1938, foi un escritor e cr\u00edtico literario asturiano, pertencente ao Realismo do s\u00e9culo XIX.\nBiograf\u00eda.\nFillo de Silverio Palacio e Eduarda Vald\u00e9s. O seu pai era un avogado ovetense e a s\u00faa nai pertenc\u00eda a unha familia acomodada. Educouse en Avil\u00e9s at\u00e9 1865, en que se trasladou a Oviedo a vivir co seu av\u00f3 para estudar o bacharelato, o que ent\u00f3n se fac\u00eda no mesmo edificio da Universidade. Por ent\u00f3n leu na s\u00faa biblioteca a \"Iliada\", que lle impresionou fortemente e abriu o seu interese pola literatura e a mitolox\u00eda; tras iso inclinouse por outras de Historia. Por ent\u00f3n formou parte dun grupo de mozos intelectuais maiores ca el dos que se consagraron \u00e1 literatura Leopoldo Alas e Tom\u00e1s Tuero, cos que estableceu unha especial amizade.\nTras lograr o seu t\u00edtulo de bacharel en Artes en 1870, decidiu seguir a carreira de Leis en Madrid, que conclu\u00edu en 1874. Pertenceu ao faladoiro do Bilis club xunto con outros escritores asturianos. Dirixiu a \"Revista Europea\", onde publicou artigos que logo reuniu en \"Semblanzas literarias\". Tam\u00e9n hai bos retratos literarios nos oradores do Ateneo e na nova viaxe ao Parnaso onde desfilan conferenciantes, atene\u00edstas, novelistas e poetas da \u00e9poca. Escribiu tam\u00e9n como cr\u00edtico, en colaboraci\u00f3n con Leopoldo Alas, \"La literatura en 1881\". Casou d\u00faas veces: a s\u00faa primeira esposa, Luisa Maximina Prendes, faleceu en 1885 despois dun ano e medio de matrimonio. Casou en 1899 en segundas nupcias con Manuela Veiga e Gil, que lle sobreviviu. Ao morrer Jos\u00e9 Mar\u00eda de Pereda en 1906, ocupou a cadeira vacante na Real Academia Espa\u00f1ola.\nDeuse a co\u00f1ecer como novelista con \"El se\u00f1orito Octavio\" (1881), pero ga\u00f1ou a celebridade con \"Marta y Mar\u00eda\" (1883), ambientada na cidade ficticia de Nieva, que en realidade representa a Avil\u00e9s. Nesta \u00e9poca da s\u00faa evoluci\u00f3n literaria adoita ambientar as s\u00faas novelas en Asturias. As\u00ed ocorre tam\u00e9n con \"El idilio de un enfermo\" (1884), que \u00e9 quizais a s\u00faa obra m\u00e1is perfecta pola concisi\u00f3n, iron\u00eda, sinxeleza de argumento e sobriedade no retrato dos personaxes, algo que Palacio Vald\u00e9s nunca logrou repetir; tam\u00e9n de ambiente asturiano son \"Jos\u00e9\" (1885) e \"El cuarto poder\" (1888), onde da mesma maneira que na \"Rexenta\" de Leopoldo Alas real\u00edzase unha s\u00e1tira da burgues\u00eda provinciana, den\u00fanciase a estupidez dos duelos e a fatuidad dos sedutores.\nA s\u00faa novela \"Riverita\" (1886), cuxa segunda parte \u00e9 \"Maximina\" (1887), transcorre en Madrid e revela certo pesimismo e elementos autobiogr\u00e1ficos. Por outra banda, a obra m\u00e1is famosa de Palacio Vald\u00e9s, \"La hermana San Sulpicio\" (1889), transcorre en terras andaluzas, cuxas costumes mostra mentres narra os amores entre unha monxa que logra sa\u00edr do convento e un m\u00e9dico galego que ao fin casa coa relixiosa volta ao s\u00e9culo. \"La espuma\" (1891) \u00e9 unha novela que tenta describir a alta sociedade madrile\u00f1a. \"La fe\", 1892, como o seu propio t\u00edtulo indica, trata o tema relixioso, e en \"El maestrante\" (1893) ach\u00e9gase a un dos grandes temas da novela do Realismo, o adulterio, de novo en ambiente asturiano. Andaluc\u00eda xorde de novo en \"Los majos de C\u00e1diz\" (1896) e os costumes valencianos en \"La alegr\u00eda del capit\u00e1n Ribot\" (1899).\nEntre todas as s\u00faas obras, Palacio Vald\u00e9s prefer\u00eda \"Trist\u00e1n o el pesimismo\" (1906), cuxo protagonista encarna o tipo humano que fracasa polo negativo concepto que ten da humanidade. \"La aldea perdida\" (1903) \u00e9 como unha \u00e9gloga novelada acerca da industria mineira e quere ser unha demostraci\u00f3n de que o progreso industrial causa grandes danos morais. O narrador dist\u00e1nciase demasiado do seu tema estra\u00f1ando cunha ret\u00f3rica gora e declamatoria unha Arcadia perdida e retratando r\u00fasticos como heroes hom\u00e9ricos e outorgando nomes de deuses cl\u00e1sicos a alde\u00e1ns. \u00c9 unha maneira sumamente superficial de tratar a industrializaci\u00f3n de Asturias; a Palacio Vald\u00e9s d\u00e1baselle mellor a descrici\u00f3n da cidade que da vida rural.\n\"Los papeles del doctor Ang\u00e9lico\" (1911) \u00e9 unha recompilaci\u00f3n de contos, pensamentos filos\u00f3ficos e relatos inconexos, a\u00ednda que moi interesantes. En \"A\u00f1os de juventud del doctor Ang\u00e9lico\" (1918) conta a dispersa historia dun m\u00e9dico (casas de h\u00f3spedes, amores coa muller dun xeneral etc.). \u00c9 autobiogr\u00e1fica \"La novela de un novelista\" (1921), pero ademais tr\u00e1tase dunha das s\u00faas obras mestras, con episodios onde fai gala dunha grande iron\u00eda e un formidable sentido do humor. Outras novelas s\u00faas son \"La hija de Natalia\" (1924), \"Santa Rogelia\" (1926), \"Los c\u00e1rmenes de Granada\" (1927), e \"Sinfon\u00eda pastoral\" (1931).\nFixo d\u00faas colecci\u00f3ns m\u00e1is de contos no paxaro na neve e outros contos (1925) e \"Contos escollidos\" (1923). Recolleu alg\u00fans artigos de prensa breves en \"Augas fortes\" (1884). Sobre a pol\u00edtica feminina escribiu o ensaio hist\u00f3rico \"O goberno das mulleres\" (1931) e sobre a primeira guerra mundial na guerra inxusta, onde se declara aliad\u00f3filo e m\u00f3strase moi pr\u00f3ximo \u00e1 Xeraci\u00f3n do 98 no seu ataque contra o atraso e a inxustiza social da Espa\u00f1a de principios do s\u00e9culo XX.\nEn 1929 publicou o seu \"Testamento literario\", no que exp\u00f3n numerosos puntos de vista sobre filosof\u00eda, est\u00e9tica, sociedade etc., con recordos e an\u00e9cdotas da vida literaria na \u00e9poca que co\u00f1eceu. Durante a Guerra Civil atop\u00e1molo en Madrid pasando fr\u00edo, fame, enfermo. Os irm\u00e1ns \u00c1lvarez Quintero atend\u00edano cos escasos v\u00edveres que pod\u00edan reunir. Palacio Vald\u00e9s, o amable, o outrora soado e celebrado, vanidosillo e fecundo escritor, morr\u00eda no esquecemento, sen axuda, o ano 1938.\nP\u00f3stumo \u00e9 o \"\u00c1lbum dun vello\" (1940), que \u00e9 a segund\"a\" parte da novela dun novelista e que leva un pr\u00f3logo do autor a unha colecci\u00f3n de cincuenta artigos. As s\u00faas \"Obras completas\" foron editadas por Aguilar en Madrid en 1935; o seu epistolario con Clar\u00edn en 1941.\nPalacio Vald\u00e9s \u00e9 un gran creador de tipos femininos e \u00e9 destro na pintura costumista; sabe tam\u00e9n bosquejar personaxes secundarios. Ao contrario que outros autores concede ao humor un papel importante na s\u00faa obra. A s\u00faa obra foi moi traducida, especialmente ao ingl\u00e9s, e igualmente apreciada f\u00f3ra de Espa\u00f1a; \u00e9 seguramente xunto a Vicente Blasco Ib\u00e1\u00f1ez o autor espa\u00f1ol do s\u00e9culo XIX m\u00e1is lido no estranxeiro. O seu estilo \u00e9 claro e pulcro sen inclu\u00edr neoloxismos nin arca\u00edsmos.\nReco\u00f1ecementos.\nEn Avil\u00e9s distintos elementos art\u00edsticos lembran a figura do escritor:\nAs\u00ed mesmo, na parroquia de Entralgo, hai un busto xunto \u00e1 s\u00faa casa natal, desde finais do s\u00e9culo XX restaurada e dedicada a centro de interpretaci\u00f3n do escritor."}
{"id": "369070", "revid": "61897", "url": "https://gl.wikipedia.org/wiki?curid=369070", "title": "Loita Tradicional Galega", "text": ""}
{"id": "369074", "revid": "1131", "url": "https://gl.wikipedia.org/wiki?curid=369074", "title": "Ginesa Ortega", "text": "Ginesa Ortega Cort\u00e9s, nada en Metz (Francia) en 1967, co\u00f1ecida artisticamente como Ginesa Ortega, \u00e9 unha cantaora de flamenco espa\u00f1ola.\nTraxectoria.\nA\u00ednda que naceu en Francia, esta cantaora catal\u00e1 de orixe xitana viviu desde os poucos meses de idade en Cornell\u00e0 de Llobregat (Provincia de Barcelona). Canta flamenco desde os doce anos de idade. Formada artisticamente en Catalu\u00f1a, nun cante cl\u00e1sico de base, ten unha gran versatilidade e inter\u00e9sase tam\u00e9n polos sons do jazz. Integrouse nos seus inicios no grupo de flamenco-fusi\u00f3n Iberia.\nEntre outros e posteriormente, colaborou coa Orquestra do Teatre Lliure, coa compa\u00f1\u00eda teatral La Fura dels Baus ou con Joan Manuel Serrat, a quen acompa\u00f1ou na gravaci\u00f3n do seu tema \"Los macarras de la moral\" do disco \"Sombras de la China\" (1998). Posteriormente Ginesa Ortega homenaxeou a Serrat versionando \"Aquellas pequenas cosas\", inclu\u00edda no seu propio disco \"Por los espejos del auga\" (2002) e en catal\u00e1n o tema \"Temps de pluja\", inclu\u00edda no disco colectivo \"Per el meu amic Serrat\" (2007). \nEn 1991 Ginesa Ortega grava coa Orquestra do Teatre Lliure dirixida por Josep Pons \"El amor brujo\" de Manuel de Falla. Despois, a s\u00faa discograf\u00eda flamenca persoal \u00e9 a seguinte:"}
{"id": "369075", "revid": "5863", "url": "https://gl.wikipedia.org/wiki?curid=369075", "title": "Mar\u00eda del Mar Bonet", "text": ""}
{"id": "369076", "revid": "89787", "url": "https://gl.wikipedia.org/wiki?curid=369076", "title": "OpenSCAD", "text": "OpenSCAD \u00e9 unha aplicaci\u00f3n multiplataforma de c\u00f3digo aberto e libre para a creaci\u00f3n e edici\u00f3n de obxectos s\u00f3lidos tridimensionais, ou 3D. Permite crear dese\u00f1os 3D de obxectos xeom\u00e9tricos e texto e modificar o seu tama\u00f1o en calquera momento da edici\u00f3n xa que o renderizado dos obxectos se fai despois dunha compilaci\u00f3n dos scripts.\nProporciona unha t\u00e9cnica de modelaxe creando s\u00f3lidos xeom\u00e9tricos CSG e outra baseada en extru\u00edr li\u00f1as 2D. Os dese\u00f1os poden ser exportados en formato 2D como AutoCAD DXF. As curvas 2D poden ser extru\u00eddas dende formatos DXF. Os ficheiros DXF de OpenSCAD poden ser lidos e crear modelos 3D en formatos STL e OFF.\nA aplicaci\u00f3n pode integrarse con FreeCAD como espazo de traballo."}
{"id": "369077", "revid": "98629", "url": "https://gl.wikipedia.org/wiki?curid=369077", "title": "Don Beauman", "text": "Donald Bentley Beauman nado en Farnborough, Hampshire, Inglaterra o 26 de xullo de 1928 e finado en Wicklow, Irlanda o 9 de xullo de 1955, foi un piloto brit\u00e1nico de F\u00f3rmula 1 que participou nun Gran Premio do Campionato Mundial.\nBeauman naceu en Farnborough, Hampshire, fillo \u00fanico do Xeneral de Brigada Archibald Bentley Beauman CBE, DSO e Bar (30 de novembro de 1888 - 22 de marzo de 1977). Era xerente de hotel, pero comezou a competir nas carreiras de motor en 1950.\nBeauman correu cun Cooper 500 durante dous anos na F\u00f3rmula 3 antes de cambiar \u00e1s carreiras de coches deportivos e participou na F\u00f3rmula 1 en cun Connaught Tipo A, patrocinado polo rico privado Sir Jeremy Boles. Terminou und\u00e9cimo no Gran Premio do Reino Unido en Silverstone. Alcanzou un certo \u00e9xito en F\u00f3rmula 2, con varios terceiros e cuartos postos e un segundo lugar na copa Madgwick en Goodwood. En 1955, a fin de semana antes do Gran Premio do Reino Unido, morreu cando se estrelou co seu Connaught durante a carreira do Trofeo Leinster en Wicklow. Lograra o tempo m\u00e1is r\u00e1pido de 133\u00b445\u00a0km/h na s\u00faa primeira volta pero estrelouse preto do pub Beehive na segunda volta e morreu instantaneamente. A morte de Beauman m\u00e1is outros accidentes mortais nas carreiras ese ano puxo fin \u00e1s carreiras de autom\u00f3biles no Curragh.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "369079", "revid": "98629", "url": "https://gl.wikipedia.org/wiki?curid=369079", "title": "Roger Loyer", "text": "Roger Loyer nado o 5 de agosto de 1907 e finado o 24 de marzo de 1988 foi un corredor de motos e piloto de Francia. Ga\u00f1ou o Gran Premio de Francia de motociclismo de 250 cc de 1937 e o Gran Premio de Francia de motociclismo de 350cc de 1938.\nParticipou nun Gran Premio de Campionato Mundial de F\u00f3rmula 1, o Gran Premio da Arxentina de 1954 o 17 de xaneiro de 1954. O seu Gordini Tipo 16 quedou sen aceite, e no anotou ning\u00fan punto de campionato. Pouco despois, este coche volveu fallar durante o Gran Premio de Bos Aires, pero Loyer puido compartir o auto de \u00c9lie Bayol para terminar 10\u00ba.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "369080", "revid": "56817", "url": "https://gl.wikipedia.org/wiki?curid=369080", "title": "Georges Berger", "text": "Georges Berger nado en Sint-Jans-Molenbeek, preto de Bruxelas o 14 de setembro de 1918 e finado en N\u00fcrburgring o 23 de agosto de 1967 foi un piloto de competici\u00f3n que participou cun Gordini en dous Grandes Premios do Campionato Mundial de F\u00f3rmula 1.\nCompetiu inicialmente durante os anos 50 nun F\u00f3rmula 2 BMW-motor Jicey co cal terminou terceiro no Grand Prix des Fronti\u00e8res en Chimay. En 1953 competiu para o equipo Simca-Gordini e terminou quinto na mesma pista. Participou no mesmo coche (un Gordini Tipo 15 de 1.5 litros e 4 cilindros) no Gran Premio de B\u00e9lxica de 1953 pero retirouse logo de soamente tres voltas debido a unha avar\u00eda do motor. O ano seguinte correu cun Gordini logrando s\u00f3 unha cuarta posici\u00f3n en Rouen, pero de novo participou nun Gran Premio, o Gran Premio de Francia de 1954 en Reims-Gueux nun Gordini Tipo 16, pero retirouse debido a un problema na v\u00e1lvula de motor. Logo disto desapareceu das carreiras de monoprazas.\nM\u00e1is adiante na s\u00faa carreira compartiu o Ferrari ga\u00f1ador no Tour de Francia Automobil\u00edstico de 1960. Morreu cando compet\u00eda cun Porsche 911 en 1967 no Marathon das 84-horas en Ruta en N\u00fcrburgring.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "369084", "revid": "25871", "url": "https://gl.wikipedia.org/wiki?curid=369084", "title": "The Milky Way (filme de 1940)", "text": "The Milky Way \u00e9 unha curtametraxe cl\u00e1sica de animaci\u00f3n producida en Technicolor e estreada nos cines co filme \"The Captain Is a Lady\" por Metro-Goldwyn Mayer. A curtametraxe, producida e dirixida por Rudolf Ising e co-producida por Fred Quimby coa supervisi\u00f3n musical de Scott Bradley, conta as aventuras dos \"tres pequenos gati\u00f1os\" e a s\u00faa exploraci\u00f3n do mundo dos so\u00f1os onde a V\u00eda L\u00e1ctea est\u00e1 feita de leite e a L\u00faa de queixo.\nGa\u00f1ou o Oscar \u00e1 mellor curtametraxe animada na 13\u00aa edici\u00f3n dos premios, e foi o primeiro filme que non era de Disney en facelo."}
{"id": "369090", "revid": "23204", "url": "https://gl.wikipedia.org/wiki?curid=369090", "title": "WikiTree", "text": "WikiTree\u00a0\u00e9 unha p\u00e1xina web libre e social sobre xenealox\u00eda\u00a0que deixa \u00f3s usuarios investigador e contribu\u00edr \u00e1s s\u00faas propias \u00e1rbores familiares persoais, \u00f3 tempo que constr\u00fae e colabora nunha singular \u00e1rbore mundial familiar dentro do mesmo sistema. O sitio foi creado no ano 2008 por Chris Whitten, desenvolvedor da p\u00e1xina\u00a0WikiAnswers, e \u00e9 propiedade de Interesar.com, Inc. O sitio utiliza unha linguaxe \u201cwiki markup\" (achegada polo software\u00a0MediaWiki) que ofrece a usuarios principiantes e experimentados a habilidade de crear e editar perf\u00eds persoais, categor\u00edas e \u201cp\u00e1xinas espaciais\u201d libres para documentar a historia da s\u00faa familia. O 20 de xaneiro de\u00a02017, a p\u00e1xina WikiTree ti\u00f1a uns 394 000 membros rexistrados e mant\u00e9n arredor de 13 mill\u00f3ns de perf\u00eds de devanceiros.\u00a0A revista\u00a0GenealogyInTime clasificou WikiTree como a 15\u00aa p\u00e1xina m\u00e1is popular sobre xenealox\u00eda en xaneiro de 2016."}
{"id": "369091", "revid": "56817", "url": "https://gl.wikipedia.org/wiki?curid=369091", "title": "Superestrato", "text": "En ling\u00fc\u00edstica denom\u00ednase superestrato\u00a0\u00f3 conxunto de caracter\u00edsticas l\u00e9xicas, fon\u00e9ticas e gramaticais deixadas nunha lingua polos falantes dun grupo invasor ou estranxeiro que fala unha lingua diferente. En contraposici\u00f3n, denom\u00ednase substrato \u00e1s caracter\u00edsticas deixadas pola invadida na invasora. En resumo, \u00e9 o conxunto de caracter\u00edsticas ling\u00fc\u00edsticas deixadas por unha lingua invasora.\nAs\u00ed, por exemplo, p\u00f3dense considerar como superestrato do galego as palabras e estruturas incorporadas \u00e1 fala romance das linguas xerm\u00e1nicas e do \u00e1rabe tras as s\u00faas respectivas conquistas da pen\u00ednsula Ib\u00e9rica."}
{"id": "369092", "revid": "23204", "url": "https://gl.wikipedia.org/wiki?curid=369092", "title": "Folclorismo", "text": "O folclorismo \u00e9 o uso dunha tradici\u00f3n popular f\u00f3ra do contexto no que se desenvolveu. Alg\u00fans investigadores alem\u00e1ns comezaron a utilizar o termo a comezos dos anos 60 para referirse \u00f3 uso do folclore por parte da industria tur\u00edstica. A arte profesional baseado no folclore, os anuncios de televisi\u00f3n con personaxes de conto de fadas e mesmo os estudos acad\u00e9micos de folclore poden considerarse exemplos de folclorismo."}
{"id": "369096", "revid": "98629", "url": "https://gl.wikipedia.org/wiki?curid=369096", "title": "Calzado", "text": "O calzado \u00e9 a parte da indumentaria empregada para protexer os p\u00e9s. Adquire moitas formas, como zapatos, sandalias, alpargatas, botas ou deportivas.\nO calzado \u00e9 vestido por unha gran variedade de motivos, inclu\u00edndo a protecci\u00f3n do p\u00e9, a hixiene ou o simple adorno. A mi\u00fado empr\u00e9ganse\u00a0medias ou calcet\u00edns\u00a0\u00f3 vestir calzado.\nHistoria.\nOs antigos exipcios empregaban como calzado unha especie de alpargatas feitas con palma ou cortiza de papiro.\nOs gregos adoitaban calzar os altos coturnos, que chegaban at\u00e9 o\u00a0papo da perna\u00a0e foron logo adaptados polos romanos. Unha variante concreta dese calzado era a usada no teatro, con solas moi grosas, de cortiza, que realzaban a estatura dos actores tr\u00e1xicos.\nPit\u00e1goras obrigou \u00f3s seus disc\u00edpulos a usar un calzado igual \u00f3 dos exipcios e \u00f3 cal deb\u00eda o nome de \"baxea.\" Nos baixorrelevos de Pers\u00e9pole\u00a0vense persas representados cunha especie de sandalias e noutros monumentos gregos, os b\u00e1rbaros est\u00e1n cun calzado que os romanos chamaban \"aluta luxior.\" Nos tempos heroicos, os gregos s\u00f3 levaban calzado cando sa\u00edan \u00f3 campo: o dos homes era unha especie de bot\u00edns de coiro e o das mulleres consist\u00eda nunhas sandalias que adoitaban adornar con\u00a0marfil, prata, ouro e pedras preciosas en tempos m\u00e1is adiantados que os heroicos.\nLicurgo s\u00f3 permit\u00eda usar calzado na guerra, na caza e cando se viaxaba de noite. Os espartanos usaban un zapato chan que envolv\u00eda todo o p\u00e9 formado de coiro colorado. O das doncelas era moi alto, e o das matronas dunha altura media. Os atenienses chegaron a co\u00f1ecer diferentes especies de calzado a modo de botas e zapatos de coiro negro.\nOs romanos non levaban calzado \u00f3 principio pero logo introduciuse coa moda e en Cicer\u00f3n lemos que no seu tempo usaron os mozos disolutos un calzado chamado \"sicyonium.\" Co\u00f1ec\u00e9ronse diferentes especies de calzado a saber: o \"calceus\", o \"muleus\", o \"phaecasium\", para calzado enteiro feito dun coiro chamado \"aluta\"; a \"sole\u00e1\", a \"caliga\", a \"cr\u00e9pida\", a \"baxea\", o \"sandalium\", o \"coturno\" eran solas sinxelas atadas sobre o p\u00e9 con cintas ou correas. Eran de diferentes cores a\u00ednda que xeralmente negras. Os emperadores e triunfadores us\u00e1banos colorado. Nas s\u00faas casas, usaban os romanos a \"solea\"\u00a0que serv\u00eda de chinela. O calzado das mulleres adoitaba ser branco. Os senadores usaban unhas medias botas negras levando sobre o nocello unha especie de hebilla, chamada \"l\u00faa\" ou \"tintilla\" a cal ti\u00f1a a forma dunha C para indicar que nun principio os senadores patricios non eran m\u00e1is que cento. Os antigos adoitaban deixar o calzado para comer a fin de non ensuciar os cox\u00edns sobre que se recostaban e os escravos encargados de descalzar e calzar \u00f3s se\u00f1ores denom\u00ednanse \"sandaligeruli\"."}
{"id": "369114", "revid": "1131", "url": "https://gl.wikipedia.org/wiki?curid=369114", "title": "O Burgovedro, Borreiros, Gondomar", "text": "O Burgovedro \u00e9 un lugar da parroquia de Borreiros, no concello pontevedr\u00e9s de Gondomar, na comarca de Vigo. Segundo o IGE, en 2016 ti\u00f1a 56 habitantes (27 homes e 29 mulleres)."}
{"id": "369125", "revid": "89787", "url": "https://gl.wikipedia.org/wiki?curid=369125", "title": "Accipiter", "text": "Accipiter \u00e9 un x\u00e9nero de aves de presa das familia Accipitridae (accip\u00edtridos). O x\u00e9nero comprende unhas 50 especies, das cales en Galicia viven d\u00faas: o azor (\"Accipiter gentilis\") e o gabi\u00e1n (\"Accipiter nisus\"). Poden distinguirse anatomicamente dos seus parentes pola falta de forame (burato) procoracoide. Non obstante, hai d\u00faas especies un tanto anormais que se sit\u00faan tam\u00e9n neste x\u00e9nero que pos\u00faen dito forame pero que se distinguen pola secuencia de ADN. Isto garantiza a s\u00faa diferenciaci\u00f3n do antigo x\u00e9nero \"Hieraspiza\".\nOs \"Accipiter\" existentes oscilan en tama\u00f1o desde o \"A. minullus\", no cal os machos m\u00e1is pequenos miden 20\u00a0cm de longo, 39\u00a0cm de envergadura alar e pesan 68 g, ao \"A. gentilis\", no cal as femias m\u00e1is grandes miden 64\u00a0cm de longo, cunha envergadura alar de 127\u00a0cm e un peso de 2.200 g. Estas aves son delgadas, con \u00e1s arredondadas, anchas e curtas e unha longa cola que lles axuda a manobrar en voo. Te\u00f1en longas patas e longas e agudas gadoupas que usan para matar as presas, e un bico agudo e ganchudo na punta co que se alimentan. As femias adoitan ser m\u00e1is grandes que os machos. A mi\u00fado emboscan as s\u00f1uas presas, principalmente pequenos paxaros e mam\u00edferos, captur\u00e1ndoos despois dunha curta persecuci\u00f3n. O seu patr\u00f3n de voo t\u00edpico \u00e9 unha serie de batidos de \u00e1s seguidos dun curto planeo. Enc\u00f3ntranse xeralmente en \u00e1reas de bosques ou arbustos.\nO x\u00e9nero \"Accipiter\" foi creado polo zo\u00f3logo franc\u00e9s Mathurin Jacques Brisson en 1760. O nome procede da palabra latina que significaba 'falc\u00f3n', procedente de \"accipere\", que significaba 'agarrar, atrapar'.\nEspecies en orde taxon\u00f3mica.\nEntre as especies extintas est\u00e1n:\nBurato procoracoide.\nA presenza ou ausencia de forame ou burato procoracoide (tam\u00e9n forame coracoide ou fenestra coracoide) \u00e9 unha das caracter\u00edsticas nas que hai que fixarse para distinguir este x\u00e9nero. Tr\u00e1tase dun burato no proceso frontal do \u00f3so coracoide, por onde pasa o nervio supracoracoide. Nalg\u00fans grupos de paxaros pode estar presente como unha simple amosega ou \"incisura\"; ou a amosega pode estar parcialmente ou debilmente pechada con tecido \u00f3seo. Noutros grupos de aves esta caracter\u00edstica est\u00e1 completamente ausente.\nEste burato est\u00e1 xeralmente presenta na maior\u00f3ia das aves e presa, pero est\u00e1 ausente en case todos os maior\u00eda \"Accipiter\" estudados, polo que esta ausencia prop\u00faxose como unha cracter\u00edstica de diagn\u00f3stico.\nUn estudo dos esqueletos dos accip\u00edtridos encontrou incisuras procoracoides (diferentes dos buratos) nalg\u00fans esp\u00e9cimes das aguias \"Aquila gurneyi\" e \"A. chrysaetos\", pero non noutras catro especies de \"Aquila\". A amosega est\u00e1 variablemente aberta ou debilmente osificada en \"Spizastur melanoleucos\", \"Lophoaetus occipitalis\", \"Spizaetus ornatus\" e \"Stephanoaetus coronatus\". Tam\u00e9n \"Buteo brachyurus\" e \"B. hemilasius\" te\u00f1en incisuras, diferindo doutras 17 especies de \"Buteo\".\nEn \"Circus\" o forame \u00e9 variable, non s\u00f3 entre as especies sen\u00f3n nos \u00f3sos de distinto lado dun mesmo individuo. Xeralmente est\u00e1 aberto ou ausente, per opode estar pechado por unha trab\u00e9cula \u00f3sea. As investigaci\u00f3ns realizadas en filoxenia xen\u00e9tica indican que \"Circus\" est\u00e1 relacionado con \"Accipiter\".\nA amosega est\u00e1 tam\u00e9n ausente ou practicamente indistinguible en \"Harpagus bidentatus\".\n\"Urotriorchis macrourus\" ten un burato procoracoide ben desenvolvido, o que suxire unha separaci\u00f3n de \"Accipiter\". Pode estar relacionado coa tribo Melieraxini.\nFiloxenia xen\u00e9tica.\nAn\u00e1lises de xen\u00e9tica molecular indican que \"Accipiter\" \u00e9 parafil\u00e9tico cos \"Circus\", mesmo se os dous grupos difiren en h\u00e1bitos de caza e forma corporal. Hai tres ou catro clados de \"Accipiter\", con \"Circus\", \"Megatriorchis\" e \"Erythrotriorchis\" mesturados.\nJohn Boyd propuxo dividir \"Accipiter\" en catro x\u00e9neros distintos, que chamou: \"Aerospiza\", \"Tachyspiza\", \"Accipiter\" e \"Astur\". Neste esquema \"Tachyspiza\" queda coa maior\u00eda das especies, e \"Accipiter\" quedar\u00eda reducido a s\u00f3 seis, que son: \"A. nisus\" (especie tipo), \"A. rufiventris\", \"A. striatus\", \"A. chionogaster\", \"A. ventralis\", \"A. erythronemius\"."}
{"id": "369161", "revid": "89787", "url": "https://gl.wikipedia.org/wiki?curid=369161", "title": "Colonizaci\u00f3n brit\u00e1nica de Am\u00e9rica", "text": "O Imperio brit\u00e1nico comezou a tomar forma a principios do s\u00e9culo XVII, mediante o estabelecemento da colonia de Jamestown en 1607, en Virxinia\u00a0por parte de Inglaterra, o que ser\u00eda o comezo das\u00a0Trece Colonias en Norteam\u00e9rica, que foron a orixe de Estados Unidos as\u00ed como das provincias mar\u00edtimas do Canad\u00e1. Tam\u00e9n se produciu a colonizaci\u00f3n de pequenas illas no mar Caribe como Xamaica e Barbados.\nAs colonias produtoras de azucre\u00a0do Caribe, onde a escravitude converteuse na base da econom\u00eda, eran as colonias m\u00e1is importantes e lucrativas para Inglaterra. As colonias americanas produc\u00edan tabaco, algod\u00f3n e arroz no sur, e material naval e peles de animais no norte.\nO imperio de Inglaterra en Am\u00e9rica \u00edase expandindo gradualmente mediante guerras e colonias. Inglaterra conseguiu controlar Nova \u00c1msterdam (despois chamada Nova York) tras as guerras anglo-holandesas. As colonias americanas estend\u00edanse cara ao oeste\u00a0en busca de novas terras para a agricultura. Durante a Guerra dos Sete Anos, os ingleses venceron aos franceses e quedaron con Nova Francia, en 1760, o que converteu a Inglaterra en dona de case toda Am\u00e9rica do Norte.\nDespois, os asentamentos en Australia (que comezaron coas colonias penais en 1788) e Nova Zelandia (baixo o dominio da Coroa desde 1840) crearon unha nova zona para a migraci\u00f3n\u00a0desde as Illas Brit\u00e1nicas, a\u00ednda que as poboaci\u00f3ns ind\u00edxenas tiveron que sufrir guerras desiguais -nalg\u00fans casos, xenocidio, como na Guerra negra-\u00a0e tam\u00e9n enfermidades. Como efectos das guerras, o xenocidio, a represi\u00f3n e a mala alimentaci\u00f3n foron reducindo o seu tama\u00f1o en ao redor dun 60\u201370% en algo menos dun s\u00e9culo. Estas colonias, xa en mans dos novos colonos de orixe brit\u00e1nica, acabar\u00e1n obtendo o autogoberno."}
{"id": "369180", "revid": "89787", "url": "https://gl.wikipedia.org/wiki?curid=369180", "title": "Richard Dedekind", "text": "Julius Wilhelm Richard Dedekind, nado en Braunschweig o 6 de outubro de 1831 e finado na mesma cidade o 12 de febreiro de 1916 foi un matem\u00e1tico alem\u00e1n.\nTraxectoria.\nRichard Dedekind foi o m\u00e1is novo dos catro fillos de Julius Levin Ulrich Dedekind. Viviu con Julia, a s\u00faa irm\u00e1 solteira, ata que faleceu en 1914; el mesmo tam\u00e9n quedou solteiro. En 1848 entrou no \"Colegium Carolinum\" da s\u00faa cidade natal, e en 1850, con s\u00f3lidos co\u00f1ecementos de matem\u00e1ticas na Universidade de Gotinga.\nDedekind aprendeu matem\u00e1ticas nos departamentos de matem\u00e1ticas e f\u00edsica daquela universidade, sendo un dos seus principais profesores Moritz Abraham Stern, e tam\u00e9n f\u00edsica da man de Wilhelm Eduard Weber. A s\u00faa tese doutoral, supervisada por Gauss, titul\u00e1base \"\u00dcber die Theorie der Eulerschen Integrale\" (\"Sobre a teor\u00eda das integrais eulerianas\"), e a\u00ednda que nela non se reflect\u00eda o talento que mostrou nos seus traballos posteriores, Gauss soubo apreciar o don de Dedekind para as matem\u00e1ticas. Dedekind recibiu o seu doutoramento en 1852, sendo o \u00faltimo alumno de Gauss, e traballou a continuaci\u00f3n nunha tese de habilitaci\u00f3n, que era necesaria en Alema\u00f1a para obter a \"venia docendi\" (habilitaci\u00f3n de ensino docente en universidades alem\u00e1s).\nDurante os seguintes anos, estudou a teor\u00eda dos n\u00fameros e outras materias con Gustav Dirichlet, ao que lle unir\u00eda unha grande amizade. Para ampliar os seus co\u00f1ecementos, abordou o estudo das funci\u00f3ns abelianas e el\u00edpticas da man de Bernhard Riemann. S\u00f3 tras estas experiencias, na s\u00faa formaci\u00f3n, atopou os seus campos de traballo principais: a \u00e1lxebra e a teor\u00eda dos n\u00fameros alx\u00e9bricos. Dise del que foi o primeiro en impartir clases universitarias sobre a teor\u00eda das ecuaci\u00f3ns de Galois. Foi ademais o primeiro en comprender o significado fundamental das noci\u00f3ns de grupo, corpo, ideal no campo da \u00e1lxebra, a teor\u00eda dos n\u00fameros e a xeometr\u00eda alx\u00e9brica.\nOs seus cortes resolven definitivamente o problema da fundamentaci\u00f3n da an\u00e1lise ao definir o conxunto dos n\u00fameros reais a partir dos racionais. No seu artigo de 1872, Dedekind caracterizou os n\u00fameros reais como un corpo ordenado e completo, e ofreceu un desenvolvemento de toda a cuesti\u00f3n que \u00e9 un modelo de organizaci\u00f3n e claridade.\nO seu traballo sobre os n\u00fameros naturais foi tam\u00e9n fundamental, sentando bases para a teor\u00eda de conxuntos, xunto con Frege e Cantor, e dando unha fundamentaci\u00f3n moi rigorosa dos chamados axiomas de Peano, publicados polo italiano un ano m\u00e1is tarde.\nCon seren importantes, esas non foron as contribuci\u00f3ns principais de Dedekind \u00e1 matem\u00e1tica pura: traballou toda a s\u00faa vida na teor\u00eda dos n\u00fameros alx\u00e9brica, que en boa medida creou. E no proceso, sentou moitos dos m\u00e9todos caracter\u00edsticos da \u00e1lxebra moderna, at\u00e9 o punto de que Emmy Noether adoitaba repetir que \"todo est\u00e1 xa en Dedekind\".\nA correspondencia de Dedekind con outros matem\u00e1ticos resultou especialmente frut\u00edfera e estimulante: ante todo a correspondencia con Cantor, onde asistimos ao nacemento da teor\u00eda de conxuntos transfinitos; pero tam\u00e9n a correspondencia con H. Weber, que entre outras cousas conduciu a un artigo pioneiro da xeometr\u00eda alx\u00e9brica; e a que mantivo con Frobenius, impulsando o desenvolvemento da teor\u00eda de representaci\u00f3ns de grupos."}
{"id": "369230", "revid": "5863", "url": "https://gl.wikipedia.org/wiki?curid=369230", "title": "Ginesa Ortega Cort\u00e9s", "text": ""}
{"id": "369238", "revid": "98629", "url": "https://gl.wikipedia.org/wiki?curid=369238", "title": "Mer\u00f3pidos", "text": "Os mer\u00f3pidos (Meropidae), co\u00f1ecidos como abellarucos ou abelleiros, son unha familia de aves que comprende 3 x\u00e9neros e 27 especies. A maior\u00eda das especies enc\u00f3ntranse en \u00c1frica e Asia, cunhas poucas no sur de Europa e Australia e Nova Guinea. En Galicia at\u00f3panse o abellaruco com\u00fan (\"Merops apiaster\") e, m\u00e1is raramente, o abellaruco de cara azul (\"Merops persicus\"). A familia caracter\u00edzase por ter unha plumaxe ricamente coloreada, corpos esveltos, e xeralmene plumas centrais da cola alongadas. Todas as especies te\u00f1en longos bicos curvados cara a abaixo e \u00e1s de tama\u00f1o medio a longo, que poden ser apuntadas ou arredondadas. A plumaxe de machos e femias xeralmente \u00e9 similar.\nComo o seu nome suxire, os abellarucos comen predominanemente insectos voadores, especialmene abellas e avespas, que capturan no aire bot\u00e1ndose a voar desde un pousadeiro aberto. Eliminan o aguill\u00f3n dos insectos elim\u00ednano golpe\u00e1ndoos repetidamene e fret\u00e1ndoos sobre unha superficie dura. Durante este proceso, aplican presi\u00f3n sobre o insecto para extraerlle a maior\u00eda do veleno.\nA maior\u00eda dos abellarucos son gregarios. Forman colonias, ani\u00f1an en buratos escavados en bancos de area verticais, a mi\u00fado na beira dun r\u00edo, ou nun chan plano. Como viven principalmentre en colonias, poden verse un gran n\u00famero de ni\u00f1os xuntos. Os ovos son brancos, e a posta normalmente \u00e9 de cinco ovos. A maior\u00eda das especies son mon\u00f3gamas, e ambos os pais coidan as cr\u00edas, \u00e1s veces coa axuda douros paxaros emparentados da colonia.\nAos abellarucos poden matalos aves de presa, os seus ni\u00f1os son saaqueados por roedores e serpes. Poden portar varios parasitos. Algunhas especies v\u00edronse afectadas negativamente pola actividade humana ou a perda de h\u00e1bitats, pero ning\u00fan deles \u00e9 considerado vulnerable segundo os criterios da Uni\u00f3n Intrernacional para a Conservaci\u00f3n da Natureza, e todos est\u00e1n avaliados como en situaci\u00f3n \"menos preocupante\". A s\u00faa rechamante aparencia fixo que fosen mencionados por escritores antigos e incorpor\u00e1ronse \u00e1 mitolox\u00eda.\nTaxonom\u00eda.\nOs abellarucos foron agrupados cientificamente por primeira vez polo erudito franc\u00e9s Constantine Samuel Rafinesque-Schmaltz, que creou a para eles a subfamilia Meropia en 1815. O nome, agora denominado Meropidae, deriva de \"Merops\", o nome do grego antigo do \"abellaruco\".\nOs abellarucos consid\u00e9ranse relacionados con outras familias, como as Coraciidae (carracas entre outros), Upupidae (bubelas) e Alcedinidae (picapeixes ou marti\u00f1os peixeiros), pero os devanceiros desas familias diverxeron dos abellarucos hai polo menos corenta mill\u00f3ns de anos, polo que o seu parentesco \u00e9 distante. Os f\u00f3siles de abellarucos son escasos. Hai f\u00f3siles desde o Plistoceno (desde hai 2\u00a0588\u00a0000 a hai 11.700 anos) que se encontraron en Austria, e hai outros do Holoceno (desde hai 11.700 anos \u00e1 actualidade) atopados en Israel e Rusia, pero todos son do actual abellaruco com\u00fan europeo (\"Merops apiaster\"). As opini\u00f3ns var\u00edan en canto a cales son os parentes m\u00e1is pr\u00f3ximos dos abellarucos. En 2001, Fry considerou que os picapeixes eran os parentes m\u00e1is probables, mentres que un amplo estudo publicado en 2008 encontrou que os abellarucos son un grupo irm\u00e1n de todos os Coraciiformes (Coraciidae, Brachypteraciidae de Madagascar, Todidae do Caribe, Motmotidae e Alcedinidae). Un libro de 2009 apoiou a opini\u00f3n de Fry, pero un estudo posterior de 2015 indicou que os abellarucos son irm\u00e1ns dos Coraciidae. Os traballos de 2008 e 2015 ligaban ambos os picapeixes cos motm\u00f3tidos do Novo Mundo.\nOs abellarucos te\u00f1en xeralmente un aspecto moi similar, a\u00ednda que est\u00e1n normalmente divididos en tres x\u00e9neros. O x\u00e9nero \"Nyctyornis\" comprende d\u00faas grandes especies con longas plumas na gorxa, o \"N. athertoni\" e o \"N. amictus\", ambos de \u00e1s arredondadas, un bordo dorsal da mand\u00edbula superior cristado, orificios nasais con plumas e un estilo de vida relativamene pouco activo. O \"Meropogon forsteni\" \u00e9 o \u00fanico membro do x\u00e9nero \"Meropogon\", que \u00e9 intermdio entre \"Nyctyornis\" e os abellarucos t\u00edpicos, e ten \u00e1s arredondadas e unha \"barba\", pero a parte dorsal da mand\u00edbula superior \u00e9 m\u00e1is suave e non te\u00f1en plumas nos orificios nasais. Todas as demais especies clasif\u00edcanse normalmente no x\u00e9nero \"Merops\". Alg\u00fans te\u00f1en estreitas relaci\u00f3ns con outros dentro do x\u00e9nero; por exemplo, o \"Merops bulocki\" e o \"Merops bullockoides\" forman unha superespecie, pero x\u00e9neros que anteriormente se propuxeran, como \"Aerops\", \"Melittophagus\", \"Bombylonax\" e \"Dicrocercus\", non foron xeralmente aceptados durante d\u00e9cadas desde que un artigo de 1969 os uniu na disposici\u00f3n actual nun s\u00f3 x\u00e9nero, \"Merops\".\nEspecies en orde taxon\u00f3mica.\nA familia dos abellarucos comprende as seguintes especies:\nAlgunhas autoridades dividen \"Merops orientalis\" en tres especies, unha asi\u00e1tica, \"Merops orientalis\", outra de Arabia, \"M. cyanophrys\", e outra africana, \"M. viridissimus\".\nUn estudo de 2007 de ADN nuclear e mitocondrial deu lugar a unha posible \u00e1rbore filoxen\u00e9tica, a\u00ednda que a posici\u00f3n do \"Meropogon forsteni\" parece an\u00f3mala, xa que aparece entre as especies de \"Merops\".\nDescrici\u00f3n.\nOs abellarucos son un grupo morfoloxicamente bastante uniforme. Comparten moitas caracter\u00edsticas co grupo relacionado dos Coraciiformes, como os picapeixes, carracas e outros, como ter cabezas grandes (a\u00ednda que menos que os seus parentes), pescozo curto, plumaxe rechamante e patas curtas. As s\u00faas \u00e1s poden ser arredondadas ou puntiagudas, e a forma das \u00e1s correlaci\u00f3nase estreitamete co h\u00e1bitat onde procuran comida as distintas especies e as s\u00faas tendencias migratorias. As \u00e1s m\u00e1is curtas e arredondadas enc\u00f3ntranse en especies que son sedentarias e fan normalmete voos curtos para buscar comida en bosques densos e xunqueiras. As que te\u00f1en \u00e1s m\u00e1is alongadas son m\u00e1is migratorias. Todos os abellarucos son moi a\u00e9reos; engalan con potencia desde os sitios onde pousan, voan directamente sen ondulaci\u00f3ns e poden cambiar de direcci\u00f3n rapidamente, a\u00ednda que raramente pairan.\nAs plumas de voo das \u00e1s constan de 10 r\u00e9mixes primarias, das cales as m\u00e1is externas son moi pequenas, e 13 secundarias e te\u00f1en 12 rectrices na cola.\nOs bicos dos abellarucos son curvados, longos e de punta moi aguda. Poden peteirar con moita forza, especialmente coa punta, pero tam\u00e9n usan o bico como uns f\u00f3rceps cos cales atrapar insectos no aire e esmagar presas pequenas. As curtas patas te\u00f1en p\u00e9s febles e cando se moven no chan cami\u00f1an arrasrando os p\u00e9s. Os p\u00e9s te\u00f1en garras agudas usadas para agarrarse a superficies verticais e tam\u00e9n para a escavaci\u00f3n dos ni\u00f1os.\nA plumaxe da familia \u00e9 xeralmente moi rechamante e na maior\u00eda das especies \u00e9 principalmente ou polo menos parcialmente verde, a\u00ednda que \"Merops nubicus\" e \"Merops nubicoides\" son principalmente de cor rosa. A maior\u00eda dos \"Merops\" te\u00f1en unha banda negra na zona do ollo e moitos te\u00f1en gorxas e caras de diferentes cores. A extensi\u00f3n da cor verde nestas especies var\u00eda desde case cubrir practicamente todo o corpo no \"Merops orientalis\" a case nada no \"Merops albicollis\". Tres especies, de \u00c1frica ecuatorial, non te\u00f1en nada de cor verde na plumaxe, o \"Merops gularis\", o \"Merops muelleri\" e o \"Merops malimbicus\". Moitas especies te\u00f1en as plumas centrais da cola alongadas.\nA maior\u00eda das especies da familia te\u00f1en pouco dimorfismo sexual visible, a\u00ednda que en varias especies o iris \u00e9 vermello nos machos e vermello acasta\u00f1ado nas femias, e en especies con plumas longas na cola estas poden ser lixeiramene m\u00e1is longas nos machos. Tanto o \"Merops apiaster\" europeo coma o \"Nyctyornis amictus\" te\u00f1en diferenzas baseadas no sexo na cor da plumaxe, e a femia do \"Merops ornatus\" ten unhas plumas da cola m\u00e1is curtas que o macho, e estas terminan cunha forma de maza que non te\u00f1en os machos. Hai exemplos nos que os abellarucos son sexualmente dicrom\u00e1ticos na parte ultravioleta do espectro de cor, que os humanos non poden ver. Un estudo feito no \"Merops philippinus\" encontrou que os machos eran m\u00e1is coloridos que as femias en luz ultravioleta. A s\u00faa cor global tam\u00e9n estaba afectada pola mellor ou peor condici\u00f3n corporal, o que suxire que hab\u00eda un compo\u00f1ente de sinalizaci\u00f3n na cor da plumaxe. Os individuos novos son xeralemne similares aos adultos, excepto nas d\u00faas especies de \"Nyctyornis\" nas que os individuos novos son principalmente verdes.\nOs abellarucos emiten chamadas que son caracter\u00edsticas para cada especie. A maior\u00eda soan bastante simples aos o\u00eddos humanos, pero mostran variabilidade significativa cando se estudan en detalle, e dan informaci\u00f3n significativa para as aves.\nDistribuci\u00f3n e h\u00e1bitats.\nOs abellarucos est\u00e1n distribu\u00eddos no Vello Mundo e viven desde Europa a Australia. O centro da diversidade da familia \u00e9 \u00c1frica, a\u00ednda que varais especies tam\u00e9n aparecen en Asia. Unha soa especie vive en Europa (\"Merops apiaster\"), Australia (\"Merops ornatus\") e Madagascar (\"Merops supercilliosus\", que tam\u00e9n se encontra na \u00c1frica continental). Dos tres x\u00e9neros da familia, \"Merops\", que cont\u00e9n a maior\u00eda das especies, d\u00e1se en toda a \u00e1rea de distribuci\u00f3n da familia. \"Nyctyornis\" est\u00e1 restrinxido a Asia, estend\u00e9ndose desde India ao sur da China e \u00e1s illas indonesias de Sumatra e Borneo. O x\u00e9nero \"Meropogon\" ten unha soa especie end\u00e9mica de Sulawesi, Indonesia.\nOs abellarucos son bastante indiscriminados na s\u00faa elecci\u00f3n de h\u00e1bitat. Os seus requirimentos son simplemente ter un pousadeiro elevado desde o cal observar a presenza de presas e un terreo cun substrato axeitado no cal escavar os seus buratos para nidificar. Como capturan as s\u00faas presas no aire non dependen de ning\u00fan tipo de vexetaci\u00f3n. Unha soa especie, a \"Merops muelleri\", enc\u00f3ntrase en bosques pechados nos que se alimenta preto do chan con pouca luz nos espazos entre grandes \u00e1rbores. Outras seis especies est\u00e1n tam\u00e9n moi asociadas coas selvas, pero aparecen nos l\u00edmites do h\u00e1bitat, como ao longo dos r\u00edos, en espazos deixados por \u00e1rbores ca\u00eddas, en \u00e1rbores en cant\u00eds ou sobre copas de \u00e1rbores senlleiras que asoman no dosel do bosque.\nAs especies que se reproducen en \u00e1reas de climas tropicais e subtropicais ou temperadas de Europa, Asia e Australia son todas migratorias. O abellaruco com\u00fan europeo que se reproduce no sur de Europa e Asia migra ao oeste e leste de \u00c1frica. Outra poboaci\u00f3n da mesma especie reprod\u00facese en Sur\u00e1frica e Namibia; estas aves m\u00f3vense cara ao norte despois de reproduc\u00edrense. En Australia o \"Merops ornatus\" \u00e9 migratorio nas \u00e1reas do sur da s\u00faa \u00e1rea de distribuci\u00f3n, migrando a Indonesia e Nova Guinea, pero permanece todo o ano no norte de Australia. Varias especies de abellarucos, migran dentro de \u00c1frica; o \"Merops albicollis\", por exemplo, reprod\u00facese no l\u00edmite sur do S\u00e1hara e pasa o inverno m\u00e1is ao sur na selva ecuatorial. A migraci\u00f3n m\u00e1is peculiar \u00e9 a do \"Merops nuibicoides\", que ten unha migraci\u00f3n en tres etapas; despois de reproducirse nunha faixa entre Angola e Mozambique despr\u00e1zase ao sur de Botswana, Namibia e Sur\u00e1frica antes de irse cara ao norte aos seus principais territorios de invernada no norte de Angola, Congo e Tanzania.\nComportamento.\nOs abellarucos son aves di\u00farnas, a\u00ednda que unhas poucas especies poden migrar durante a noite se o terreo durante a ruta non \u00e9 axeitado para facer unha parada ou se te\u00f1en que atravesar o mar. Os abellarucos son moi sociais e sit\u00faanse ou pousan xuntos a mi\u00fado tan preto que se poden tocar. Moitas especies son coloniais durante a estaci\u00f3n reprodutora e algunhas especies son tam\u00e9n moi gregarias cando non est\u00e1n nidificando.\nAs estruturas sociais do \"Merops bulocki\" e o \"Merops bullockoides\" foron descritos como as m\u00e1is complexas nunha especie de aves. Viven en colonias localizadas en cant\u00eds de nidaci\u00f3n, e te\u00f1en unha estrutura estable durane todo o ano. Estas colonias conte\u00f1en normalmente de 5 a 50 buratos de nidaci\u00f3n, ocasionalmente ata 200 e est\u00e1n compostos por clans de d\u00faas ou tres parellas, os seus axudantes, e os seus descendentes. Os axudantes son os fillos machos do ano anterior. Dentro da colonia, os machos alternan entre vixiar a s\u00faa parella e intentar forzar copulaci\u00f3ns con outras femias. As femias \u00e1 s\u00faa vez intentan po\u00f1er ovos nos ni\u00f1os dos seus veci\u00f1os, un exemplo de parasitismo de crianza. Alg\u00fans individuos tam\u00e9n se especializan no cleptoparasitismo, roubando as presas capturadas por outros membros da colonia. A rutina diaria da colonia \u00e9 sa\u00edren dos buratos de nidaci\u00f3n ou das p\u00f3las onde pousan de ma\u00f1anci\u00f1a en canto amanece, acic\u00e1larense e tomar o sol durante unha hora, e despois dispers\u00e1rense para procurar alimento. Os territorios de alimentaci\u00f3n est\u00e1n divididos por clans, e cada clan defende o seu territorio de todos os outros individuos da mesma especie, inclu\u00edndo clans da mesma colonia. Os clans volven \u00e1 colonia antes de escurecer e ded\u00edcanse a un comportamento m\u00e1is social antes de retirarse para pasar a noite. As colonias sit\u00faanse separadas varios centos de metros e te\u00f1en pouca relaci\u00f3n ente elas, a\u00ednda que os individuos novos poden dispersarse entre colonias. Como estas especies pode pensarse que te\u00f1en catro niveis de parentesco social: a parella, a unidade familiar, o clan e a colonia no seu conxunto.\nOs abellarucos pasan un 10% do d\u00eda en actividades dedicadas a estar confortables. Estas incl\u00faen tomar o sol e darse ba\u00f1os de po ou auga. O comportamento de tomar o sol axuda a que as aves quezan pola ma\u00f1\u00e1, reducindo a necesidade de usar enerx\u00eda para aumentar a s\u00faa temperatura. Isto tam\u00e9n ten un aspecto social. Finalmente, poden axudar a estimular os parasitos que viven entre as s\u00faas plumas, que ao estaren m\u00e1is activos son m\u00e1is f\u00e1ciles de atopar e eliminar pola ave. Debido ao seu estilo de nidificar en buratos, os abellarucos acumulan diversos parasitos externos como \u00e1caros e moscas. Xunto con tomar o sol, darse ba\u00f1os de po (ou de auga onde se disp\u00f3n desta), e acicalarse exhaustivamente, mante\u00f1en as plumas e pel en bo estado. Ba\u00f1arse con auga implica ter que facer pequenos mergullos pouco profundos nun corpo de auga e despois regresan a un pousadeiro para acicalarse.\nAlimentaci\u00f3n.\nOs abellartucos cazan insectos case exclusivamente no aire. Capturan as presas en voo continuo ou m\u00e1is comunmente bot\u00e1ndose desde un pousadeiro desde onde vix\u00edan o paso de presas. Os abellarucos m\u00e1is pequenos de \u00e1s arredondadas cazan normalmente desde ramas preto do chan, mentres que as espcies maiores cazan desde as copas das \u00e1rbores ou desde cables de tel\u00e9grafo. Unha t\u00e9cnica pouco com\u00fan que usan con frecuencia os \"Merops nubicus\" e \"Merops nubicoides\" \u00e9 montar \u00e1s costas de aves m\u00e1is grandes ot\u00eddidas (avetardas, sis\u00f3ns).\nAs presas poden ser detectadas a distancia; os abellarucos com\u00fans europeos poden detectar unha abella a 60 m de distancia, e os abellarucos de cara azul foron observados voando 100 m para capturar grandes avespas. Aprox\u00edmanse \u00e1s presas directamente ou desde atr\u00e1s. As presas que aterran no chan ou sobre plantas normalmente non son perseguidas. Poden comer as pequenas presas en voo, pero levan as presas m\u00e1is grandes ao seu pousadeiro, onde as golpean ata matalas e rompelas. Os insectos con aguill\u00f3ns velenosos son primeiro golpeados contra unha rama, despois, cos ollos das aves pechados, fretan o insecto para que descargue o saco do veleno e o aguill\u00f3n. Este comportamento \u00e9 innato, como se demostrou con paxaros novos en catividade, que pod\u00edan realizar a tarefa cando se lles presentaban por primeira vez abellas. Estas aves eran picadas nos primeiros cinco intentos, pero \u00e1 d\u00e9cima abella, eran xa tan h\u00e1biles manipulando as abellas coma os adultos.\nOs abellarucos consomen unha ampla variedade de insectos; ag\u00e1s unhas poucas bolboretas de sabor desagradable comen case calquera insecto, desde as pequenas moscas \"Drosophila\" a grandes escaravellos e lib\u00e9lulas. Comen certas cantidades de escaravellos, ef\u00e9meras, plec\u00f3pteros, cigarras, t\u00e9rmites, grilos e salt\u00f3ns, barbantesas, moscas e avela\u00ed\u00f1as. Por\u00e9n, para moitas especies as presas dominantes son himen\u00f3pteros con aguill\u00f3n, como avespas e abellas. Nun exame de 20 estudos realizados a proporci\u00f3n da dieta baseada en abellas e avespas variaba entre o 20% e o 96%, e a media era 70%. Deste 70%, as abellas do mel formaban a maior parte da dieta. A preferencia polas abellas e avespas puido orixinarse debido \u00e1 abundancia destes insectos do tama\u00f1o axeitado. Unha das especies que comen frecuentemente \u00e9 a abella xigante, as cales intentan congregarse nunha masa de defensa contra os abellarucos.\nIgual que os picapeixes, os abellarucos regurxitan unha especie de egagr\u00f3pilas de material non dixerido, normalmente negras e oblongas de 2\u00a0cm de longo.\nReproduci\u00f3n.\nOs abellarucos son aves mon\u00f3gamas durante a estaci\u00f3n reprodutora, e nas especies sedentarias, as parellas poden permanecer xuntas moitos anos. Os abellarucos migratorios poden encontrar novas parellas en cada tempada de apareamento. O cortexo que realizan \u00e9 pouco espectacular, consistente nalgunhas chamadas e erguer as plumas da gorxa e \u00e1s. A excepci\u00f3n \u00e9 a exhibici\u00f3n do \"Merops albicollis\", no que na s\u00faa \"exhibici\u00f3n de bolboreta\" interve\u00f1en ambos os membros da parella que realizan un voo planado de exhibici\u00f3n con pequenos batidos de \u00e1s; despois pousan un fronte ao outro, elevando e pregando as \u00e1s mentres emiten chamadas. A maior\u00eda dos membros da familia realizan un cortexo de alimentaci\u00f3n no que os machos ofrecen presas \u00e1 femia, e dita alimentaci\u00f3n pode cubrir gran parte ou toda a enerx\u00eda que as femias precisan para producir ovos.\nComo case todos os Coraciiformes, os abellarucos ani\u00f1an en cavidades. Os ni\u00f1os dos abellarucos son buratos escavados no substrato, xa sexa nas paredes de cant\u00eds ou directamente a nivel do chan. Ambos os sitios de nidaci\u00f3n son vulnerables; os que est\u00e1n a nivel do chan son vulnerables a ser pisados ou a pequenos depredadores, e os constru\u00eddos en cant\u00eds, que adoitan estar en ribeiras de r\u00edos, son vulnerables a inundaci\u00f3ns r\u00e1pidas, que poden varrer dun golpe ducias ou centos de ni\u00f1os. Moitas especies poden ani\u00f1ar tanto no chan coma en cant\u00eds, pero prefiren os cant\u00eds, mais o \"Merops boehmi\" sempre ani\u00f1a a nivel do chan. Os buratos de nidaci\u00f3n esc\u00e1vanos ambos os membros da parella, \u00e1s veces asistidos por axudantes. O solo ou a area do susbtrato \u00e9 abrandado con peteiradas do seu agudo peteiro, e despois usan os p\u00e9s para retirar o material solto. Suxeriuse que os dep\u00f3sitos de loess dos r\u00edos que non se esborrallan ao escavalos son os preferidos polos abellarucos grandes. Pode haber varios inicios infrutuosos nos que se empeza a escavar un ni\u00f1o e aband\u00f3nase a metade do traballo; nas especies solitarias isto pode dar a impresi\u00f3n, polos moitos buratos que se obervan, de que viven en colonias cando non \u00e9 as\u00ed. O proceso de construci\u00f3n do ni\u00f1o pode durar vinte d\u00edas, e duratne este tempo o peteiro do animal pode quedar romo ou acurtado. Xeralmente usan os ni\u00f1os nunha soa estaci\u00f3n reprodutora e raramente o usan unha segunda vez, pero os que son abandonados polos abellarucos poden usalos outros paxaros, serpes e morcegos como refuxios ou lugares de reproducion.\nNon se usa ning\u00fan material para alfombrar a cavidade de reproduci\u00f3n. Po\u00f1en un ovo branco por d\u00eda ata que completan unha posta t\u00edpica de cinco ovos. Empezan a chocar os ovos en canto po\u00f1en o primeiro ovo e ambos os membros da parella comparten esa tarefa durante as horas di\u00farnas, pero pola noite s\u00f3 o fai a femia. Os ovos eclosionan en 20 d\u00edas, e as cr\u00edas nacen cegas, espidas e de cor rosa. Na maior\u00eda das especies, os ovos non eclosionan todos ao mesmo tempo, polo que se hai escaseza de alimentos s\u00f3 sobreviven os piti\u00f1os m\u00e1is vellos. Os adultos e novos defecan no ni\u00f1o, e as feces son esmagadas ao pisar polos paxaros no ni\u00f1o, o que fai que a cavidade de nidaci\u00f3n sexa moi fedorenta. Os pitos permanecen no ni\u00f1o durante uns 30 d\u00edas.\nPode nidificar cada parella por separado ou formar colonias pouco densas ou moi densas. As especies m\u00e1is pequenas adoitan ani\u00f1ar en solitario, mentres que as de mediano tama\u00f1o forman pequenas colonias, e as especies grandes e migratorias ani\u00f1an en grandes colonias que poden ter miles de aves. Nalg\u00fans casos, as colonias poden conter m\u00e1is dunha especie de abellaruco. Nas especies que ani\u00f1an de forma gregaria, as parellas reprodutoras poden ser asistidas por ata cinco axudantes. Estas aves poden alternar entre reproducirse elas mesmas ou ser axudantes doutras en anos sucesivos.\nPredadores e parasitos.\nOs ni\u00f1os dos abellarucos poden ser saqueados por ratas e serpes, e os dultos son cazados por aves de presa como o \"Accipiter brevipes\". O \"Merops pusillus\" e o \"Merops bulocki\" son h\u00f3spedes reprodutores dos paxaros indicadores do mel \"Indicator indicator\" e \"Indicator minor\", ambos os dous parasitos de crianza. Estas aves po\u00f1en ovos no ni\u00f1o do abellaruco, as cr\u00edas de indicador do mel matan despois os piti\u00f1os de abellaruco e destr\u00faen os ovos que queden. A chamada de petici\u00f3n de alimento do indicador do mel soa como \"dous\" pitos de abellaruco, o que lle asegura obter unha boa subministraci\u00f3n de alimento dos abellarucos adultos.\nOs abellarucos poden ser infestados por varias moscas chuchadoras de sangue do x\u00e9nero \"Carnus\", e por moscas mordedoras \"Ornithophila metallica\". Outros parasitos son piollos mastigadores do x\u00e9nero \"Meromenopon\", \"Brueeliaa\" e \"Meropoecus\", alg\u00fans dos cales son parasitos especialistas dos abellarucos, e a pulga \"Echidnophaga gallinacea\". O estilo de nidificaci\u00f3n en buratos implica que adoitan transportar unha maior carga de parasitos externos que as especies que non ani\u00f1an en buratos. Os abellarucos poden tam\u00e9n ser infectados por protozoos parasitos do sangue do x\u00e9nero \"Haemoproteus\" como \"H. meropis\".\nAs larvas de moscas do x\u00e9nero \"Fannia\" viven nos ni\u00f1os de polo menos os abellarucos com\u00fans europeos, e alim\u00e9ntanse das feces e restos de comida que hai no ni\u00f1o. A s\u00faa presenza e actividades de limpeza parecen ser beneficiosas para o desenvolvemento dos abellarucos.\nStatus.\nA Uni\u00f3n Internacional para a Conservaci\u00f3n da Natureza (IUCN) aval\u00eda a vulnerabilidade das especies en termos de poboaci\u00f3n total e a velocidade de declive das poboaci\u00f3ns. Ning\u00fan dos abellarucos est\u00e1 dentro dos criterios de vulnerablilidade da IUCN, polo que son avaliados como en situaci\u00f3n de \"menor preocupaci\u00f3n\".\nAs especies de campo aberto, que comprenden a maior\u00eda dos abellarucos, na s\u00faa maior\u00eda expandiron a s\u00faa \u00e1rea de distribuci\u00f3n a medida que se convert\u00eda m\u00e1is terra en terreos agr\u00edcolas, pero algunhas especies de bosques tropicais sufriron un declive pola perda do seu h\u00e1bitat, a\u00ednda que ningunha especie ou subespecie est\u00e1 en situaci\u00f3n preocupante. Hai certa persecuci\u00f3n humana dos abellarucos, na que os seus ni\u00f1os son bloqueados, disp\u00e1rase aos adultos ou son atrapados con trampas pega\u00f1entas, ou as cr\u00edas son capturadas como alimento. O que xeralmente \u00e9 m\u00e1is problem\u00e1tico \u00e9 a destruci\u00f3n non intencionada dos ni\u00f1os. Isto pode ocorrer cando son pisados polo gando, como lle ocorre ao \"Merops muelleri\" en Kenya, ou pola perda dos bosques como a conversi\u00f3n masiva dos bosques nativos en plantaci\u00f3ns de palmeira aceiteira en Malaisia.\nUn estudo feito sobre o \"Merops nubicoides\" en Zimbabwe demostrou que estaba afectado por interferencias deliberadas e a persecuci\u00f3n e perda de bosques, e que os seus sitios de nidificaci\u00f3n se perd\u00edan por unha mala xesti\u00f3n da auga que orixinaba danos nas ribeiras dos r\u00edos, construci\u00f3n de presas e o lavado de areas aur\u00edferas. As colonias est\u00e1nse concentrando nos parques nacionais e no val do Zambeze. O moi estudado abellaruco com\u00fan europeo \u00e9 capturado ou cazado a tiros durante as s\u00faas migraci\u00f3ns aos pa\u00edses que beirean o Mediterr\u00e1neo, e est\u00edmase que s\u00f3 en Chipre se matan uns 4.000 a 6.000 ao ano, pero cunha poboaci\u00f3n global existente de entre 170.000 e 550.000 incluso as perdas a esa escala te\u00f1en un impacto pequeno.\nNa cultura.\nOs abellarucos foron mencionados por autores antigos como Arist\u00e9teles e Virxilio, e ambos aconsellaron matar os abellarucos. Arist\u00f3teles sab\u00eda que os abellarucos ani\u00f1aban no fondo de t\u00faneles de 2 m de longo e cal era o tama\u00f1o da s\u00faa posta de ovos. Dixo que os adultos que nidificaban eran alimentados polos seus propios fillos, base\u00e1ndose na observaci\u00f3n, comprobada modernamente nalgunhas especies, de que os paxaros axudan a aos nidificantes emparentados. Na mitolox\u00eda grega, Botres de Tebas foi mortalmente golpeado polo seu pai por profanar un sacrificio ritual dun carneiro ao deus Apolo ao probar o cerebro da v\u00edtima. O deus tivo piedade del e converteuno nun abelaruco.\nOs antigos exipcios cr\u00edan que os abellarucos ti\u00f1an propiedades medicinais, e prescrib\u00edan a aplicaci\u00f3n de graxa de abellaruco para deter as picaduras de moscas, e trataban os ollos co fume de patas queimadas de abellaruco para curar doenzas femininas non especificadas.\nNo hindu\u00edsmo a forma que adoptaba o paxaro durante o voo cr\u00edase que semellaba un arco, no que o longo peteiro era a frecha. A isto d\u00e9bese un nome s\u00e1nscrito da ave que significa \"arco de Vishnu\" e a s\u00faa asociaci\u00f3n cos deuses arqueiros. Cr\u00edase que os calumniadores se reencarnaban en abellarucos, debido ao veleno que metaforicamente levaban nas s\u00faas bocas.\nAs representaci\u00f3ns na arte cl\u00e1sica son raras para ser un paxaro tan rechamante. O \u00fanico exemplo co\u00f1ecido do Antigo Exipto \u00e9 un relevo que probablemente \u00e9 dun pequeno \"Merops orientalis\", que se encontra nunha parede do templo mortuorio da ra\u00ed\u00f1a Hatshepsut, e un mural romano antigo representando abellarucos de cara azul na vila de Agripina. Os abellarucos aparecen en selos de correos de polo menos 38 pa\u00edses, os m\u00e1is com\u00fans son o abellaruco com\u00fan europeo e os \"Merops nubicus\" e \"Merops nubicoides\"."}
{"id": "369239", "revid": "27155", "url": "https://gl.wikipedia.org/wiki?curid=369239", "title": "Mer\u00f3pido", "text": ""}
{"id": "369240", "revid": "27155", "url": "https://gl.wikipedia.org/wiki?curid=369240", "title": "Meropidae", "text": ""}
{"id": "369241", "revid": "89787", "url": "https://gl.wikipedia.org/wiki?curid=369241", "title": "Kazuyoshi Hoshino", "text": " \u00e9 un expiloto de carreiras e empresario do Xap\u00f3n.\nAndaina no automobilismo.\nO alcume de Hoshino era . Ga\u00f1ou os campionatos nacionais de motocr\u00f3s xapon\u00e9s nas clases 90cc e 125cc para Kawasaki en 1968 antes de cambiar aos coches como un piloto de f\u00e1brica de Nissan en 1969.\nHoshino participou en dous Grandes Premios de F\u00f3rmula 1, debutou o 24 de outubro de 1976 no Gran Premio do Xap\u00f3n de 1976. pilotando un Tyrrell-Ford para Heros Racing, retirouse logo de esgotar o seu fornezo de pneum\u00e1ticos. Regresou en \u00e1 F\u00f3rmula 1 na tempada de e volveu participar no Gran Premio do Xap\u00f3n de 1977 tam\u00e9n con Heros Racing. Terminou no und\u00e9cimo lugar pilotando un vello Kojima-Ford.\nO seu \u00fanico triunfo no campionato mundial foi na carreira do Campionato Mundial de Sportscar de 1985 na carreira dos 1000 km de Fuji, que foi boicoteado por moitos equipos competidores debido \u00e1 choiva torrencial.\nHoshino ga\u00f1ou o campionato da F\u00f3rmula 2000 do Xap\u00f3n en 1975 e 1977, antes de ga\u00f1ar o campionato xapon\u00e9s da F\u00f3rmula 2 en 1978. A continuaci\u00f3n, competiu no campionato da F\u00f3rmula 3000 do xap\u00f3n, ga\u00f1ando ese t\u00edtulo en 1987, 1990 e 1993.\nHoshino tam\u00e9n dominou as Fuji Grand Champion Series nos anos 1970 e 1980. Ga\u00f1ou cinco t\u00edtulos en 1978, 1982, 1984, 1985 e 1987, con 28 vitorias e 42 podios.\nComo o seu compatriota Masahiro Hasemi, continuou a s\u00faa carreira que compet\u00eda con Nissan, conducindo un Skyline GT-R para ga\u00f1ar o campionato xapon\u00e9s de coches de turismo na tempada 1990. Hoshino pilotou un Nissan R90C con Toshio Suzuki para ga\u00f1ar o Suzuka 1000 de 1990. Hoshino e Suzuki tam\u00e9n ga\u00f1aron o campionato de prototipos do Xap\u00f3n en 1991 e 1992. Cos compa\u00f1eiros en Nissan Motorsports Aguri Suzuki e Masahiko Kageyama, Hoshino pilotou un Nissan R390 GT1 para terminar en terceiro lugar nas 1998 24 Horas de Le Mans de 1998.\nHoshino retirouse das carreiras en 2002 e agora segue dirixindo o seu propio equipo Super GT e a s\u00faa propia compa\u00f1\u00eda especializada de repostos de Nissan, Impul. Desde 2003, o seu equipo de carreiras ga\u00f1ou o campionato de F\u00f3rmula Nippon sete veces en oito anos. O seu fillo, Kazuki Hoshino, compite en Super GT, pilotando para o equipo do seu pai.\nRexistro de carreiras.\nResultados no campionato xapon\u00e9s de Top Formula.\nEsta secci\u00f3n \u00e9 un anaco. Podes axudar expand\u00edndoa.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "369242", "revid": "1131", "url": "https://gl.wikipedia.org/wiki?curid=369242", "title": "G\u00f3mez Garc\u00eda de Valladolid", "text": ""}
{"id": "369309", "revid": "98629", "url": "https://gl.wikipedia.org/wiki?curid=369309", "title": "Pierre de la Rue", "text": "Pierre de la Rue, nado cara a 1460, probablemente na contorna de Tournai, na rexi\u00f3n flamenga da actual B\u00e9lxica, e finado o 20 de novembro de 1518, foi un cantante e compositor francoflamengo da \u00e9poca do Renacemento.\nPertence \u00e1 mesma xeraci\u00f3n que Josquin des Pr\u00e9s e est\u00e1 moi ligado \u00e1 capela musical da corte dos Habsburgo.Figura, xunto con Alexander Agricola, Antoine Brumel, Heinrich Isaac, Jacob Obrecht e Gaspar van Weerbeke como un dos compositores m\u00e1is famosos e influentes da polifon\u00eda dos Pa\u00edses Baixos nas d\u00e9cadas arredor de 1500.\nTraxectoria.\nPrimeiros anos.\n\u00c9 moi probable que Pierre de la Rue nacese en Tournai, na actual B\u00e9lxica, e que recibise a primeira educaci\u00f3n na catedral de Nosa Se\u00f1ora desa cidade, que ti\u00f1a unha secci\u00f3n musical moi reco\u00f1ecida. Poder\u00eda ser o fillo de Jean de la Rue, un mestre \"enlumineur \"(unha especie de decorador de manuscritos) da cidade de Tournai.\nA\u00ednda que non hai rastro de datos da s\u00faa infancia en rexistro ning\u00fan, consta un cantante tenor chamado Peter vander Straten (o equivalente flamengo do seu nome) nos arquivos da catedral de San Miguel e Santa G\u00fadula de Bruxelas, entre 1469 e 1470; alg\u00fans autores consideran que se trate, realmente, de Pierre de la Rue.\nEn 1471 exerc\u00eda como cantante na igrexa de Santiago de Gante e, entre 1472 e 1477, estivo tam\u00e9n empregado en Nieuwpoort, na igrexa de Onze-Lieve-Vrouw, en cuxos libros de contas aparece o seu nome neses anos.\nDo seu paradoiro durante a d\u00e9cada de 1480 apenas hai datos. Algunhas biograf\u00edas s\u00faas non recentes sit\u00faano en Siena, Italia, entre 1483 e 1485, a\u00ednda que hoxe est\u00e1 confirmado que o De la Rue que aparece neses rexistros era un cantante diferente. \u00c9 probable que Pierre de la Rue non te\u00f1a \u00eddo nunca a Italia, ao contrario do que era habitual entre os compositores francoflamengos m\u00e1is salientables da \u00e9poca.\nEntre 1489 e 1492 hai documentos de pagamentos ao seu favor nunha instituci\u00f3n relixiosa de 's-Hertogenbosch, novamente como Peter vander Straten, e neles ind\u00edcase que vi\u00f1a desde Colonia, polo que se sup\u00f3n que pasou algunha tempada en Alema\u00f1a como cantante. En 1492 ingresou na \"Grande Capela\" do emperador Maxmiliano I de Habsburgo, baixo cuxo mecenado permaneceu o resto da s\u00faa vida.\nA \"Grande Capela\".\nA \"Grande Capela\", a instituci\u00f3n musical da corte borgo\u00f1oa dos Habsburgo, xa ti\u00f1a unha historia distinguida no momento en que Filipe o Fermoso a herdou en 1494. Trat\u00e1base do n\u00facleo musical da escola de Borgo\u00f1a, onde traballaban compositores como Dufay, Busnois, Gilles Joye e Hayne van Ghizeghem, e onde se copiaba en manuscritos a m\u00fasica de Ockeghem. Era unha sede musical formidable, que igualou a calidade da capela papal e que continuou mellorando no s\u00e9culo XVI, con compositores como Marbrianus de Orto, Nicolas Champi\u00f3n, Gilles Reingot, Antonius Divitis e Alexander Agricola. Este era o ambiente musical no que De la Rue se intoduce na s\u00faa madureza como compositor.\nDespois de ingresar na \"Gran Capela\", Pierre de la Rue fixo d\u00faas viaxes a Espa\u00f1a. Na segunda viaxe, en 1506, naufragou no canal da Mancha e pasou tres meses na corte de Henrique VII de Inglaterra. Logo de dous anos m\u00e1is en Castela ao servizo de Xoana I (Xoana a Tola) regresou aos Pa\u00edses Baixos en 1508, probabelmente porque Xoana fora forzada a ceder o poder.\nNas s\u00faas viaxes coa \"Grande Capela\" co\u00f1eceu moitos dos outros compositores francoflamengos, como Josquin des Pr\u00e9s ou Heinrich Isaac, e estes encontros puideron resultar decisivos no desenvolvemento do seu estilo.\nDerradeiros anos.\nEntre 1508 e 1514, a corte estaba instalada en Mechelen e en Bruxelas, e raramente viaxaba. Suponse que estes foron os anos m\u00e1is produtivos para De la Rue como compositor, xa que ter\u00eda o tempo m\u00e1is libre, sen os rigores dos desprazamentos anteriores por Europa. Pouco despois da maior\u00eda de idade de Carlos V en 1515, a corte retomou as s\u00faas viaxes. De la Rue retirouse logo dunha grande xira por todas as cidades do Norte de Europa pertencentes ao Imperio en 1516. A partir de ent\u00f3n, permaneceu na cidade belga de Courtrai ata a s\u00faa morte dous anos m\u00e1is tarde.\nA\u00ednda que o seu epitafio alude \u00e1 posibilidade de que ter\u00eda traballado nalg\u00fan momento nas cortes de Francia e de Hungr\u00eda, non conservamos documentaci\u00f3n ningunha que o corrobore. Por\u00e9n, hai lagoas na s\u00faa biograf\u00eda nas d\u00e9cadas de 1470 e de 1480.\nDe la Rue pediu ser enterrado no lado esquerdo do altar da igrexa de Courtrai, pero a localizaci\u00f3n exacta non se co\u00f1ece. A este respecto, o epitafio s\u00f3 se conserva en varias copias que resultan parcialmente contraditorias. Nese epitafio indica, iso si, que fora unha persoa xenerosa e virtuosa, \"non dada aos delitos de Venus\", ao contrario que outros compositores como compositor Nicolas Gombert (que fora condenado por acosar un rapaz), Ghiselin Danckerts (despedido do coro da Capela Sistina por ser excesivamente \"dado \u00e1s mulleres\") ou Gilles Joye (escribiu unha misa baseada no nome da s\u00faa prostituta favorita). Semella que Pierre de la Rue foi apreciado polos seus colegas durante a s\u00faa carreira.\nObra.\nO seu estilo.\nPierre de la Rue escribiu misas, motetes e magnificats, lamentaci\u00f3ns e canci\u00f3ns, unha gama moi diversa de composici\u00f3ns propia dun dos compositores principais da Europa do momento. Alg\u00fans estudosos suxeriron que todo o que compuxo foi durante os derradeiros 20 anos da s\u00faa vida, principalmente cando estaba ao servizo da corte imperial, a\u00ednda que a dataci\u00f3n de moitas das s\u00faas obras \u00e9 moi dif\u00edcil. Estilisticamente, as s\u00faas obras son m\u00e1is similares \u00e1s de Josquin que \u00e1s de calquera outro compositor da s\u00faa \u00e9poca.\nCon todo, hai alg\u00fans trazos caracter\u00edsticos do estilo de De la Rue estilo. Ti\u00f1a gusto polos rangos de voz extremadamente baixos, descendendo \u00e1s veces ata C ou mesmo a B; tam\u00e9n empregou m\u00e1is cromatismo que a maior\u00eda dos seus contempor\u00e1neos, e gran parte do seu traballo \u00e9 rica en disonancia. Tam\u00e9n rompeu as texturas longas e densas inserindo pasaxes de contraste para d\u00faas voces, algo feito tam\u00e9n por Ockeghem e Josquin des Pr\u00e9s. E foi tam\u00e9n un dos primeiros en estender a cinco ou a seis voces o est\u00e1ndar que, ata ese momento, fora de catro voces. Un das s\u00faas misas para seis voces, a \"Missa Ave sanctissima Maria\", \u00e9 un canon a seis voces, un logro tecnicamente dif\u00edcil que evoca alg\u00fans traballos de Ockeghem.\nA escritura can\u00f3nica \u00e9 unha caracter\u00edstica particularmente importante do estilo de Pierre de la Rue, polo que foi moi reco\u00f1ecido. Gust\u00e1balle escribir canons de complexidade considerable, en lugar de limitarse a unha simple imitaci\u00f3n. A segunda das s\u00faas d\u00faas misas, baseada na melod\u00eda de \"L'homme arm\u00e9\", comeza e remata cos canons da mensuraci\u00f3n, nos que todas as voces cantan o mesmo, mais a velocidades diferentes. este \u00e9 outro logro de virtuosismo contrapunt\u00edstico digna de Josquin ou de Ockeghem; de feito, De la Rue \u00e1s veces parec\u00eda estar en competencia consciente co m\u00e1is nomeado Josquin. O Agnus Dei de pechamento desta misa \u00e9 o \u00fanico canon de mensuraci\u00f3n co\u00f1ecido desa \u00e9poca para catro voces, coas catro voces cantando a mesma melod\u00eda.\nPierre de la Rue escribiu seis pezas que son completamente can\u00f3nicas de principio a fin, o que abrangue d\u00faas misas, tres motetes e unha canci\u00f3n, e escribiu tres misas m\u00e1is, dous motets e tres canci\u00f3ns que se basean no canon mais conte\u00f1en algunhas secci\u00f3ns libres; e hai outras moitas obras que incl\u00faen secci\u00f3ns can\u00f3nicas. No seu uso dos canons, puido ter influencias de Matthaeus Pipelare, quen escribiu unha das misas can\u00f3nicas m\u00e1is temper\u00e1s que De la Rue seguramente co\u00f1ec\u00eda, xa que era parte do repertorio da capela do corte dos Habsburgo."}
{"id": "369310", "revid": "61897", "url": "https://gl.wikipedia.org/wiki?curid=369310", "title": "Escola francoflamenga", "text": ""}
{"id": "369311", "revid": "1131", "url": "https://gl.wikipedia.org/wiki?curid=369311", "title": "Premio Xos\u00e9 Mar\u00eda D\u00edaz Castro de poes\u00eda", "text": "O premio Xos\u00e9 Mar\u00eda D\u00edaz Castro de poes\u00eda \u00e9 un certame de poes\u00eda convocado polo Concello de Guitiriz para honrar a memoria de Xos\u00e9 Mar\u00eda D\u00edaz Castro e contribu\u00edr \u00e1 promoci\u00f3n da poes\u00eda galega. A primeira edici\u00f3n do certame realizouse en 2016."}
{"id": "369313", "revid": "98629", "url": "https://gl.wikipedia.org/wiki?curid=369313", "title": "Tournai", "text": "Tournai (en alem\u00e1n Dornick; en lat\u00edn Tornacum; en neerland\u00e9s Doornik) \u00e9 unha cidade franc\u00f3fona de B\u00e9lxica situada na rexi\u00f3n valoa, cabeceira de distrito na provincia de Hainaut e sede de bispado.\nTournai \u00e9 unha das cidades m\u00e1is antigas de B\u00e9lxica, xunto con Arlon e Tongres. Tivo un papel hist\u00f3rico, econ\u00f3mico e cultural importante no Condado de Flandres durante a Idade Media e o Renacemento.\nTanto o campanario de Tournai (\"Beffroi\" en franc\u00e9s; \"Belfort\" en neerland\u00e9s), o m\u00e1is antigo de B\u00e9lxica, como a Catedral de Nosa Se\u00f1ora (\"Cath\u00e9drale de Notre-Dame \"en franc\u00e9s; \"Onze-Lieve-Vrouwekathedraal\" en neerland\u00e9s) est\u00e1n inclu\u00eddos na listaxe do patrimonio da humanidade da UNESCO. A catedral, impo\u00f1ente construci\u00f3n de arte rom\u00e1nica e de arquitectura g\u00f3tica, \u00e9 co\u00f1ecida polos seus cinco campanarios e polo seu tesouro. Xunto coa cidade francesa de Lille e a cidade flamenga de Kortrijk, forma a eurometr\u00f3pole Lille-Tournai-Kortrijk.\nEtimolox\u00eda.\nA cidade est\u00e1 documentada baixo os nomes de \"Turris Nervorium\" (s\u00e9culo I), \"Turnacum\" (300) e \"Turnaco\" (365), que significa \"lugar\" (sufixo c\u00e9ltico \"\u0101ko\" &gt;) \"dos outeiros\" (galo \"turno-\" \u00abaltura\u00bb [?], cf. bret\u00f3n \"torn-aot\" \u00abcantil\u00bb).\nProd\u00facese homonimia con outros lugares como Tournai-sur-Dive e os numerosos Tournay, Tourniac, Tornac, etc\u00e9tera. O mesmo elemento \"turno-\" pode identificarse en \"Turno-magus\" &gt; Tournon e en \"Turno-durum\" &gt; Tonnerre.\nHistoria.\nA cidade, establecida hai m\u00e1is de 2.000 anos, foi cambiando sucesivamente de dominio: galo-romana, franca (cidade real baixo os reinados de Khilderico I e de Clodoveo I e, xa que logo, a primeira capital de Francia).\nArredor do ano 850 foi integrada no Condado de Flandres, que se converteu en Estado vasalo do rei de Francia. A partir de 1187, despois das loitas dos seus habitantes, a cidade obtivo certa independencia de cara ao resto do condado, e pasou a depender directamente da coroa de Francia.\nPermaneceu sendo francesa ata 1521 (exceptuando unha breve ocupaci\u00f3n inglesa baixo Henrique VIII en 1513). En 1521, o asedio da cidade terminou por facela pasar a mans de Carlos V, e Tournai uniuse as\u00ed aos Pa\u00edses Baixos espa\u00f1ois.\nLu\u00eds XIV reconquistouna para Francia en 1668, pero tivo que cedela a Austria en 1713. A partir desa data, a cidade correu a mesma sorte que o conxunto dos Pa\u00edses Baixos austr\u00edacos. En 1755 tivo lugar a batalla de Fontenoy (poboaci\u00f3n situada a uns 10 quil\u00f3metros de Tournai), con vitoria francesa e irlandesa contra as tropas inglesas e austr\u00edacas.\nA cidade foi conquistada por Francia baixo a Revoluci\u00f3n e o Imperio. Uniuse ao reino dos Pa\u00edses Baixos en 1815. Foi integrada na B\u00e9lxica independente en 1830.\nSituaci\u00f3n e lugares de interese.\nConta entre os seus monumentos m\u00e1is importantes co \"Belfort\" ou \"Beffroi\", a torre do campanario desde a que se domina a cidade e os seus arredores, e coa catedral da Nosa Se\u00f1ora, de amplas naves, na que se realizaron traballos arqueol\u00f3xicos en 2007 e de restauraci\u00f3n en 2014."}
{"id": "369314", "revid": "25871", "url": "https://gl.wikipedia.org/wiki?curid=369314", "title": "Miguel Gil Casares", "text": "Miguel Gil Casares, nado en Santiago de Compostela o 22 de setembro de 1871 e finado na mesma cidade o 11 de abril de 1931, foi un m\u00e9dico e catedr\u00e1tico galego.\nTraxectoria.\nEra fillo do catedr\u00e1tico de Ciencias Ram\u00f3n Gil Villanueva e neto do qu\u00edmico Antonio Casares Rodr\u00edguez, amais de irm\u00e1n do avogado e pol\u00edtico Felipe Gil Casares.\nEstudou Medicina na Universidade de Santiago de Compostela. En 1894 doutorouse coa tese \"De hematocele yuxta-uterino\" , e en 1897 ga\u00f1ou a oposici\u00f3n \u00e1 c\u00e1tedra de Pediatr\u00eda. Despois pasou \u00e1 de Cl\u00ednica m\u00e9dica e \u00e1 de medicina interna. Foi un dos pioneiros da loita contra a tuberculose en Galicia. Foi senador pola Universidade de Santiago de Compostela entre o 10 de febreiro de 1921 e 1923.\nDesde a s\u00faa inauguraci\u00f3n en 1961 d\u00e1 nome ao Hospital Gil Casares.\nDatos persoais.\nCasou con Joaquina Armada Losada, irm\u00e1 do marqu\u00e9s de Figueroa, Juan Armada Losada, da que tivo cinco fillos: Juan, Ram\u00f3n, Mar\u00eda del Pilar, Bernardo e Joaqu\u00edn."}
{"id": "369318", "revid": "132", "url": "https://gl.wikipedia.org/wiki?curid=369318", "title": "Declaraci\u00f3n universal dos dereitos humanos", "text": ""}
{"id": "369320", "revid": "1888", "url": "https://gl.wikipedia.org/wiki?curid=369320", "title": "Benito Ramallo", "text": "Benito Ramallo G\u00f3mez, nado en Noia o 17 de febreiro de 1901 e finado en Santiago de Compostela o 15 de novembro de 1972, foi un mestre e pol\u00edtico galego. Foi nomeado alcalde de Baiona en xu\u00f1o de 1936, tras a dimisi\u00f3n de Manuel Godoy Agrelo por motivos persoais.\nTraxectoria.\nFoi un mestre avanzado que apostou pola ensinanza en Baiona, sendo un dos precursores das escolas nocturnas de Baiona nas que os alumnos eran numerosos. Tam\u00e9n foi presidente do Consello Local de Primeira Ensinanza de Baiona e conseguiu varias subvenci\u00f3ns para bibliotecas nos centros educativos do concello.\nFoi moi activo na s\u00faa vida p\u00fablica e impartiu cursos nas misi\u00f3n pedag\u00f3xicas para nenas en Baiona. Tam\u00e9n foi moi afeccionado ao teatro a nivel afeccionado. Foi secretario do Liceo Mar\u00edtimo de Baiona nos anos da II Rep\u00fablica.\nFormaba parte da corporaci\u00f3n do Concello de Baiona cando gobernaba Manuel Godoy Agrelo, ocupando o cargo de primeiro tenente de alcalde. Cando o alcalde dimitiu en xu\u00f1o de 1936, Benito Ramallo f\u00edxose cargo da alcald\u00eda de forma interina. Formou goberno nese mesmo mes, e nomeou primeiro tenente de alcalde a Agust\u00edn Villafines Gonz\u00e1lez, albanel de Baiona e militante do Partido Sindicalista.\nLogo do golpe de Estado do 18 de xullo de 1936 estaba Agust\u00edn Villafines \u00e1 fronte da alcald\u00eda. Foron cesados do goberno en agosto de 1936, e Benito Ramallo foi xulgado por rebeli\u00f3n militar. A causa foi sobresida de forma provisional, e foi separado do servizo como mestre e baixa na escala o 11 de maio de 1940. Abr\u00edronlle expediente de responsabilidades pol\u00edticas en agosto de 1941, que foi sobresido por carecer de bens. Finou en Santiago de Compostela o 15 de novembro de 1972.\nVida persoal.\nCasou con Mar\u00eda del Carmen Iglesias Moreno e foi pai de Jos\u00e9 Luis e Manuel Mar\u00eda Ramallo Iglesias."}
{"id": "369321", "revid": "65337", "url": "https://gl.wikipedia.org/wiki?curid=369321", "title": "Tornacum", "text": ""}
{"id": "369322", "revid": "65337", "url": "https://gl.wikipedia.org/wiki?curid=369322", "title": "Dornick", "text": ""}
{"id": "369323", "revid": "65337", "url": "https://gl.wikipedia.org/wiki?curid=369323", "title": "Doornik", "text": ""}
{"id": "369324", "revid": "89787", "url": "https://gl.wikipedia.org/wiki?curid=369324", "title": "Radiois\u00f3topo", "text": "Ch\u00e1mase radiois\u00f3topo ou radion\u00facleo a aquel is\u00f3topo que \u00e9 radioactivo. A palabra is\u00f3topo, do grego \"en mesmo sitio\", \u00fasase para indicar que todos os tipos de \u00e1tomos dun mesmo elemento qu\u00edmico at\u00f3panse no mesmo sitio da t\u00e1boa peri\u00f3dica.\u00a0Os \u00e1tomos que son is\u00f3topos entre si, son os que te\u00f1en igual n\u00famero at\u00f3mico (n\u00famero de prot\u00f3ns\u00a0no n\u00facleo), pero diferente n\u00famero m\u00e1sico (suma de n\u00famero de neutr\u00f3ns e o de prot\u00f3ns\u00a0no n\u00facleo). Os distintos is\u00f3topos dun elemento, difiren pois no n\u00famero de neutr\u00f3ns. Hai varios tipos de is\u00f3topos os cales a\u00ednda non te\u00f1en un nome fixo xa que cambian constantemente."}
{"id": "369325", "revid": "89787", "url": "https://gl.wikipedia.org/wiki?curid=369325", "title": "Hidr\u00f3xido", "text": "Os hidr\u00f3xidos son un grupo de compostos qu\u00edmicos formados por un metal e un ou varios ani\u00f3ns\u00a0hidroxilos. O hidr\u00f3xido, combinaci\u00f3n que deriva da auga por substituci\u00f3n dun dos seus \u00e1tomos de hidr\u00f3xeno por un metal, est\u00e1 presente en moitas bases.\u00a0Non debe confundirse cun hidroxilo, o grupo OH formado por un \u00e1tomo de os\u00edxeno e outro de hidr\u00f3xeno, caracter\u00edstico dos alcois e fenois. Antigamente os hidr\u00f3xidos dos metais alcalinos e do amonio eran co\u00f1ecidos co nome de \u00e1lcalis, pero este termo tras a implantaci\u00f3n da nomenclatura moderna \u00fasase m\u00e1is para denominar a calquera substancia que presenta car\u00e1cter alcalino.\nFormulaci\u00f3n.\nOs hidr\u00f3xidos form\u00falanse escribindo o metal seguido do grupo dependente coa base dun i\u00f3n\u00a0de radical adecuado con hidroxilo; este vai entre par\u00e9ntese se o sub\u00edndice \u00e9 maior dun. Nom\u00e9anse utilizando a palabra hidr\u00f3xido seguida do nome do metal, con indicaci\u00f3n da s\u00faa valencia, se tivese m\u00e1is dunha. Por exemplo, o Ni(OH)2 \u00e9 o hidr\u00f3xido de n\u00edquel(II) e o Ca(OH)2 \u00e9 o hidr\u00f3xido de calcio (v\u00e9xase nomenclatura qu\u00edmica).\nAs disoluci\u00f3ns acuosas dos hidr\u00f3xidos te\u00f1en car\u00e1cter b\u00e1sico, xa que estes se disocian no cati\u00f3n\u00a0met\u00e1lico e os i\u00f3ns hidr\u00f3xido. Isto \u00e9 as\u00ed porque o enlace entre o metal e o grupo hidr\u00f3xido \u00e9 de tipo i\u00f3nico, mentres que o enlace entre o os\u00edxeno e o hidr\u00f3xeno \u00e9 covalente. Por exemplo:\nOs hidr\u00f3xidos resultan da combinaci\u00f3n dun \u00f3xido b\u00e1sico coa auga. Os hidr\u00f3xidos tam\u00e9n se co\u00f1ecen co nome de bases.\u00a0Estes compostos son substancias que en soluci\u00f3n producen i\u00f3ns hidroxilo.\nClasificaci\u00f3n.\nNa clasificaci\u00f3n mineral\u00f3xica de Strunz\u00a0engl\u00f3banse dentro do grupo dos \u00f3xidos, a\u00ednda que hai bibliograf\u00edas que os tratan como un grupo \u00e1 parte.\nOs hidr\u00f3xidos clasif\u00edcanse en b\u00e1sicos, anf\u00f3teros e \u00e1cidos. Por exemplo, o Zn(OH)2 \u00e9 un hidr\u00f3xido anf\u00f3tero xa que:\nNomenclatura.\nSon, pois, compostos ternarios formados por un elemento met\u00e1lico, os\u00edxeno e hidr\u00f3xeno (estes dous \u00faltimos elementos forman un grupo chamado oxhidrilo ou hidroxilo). Exemplos: \nTam\u00e9n hai outra nomenclatura: numerais de stock\nD\u00e9bese buscar a valencia dos elementos na t\u00e1boa peri\u00f3dica. \u00c9 o n\u00famero que hai que p\u00f3r entre par\u00e9ntese."}
{"id": "369326", "revid": "98629", "url": "https://gl.wikipedia.org/wiki?curid=369326", "title": "Domingo Sanguento (1905)", "text": "O Domingo Sanguento ou Domingo Vermello foi unha matanza realizada pola Garda Imperial rusa contra manifestantes pac\u00edficos, conducidos polo pai Gap\u00f3n. Sucedeu en San Petersburgo o 22 de xaneiro de 1905 (9 de xaneiro segundo o calendario xuliano ent\u00f3n vixente en Rusia), d\u00eda no que 200\u00a0000 traballadores se reuniron \u00e1s portas do Palacio de Inverno, residencia do tsar Nicolao II.\nOs obreiros, organizados polo padre Gap\u00f3n, procuraban demandar directamente ao tsar un salario m\u00e1is alto e mellores condici\u00f3ns laborais, tras o fracaso de numerosas folgas feitas a finais do ano 1904. Os manifestantes levaban ese d\u00eda iconas relixiosas, ademais de retratos do tsar, para demostrar que as s\u00faas intenci\u00f3ns eran pac\u00edficas.\nO tsar Nicolao II non se atopaba no palacio neses momentos xa que fora a pasar a fin de semana a Tsarskoe Selo, pero o seu t\u00edo, o gran duque Vladimir Aleksandrovich, ordenou abrir fogo contra a multitude; en total est\u00edmase que morreron uns 200 manifestantes e 800 quedaron feridos, entre eles mulleres e nenos. A noticia da matanza non tardou en expandirse por todo o pa\u00eds e isto causou que moitos campesi\u00f1os se sublevasen en zonas rurais, que houbese numerosas folgas en diferentes cidades e mot\u00edns nas Forzas armadas que se estenderon durante un ano.\nEn 1906 Nicolao II tratou de tranquilizar os manifestantes, para o que creou o parlamento ruso, a Duma, pero a opini\u00f3n do pobo xa se volveu moi radical debido aos asasinatos e a violencia anterior. Os socialistas boicotearon a Duma e finalmente esta suspendeu a s\u00faa actividade en 1917, pola depresi\u00f3n econ\u00f3mica que se orixinou na primeira guerra mundial, e polo \u00e9xito da Revoluci\u00f3n Bolxevique."}
{"id": "369334", "revid": "98629", "url": "https://gl.wikipedia.org/wiki?curid=369334", "title": "Grupos \u00e9tnicos de Europa", "text": "Os grupos \u00e9tnicos de Europa son a principal \u00e1rea de estudo da etnolox\u00eda europea, un campo da antropolox\u00eda relacionado con varios grupos \u00e9tnicos que residen nas naci\u00f3ns de Europa. Segundo a monograf\u00eda alem\u00e1 \"Minderheitenrechte in Europa\" co-editada por Pan e Pfeil (2002) existen 87 pobos de Europa, dos cales, 33 forman a maior\u00eda da poboaci\u00f3n en polo menos un estado soberano, mentres que os restantes 54 constit\u00faen minor\u00edas. O n\u00famero total da poboaci\u00f3n minoritaria en Europa est\u00edmase en 105 mill\u00f3ns de persoas, representando o 14% dos 770 mill\u00f3ns de europeos.\nNon existe unha definici\u00f3n precisa e universalmente aceptada dos termos \"grupo \u00e9tnico\" ou \"nacionalidade\". No contexto da etnograf\u00eda europea en particular, os termos \"grupo \u00e9tnico\", \"pobo\" (sen estado naci\u00f3n), \"nacionalidade\", \"minor\u00eda nacional\", \"minor\u00eda \u00e9tnica\", \"comunidade ling\u00fc\u00edstica\", \"grupo ling\u00fc\u00edstico\", \"minor\u00eda ling\u00fc\u00edstica\" e o \"haplogrupo\" xen\u00e9tico son empregados como sin\u00f3nimos, malia que as preferencias por un ou outro termo poden variar dependendo da situaci\u00f3n espec\u00edfica dos pa\u00edses de Europa.\nVisi\u00f3n global.\nExisten oito pobos de Europa (definidos pola lingua) con m\u00e1is de 30 mill\u00f3ns de membros residindo en Europa. Estes oito grupos representan arredor de 465 mill\u00f3ns de persoas ou o 65% da poboaci\u00f3n europea:\nArredor de 20 ou 25 mill\u00f3ns de europeos (3%) son membros de di\u00e1sporas de orixe non europea. A poboaci\u00f3n da Uni\u00f3n Europea, con m\u00e1is de cincocentos mill\u00f3ns de residentes, representa dous terzos da poboaci\u00f3n europea.\nTanto Espa\u00f1a coma o Reino Unido son casos especiais nos que a designaci\u00f3n de nacionalidade espa\u00f1ola e brit\u00e1nica, pode xerar controversia con aspectos \u00e9tnicos que afectan a varios grupos rexionais. Su\u00edza \u00e9 un caso semellante, pero os subgrupos ling\u00fc\u00edsticos dos su\u00edzos non son debatidos en termos de etnicidade e Su\u00edza \u00e9 considerado un \"estado multiling\u00fce\" m\u00e1is que un \"estado multi\u00e9tnico\".\nClasificaci\u00f3n ling\u00fc\u00edstica.\nCunha poboaci\u00f3n de preto de 730 mill\u00f3ns de persoas (no 2005), arredor do 80% ou m\u00e1is de 600 mill\u00f3ns pertencen a algunha das seguintes tres p\u00f3las das linguas indoeuropeas, a eslava, a rom\u00e1nica e a xerm\u00e1nica. Os meirandes grupos \u00e9tnicos que non se encadran en ningunha desas tres p\u00f3las son gregos (arredor de 12 mil\u00f3ns) e os albaneses (arredor de 8 mill\u00f3ns). Ademais das linguas da familia indoeuropea existen outras d\u00faas familias ling\u00fc\u00edsticas no continente europeo: as linguas turcas e as linguas ur\u00e1licas. As linguas sem\u00edticas que dominan a costa do norte de \u00c1frica e Oriente Pr\u00f3ximo est\u00e1n preservadas en Malta, un arquip\u00e9lago no mar Mediterr\u00e1neo. As linguas cauc\u00e1sicas noroccidentais, a lingua \u00e9uscara, as linguas kartvelianas e as linguas cauc\u00e1sicas nororientais son linguas illadas sen relaci\u00f3n co\u00f1ecida con outra lingua de dentro ou f\u00f3ra de Europa.\nGrupos \u00e9tnicos por pa\u00edses.\nPan e Pfeil (2002) distinguen 33 pobos que forman a maior\u00eda da poboaci\u00f3n de polo menos un estado soberano situado xeograficamente en Europa. Estas maior\u00edas var\u00edan dende poboaci\u00f3ns case homox\u00e9neas como as de Albania ou Polonia, a lixeiras maior\u00edas de Letonia ou B\u00e9lxica. Montenegro \u00e9 un estado multi\u00e9tnico no que non hai un grupo que forme a maior\u00eda."}
{"id": "369346", "revid": "23204", "url": "https://gl.wikipedia.org/wiki?curid=369346", "title": "Alem\u00e1ns", "text": ""}
{"id": "369361", "revid": "23204", "url": "https://gl.wikipedia.org/wiki?curid=369361", "title": "Polacos", "text": ""}
{"id": "369400", "revid": "98629", "url": "https://gl.wikipedia.org/wiki?curid=369400", "title": "Sandra Ortega Mera", "text": "Sandra Ortega Mera, nada na Coru\u00f1a o 19 de xullo de 1968, \u00e9 unha empresaria galega, unha das principais accionistas de Inditex.\nTraxectoria.\n\u00c9 a filla m\u00e1is vella de Amancio Ortega e a s\u00faa primeira muller, Rosal\u00eda Mera. Ten o grao en Psicolox\u00eda pola Universidade de Santiago de Compostela. Ap\u00f3s a morte da s\u00faa nai, Rosal\u00eda Mera, en 2013, herdou a participaci\u00f3n do 7% que esta ti\u00f1a en Inditex, a empresa fundada polo seu pai Amancio Ortega, co que se converteu na muller m\u00e1is rica de Espa\u00f1a cun valor neto de 7300 mill\u00f3ns de d\u00f3lares.\nO seu grupo empresarial, Rosp Corunna, acadou en 2015 e 2016 uns beneficios de 105 e 89,6 mill\u00f3ns de euros respectivamente.\nOrtega traballa coa fundaci\u00f3n creada pola s\u00faa nai para persoas con discapacidade mental e f\u00edsica, a Fundaci\u00f3n Paideia Galiza."}
{"id": "369402", "revid": "89787", "url": "https://gl.wikipedia.org/wiki?curid=369402", "title": "Godfrey Harold Hardy", "text": "Godfrey Harold Hardy , nado en Cranleigh, Surrey, o 7 de febreiro de 1877 e finado en Cambridge o 1 de decembro de 1947 foi un matem\u00e1tico brit\u00e1nico tam\u00e9n co\u00f1ecido como G. H. Hardy que formulou a desigualdade que leva o seu nome. Foi o principal valedor en Gran Breta\u00f1a e director de tese do matem\u00e1tico autodidacta indio Ramanujan (1887-1920), co\u00f1ecido por algunhas das s\u00faas asombrosas f\u00f3rmulas.\nTraxectoria.\nGodfrey Hardy naceu en Cranleigh, Surrey, Inglaterra. Os seus pais, ambos mestres de escola, ti\u00f1an inclinaci\u00f3n polas matem\u00e1ticas.\nA inclinaci\u00f3n natural de Hardy cara \u00e1s matem\u00e1ticas f\u00edxose presente moi cedo. Cando ti\u00f1a dous anos escrib\u00eda n\u00fameros superiores a dous mill\u00f3ns, e p\u00fa\u00f1ase a proba a si mesmo factorizando os n\u00fameros dos himnos na Igrexa.\nTras ir \u00e1 escola en Cranleigh, Hardy entrou no Winchester College. En 1896, pasou ao Trinity College (Cambridge). Ocupou a c\u00e1tedra Sadleirian desde 1931 at\u00e9 1942; deixara Cambridge en 1919 para facerse cargo da c\u00e1tedra de xeometr\u00eda Savilian en Oxford."}
{"id": "369403", "revid": "17467", "url": "https://gl.wikipedia.org/wiki?curid=369403", "title": "Georgi Gap\u00f3n", "text": ""}
{"id": "369410", "revid": "47401", "url": "https://gl.wikipedia.org/wiki?curid=369410", "title": "G. H. Hardy", "text": ""}
{"id": "369438", "revid": "89787", "url": "https://gl.wikipedia.org/wiki?curid=369438", "title": "Luiz Bueno", "text": "Luiz Pereira Bueno tam\u00e9n co\u00f1ecido como Luis Bueno nado en S\u00e3o Paulo, Brasil o 16 de xaneiro de 1937 e finado en Atibaia, Brasil o 8 de febreiro de 2011 era un piloto de carreiras do Brasil. Participou nun Gran Premio do Campionato Mundial de F\u00f3rmula 1, o 11 de febreiro de 1973. Non logrou ning\u00fan punto de campionato. Tam\u00e9n participou en varias carreiras de F\u00f3rmula 1 fora do campionato.\nBueno morreu de cancro a idade de 74 anos.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "369445", "revid": "98629", "url": "https://gl.wikipedia.org/wiki?curid=369445", "title": "Giorgio Bassi", "text": "Giorgio Bassi, nado o 20 de xaneiro de 1934 en Mil\u00e1n, \u00e9 un expiloto de carreiras de F\u00f3rmula 1 de Italia que competiu no Gran Premio de Italia de 1965 co equipo Scuderia Centro Sud. Tam\u00e9n foi un participante habitual na F\u00f3rmula 3 italiana e logrou un triunfo de clase na Targa Florio de 1965 nun ASA Prototype de 1 litro.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "369446", "revid": "1131", "url": "https://gl.wikipedia.org/wiki?curid=369446", "title": "MetLife Stadium", "text": "O MetLife Stadium \u00e9 un recinto deportivo estadounidense situado en East Rutherford, Nova Jersey (Estados Unidos), moi cerca da cidade de Nova York. \u00c9 parte do Complexo Deportivo de Meadowlands e serve como estadio local para d\u00faas franqu\u00edas da National Football League (NFL): os New York Giants e os New York Jets. O estadio \u00e9 propiedade da MetLife Stadium Company, unha empresa conxunta entre os Giants e os Jets, os cales constru\u00edron en conxunto o recinto utilizando fondos privados nun terreo propiedade da New Jersey Sports and Exposition Authority. O estadio foi inaugurado en 2010 co nome de New Meadowlands Stadium, mudando o seu nome ao ano seguinte por mor do patrocinio da aseguradora MetLife. Cun custo de construci\u00f3n de 1.600 mill\u00f3ns de d\u00f3lares, no seu momento de construci\u00f3n foi o estadio m\u00e1is caro do mundo. A s\u00faa capacidade \u00e9 de 82.500 espectadores, a segunda m\u00e1is grande da NFL."}
{"id": "369447", "revid": "5132", "url": "https://gl.wikipedia.org/wiki?curid=369447", "title": "New Meadowlands Stadium", "text": ""}
{"id": "369449", "revid": "5132", "url": "https://gl.wikipedia.org/wiki?curid=369449", "title": "Meadowlands Stadium", "text": ""}
{"id": "369453", "revid": "4817", "url": "https://gl.wikipedia.org/wiki?curid=369453", "title": "Delta 3", "text": ""}
{"id": "369458", "revid": "98629", "url": "https://gl.wikipedia.org/wiki?curid=369458", "title": "Relay Mirror Experiment", "text": "Relay Mirror Experiment, co\u00f1ecido tam\u00e9n polo seu acr\u00f3nimo RME e como Losat-R (\"Low Altitude Satellite\") e USA 52, foi un sat\u00e9lite artificial dos Estados Unidos constru\u00eddo pola empresa Ball Aerospace e lanzado o 14 de febreiro de 1990 mediante un foguete Delta 6920-8 desde o Centro Espacial de Cabo Ca\u00f1averal\nCaracter\u00edsticas.\nO obxectivo de RME foi probar novas tecnolox\u00edas relacionadas co reflexo desde o espazo de l\u00e1seres disparados deste terra e validar e caracterizar cuesti\u00f3ns como o apuntado, o seguimento e a dispersi\u00f3n dos feixes no contexto dun sistema de defensa contra m\u00edsiles. O experimento consistiu no disparo dun l\u00e1ser en terra cunha lonxitude de onda de 1064 micr\u00f3ns contra o sat\u00e9lite, consistente basicamente nun espello de 61\u00a0cm de di\u00e1metro, para reflectilo e alcanzar a un obxectivo situado tam\u00e9n en terra, cunha distancia total recorrida polo l\u00e1ser de 1200\u00a0km. RME conclu\u00edu as probas con \u00e9xito, demostrando que tras unha etapa de calibrado un l\u00e1ser pode reflectirse desde o espazo mediante un espello con gran precisi\u00f3n e estabilidade.\nRME foi inxectado nunha \u00f3rbita inicial de 479\u00a0km de apoxeo e 459\u00a0km de perixeo, cunha inclinaci\u00f3n orbital de 43,1 graos. O control de actitude do sat\u00e9lite fallou inicialmente, t\u00e9ndose que apagar un dos volantes de inercia do mesmo. O primeiro experimento de reflexi\u00f3n tivo lugar o 26 de xu\u00f1o de 1991. O sat\u00e9lite acabou reentrando na atmosfera terrestre e destruindose o 24 de maio de 1992."}
{"id": "369459", "revid": "4817", "url": "https://gl.wikipedia.org/wiki?curid=369459", "title": "RME", "text": ""}
{"id": "369460", "revid": "4817", "url": "https://gl.wikipedia.org/wiki?curid=369460", "title": "Losat-R", "text": ""}
{"id": "369461", "revid": "4817", "url": "https://gl.wikipedia.org/wiki?curid=369461", "title": "USA 52", "text": ""}
{"id": "369483", "revid": "23204", "url": "https://gl.wikipedia.org/wiki?curid=369483", "title": "Frisios", "text": ""}
{"id": "369489", "revid": "23204", "url": "https://gl.wikipedia.org/wiki?curid=369489", "title": "P\u00e9rez Torres", "text": "P\u00e9rez Torres \u00e9 unha empresa galega de servizos portuarios fundada no porto de Mar\u00edn en 1962. Opera en portos galegos e de Portugal dando servizos de estiba e desestiba de cargas en buques."}
{"id": "369492", "revid": "23204", "url": "https://gl.wikipedia.org/wiki?curid=369492", "title": "Pobo hui", "text": "Os hui (en , Xiao'erjing: \u062e\u064f\u0648\u0650\u0630\u064f\u0648; dungan: \u0425\u0443\u044d\u0439\u0437\u045e, \"Xuejzw\") son un grupo \u00e9tnico que se comp\u00f3n principalmente por musulm\u00e1ns da fe sunn\u00ed que viven na China, concentr\u00e1ndose as s\u00faas poboaci\u00f3ns nas provincias do noroeste e Zhongyuan. Segundo o censo de 2011, China \u00e9 o fogar 10,5 mill\u00f3ns de hui, a maior\u00eda dos cales fala chin\u00e9s e practican o islam, malia que alg\u00fans practican outras relixi\u00f3ns.\nO pobo hui \u00e9 \u00e9tnica e ling\u00fcisticamente semellante \u00f3s han coa excepci\u00f3n de que a maior\u00eda deles practica o islam, o que implica varias caracter\u00edsticas culturais distintivas. Por exemplo, como musulm\u00e1ns seguen as leis da dieta islm\u00e1mica e non consomen a carne de porco, a carne m\u00e1is consumida na China.\nOs hui son un dos 56 grupos \u00e9tnicos reco\u00f1ecidos pola China. O goberno defino o pobo hui como o que abrangue historicamente a t\u00f3dolos musulm\u00e1ns que non est\u00e1n presentes en ning\u00fan outro grupo \u00e9tnico da China Os hui falan predominantemente chin\u00e9s. De feito, o grupo \u00e9tnico hui \u00e9 \u00fanico entre as minor\u00edas chinesas por estar asociado a unha lingua sin\u00edtica.\nAs principais poboaci\u00f3ns hui conc\u00e9ntranse no noroeste da China (Ningxia, Gansu, Qinghai, Xinjiang), pero existen comunidades en todo o pa\u00eds, Pequ\u00edn, Mongolia Interior, Hebei, Hainan e Yunnan."}
{"id": "369493", "revid": "23204", "url": "https://gl.wikipedia.org/wiki?curid=369493", "title": "Hui", "text": ""}
{"id": "369494", "revid": "23204", "url": "https://gl.wikipedia.org/wiki?curid=369494", "title": "Rexi\u00f3n Aut\u00f3noma Uigur de Xinjiang", "text": ""}
{"id": "369496", "revid": "23204", "url": "https://gl.wikipedia.org/wiki?curid=369496", "title": "Ningxia", "text": "Ningxia (en ; xiao'erjing: \u0646\u064d \ufeb7\ufbff\u064e\u0627 \ufea7\u064f\ufeee\u0650 \u0630\u064f\ufeee\u0652 \u0630\u0650 \u062c\u0650 \ufe9b\u064f\ufeee\u0652), oficialmente Rexi\u00f3n Aut\u00f3noma Hui de Ningxia, \u00e9 unha rexi\u00f3n aut\u00f3noma da Rep\u00fablica Popular da China que se atopa no noroeste do pa\u00eds. Antigamente unha provincia da China, Ningxia foi incorporada a Gansu en 1954, pero foi separada en 1958 e constitu\u00edda como rexi\u00f3n aut\u00f3noma para o pobo hui, un dos 56 grupos \u00e9tnicos oficialmente reco\u00f1ecidos pola China. O vinte por cento da poboaci\u00f3n hui da China vive en Ningxia."}
{"id": "369497", "revid": "23204", "url": "https://gl.wikipedia.org/wiki?curid=369497", "title": "Rexi\u00f3n Aut\u00f3noma Hui de Ningxia", "text": ""}
{"id": "369498", "revid": "25871", "url": "https://gl.wikipedia.org/wiki?curid=369498", "title": "Lend a Paw", "text": "Lend a Paw \u00e9 unha curtametraxe cl\u00e1sica de animaci\u00f3n de 1941 por Walt Disney, distribu\u00eddo por RKO Radio Pictures e estreado en cines o 3 de outubro de 1941. \"Lend a Paw\" foi dirixido por Clyde Geronimi e a banda sonora \u00e9 obra de Leigh Harline. George Nicholas, Kenneth Muse, Nick Nichols, Bill Sturm, Eric Gurney, Norman Tate, Chick Otterstrom, Morey Reden e Emery Hawkins son os animadores do filme. As voces dos personaxes son as de Walt Disney como Mickey e Pinto Colvig como Pluto.\nA curtametraxe ga\u00f1ou o Oscar \u00e1 mellor curtametraxe animada na 14\u00aa edici\u00f3n dos Oscar en 1942."}
{"id": "369499", "revid": "23204", "url": "https://gl.wikipedia.org/wiki?curid=369499", "title": "Der Fuehrer's Face", "text": "Der Fuehrer's Face (orixinalmente titulado Donald Duck in Nutzi Land) \u00e9 unha curtametraxe estadounidense de animaci\u00f3n producida por Walt Disney Productions e estreada en 1943 por RKO Radio Pictures. A curtametraxe \u00e9 unha propaganda anti-nazi protagonizada polo Pato Donald que ten un pesadelo e traballa nunha f\u00e1brica da Alema\u00f1a Nazi. Foi dirixido por Jack Kinney e escrito por Joe Grant e Dick Huemer a partir dunha m\u00fasica orixinal de Oliver Wallace.\nA curtametraxe ga\u00f1ou o Oscar \u00e1 mellor curtametraxe animada na 15\u00aa edici\u00f3n dos Oscar en 1943."}
{"id": "369500", "revid": "23204", "url": "https://gl.wikipedia.org/wiki?curid=369500", "title": "Donald Duck in Nutzi Land", "text": ""}
{"id": "369524", "revid": "89787", "url": "https://gl.wikipedia.org/wiki?curid=369524", "title": "Vaso de precipitados", "text": "Un vaso de precipitados \u00e9 un recipiente cil\u00edndrico de vidro borosilicatado fino que se utiliza con frecuencia no laboratorio, sobre todo, para preparar ou quentar substancias e traspasar l\u00edquidos. Son cil\u00edndricos cun fondo plano; e poden ter capacidades diversas, que van desde 1\u00a0ml ata de varios litros. Normalmente son de vidro, de metal ou dalg\u00fans tipos de pl\u00e1stico (especialmente polietileno, polipropileno ou politetrafluoretileno).\nAdoitan estar graduados, pero esta graduaci\u00f3n \u00e9 inexacta pola mesma natureza do artefacto, xa que a s\u00faa forma regular facilita que pequenas variaci\u00f3ns na temperatura ou mesmo no material que se verte pasen desapercibidas na graduaci\u00f3n. Non \u00e9 recomendable empregalo para medir volumes de substancias, xa que \u00e9 un material que se somete a cambios bruscos de temperatura, o que o descalibra e favorece que dea medidas err\u00f3neas.\nTipos.\nO modelo m\u00e1is frecuente \u00e9 o vaso baixo (tipo A da imaxe anexa), que ten unha altura 1,4 veces superior ao seu di\u00e1metro, e un bico que facilita a vertedura de l\u00edquidos sen que se produzan derrames. Habitualmente recibe o nome de vaso Griffin na honra do seu dese\u00f1ador, John Joseph Griffin.\nOs vasos altos (tipo B) te\u00f1en unha altura d\u00faas veces superior ao seu di\u00e1metro, e \u00e1s veces carecen de bico. Co\u00f1\u00e9cense como vaso Berzelius na honra do qu\u00edmico sueco J\u00f6ns Jacob Berzelius.\nOs cristalizadores (tipo C) reciben tam\u00e9n o nome de vasos planos, e empr\u00e9ganse como recipiente para realizar a cristalizaci\u00f3n dun composto a partir dunha das s\u00faas disoluci\u00f3ns, ou para quentar ao ba\u00f1o mar\u00eda. Estes vasos polo xeral non te\u00f1en escala graduada."}
{"id": "369605", "revid": "25871", "url": "https://gl.wikipedia.org/wiki?curid=369605", "title": "Roelof Wunderink", "text": "Roelof Wunderink nado en Eindhoven, Brabante do Norte o 12 de decembro de 1948 \u00e9 un expiloto de carreiras holand\u00e9s. Participou en seis Grandes Premios do Campionato Mundial de F\u00f3rmula 1 co equipo Ensign, debutou o 27 de abril de 1975. Non logrou ning\u00fan punto de campionato.\nAndaina nas carreiras.\nWunderink comezou a s\u00faa carreira cun Simca en 1970 para trasladarse posteriormente a Formula Ford ga\u00f1ando o campionato holand\u00e9s en 1972. Co patrocinio da empresa de alarmas HB, trasladouse \u00e1 F\u00f3rmula 3 e logo \u00e1 F\u00f3rmula 5000 nas d\u00faas tempadas seguintes. En , co apoio de HB, moveuse \u00e1 F\u00f3rmula 1 co equipo Ensign Racing, pero viuse prexudicado polo uso de maquinaria obsoleta e as lesi\u00f3ns sufridas nun incidente nuhas probas da F\u00f3rmula 5000. En seis intentos, clasificouse en tres ocasi\u00f3ns retir\u00e1ndose de d\u00faas carreiras con problemas mec\u00e1nicos. No seu \u00fanico final, en Austria en 1975, non cualificou, quedou a catro voltas por detr\u00e1s, logo de parar nos boxes para cambiar os pneum\u00e1ticos. Ao final da tempada, Wunderink retirouse do automobilismo de alto nivel. Posteriormente s\u00e1bese que estivo involucrado no negocio inmobiliario.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "369611", "revid": "89787", "url": "https://gl.wikipedia.org/wiki?curid=369611", "title": "Bill Whitehouse", "text": "Bill Whitehouse nado en Plumstead o 1 de abril de 1909 e finado en Reims o 14 de xullo de 1957 foi un brit\u00e1nico expiloto de carreiras de Inglaterra.\nBill empezou a competir nun Cooper 500 en 1949 nas carreiras de 500 cc Car Club National (m\u00e1is tarde F\u00f3rmula 3). Seguiron varias vitorias e boa colocaci\u00f3ns. Participou nun Gran Premio de F\u00f3rmula Un, o 17 de xullo de 1954. Retirouse da carreira con problemas no sistema de combustible e non anotou puntos no Campionato do Mundo. Tam\u00e9n competiu en varias carreiras fora do campionato de F\u00f3rmula Un.\nBill foi o propietario do Westmount Garage en Blendon, Bexley, Kent. Este garaxe foi m\u00e1is tarde a base do equipo Gemini Formula Junior.\nMorreu nun choque durante unha carreira de F\u00f3rmula 2 en Reims pilotando un coche oficial prestado despois de que o seu Cooper T39 privado tivese falla no motor. Posteriormente tam\u00e9n morreu o americano Herbert MacKay-Fraser.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "369646", "revid": "23204", "url": "https://gl.wikipedia.org/wiki?curid=369646", "title": "Jacob Clemens non Papa", "text": "Jacob Clemens non Papa (tam\u00e9n co\u00f1ecido como Jacques Cl\u00e9ment ou Jacobus Clemens non Papa), nado entre 1510 e 1515, e finado en 1555 ou 1556), foi un compositor francoflamengo do Renacemento que viviu a maior parte da s\u00faa vida en Flandres. Foi un compositor prol\u00edfico en moitos dos estilos da s\u00faa \u00e9poca e especialmente famoso polas s\u00faas composici\u00f3ns polif\u00f3nicas sobre os salmos en neerland\u00e9s, co\u00f1ecidas como \"Souterliedekens\".\nTraxectoria.\nNon se co\u00f1ecen datos acerca da s\u00faa mocidade e mesmo os detalles dos seus anos de madureza art\u00edstica son pouco precisos. \u00c9 probable que nacese en Middelburg, Zelandia, a\u00ednda que os indicios son contraditorios. En todo caso, era ori\u00fando dalgunha parte do que hoxe \u00e9 B\u00e9lxica ou os Pa\u00edses Baixos. A primeira referencia inequ\u00edvoca a este autor data de finais da d\u00e9cada de 1530, cando Pierre Attaingnant publica unha colecci\u00f3n das s\u00faas canci\u00f3ns en Par\u00eds. Entre marzo de 1544 e xu\u00f1o de 1545 ocupa o posto de mestre de capela (\"succentor\") na catedral de Bruxas e pouco despois comeza unha relaci\u00f3n comercial con Tielman Susato, o editor de Antuerpen, que durar\u00e1 ata a fin da s\u00faa vida. Entre 1545 e 1549 \u00e9 probable que fose mestre de coro do duque de Aerschot, un dos maiores xenerais de Carlos V. En 1550 estaba empregado como cantante e compositor na confrar\u00eda mariana en 's-Hertogenbosch. Tam\u00e9n hai indicios de que viviu e traballou en Ieper e en Leiden.\nHai varias teor\u00edas respecto \u00e1 orixe do ep\u00edteto \"non Papa\". Unha delas sost\u00e9n que llo engadiu humoristicamente o seu editor, Susato, para o distinguir do papa Clemente VII. Outra teor\u00eda indica que ser\u00eda para o distinguir de Jacobus Papa, un poeta de Ieper. Con todo, tendo en conta que o papa Clemente VII morreu en 1534, antes de que se publicase ningunha obra de Clemens, e que a confusi\u00f3n co poeta era improbable, xa que os apelidos eran bastante diferentes, \u00e9 admisible que o alcume fose creado como brincadeira m\u00e1is que por raz\u00f3ns pr\u00e1cticas.\nOs detalles da s\u00faa morte son desco\u00f1ecidos, pero probablemente te\u00f1a sucedido en 1555 ou 1556. O texto de 1558 \"Continuo lacrimas\", da \"deploration\" da morte de Clemens por Jacobus Vaet, suxire que tivo un final violento pero, mesmo se as\u00ed fose, non se explican as circunstancias. Segundo unha fonte de 1644, Clemens foi soterrado en Diksmuide, preto de Ieper, na actual B\u00e9lxica.\nObra, estilo e influencia.\nDe xeito diferente a case todos os seus contempor\u00e1neos, Clemens parece que non viaxou nunca a Italia, motivo polo cal a influencia italiana non est\u00e1 presente na s\u00faa m\u00fasica. Representa o dialecto nordeuropeo do estilo francoflamengo. Clemens foi un dos principais representantes da xeraci\u00f3n entre Josquin des Pr\u00e9s e Palestrina e Orlando di Lasso. Foi sobre todo un compositor de m\u00fasica sacra. De feito, a s\u00faa produci\u00f3n musical abrangue aproximadamente un 80 % de m\u00fasica sacra, ben lit\u00farxica ou ben para uso privado. Dos seus aproximadamente 233 motetes, s\u00f3 tres conte\u00f1en textos profanos en forma de himnos de encomio \u00e1 m\u00fasica. Con todo, compuxo tam\u00e9n algo m\u00e1is de 100 obras profanas, que atinxen todo o espectro de x\u00e9neros po\u00e9ticos usados polos compositores da s\u00faa xeraci\u00f3n. Tendo en conta que a s\u00faa carreira como compositor durou apenas d\u00faas d\u00e9cadas, Clemens foi un compositor extraordinariamente prol\u00edfico:\nDe todas estas obras, os \"souterliedekens\" quizais fosen as m\u00e1is co\u00f1ecidas e influentes; publicounas entre 1556 e 1557 Tielman Susato nos seus \"Musyck Boexken\" (\"Libros de m\u00fasica\") IV-VII e abranguen a \u00fanica m\u00fasica protestante en holand\u00e9s do Renacemento. Base\u00e1ndose nun volume anterior dos \"souterliedekens\" imprimido por Symon Cock, que conti\u00f1a versi\u00f3ns monof\u00f3nicas dos salmos en holand\u00e9s, os de Clemens pasaron a ser as primeiras versi\u00f3ns completas polif\u00f3nicas dos 150 salmos en holand\u00e9s.\nAs versi\u00f3ns de Clemens son xeralmente simples e pensadas para seren cantadas pola xente na casa. O autor utilizou como \"cantus firmus\" algunhas melod\u00edas profanas ben co\u00f1ecidas que se imprimiron na edici\u00f3n de Cock, que inclu\u00edan canci\u00f3ns de taberna, de amor, baladas e outras canci\u00f3ns populares do seu tempo. A maior\u00eda son versi\u00f3ns con tres partes e hai 26 combinaci\u00f3ns diferentes destas voces. Alg\u00fans dos \"souterliedekens\" bas\u00e9anse en canci\u00f3ns de baile e son claramente homof\u00f3nicas e homorr\u00edtmicas, mentres que outros usan a imitaci\u00f3n. Resulta salientable que estas pezas sobrevivisen \u00e1 prohibici\u00f3n de 1569, cando o goberno do Duque de Alba censurou todos os libros que se consideraban her\u00e9ticos.\nLogo da s\u00faa morte, as s\u00faas obras distribu\u00edronse por Alema\u00f1a, Francia, Espa\u00f1a e mesmo en varios c\u00edrculos en Inglaterra. A influencia de Clemens foi especialmente importante en Alema\u00f1a; Orlando di Lasso, en particular, co\u00f1ec\u00eda ben a s\u00faa m\u00fasica e inclu\u00edu nas s\u00faas obras elementos do estilo de Clemens.\nObras.\nAs obras completas de Clemens non Papa foron compendiadas por Karel Philippus Bernet Kempers na obra de 21 volumes \"Opera omnia\", CMM, iv/1-21, 1951-1976, [K i-xxi]. O Instituto Americano de Musicolox\u00eda, dentro do seu \"Corpus mensurabilis musicae\", ofrece unha listaxe das obras do compositor tomando como referencia o compendio de Bernet Kempers."}
{"id": "369647", "revid": "65337", "url": "https://gl.wikipedia.org/wiki?curid=369647", "title": "Jacques Cl\u00e9ment", "text": ""}
{"id": "369648", "revid": "65337", "url": "https://gl.wikipedia.org/wiki?curid=369648", "title": "Jacobus Clemens non Papa", "text": ""}
{"id": "369649", "revid": "5863", "url": "https://gl.wikipedia.org/wiki?curid=369649", "title": "Ba\u00f1o de Mar\u00eda", "text": ""}
{"id": "369650", "revid": "5863", "url": "https://gl.wikipedia.org/wiki?curid=369650", "title": "Ba\u00f1o de mar\u00eda", "text": ""}
{"id": "369670", "revid": "23204", "url": "https://gl.wikipedia.org/wiki?curid=369670", "title": "Pobo yao", "text": "Os yao (en , pinyin: \"Y\u00e1o z\u00fa\"; en ) constit\u00faen unha clasificaci\u00f3n \u00e9tnica oficial na Rep\u00fablica Popular da China e Vietnam e que abrangue pobos que falan diferentes linguas. Son un dos 56 grupos \u00e9tnicos oficialmente reco\u00f1ecidos da China e reside nas zonas monta\u00f1osas do suroeste e do sur do pa\u00eds. Tam\u00e9n \u00e9 un dos 54 grupos \u00e9tnicos oficialmente reco\u00f1ecidos por Vietnam. No \u00faltimo censo de 2000, hab\u00eda 2\u00a0637\u00a0421 na China e arredor de 470\u00a0000 en Vietnam."}
{"id": "369688", "revid": "98629", "url": "https://gl.wikipedia.org/wiki?curid=369688", "title": "Disturbia (filme)", "text": "Disturbia \u00e9 un filme estadounidense de suspense e terror dirixido por D. J. Caruso que se estreou no ano 2007. Escrito por Christopher Landon e Carl Ellsworth, est\u00e1 protagonizado por Shia LaBeouf, David Morse, Sarah Roemer e Carrie-Anne Moss. Conta a historia dun adolescente baixo arresto domiciliario que comeza a espiar \u00f3s seus veci\u00f1os e cre que un deles \u00e9 un asasino en serie.\nEst\u00e1 parcialmente inspirado no filme de Alfred Hitchcock \"A vent\u00e1 indiscreta\", e foi estreado nos Estados Unidos o 13 de abril de 2007."}
{"id": "369704", "revid": "6501980", "url": "https://gl.wikipedia.org/wiki?curid=369704", "title": "Pobo casaco", "text": "Os casacos (en , \u0642\u0627\u0632\u0627\u0642, \u049b\u0430\u0437\u0430\u049b\u0442\u0430\u0440) son un pobo turco que habita na parte sur de Europa Oriental, nos Montes Urais e nas partes norte de Asia Central (principalmente Casaquist\u00e1n, pero tam\u00e9n en partes de Uzbekist\u00e1n, Rep\u00fablica Popular da China, Rusia e Mongolia). A identidade casaca \u00e9 de orixe medieval e est\u00e1 fortemente constru\u00edda a partir da fundaci\u00f3n do Khanato Casaco entre 1456 e 1465, cando varias tribos baixo o goberno dos sult\u00e1ns Zhanibek e Kerey marcharon do khanato de Abu'l-Khayr Khan.\nOs casacos son descendentes dos turcos e de tribos mongois medievais \u2013 argyn, dughlat, naiman, jalair, x\u00e1zaros, qarluq; os Kipchak e os cumanos, e outras tribos como os hunos, e antigos pobos iranianos como os s\u00e1rmatas, saka e escitas que poboaban o territorio entre Siberia e o Mar Negro e que quedaron en Asia Central cando os grupos n\u00f3mades empezaron a invadir e conquistar a \u00e1rea entre os s\u00e9culos V e XIII.\nOs casacos foron un dos pobos que m\u00e1is seriamente se viron afectados pola Fame sovi\u00e9tica de 1932-1933, morrendo un 37% da poboaci\u00f3n total."}
{"id": "369705", "revid": "23204", "url": "https://gl.wikipedia.org/wiki?curid=369705", "title": "Casacos", "text": ""}
{"id": "369711", "revid": "89787", "url": "https://gl.wikipedia.org/wiki?curid=369711", "title": "Pobo uigur", "text": "Os uigures (en , \"\u0423\u0439\u0493\u0443\u0440\";, en turco antigo: \ud803\udc3a\ud803\udc0d\ud803\udc16\ud803\udc06; en pinyin: W\u00e9iw\u00fa\u011br z\u00fa) son un grupo \u00e9tnico turco que habita en Asia Central e Oriental. No presente, viven principalmente na Rexi\u00f3n Aut\u00f3noma Uigur de Xinjiang, na Rep\u00fablica Popular da China, onde \u00e9 unha das minor\u00edas \u00e9tnicas oficialmente reco\u00f1ecidas.\nPractican o islam sunn\u00ed, e te\u00f1en unha aparencia f\u00edsica moi diversa, que vai dende a m\u00e1is europea, a de oriente medio e a m\u00e1is oriental."}
{"id": "369712", "revid": "23204", "url": "https://gl.wikipedia.org/wiki?curid=369712", "title": "Uigures", "text": ""}
{"id": "369713", "revid": "23204", "url": "https://gl.wikipedia.org/wiki?curid=369713", "title": "Uigur", "text": ""}
{"id": "369715", "revid": "102241", "url": "https://gl.wikipedia.org/wiki?curid=369715", "title": "Lingua uigur", "text": "A lingua uigur (en , \"\u0423\u0439\u0493\u0443\u0440 \u0442\u0438\u043b\u0438\", Uyghur tili, Uy\u01a3ur tili ou \u0626\u06c7\u064a\u063a\u06c7\u0631\u0686\u06d5, \"\u0423\u0439\u0493\u0443\u0440\u0447\u04d9\", Uygurche, Uy\u01a3urq\u0259), \u00e9 unha lingua da familia das linguas turcas que conta con entre 10 e 25 mill\u00f3ns de falantes, falado principalmente polo pobo uigur na Rexi\u00f3n Aut\u00f3noma Uigur de Xinjiang na Rep\u00fablica Popular da China. Existe significativas comunidades de falantes uigur en Casaquist\u00e1n e Uzbequist\u00e1n, e outros pa\u00edses con comunidades expatriadas uigur. O uigur \u00e9 unha lingua oficial da Rexi\u00f3n Aut\u00f3noma de Xinjiang e \u00e9 amplamente empregada en t\u00f3dalas esferas sociais e oficiais, as\u00ed como na prensa, a radio, a televisi\u00f3n, e mesmo como lingua franca por outras minor\u00edas \u00e9tnicas de Xinjiang."}
{"id": "369720", "revid": "23204", "url": "https://gl.wikipedia.org/wiki?curid=369720", "title": "The Yankee Doodle Mouse", "text": "The Yankee Doodle Mouse \u00e9 unha curtametraxe cl\u00e1sica de animaci\u00f3n de \"Tom e Jerry\" producida por Fred Quimby e dirixida por William Hanna e Joseph Barbera. Conta con m\u00fasica de Scott Bradley e a animaci\u00f3n de Irven Spence, Pete Burness, Kenneth Muse e George Gordon. Jack Zander foi acreditado na versi\u00f3n orixinal, pero foi omitido na versi\u00f3n de 1951. Foi producida en Technicolor e estreada nos cines o 26 de xu\u00f1o de 1943 por Metro-Goldwyn Mayer.\nGa\u00f1ou o Oscar \u00e1 mellor curtametraxe animada na 16\u00aa edici\u00f3n dos premios, sendo a primeira das sete curtas de Tom e Jerry que o ga\u00f1aron."}
{"id": "369725", "revid": "25871", "url": "https://gl.wikipedia.org/wiki?curid=369725", "title": "Mouse Trouble", "text": "Mouse Trouble \u00e9 unha curtametraxe cl\u00e1sica de animaci\u00f3n de \"Tom e Jerry\" producida por Fred Quimby e dirixida por William Hanna e Joseph Barbera. Conta con m\u00fasica de Scott Bradley e animaci\u00f3n de Ray Patterson, Irven Spence, Ken Muse e Pete Burness.\nGa\u00f1ou o Oscar \u00e1 mellor curtametraxe animada na 17\u00aa edici\u00f3n dos premios, sendo a segunda das sete curtas de Tom e Jerry que o ga\u00f1aron."}
{"id": "369730", "revid": "89787", "url": "https://gl.wikipedia.org/wiki?curid=369730", "title": "Ready Player One", "text": "Ready Player One \u00e9 unha novela dist\u00f3pica de ciencia ficci\u00f3n de Ernest Cline publicada no ano 2011, a s\u00faa primeira obra deste tipo. No 2012 o libro recibiu un Premio Alex por parte da divisi\u00f3n Young Adult Library Services Association da American Library Association e ga\u00f1ou o Premio Prometheus de 2012.\nCline chegou a un acordo polos dereitos de publicaci\u00f3n da novela en xu\u00f1o de 2010 con Crown Publishing Group (unha divisi\u00f3n de Random House), tras recibir varias ofertas de varias editoriais. O libro publicouse o 16 de agosto de 2011. Ese mesmo d\u00eda publicouse unha adaptaci\u00f3n en audiolibro da obra, narrada por Wil Wheaton, que recibiu unha breve menci\u00f3n nun dos cap\u00edtulos do libro.\nUnha adaptaci\u00f3n cinematogr\u00e1fica, dirixida por Steven Spielberg, foi estreada en marzo de 2018."}
{"id": "369731", "revid": "89787", "url": "https://gl.wikipedia.org/wiki?curid=369731", "title": "Historia de un oso", "text": "Historia de un oso \u00e9 unha curtametraxe chilena de animaci\u00f3n dirixida por Gabriel Osorio Vargas con gui\u00f3n co-escrito por Daniel Castro e producido por Pato Escala Pierart. A curtametraxe est\u00e1 inspirado no av\u00f3 do director, Leopoldo Osorio, que despois do golpe de estado chileno de 1973 foi encarcerado por dous anos, e despois viuse obrigado a vivir no exilio durante a ditadura. O filme foi un \u00e9xito da cr\u00edtica, ga\u00f1ando o Oscar \u00e1 mellor curtametraxe animada na 88\u00aa edici\u00f3n dos premios. Foi a primeira produci\u00f3n chilena e a primeira animaci\u00f3n latinoamericana en ga\u00f1ar un Oscar."}
{"id": "369758", "revid": "5863", "url": "https://gl.wikipedia.org/wiki?curid=369758", "title": "Galer\u00eda de imaxes de Camilo D\u00edaz Bali\u00f1o", "text": "Galer\u00eda de imaxes de Camilo D\u00edaz Bali\u00f1o (Ferrol 1889 - Palas de Rei 1936), escritor, pintor, escen\u00f3grafo e artista gr\u00e1fico galego."}
{"id": "369759", "revid": "32797", "url": "https://gl.wikipedia.org/wiki?curid=369759", "title": "Biblia Sat\u00e1nica", "text": "A Biblia sat\u00e1nica \u00e9 unha obra filos\u00f3fica de Anton LaVey, fundador da Igrexa de Sat\u00e1n e o expo\u00f1ente m\u00e1is popular do satanismo contempor\u00e1neo. \u00c9 un traballo que cont\u00e9n os fundamentos ideol\u00f3xicos, ensaios e rituais m\u00e1xicos no que constr\u00fae a fundaci\u00f3n da Igrexa de Sat\u00e1n.\nA\u00ednda que a s\u00faa imaxe na cultura popular \u00e9 a dunha terrible seita de asasinos a Biblia sat\u00e1nica prohibe os sacrificios, tanto humanos coma de animais.\nPublicouse no ano 1969, orixinalmente escrita en ingl\u00e9s e m\u00e1is tarde traducida a varios idiomas, inclu\u00edndo o galego en 2016. Neste traballo, Anton LaVey expr\u00e9sase sobre a filosof\u00eda satanista contempor\u00e1nea, dese\u00f1a os seus fundamentos, principalmente o existencialismo de Friedrich Nietzsche e moitas veces fai citas mencionadas na Biblia sat\u00e2nica, inclu\u00edndo parte aforismos nietszchenianos sacados dos libros Aurora, A gaia ciencia e M\u00e1is al\u00e1 de Deus e o Demo. As influencias de LaVey tam\u00e9n te\u00f1en a s\u00faa orixe nos escritos ocultistas, incluso certas ideas de Aleister Crowley.\n\" A Biblia sat\u00e2nica \" est\u00e1 composta de catro libros: \" O Libro de Satan\u00e1s \", \" O Libro de Lucifer \", \" O Libro de Belial \" e \" O Libro de Leviathan \". \" O Libro de Satan\u00e1s \" reta aos Dez Mandamentos e a Regra de Ouro, a cambio promove o Epicure\u00edsmo . \" O Libro de Lucifer \" ten a maior parte da filosof\u00eda en \" a Biblia sat\u00e2nica\", con doce cap\u00edtulos discutindo temas como a indulxencia, amor, odio, e sexo. LaVey tam\u00e9n usa o libro para disipar rumores en torno \u00e1 relixi\u00f3n. En \" O Libro de Belial \", LaVey detalles rituais e maxia. O autor discute a mentalidade necesaria para concentrarse na realizaci\u00f3n dun ritual, e ofrece instruci\u00f3ns para tres rituais. Aqueles para o sexo, a compaix\u00f3n, ou destruci\u00f3n. \"O Libro de Leviathan ' 'ofrece catro invocaci\u00f3ns para Satan\u00e1s, a luxuria, a compaix\u00f3n e a destruci\u00f3n . Tam\u00e9n cataloga as dezanove Chaves de Enoch (adaptado de John Dee) .\"\nHoubo moitas reacci\u00f3ns contrarias a este libro, xa que era un ataque \u00e1 relixi\u00f3n cristi\u00e1, mentres que outros o cualificaron dun simple plaxio de varias obras doutros autores. O libro segue a ser tema de debate en igrexas evanx\u00e9licas e outros movementos relixiosos populistas que promoven unha visi\u00f3n de\u00edsta do satanismo esquec\u00e9ndose que o satanismo de LaVey \u00e9 ateo e rabiosamente materialista e individualista.\nO libro.\nNo limiar, Anton LaVey escribe un discurso simb\u00f3lico contra as tradici\u00f3ns relixiosas e invita os seus seguidores a rebelarse contra o \"Cami\u00f1o da Man Dereita\" e rebelarse contra o cristianismo e as relixi\u00f3ns tradicionais e por iso chama a s\u00faa igrexa \"A Igrexa de Sat\u00e1n\". LaVey menciona nove declaraci\u00f3ns sat\u00e1nicas (aspectos que, segundo LaVey, explican mellor o simbolismo de Satan\u00e1s so unha definici\u00f3n verdadeiramente Sat\u00e1nica), que ser\u00e1n tomados en consideraci\u00f3n para a plena comprensi\u00f3n.\nAo longo do libro explica que as relixi\u00f3ns tradicionais est\u00e1n a morrer, sobre todo debate que o catolicismo ten tantas ambici\u00f3ns postas no ser humano que ao final \u00e9 imposible cumprir os seus mandamentos, mentres que o satanismo acepta ao humano tal e como \u00e9, nun acto de amor total xa que esta filosof\u00eda non pretende que mudes de forma de ser.\nAo longo dos dous \u00faltimos libros desta biblia atopamos os rituais de invocaci\u00f3n a Lucifer as\u00ed como conxuros m\u00e1xicos para a maxia negra e a realizaci\u00f3n de rituais m\u00e1xicos que entronizan o individualismo. A pesar de todo isto o satanismo de Lavey prohibe expresamente os sacrificios humanos dos que tanto falan os seus inimigos e a cultura popular."}
{"id": "369766", "revid": "5863", "url": "https://gl.wikipedia.org/wiki?curid=369766", "title": "Elementos do grupo 3", "text": "Un elemento do grupo 3 \u00e9 un elemento situado dentro da t\u00e1boa peri\u00f3dica no grupo 3. Os \u00e1tomos destes elementos te\u00f1en gran tendencia a oxidarse e son moi reactivos, predominando o estado de oxidaci\u00f3n +3. Presentan propiedades moi similares ao aluminio. Dan lugar a iones incoloros.\nElementos.\nComo outros grupos de elementos do bloque d, o grupo 3 deber\u00eda conter 4 elementos, pero non hai un consenso sobre cales deber\u00eda comprender."}
{"id": "369767", "revid": "1131", "url": "https://gl.wikipedia.org/wiki?curid=369767", "title": "Galer\u00eda de imaxes das Irmandades da Fala", "text": "Galer\u00eda de imaxes das Irmandades da Fala.\nAs Irmandades da Fala foi unha organizaci\u00f3n nacionalista galega activa entre 1916 e 1931. Coas Irmandades da Fala, o movemento galeguista asumiu por vez primeira o monoling\u00fcismo en galego."}
{"id": "369773", "revid": "5863", "url": "https://gl.wikipedia.org/wiki?curid=369773", "title": "Elementos do grupo 4", "text": "O grupo 4 da t\u00e1boa peri\u00f3dica compr\u00e9ndeno os elementos titanio (Ti), circonio (Zr) e hafnio (Hf), as\u00ed como o elemento rutherfordio (Rf), a\u00ednda que non se adoita ter en conta ao referirse ao grupo 4 pois se trata dun elemento sint\u00e9tico e radioactivo.\nNomenclatura.\n\"Grupo 4\" \u00e9 o nome recomendado pola IUPAC; o antigo nome europeo \u00e9 \"grupo IVA\", mentres que o nome antigo estadounidense \u00e9 \"grupo IVB\". O nome da IUPAC non debe confundirse cos antigos, dados con n\u00fameros romanos.\nPropiedades.\nEstes metais son bastante reactivos (sobre todo cando est\u00e1n en forma de esponxa porosa, de gran superficie espec\u00edfica, son pirof\u00f3ricos, isto \u00e9, ao exporse \u00e1 acci\u00f3n do aire v\u00f3lvense vermellos e inflaman espontaneamente). Ao estar compactos son pasivos, case inatacables por calquera axente atmosf\u00e9rico."}
{"id": "369774", "revid": "5863", "url": "https://gl.wikipedia.org/wiki?curid=369774", "title": "Elementos do grupo 5", "text": "Un elemento do grupo 5 \u00e9 un elemento situado dentro da t\u00e1boa peri\u00f3dica no grupo 5 que comprende os elementos:\nEstes elementos te\u00f1en nos seus niveis electr\u00f3nicos m\u00e1is externos 5 electr\u00f3ns. O dubnio non se atopa na natureza e prod\u00facese no laboratorio, polo que ao falar das propiedades dos elementos do grupo 5, ad\u00f3itase obviar este elemento."}
{"id": "369776", "revid": "1131", "url": "https://gl.wikipedia.org/wiki?curid=369776", "title": "Galer\u00eda de imaxes de Xo\u00e1n Vicente Viqueira", "text": "Galer\u00eda de imaxes de Xo\u00e1n Vicente Viqueira.\nXo\u00e1n Vicente Viqueira Cort\u00f3n, nado en Madrid o 22 de outubro de 1886 e finado na Lagoa, Bergondo, o 29 de agosto de 1924, foi un fil\u00f3sofo, psic\u00f3logo e pedagogo galego."}
{"id": "369777", "revid": "1822", "url": "https://gl.wikipedia.org/wiki?curid=369777", "title": "Hiar", "text": "Hiar, segundo a mitolox\u00eda galega, \u00e9 un dos fillos de Brigo, o primeiro poboador de Galicia.\nHistoria.\nBenito Vicetto publica en 1860 o folleto \"Victor Basben\", que cont\u00e9n o texto mitol\u00f3xico fundacional no que instaura a logofilia e as personificaci\u00f3ns e creaci\u00f3n de mitos a partir de top\u00f3nimos. Nela ref\u00edrese a Hiar como a filla do patriarca dos Trevas: \u00abA muller do patriarca dos Trevas pariu ao fin no cume da monta\u00f1a, e deu a luz a unha nena. O patriarca dos Trevas caeu de xeonllos, elevando ao ceo os seus ollos e os seus brazos. -Hiar! Hiar!, berraron as fadas ao redor del, que quer\u00eda dicir na linguaxe primitiva 'Luz! Luz!'. E a luz brillou no alto dos ceos... Era a pupila de Deus, que se asomaba, no azul do inconmensurable, para ver a Hiar. Cando naceu Hiar, as fadas bailaron ao redor dela, ao comp\u00e1s das harmon\u00edas do mar no areal do Eume, e da brisa que axitaba as negras copas dos pi\u00f1eiros. Cando naceu Hiar, v\u00edronse descender mil aves de cores sobre a s\u00faa fronte, axitar as s\u00faas \u00e1s e cantar ao redor dela. Cando naceu Hiar, v\u00edronse xurdir mil flores sobre a alfombra dos prados e guindar torrentes de perfumes nos seus c\u00e1lices abrasados. Cando naceu Hiar, a n\u00e9boa disipouse, retrocedendo cara \u00e1s chairas do oc\u00e9ano, na afundida li\u00f1a do horizonte\u00bb.\nO mesmo autor, na s\u00faa \"Historia de Galicia\", di que \u00aboutro dos fillos de Brigo que m\u00e1is se particularizou nos tempos primitivos foi Hiar, que reun\u00eda as condici\u00f3ns de cazador infatigable e de animoso pescador\u00bb. Segundo este autor, ademais de ser un home de mar, como o seu irm\u00e1n Artai, Hiar tam\u00e9n era un home dos bosques e da caza. \u00abNos d\u00edas pl\u00e1cidos e tranquilos, nos d\u00edas en que o mar bordaba cos encaixes da s\u00faa branca espuma os rochedos da nosa costa, Hiar rivalizaba con Artai en dirixir aos seus fillos polos areais, para procurarse saborosos peixes e exquisitos mariscos. Pola contra, nos d\u00edas de bruma, nos d\u00edas de treboada, Hiar volv\u00eda as costas ao mar e lanz\u00e1base aos bosques co seu caxato e os seus lebreiros, adestrando aos seus fillos nos perigos da caza. A Providencia parec\u00eda protexelo nas s\u00faas arriscadas expedici\u00f3ns, pois o salvaba milagrosamente as m\u00e1is das veces, cando intern\u00e1ndose nas escuras espesuras das monta\u00f1as, atop\u00e1base cos seus fillos rodeados de innumerables feras. As\u00ed como Artai ocupaba cos seus \u00e1rtabros desde a r\u00eda de Betanzos ata o Cabo Fisterra, as\u00ed Hiar estendeu a brigantina desde o Cabo Fisterra cara \u00e1 R\u00eda de Vigo\u00bb."}
{"id": "369778", "revid": "5863", "url": "https://gl.wikipedia.org/wiki?curid=369778", "title": "Elementos do grupo 6", "text": "Grupo 6, numerado polo estilo da IUPAC, \u00e9 un grupo de elementos na t\u00e1boa peri\u00f3dica. Os seus membros son o cromo (Cr), molibdeno (Mo), volframio (W), e seaborgio (Sg). Todos estes son metais de transici\u00f3n e o cromo, molibdeno e volframio son metais refractarios. O per\u00edodo 8 dos elementos do grupo 6 son semellantes ao moscovio (Mc) ou unpentoct\u00edo (Upo). Isto non poder\u00eda ser posible; a inestabilidade por goteo implicar\u00eda que a t\u00e1boa peri\u00f3dica rematase no unbihexio. Nin o unpentoct\u00edo nin o moscovio foron sintentizados, e non semella que vaia ocorrer nun futuro pr\u00f3ximo.\nComo outros grupos, os membros desta familia mostran patr\u00f3ns nas s\u00faas configuraci\u00f3ns electr\u00f3nicas, especialmente as capas m\u00e1is externas que dan lugar a tendencias no comportamento qu\u00edmico:\n\"Grupo 6\" \u00e9 o novo nome da IUPAC para este grupo; o nome no estilo antigo era \"\"grupo VIB\" no antigo sistema dos Estados Unidos (CAS) ou \"grupo VIA\"\" no sistema europeo (antiga IUPAC). O grupo 6 non debe ser confundido co grupo do estilo antigo de grupos no caso dos nomes \"VIA\" (sistema dos Estados Unidos, CAS) ou \"VIB\" (sistema europeo, antiga IUPAC). \"Ese\" grupo denom\u00ednase agora grupo 16."}
{"id": "369779", "revid": "5863", "url": "https://gl.wikipedia.org/wiki?curid=369779", "title": "Galer\u00eda de imaxes sobre o D\u00eda das Letras Galegas", "text": "Galer\u00eda de imaxes sobre o D\u00eda das Letras Galegas.\nO D\u00eda das Letras Galegas \u00e9 un d\u00eda de exaltaci\u00f3n da lingua de Galicia a trav\u00e9s da s\u00faa manifestaci\u00f3n literaria. Comezou a celebrarse o 17 de maio do 1963, coincidindo co centenario da primeira edici\u00f3n de \"Cantares gallegos\", de Rosal\u00eda de Castro."}
{"id": "369780", "revid": "89787", "url": "https://gl.wikipedia.org/wiki?curid=369780", "title": "Manuela Varela", "text": "Manuela Varela Quintas, nada en Donostia (Guip\u00fascoa) o 25 de setembro de 1978 \u00e9 unha actriz galega.\nTraxectoria.\nFilla de galegos emigrados no Pa\u00eds Vasco, mudouse a Galicia \u00f3s 9 anos. Dende a s\u00faa infancia quixo ser actriz, o que a levou a buscar unha academia de interpretaci\u00f3n iniciando as\u00ed a s\u00faa formaci\u00f3n \u00f3s 11 anos en Danthea.\nIniciou a s\u00faa carreira no ano 1997 coa compa\u00f1\u00eda de monicreques Falcatr\u00faa. Dende ent\u00f3n traballou con destacadas compa\u00f1\u00edas teatrais galegas coma Teatro do Atl\u00e1ntico, Teatro do Noroeste, A internacional Teatro, T\u00edteres Cachirulo, Centro Dram\u00e1tico Galego, La Tuerka 27, Galileo Teatro e Espello C\u00f3ncavo, interpretando personaxes principais.\nComo actriz no sector audiovisual deu o salto no ano 1999 baixo a direcci\u00f3n de \u00c1ngel Pel\u00e1ez no documental dramatizado \"Santiago, ciudad de piedra\". No ano 2000 foi seleccionada por Ant\u00f3n Reixa para interpretar a Elisa, un dos personaxes principais en \"Galicia Expr\u00e9s\", unha serie xuvenil de 80 cap\u00edtulos. Ese mesmo ano traballa na longametraxe \"Condenado a vivir\" producido pola FORTA interpretando a Remedios, sobri\u00f1a do tetrapl\u00e9xico Ram\u00f3n Sampedro. Despois de participar en varias produci\u00f3ns para a televisi\u00f3n como \"Mareas Vivas\", \"Gondar\" ou \"O show dos Tonechos\". Entre 2007 e 2013 participou na serie \"Libro de familia\" co papel de Pili, amiga e m\u00e1is tarde inimiga da protagonista Mar\u00eda Cabanas, interpretada por Luc\u00eda Regueiro. No ano 2014 traballou baixo as ordes de Antonio Cuadri en \"Hotel Almirante\", pel\u00edcula para televisi\u00f3n cun grande \u00e9xito de audiencia.\nRepresentou a obra de teatro \"Palabras malditas\" de Eduardo Alonso xunto a Luma G\u00f3mez e Miguel Insua, a adaptaci\u00f3n teatral da novela de Manuel Rivas \"Bala Perdida\" con Lino Braxe, e \"Estado de Graza\" tam\u00e9n baixo a direcci\u00f3n de Eduardo Alonso e a actriz Luma G\u00f3mez e Imma Ant\u00f3nio.\nFormada coma T\u00e9cnico Superior de Realizaci\u00f3n de Proxectos Audiovisuais e Espect\u00e1culos pola Escola de Imaxe e Son da Coru\u00f1a, tam\u00e9n exerceu como axudante de direcci\u00f3n en varias produci\u00f3ns teatrais."}
{"id": "369782", "revid": "5863", "url": "https://gl.wikipedia.org/wiki?curid=369782", "title": "Gall", "text": "Gall, segundo a mitolox\u00eda galega, \u00e9 un dos fillos de Brigo, o primeiro poboador de Galicia. O seu nome ter\u00eda o significado de 'bravo', 'valente', cualidade dos callaici ou galaicos, habitantes da Gallaecia.\nHistoria.\nBenito Vicetto, na s\u00faa \"Historia de Galicia\", di que \u00abdos fillos de Brigo que m\u00e1is se distinguiron en difundir a poboaci\u00f3n nas nosas costas, Artai personifica unha raza dada \u00e1 vida no mar, Hiar outra entregada \u00e1 vida da costa e Gall aquela que se inclina \u00e1 caza nos bosques. Era Gall o m\u00e1is ardido e animoso dos homes. A s\u00faa figura elevada, fermosa e herc\u00falea, pres\u00e9ntasenos entre as n\u00e9boas dos tempos primitivos como as deses heroes que se admiran nas concepci\u00f3ns hom\u00e9ricas: figuras que enchen os horizontes nos que os coloca o poeta. Lanzado por instinto e por esp\u00edrito de conservaci\u00f3n \u00e1 guerra dos bosques contra as feras que se gorec\u00edan neles, Gall xamais co\u00f1ec\u00eda o medo, coma se alentase a s\u00faa alma o sopro omnipotente do Alt\u00edsimo. Os seus marabillosos feitos nestas loitas circundan a s\u00faa fronte coa aur\u00e9ola dos heroes m\u00e1is privilexiados. S\u00f3 ou acompa\u00f1ado, Gall sempre sa\u00eda ileso nas batidas e coa gloria do vencedor. Deus o dotara de tanta fermosura como de destreza e forza. Chegara a infundir tal terror entre as feras que fux\u00edan por instinto. Aos seus clamores de arremetida, se desbandaban con lixeireza os lobos e os osos, coma se na s\u00faa voz reco\u00f1ecesen a superioridade que Deus lle concedera sobre todo o animado\u00bb."}
{"id": "369796", "revid": "61897", "url": "https://gl.wikipedia.org/wiki?curid=369796", "title": "Goberno Provisional Ruso", "text": ""}
{"id": "369818", "revid": "27155", "url": "https://gl.wikipedia.org/wiki?curid=369818", "title": "Mosca dom\u00e9stica", "text": "A mosca dom\u00e9stica (ou com\u00fan), de nome cient\u00edfico Musca domestica, \u00e9 un d\u00edptero da suborde dos Cyclorrhapha. \u00c9 a especie de mosca m\u00e1is com\u00fan nas casas. Os insectos adultos son grises ou negros con catro li\u00f1as lonxitudinais no t\u00f3rax, corpos lixeiramene peludos e un s\u00f3 par de \u00e1s membranosas. Te\u00f1en ollos compostos vermellos, e as femias, que son lixeiramente meirandes, te\u00f1en estes m\u00e1is separados que os machos. Crese que evolucionou na era Cenozoica, posiblemente no Oriente Pr\u00f3ximo, e espallouse por todo o mundo.\nPo\u00f1en grupos duns cen ovos en materia org\u00e1nica en descomposici\u00f3n, como lixo, prea ou feces. Estes eclosionan orixinando larvas chamadas careixas, que se transforman en pupas marr\u00f3ns avermelladas, duns 8\u00a0mm de longo. As moscas adultas viven normalmente de d\u00faas a catro semanas, pero poden hibernar durante o inverno. Os adultos alim\u00e9ntanse de diversas substancias l\u00edquidas ou semil\u00edquidas sobre materiais s\u00f3lidos que son abrandados con saliva. Portan pat\u00f3xenos nos seus corpos e feces e poden contaminar os alimentos e contribu\u00edr \u00e1 transferencia de enfermidades transmitidas polos alimentos, polo que son consideradas pragas, pero foron usadas en experimentos de laboratorio para investigar o envellecemento e a determinaci\u00f3n do sexo.\nDescrici\u00f3n.\nAs moscas dom\u00e9sticas adultas crecen ata ter de 8 a 12 mil\u00edmetros de longo. O t\u00f3rax \u00e9 gris ou \u00e1s veces incluso branco, e ten catro li\u00f1as escuras lonxitudinais no dorso. Todo o corpo est\u00e1 cuberto con proxecci\u00f3n similares a pelos. As femias son lixeiramene maiores que os machos, e o espazo entre os seus ollos compostos vermellos \u00e9 moito maior.\nAs pupas poden pesar de 8 a 20\u00a0mg en diferentes condici\u00f3ns.\nIgual que outros d\u00edpteros te\u00f1en s\u00f3 un par de \u00e1s, e o que ser\u00eda o segundo par de \u00e1s est\u00e1 reducido a pequenos halterios que lle dan estabilidade no voo. Caracteristicamente, a vea media (M1+2 ou cuarta vea longa da \u00e1) presenta unha brusca curvatura cara ariba.\nEspecies similares \u00e1 mosca dom\u00e9stica son:\nAs pezas bucais da mosca te\u00f1en unha prob\u00f3scide ou protrusi\u00f3n tubular, ao final do cal hai un \"labium\". A estrutura \u00e9 a dun \u00f3rgano esponxa que est\u00e1 caracterizado por ter moitas canles, chamadas pseudotraqueas, cuxa finalidade \u00e9 captar l\u00edquidos. O l\u00edqido absorbido \u00e9 finalmente transportado ao es\u00f3fago.\nCiclo de vida.\nUnha femia pode po\u00f1er uns 500 ovos durante a s\u00faa vida, en varios grupos de 75 a 150. Os ovos son brancos e duns 1,2\u00a0mm de lonxitude. As larvas que saen do ovo, chamadas careixas (entre outros nomes), viven e alim\u00e9ntanse de materia org\u00e1nica, xeralmente en descomposici\u00f3n, como lixo, prea ou feces. As larvas son brancas, de 3 a 9\u00a0mm de longo, m\u00e1is delgadas na zona anterior, non te\u00f1en patas e presetan un pequeno conxunto de espi\u00f1as na parte ventral do abdome. Ao final do seu cuarto \u00ednstar, a larva arr\u00e1strase a un lugar seco e fr\u00edo e transf\u00f3rmase en pupa, de cor avemellada ou marr\u00f3n e duns 8\u00a0mm de longo. As moscas adultas emerxen despois da pupa unha vez que realizaron unha metamorfose completa. Os adultos viven de d\u00faas semanas a un mes na natureza ou m\u00e1is tempo en condici\u00f3ns de laboratorio benignas. Unha vez que sa\u00edron da pupa, as moscas deixan de crecer; as moscas pequenas non son necesariamente moscas novas, sen\u00f3n o resultado de que conseguiron pouca comida durante o estado larvario.\nCon tempo c\u00e1lido os ovos eclosionan en s\u00f3 8 a 12 horas, pero con tempo fr\u00edo tardan 24 horas. Unhas 36 horas despois de ter sa\u00eddo da pupa, a femia \u00e9 receptiva ao apareamento. O macho monta por detr\u00e1s \u00e1 s\u00faa parella e inxecta o esperma. A copulaci\u00f3n dura uns poucos segundos ou un par de minutos. O apareamento \u00e9 pol\u00edxino. Normalmente, a femia apar\u00e9ase unha soa vez, almacenando o esperma para usalo moitas veces e po\u00f1er varios conxuntos de ovos.\nEnvellecemento.\nComo os tecidos som\u00e1ticos da mosca dom\u00e9stica constan de c\u00e9lulas posmit\u00f3ticas de longa vida, poden utilizarse como un sistema modelo informativo para a comprensi\u00f3n das alteraci\u00f3ns celulares relacionadas coa idade acumulativas. Agarwal e Sohal estudaron o nivel de danos oxidativos no ADN con formaci\u00f3n de 8-hidroxidesoxoguanosina (8-OHdG) nas moscas dom\u00e9sticas. Encontraron que o nivel de 8-OHdG se incrementaba coa idade das moscas. Atoparon tam\u00e9n unha asociaci\u00f3n inversa entre o nivel de 8-OHdG e a esperanza de vida das moscas. Presentaron a hip\u00f3tese de que os danos moleculares oxidativos son un factor causal na senescencia (envellecemento). Estes descubrimentos est\u00e1n de acordo coa idea xeral de que os danos oxidativos no ADN, especialmente en tecidos posmit\u00f3ticos, son unha das causas principais do envellecemento.\nDeterminaci\u00f3n do sexo.\nA mosca dom\u00e9stica util\u00edzase para estudar o mecanismo determinaci\u00f3n do sexo. A\u00ednda que existe unha gran variedade de mecanismos de determinaci\u00f3n do sexo na natureza (por exemplo, a heterogamia de machos e femias, a haplodiploid\u00eda, factores ambientais), a maneira en que se determina o sexo est\u00e1 normalmente fixada nunha determinada especie. A diferenza do que ocorre noutras moscas como \"Drosophila\" os xenes \"Sex-lethal\" non est\u00e1n implicados na determinaci\u00f3n do sexo de \"M. domestica\", e a compensaci\u00f3n de dose de cromosomas X, se existe nelas, non est\u00e1 acoplada coa diferenciaci\u00f3n suxual. Os machos portan un factor determinante da masculinidade (M) que pode estar localizado en calquera cromosoma, e un macho pode ter moitos factores M. As femias carecen de M e/ou te\u00f1en un alelo dominante do xene Md-tra (Md-tra D ) que act\u00faa como locus determinante da feminidade mesmo en presenza de m\u00faltiples copias de M. Por\u00e9n, o mecanismo exacto de determinaci\u00f3n do sexo na mosca dom\u00e9stica a\u00ednda require m\u00e1is investigaci\u00f3ns.\nEvoluci\u00f3n.\nA\u00ednda que a orde dos d\u00edpteros \u00e9 moi antiga, as verdadeiras moscas dom\u00e9sticas crese que evolucionaron a principios da era Cenozoica. Crese que se orixinaron no sur da rexi\u00f3n Pale\u00e1rtica, especialmente no Pr\u00f3ximo Oriente. Debido \u00e1 s\u00faa estreita relaci\u00f3n de comensal cos humanos, probablemente a s\u00faa distribuci\u00f3n mundial dependeu da s\u00faa comigraci\u00f3n cos humanos.\nA mosca dom\u00e9stica \u00e9 a m\u00e1is com\u00fan de todas as moscas que adoitan aparecer nas casas humanas, e sup\u00f3n o 91% de todas as moscas nas casas, e \u00e9 o insecto cunha maior distribuci\u00f3n, que se encontra por todo o mundo.\nRelaci\u00f3ns cos humanos.\nAs moscas dom\u00e9sticas poden portar uns 100 pat\u00f3xenos, como os que causan febre tifoide, c\u00f3lera, salmonelose, disenter\u00eda bacilar (por \"Shigella\"), tuberculose, \u00e1ntrax, oftalmia e vermes parasitos. Algunhas cepas de moscas fix\u00e9ronse inmunes aos insecticidas m\u00e1is com\u00fans.\nAs moscas dom\u00e9sticas alim\u00e9ntanse de substancias l\u00edquidas ou semil\u00edquidas acumuladas entre o material s\u00f3lido, que foron abrandando salivando ou vomitando. Defecan con frecuencia, o cal \u00e9 un dos factores que fan que o insecto sexa un perigoso espallador de pat\u00f3xenos, que porta nas feces. A\u00ednda que son moscas dom\u00e9sticas, aparentemente confinadas nas casas, poden voar varios quil\u00f3metros desde os seus lugares de reproduci\u00f3n. Son activas s\u00f3 de d\u00eda, e descansan pola noite, por exemplo nas esqinas das habitaci\u00f3ns, teitos, bodegas e alpendres, onde poden sobrevivir ao cru inverno hibernando, e cando chega a primavera, as moscas adultas s\u00f3 se ven durante poucos d\u00edas despois de que empeza o desxeo.\nTransmisora de enfermidades.\nA transmisi\u00f3n dos microorganismos que levan nos seus pelos, pezas bucais, v\u00f3mitos e feces pode orixinar:\nPotencial na xesti\u00f3n do lixo.\nA capacidade das larvas de mosca de alimentarse e desenvolverse nunha ampla variedade de materia org\u00e1nica en descomposici\u00f3n \u00e9 importante para a reciclaxe de nutrientes na natureza. Os investigadores suxiren que esta adaptaci\u00f3n pode ser explotada para eliminar certos tipos de lixo org\u00e1nico. As larvas poden criarse en masa de maneira controlada en esterco animal, reducindo as\u00ed a cantidade de lixo e minimizando os riscos ambientais do seu vertido. As larvas colleitadas poden ser utilizadas para a nutrici\u00f3n animal."}
{"id": "369819", "revid": "56817", "url": "https://gl.wikipedia.org/wiki?curid=369819", "title": "Vic Wilson", "text": "Vic Wilson nado en Drypool Hull, Inglaterra o 14 de abril de 1931 e finado en Gerrards Cross, Buckinghamshire o 14 de xaneiro de 2001 foi un brit\u00e1nico piloto de carreiras ingl\u00e9s. Morreu nun accidente en Gerrards Cross, Buckinghamshire.\nParticipou en dous Grandes Premios do Campionato Mundial de F\u00f3rmula 1, debutou o 4 de setembro de 1960. Non anotou puntos do Campionato Mundial. Tam\u00e9n participou nalgunhas carreiras de F\u00f3rmula 1 fora do Campionato.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2021O coche foi pilotado na carreira por Bob Bondurant"}
{"id": "369820", "revid": "89787", "url": "https://gl.wikipedia.org/wiki?curid=369820", "title": "Gotthold Eisenstein", "text": "Ferdinand Gotthold Max Eisenstein, nado en Berl\u00edn o 16 de abril de 1823 e finado na mesma cidade o 11 de outubro de 1852 foi un matem\u00e1tico alem\u00e1n.\nComo Galois e Abel, Eisenstein morreu antes de cumprir 30 anos e, como Abel, a s\u00faa morte debeuse \u00e1 tuberculose.\nTraxectoria.\nDesde moi temper\u00e1 idade Eisenstein demostrou talento nas matem\u00e1ticas, e tam\u00e9n na m\u00fasica. Aprendeu a tocar o piano sendo moi pequeno, e continuou toc\u00e1ndoo e compondo durante toda a s\u00faa vida.\nSufriu problemas de sa\u00fade durante toda a s\u00faa vida, inclu\u00edndo meninxite na infancia, enfermidade da que morreron os seus cinco irm\u00e1ns e irm\u00e1s. En 1837, aos catorce anos, ingresou no Gymnasium Friedrich Wilhelm, para pasar logo ao Gymnasium Fiedrich Werder de Berl\u00edn. Os seus mestres reco\u00f1eceron o seu talento matem\u00e1tico, pero aos 15 anos xa superara os co\u00f1ecementos que pod\u00eda obter na escola e comezou a estudar c\u00e1lculo diferencial de obras de Euler e Lagrange.\nAos 17, estando a\u00ednda na escola, comezou a asistir \u00e1s clases de Dirichlet e outros matem\u00e1ticos na Universidade de Berl\u00edn. En 1842, antes de dar os seus exames finais na escola, viaxou xunto coa s\u00faa nai a Inglaterra (onde se achaba o seu pai). En 1843 at\u00f3pase con Hamilton en Dubl\u00edn; este deulle unha copia dunha obra s\u00faa sobre o traballo de Abel sobre a imposibilidade de resolver ecuaci\u00f3ns de quinto grao, o que estimulou notablemente o interese do novo Eisenstein na investigaci\u00f3n matem\u00e1tica.\nEn 1843 regresou a Berl\u00edn, realizou os seus exames de graduaci\u00f3n e no outono ingresou na Universidade. Para xaneiro de 1844 xa presentara o seu primeiro traballo \u00e1 Academia de Berl\u00edn, sobre formas c\u00fabicas con d\u00faas variables. Nese ano at\u00f3pase por primeira vez con Alexander von Humboldt, quen en diante foi o seu protector. Considerando a extrema pobreza de Eisenstein, Humboldt logrou obter para el subsidios do Rei, do goberno de Prusia, e da Academia de Berl\u00edn. Estes subsidios, sempre tard\u00edos e dados de mala gana, foron pagados con fartura por Eisenstein: s\u00f3 en 1844 publicou 23 traballos e dous problemas no Crelle.\nEn xu\u00f1o de 1844 visitou a Gauss en Gotinga. En 1845 Kummer logrou que Eisenstein recibise un doutoramento \"honoris causa\" da Universidade de Breslau. Jacobi tam\u00e9n impulsou esta distinci\u00f3n, pero as relaci\u00f3ns entre este e Eisenstein haber\u00edan de ser sempre dif\u00edciles; en particular, por unha cuesti\u00f3n de prioridades de descubrimento xurdida en 1846. En 1847 obtivo a s\u00faa habilitaci\u00f3n da Universidade de Berl\u00edn, e comezou a impartir clases al\u00ed. Bernhard Riemann asistiu \u00e1s s\u00faas clases sobre funci\u00f3ns el\u00edpticas.\nEisenstein ti\u00f1a simpat\u00edas republicanas, e a\u00ednda que non participou activamente nos sucesos revolucionarios de 1848, foi arrestado o 19 de marzo dese ano. A\u00ednda que liberado un d\u00eda despois, os malos tratos sufridos agravaron a\u00ednda m\u00e1is a s\u00faa delicada sa\u00fade. Pero ademais as sospeitas do seu ali\u00f1amento coa causa republicana provocaron que lle fosen quitados os subsidios oficiais, a\u00ednda que Humboldt continuou apoi\u00e1ndoo.\nA pesar do seu estado de sa\u00fade, Eisenstein continuou escribindo un traballo tras outro sobre partici\u00f3ns cuadr\u00e1ticas dos n\u00fameros primos e leis de reciprocidade. En 1851, a instancias de Gauss, foi elixido membro da Academia de Gotinga; un ano despois, por recomendaci\u00f3n de Dirichlet, tam\u00e9n foi elixido membro da Academia de Berl\u00edn.\nMorreu de tuberculose aos 29 anos de idade. Humboldt, ent\u00f3n de 83 anos, acompa\u00f1ou os seus restos ao cemiterio. Conseguira, demasiado tarde, o di\u00f1eiro necesario para enviar a Eisenstein a unha tempada de descanso en Sicilia.\nContribuci\u00f3ns.\nNa s\u00faa curta vida, Eisenstein realizou numerosas contribuci\u00f3ns en varios campos das matem\u00e1ticas. As tres \u00e1reas principais nas que realizou achegas fundamentais foron a teor\u00eda das formas, xeneralizando os resultados obtidos por Gauss respecto das formas cuadr\u00e1ticas; as leis de reciprocidade, co obxectivo de xeneralizar os resultados de Gauss sobre reciprocidade cuadr\u00e1tica; e as funci\u00f3ns el\u00edpticas, campo no que realizou os desenvolvementos te\u00f3ricos m\u00e1is destacados e que conservan influencia e actualidade."}
{"id": "369821", "revid": "27155", "url": "https://gl.wikipedia.org/wiki?curid=369821", "title": "Mosca com\u00fan", "text": ""}
{"id": "369822", "revid": "27155", "url": "https://gl.wikipedia.org/wiki?curid=369822", "title": "Musca domestica", "text": ""}
{"id": "369824", "revid": "1131", "url": "https://gl.wikipedia.org/wiki?curid=369824", "title": "Mois\u00e9s Solana", "text": "Mois\u00e9s Solana Arciniega, nado en Cidade de M\u00e9xico o 26 de decembro de 1935 e finado en Valle de Bravo o 27 de xullo de 1969, foi un piloto de carreiras de M\u00e9xico. Participou en oito Grandes Premios do Campionato do Mundo de F\u00f3rmula 1, debutou o 27 de outubro de 1963, e non anotou puntos de campionato. Tam\u00e9n participou nunha carreira fora do campionato de F\u00f3rmula Un. Tam\u00e9n participou na F\u00f3rmula 2 en 1968 co Team Lotus no Circu\u00edto do Jarama preto de Madrid, Espa\u00f1a.\nTraxectoria.\nOs seus primeiros eventos de carreiras foron nun 1954 special (o Solana Sports), constru\u00eddo por Javi\u00e9r Solana. Solana tam\u00e9n era un xogador competente de Cesta punta e a s\u00faa andaina nas carreiras financiouna en parte grazas a isto.\nEn 1968, Solana probou un coche de F\u00f3rmula D\u00faas para Ferrari. Tam\u00e9n pilotou para Lola e McLaren nas USRRC/Can-Am series entre 1966 e 1968, e en marzo de 1968 ga\u00f1ou a primeira carreira puntuable da serie do Grupo 7 da USRRC na primeira carreira internacional en Cidade de M\u00e9xico. A\u00ednda mant\u00e9n todos os rexistros nas categor\u00edas mexicanas da carreira e do circu\u00edto mexicano Magdalena Mixhuca.\nFoi o \u00fanico piloto na historia do campionato do mundo da F\u00f3rmula 1 en comezar unha carreira nun coche co n\u00famero 13, (Divina Galica, no Gran Premio do Reino Unido de 1976, tam\u00e9n intentou unha carreira con este n\u00famero, pero non puido cualificar), algo que el fixo para BRM no seu debut de F\u00f3rmula 1 no Gran Premio de M\u00e9xico de 1963 ata que Pastor Maldonado adoptou o 13 como o seu n\u00famero permanente en . Solana finalmente clasificouse 11\u00ba malia que o seu motor comezou a fallar a oito voltas da bandeira a cadros.\nO 29 de xullo de 1969, Solana morreu na \"subida Valle de Bravo-Bosencheve\" en M\u00e9xico, nun accidente fatal despois de que o seu McLaren foise de lado nunha curva e golpeou contra un muro de formig\u00f3n no bordo da estrada, envorcando o coche que aterrou sobre el e incendiouse. A familia de Solana segue sendo moi activa no automobilismo e a fabrica de coches deportivos feitos a man.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "369849", "revid": "27155", "url": "https://gl.wikipedia.org/wiki?curid=369849", "title": "Bureta", "text": "A bureta \u00e9 un instrumento de laboratorio que se emprega cando se quere engadir cantidades de l\u00edquidos que c\u00f3mpre controlas para empregalas en c\u00e1lculos posteriores.\nUn tubo caracter\u00edstico de bureta est\u00e1 dividido en d\u00e9cimas de cent\u00edmetros c\u00fabicos, polo que non \u00e9 moi apto para as medici\u00f3ns de maior precisi\u00f3n. Se os flu\u00eddos son pouco viscosos, como ocorre con alg\u00fans disolventes org\u00e1nicos, poden chegar a pingar polo burato inferior. Tam\u00e9n, alg\u00fans l\u00edquidos polares poden adherirse \u00e1 parede da bureta provocando unha distorsi\u00f3n dos datos importante de m\u00e1is para certos usos. Pola mesma raz\u00f3n, non se adoitan usar buretas de menos de 5 ml; e o l\u00edmite superior adoita situarse en 50 ml.\nPara manipular unha bureta o m\u00e1is habitual \u00e9 suxeitala sobre o soporte de maneira que se poida ver a escala graduada.\nPara manexar a chave que abre ou pecha a sa\u00edda de l\u00edquido empr\u00e9gase a man esquerda, deixando a dereita libre para manipular o recipiente en que o l\u00edquido debe caer.\nA vista non debe fixarse na chave da bureta, sen\u00f3n no nivel descendente do l\u00edquido. Enrasar a bureta \u00e9 enchela de xeito tal que a base do menisco formado polo l\u00edquido coincida exactamente co cero da bureta.\nUtilidade.\nEmpr\u00e9gase principalmente para medir con precisi\u00f3n volumes e l\u00edquidos variables. \nHistoria.\nA historia da bureta discorre en paralelo \u00e1 da an\u00e1lise volum\u00e9trica. en 1791 Fran\u00e7ois Antoine Henri Descroizilles desenvolveu o primeiro modelo, que ti\u00f1a forma de cilindro graduado. En 1824 Louis-Joseph Gay-Lussac creou unha versi\u00f3n mellorada que incorporaba un brazo lateral, e ademais fixou as denominaci\u00f3ns de \"bureta\" e \"pipeta\". Un gran avance na metodolox\u00eda e popularizaci\u00f3n da an\u00e1lise volum\u00e9trica d\u00e9beselle a Karl Friedrich Mohr, que redese\u00f1ou a bureta engad\u00edndolle unha pinza e un remate en punta na parte inferior."}
{"id": "369864", "revid": "98629", "url": "https://gl.wikipedia.org/wiki?curid=369864", "title": "Tyrrell P34", "text": "! colspan=\"2\" bgcolor=\"#e3e3e3\" | Tyrrell \n! colspan=\"2\" bgcolor=\"#e3e3e3\" | Informaci\u00f3n\nTraseira, brazo dobre, brazos de radio, resortes helicoidais sobre amortecedores, barra antienvorco "}
{"id": "369865", "revid": "22570", "url": "https://gl.wikipedia.org/wiki?curid=369865", "title": "Col\u00e9gio Dom Diogo de Sousa", "text": "O Col\u00e9gio Dom Diogo de Sousa \u00e9 unha escola en Braga, Portugal, fundada en 1949 por iniciativa de M\u00e1rio Augusto Fernandes Afonso, o Padre Joaquim Ant\u00f3nio Alves, o profesor Jos\u00e9 Maria de Freitas e o profesor Ant\u00f3nio Duarte da Costa."}
{"id": "369869", "revid": "89787", "url": "https://gl.wikipedia.org/wiki?curid=369869", "title": "Elementos do per\u00edodo 3", "text": "Un \"'elemento do per\u00edodo 3\" \u00e9 un dos elementos qu\u00edmicos na terceira fila (ou per\u00edodo da t\u00e1boa peri\u00f3dica dos elementos qu\u00edmicos. A t\u00e1boa peri\u00f3dica pres\u00e9ntase en filas para ilustrar as tendencias recorrentes (peri\u00f3dicas) no comportamento qu\u00edmico dos elementos a medida que aumenta o seu n\u00famero at\u00f3mico: com\u00e9zase unha nova fila cando a t\u00e1boa peri\u00f3dica salta unha fila e comeza a repetirse un comportamento qu\u00edmico, os elementos con comportamiento similar aparecen nas mesmas columnas verticais. O terceiro per\u00edodo cont\u00e9n oito elementos: sodio, magnesio, aluminio, silicio, f\u00f3sforo, xofre, cloro e argon. Os dous primeiros, o sodio e o magnesio, son membros do bloque s da t\u00e1boa peri\u00f3dica, mentres que os outros son membros do bloque p. Hai que ter en conta que hai unha subcapa 3d, pero non se reenche ata o per\u00edodo 4, dando as\u00ed \u00e1 t\u00e1boa de per\u00edodos a s\u00faa forma caracter\u00edstica de \"d\u00faas filas \u00e1 vez\". Todos os elementos do peri\u00f3do 3 ocorren na natureza e te\u00f1en polo menos un is\u00f3topo estable."}
{"id": "369870", "revid": "89787", "url": "https://gl.wikipedia.org/wiki?curid=369870", "title": "Robert Neal Baxter", "text": "Robert Neal Baxter, nado en Shrewsbury en 1966, \u00e9 un ling\u00fcista e tradutor brit\u00e1nico vinculado a Galicia.\nTraxectoria.\nBaxter \u00e9 licenciado en Ling\u00fc\u00edstica e Franc\u00e9s pola Universidade de York en 1989. Fixou a s\u00faa residencia en Galicia en 1993. Doutorouse en Traduci\u00f3n pola Universidade de Vigo en 2003, \u00e1 que est\u00e1 vencellado como profesor de interpretaci\u00f3n como membro da Facultade de Filolox\u00eda e Traduci\u00f3n. \u00c9 especialista nas linguas galega e bretoa. Foi corrector na publicaci\u00f3n \"Terra e Tempo\".\nCanto \u00e1 s\u00faa faceta pol\u00edtica, \u00e9 militante da UPG, partido integrado no BNG."}
{"id": "369871", "revid": "23204", "url": "https://gl.wikipedia.org/wiki?curid=369871", "title": "Pobo hur\u00f3n", "text": "Os hur\u00f3ns ou wyandot son un pobo ind\u00edxena que habita nas reservas dos estados de Oklahoma, M\u00edchigan, Kansas e o Quebec, e que orixinariamente se estendeu pola beira esquerda do r\u00edo San Lourenzo e a rexi\u00f3n dos Grandes Lagos. Crese que formaban a m\u00e1is numerosa confederaci\u00f3n de ind\u00edxenas de cultura iroquesa de Am\u00e9rica do Norte. Tradicionalmente falaron a lingua hur\u00f3n, unha lingua iroquesa do norte. No tempo da chegada dos europeos, crese que o seu n\u00famero puido roldar os 30\u00a0000 membros, que puido ser na segunda d\u00e9cada do s\u00e9culo XVII.\nNo s\u00e9culo XV os hur\u00f3ns pre-contacto estaban asentados nunha grande \u00e1rea que abragu\u00eda dende a costa norte do lago Ontario at\u00e9 a Ba\u00eda xeorxiana. Os hur\u00f3ns emerxeron no s\u00e9culo XVII dos remanentes de dous grupos anteriores, os wyandot (hur\u00f3ns) e os tionontate (petun). Viv\u00edan no que hoxe \u00e9 a parte sur da provincia canadense de Ontario. Drasticamente minguados en n\u00famero por mor das enfermidades epid\u00e9micas despois de 1634, foron dispersados pola guerra en 1649 polos haudenosaunee, que daquela viv\u00edan en Nova York.\nNo presente, os hur\u00f3ns te\u00f1en unha reserva india das Primeiras Naci\u00f3ns no Quebec, no Canad\u00e1. Tam\u00e9n te\u00f1en tres asentamentos principais nos Estados Unidos de Am\u00e9rica, dous dos cales te\u00f1en gobernos independentes, federalmente reco\u00f1ecidos como tribos."}
{"id": "369872", "revid": "23204", "url": "https://gl.wikipedia.org/wiki?curid=369872", "title": "Hur\u00f3ns", "text": ""}
{"id": "369873", "revid": "23204", "url": "https://gl.wikipedia.org/wiki?curid=369873", "title": "Wyandot", "text": ""}
{"id": "369874", "revid": "23204", "url": "https://gl.wikipedia.org/wiki?curid=369874", "title": "Pobo wyandot", "text": ""}
{"id": "369875", "revid": "23204", "url": "https://gl.wikipedia.org/wiki?curid=369875", "title": "Wyandots", "text": ""}
{"id": "369876", "revid": "23204", "url": "https://gl.wikipedia.org/wiki?curid=369876", "title": "Mohawks", "text": ""}
{"id": "369877", "revid": "56817", "url": "https://gl.wikipedia.org/wiki?curid=369877", "title": "Ecuaci\u00f3n qu\u00edmica", "text": "Unha ecuaci\u00f3n qu\u00edmica \u00e9 unha descrici\u00f3n simb\u00f3lica dunha reacci\u00f3n qu\u00edmica. Mostra as substancias que reaccionan (chamadas reactivos ou reactantes) e as substancias que se orixinan (chamadas produtos). A ecuaci\u00f3n qu\u00edmica axuda a visualizar os reactivos que son os que ter\u00e1n unha reacci\u00f3n qu\u00edmica e os produtos, que son as substancias que se obte\u00f1en deste proceso. Ademais p\u00f3dense situar os s\u00edmbolos qu\u00edmicos de cada un dos elementos ou compostos que estean dentro da ecuaci\u00f3n e poder balancealos con maior facilidade.\nEn 1615 Jean Beguin publicou \"Tyrocinium Chymicum\", un dos primeiros traballos escritos sobre qu\u00edmica, onde redacta a primeira ecuaci\u00f3n qu\u00edmica da Historia.\nRequisitos dunha ecuaci\u00f3n qu\u00edmica.\nUnha ecuaci\u00f3n qu\u00edmica debe:\nInterpretaci\u00f3n dunha ecuaci\u00f3n qu\u00edmica.\nUn caso xeral de ecuaci\u00f3n qu\u00edmica ser\u00eda:\nonde:\nA interpretaci\u00f3n f\u00edsica dos coeficientes estequiom\u00e9tricos, se estes son n\u00fameros enteiros e positivos, pode ser en \u00e1tomos ou moles. As\u00ed, dir\u00edase que a ecuaci\u00f3n de xeometr\u00eda estequiom\u00e9trica se subdivide na seguinte:\nPor exemplo o hidr\u00f3xeno (H2) pode reaccionar con os\u00edxeno (O2) para dar auga (H2O). A ecuaci\u00f3n qu\u00edmica para esta reacci\u00f3n escr\u00edbese:\nO s\u00edmbolo \"+\" lese como \"reacciona con\", mentres que o s\u00edmbolo \"\u2192\" lese como \"produce\". Para axustar a ecuaci\u00f3n, po\u00f1emos os coeficientes estequiom\u00e9tricos:\nA ecuaci\u00f3n est\u00e1 axustada e pode ser interpretada como 2\u00a0mol de mol\u00e9culas de hidr\u00f3xeno reaccionan con 1\u00a0mol de mol\u00e9culas de os\u00edxeno, producindo 2\u00a0mol de mol\u00e9culas de auga.\nAs f\u00f3rmulas qu\u00edmicas \u00e1 esquerda da data de reacci\u00f3n (\"\u2192\") representan as substancias reaccionantes ou reactantes; \u00e1 dereita da data de reacci\u00f3n (\"\u2192\") est\u00e1n as f\u00f3rmulas qu\u00edmicas das substancias producidas, denominadas produtos.\nOs n\u00fameros diante das f\u00f3rmulas son chamados coeficientes estequiom\u00e9tricos. Estes deben ser tales que a ecuaci\u00f3n qu\u00edmica estea balanceada, \u00e9 dicir, que o n\u00famero de \u00e1tomos de cada elemento das substancias reaccionantes e dos produtos da reacci\u00f3n sexa o mesmo. Os coeficientes deben ser enteiros positivos, e o un om\u00edtese. Nas \u00fanicas reacci\u00f3ns que isto non se produce \u00e9 nas reacci\u00f3ns nucleares.\nAdicionalmente, p\u00f3dense agregar (entre par\u00e9ntese e como sub\u00edndice) o estado de agregaci\u00f3n molecular de cada substancia participante: s\u00f3lido (s), l\u00edquido (l), acuoso (aq) ou gasoso (g).\nNo exemplo da auga:\nOutros s\u00edmbolos utilizados para indicar o tipo de reacci\u00f3n son:"}
{"id": "369878", "revid": "23204", "url": "https://gl.wikipedia.org/wiki?curid=369878", "title": "Green Street (filme)", "text": "Green Street \u00e9 un filme brit\u00e1nico-estadounidense de drama sobre a violencia do f\u00fatbol no Reino Unido. Foi dirixido por Lexi Alexander e est\u00e1 protagonizado por Elijah Wood e Charlie Hunnam. No filme, un estudante estadounidense m\u00e9tese nun grupo violento do West Ham, os Green Street Elite, liderado polo irm\u00e1n do seu cu\u00f1ado.\nTivo d\u00faas secuelas que foron estreadas directamente en v\u00eddeo, ' e '."}
{"id": "369879", "revid": "1888", "url": "https://gl.wikipedia.org/wiki?curid=369879", "title": "Amador Dom\u00ednguez Pan", "text": "Amador Dom\u00ednguez Pan, co\u00f1ecido como Jaime Pimentel, nado en Pravio (Cambre) en 1916 e finado na Coru\u00f1a o 25 de xaneiro de 1949, foi un guerrilleiro antifranquista galego.\nTraxectoria.\nDestinado como cabo da Armada no cruceiro Espa\u00f1a II, era militante da CNT. Co golpe de Estado do 18 de xullo de 1936 foi dos que intentou en Ferrol impedir que a oficialidade puxera o cruceiro ao servizo dos sublevados. Desertou para evitar a detenci\u00f3n pero foi apresado uns meses despois. Xulgado, foi condenado a prisi\u00f3n, onde pasou m\u00e1is de seis anos. O seu irm\u00e1n Benito Dom\u00ednguez Pan foi paseado o 7 de setembro de 1937. Sa\u00edu en liberdade condicional o 28 de febreiro de 1943 e dedicouse a organizar os grupos que operaban nos Castros e San Pedro de N\u00f3s para axudar aos ex-presos republicanos que sa\u00edan en liberdade. O grupo foi desarticulado pola polic\u00eda, e Amador pasou \u00e1 clandestinidade para evitar unha nova detenci\u00f3n.\nNa primavera de 1946 formou parte do Grupo Volante A, da IV Agrupaci\u00f3n Guerrilleira, con Francisco Rey Balb\u00eds, Manuel Ramiro Souto, Jos\u00e9 Mar\u00eda Castelo Mosquera e Jos\u00e9 Mar\u00eda D\u00edaz Pan, empregando o alcume de Jaime Pimentel. O grupo integrouse despois do novo destacamento Enrique L\u00edster, no que Amador foi o seu primeiro xefe militar. Participou no atentado contra Manuel Doval Lemat, xefe da Falange de Cambre o 16 de abril de 1946.\nAbandonou o destacamento o 21 de xullo de 1947 sen avisar aos compa\u00f1eiros, decidido a marchar de Espa\u00f1a. Foi capturado na casa do enlace Jes\u00fas Pena Bol\u00f3n en Calvelo (Sof\u00e1n, Carballo) o 18 de agosto de 1948. Xulgado en consello de guerra na Coru\u00f1a o 14 de decembro de 1948, xunto con tres enlaces, foi condenado a pena de morte e axustizado por garrote vil, na cadea da Coru\u00f1a o 25 de xaneiro de 1949."}
{"id": "369880", "revid": "5863", "url": "https://gl.wikipedia.org/wiki?curid=369880", "title": "Elementos do grupo 11", "text": "Un elemento do grupo 11 \u00e9 un elemento situado dentro da t\u00e1boa peri\u00f3dica no grupo 11 que comprende os elementos:\nPropiedades.\nSon relativamente inertes e dif\u00edciles de corroer. De feito os tres existen en forma de elemento na cortiza terrestre e non se disolven en \u00e1cidos non oxidantes e en ausencia de os\u00edxeno.\nEstes metais son bastante brandos e non soportan ben o uso diario das moedas, desgast\u00e1ndose co tempo. Por isto deben ser aliados con outros metais para conseguir moedas m\u00e1is duradeiras, m\u00e1is duras e m\u00e1is resistentes ao desgaste.\nAplicaci\u00f3ns.\nO cobre tam\u00e9n se emprega amplamente en cables el\u00e9ctricos e en electr\u00f3nica. \u00c1s veces empr\u00e9ganse contactos de ouro en equipos de precisi\u00f3n. En ocasi\u00f3ns tam\u00e9n se emprega a prata nestas aplicaci\u00f3ns, e tam\u00e9n en fotograf\u00eda, agricultura (sobre todo o cobre en formulaci\u00f3ns de funxicidas), medicamentos, equipos de son e aplicaci\u00f3ns cient\u00edficas."}
{"id": "369885", "revid": "98629", "url": "https://gl.wikipedia.org/wiki?curid=369885", "title": "L\u00f3xica proposicional", "text": "En l\u00f3xica e matem\u00e1tica, unha l\u00f3xica proposicional \u00e9 un sistema formal no cal as f\u00f3rmulas representan proposici\u00f3ns que poden ser formadas pola combinaci\u00f3n de proposici\u00f3ns at\u00f3micas usando conectivos l\u00f3xicos e un sistema de regras de derivaci\u00f3ns, que permite que certas f\u00f3rmulas sexan estabelecidas como \"teoremas\" do sistema formal.\nEn termos xerais, un c\u00e1lculo \u00e9 frecuentemente presentado como un sistema formal que consiste nun conxunto de expresi\u00f3ns sint\u00e1ticas (f\u00f3rmulas ben formadas), un subconxunto distinguido desas expresi\u00f3ns, e un conxunto de regras formais que define unha relaci\u00f3n binaria espec\u00edfica, que se pretende interpretar como a noci\u00f3n de equivalencia l\u00f3xica, no espazo das expresi\u00f3ns.\nCando o sistema formal ten o prop\u00f3sito de ser un sistema l\u00f3xico, as expresi\u00f3ns deben ser interpretadas como aserci\u00f3ns matem\u00e1ticas, e as regras, co\u00f1ecidas como regras de inferencia, normalmente son preservadoras da verdade. Nesa configuraci\u00f3n, as regras (que poden inclu\u00edr axiomas) poden ent\u00f3n ser usadas para inferir f\u00f3rmulas representando aserci\u00f3ns certas.\nO conxunto de axiomas pode ser baleiro, un conxunto finito non baleiro, un conxunto finito numerable, ou pode ser dado por axiomas esquem\u00e1ticos. Unha gram\u00e1tica formal define recursivamente as expresi\u00f3ns e f\u00f3rmulas ben formadas da linguaxe. Al\u00e9n diso, pode presentarse unha sem\u00e1ntica para definir verdade e valoraci\u00f3ns.\nA linguaxe dun c\u00e1lculo proposicional consiste en:\nUnha f\u00f3rmula ben formada \u00e9 calquera f\u00f3rmula at\u00f3mica ou calquera f\u00f3rmula que pode ser constru\u00edda a partir de f\u00f3rmulas at\u00f3micas, usando conectivos de acordo coas regras da gram\u00e1tica.\nO que segue define un c\u00e1lculo proposicional padr\u00f3n. Existen moitas formulaci\u00f3ns distintas que son todas m\u00e1is ou menos equivalentes mais que difiren nos detalles:\nAbstracci\u00f3n e aplicaci\u00f3ns.\nA\u00ednda que sexa posible constru\u00edr un c\u00e1lculo abstracto formal que non ten uso pr\u00e1ctico inmediato e practicamente ningunha aplicaci\u00f3n obvia, o nome c\u00e1lculo indica que esta especie de sistema formal ten s\u00faa orixe na utilidade dos seus membros prot\u00f3picos no c\u00e1lculo pr\u00e1ctico. En xeral, calquera c\u00e1lculo matem\u00e1tico \u00e9 creado coa intenci\u00f3n de representar un correcto dominio de obxectos formais, e tipicamente co obxectivo de facilitar as computaci\u00f3ns e inferencias que precisan ser realizadas sobre esta representaci\u00f3n. As\u00ed, antes de se desenvolver o propio c\u00e1lculo, d\u00e9bese dar unha idea da s\u00faa notaci\u00f3n pretendida, isto \u00e9, dos obxectivos formais que se pretende denotar coas f\u00f3rmulas do c\u00e1lculo.\nVisto ao longo de seu desenvolvemento hist\u00f3rico, un c\u00e1lculo formal para calquera t\u00f3pico de estudo normalmente xorde a trav\u00e9s dun proceso de abstracci\u00f3n gradual, refinamento paso a paso, e s\u00edntese por tentativa e erro a partir dun conxunto de sistemas notacionais informais previos, cada un dos cales tratando do mesmo dominio de obxectos s\u00f3 en parte ou dun \u00e1ngulo en particular.\nDescrici\u00f3n xen\u00e9rica dun c\u00e1lculo proposicional.\nA l\u00f3xica proposicional ten como obxectivo modelar o raciocinio humano, partindo de frases declarativas (proposici\u00f3ns). Para entender mellor o que \u00e9 unha proposici\u00f3n consid\u00e9rese a frase \"1 m\u00e1is 1 \u00e9 igual a 10\" ou simbolicamente, \"1 + 1 = 10\". Esta frase \u00e9 unha proposici\u00f3n no sentido de que \u00e9 unha aserci\u00f3n declarativa, ou sexa, afirma ou nega un feito, e ten un valor de verdade, que pode ser certo ou falso. Neste caso, nun sistema de numeraci\u00f3n de base 2, a proposici\u00f3n anterior ser\u00eda certa, mentres que no sistema decimal ser\u00eda falsa. Outro exemplo \u00e9 a afirmaci\u00f3n \"hoxe \u00e9 un d\u00eda quente\", cun valor de verdade que vai depender de varios factores: o lugar sobre o que se est\u00e1 a falar, os instrumentos de medidas e de comparaci\u00f3n (como os datos estat\u00edsticos de temperatura desa rexi\u00f3n), e principalmente de quen est\u00e1 avaliando (d\u00faas persoas, mesmo considerando as mesmas condici\u00f3ns nos \u00edtems anteriores, poden avaliar de xeito diferente). Ou sexa, o valor verdade dunha proposici\u00f3n non \u00e9 un concepto absoluto, mais depende dun contexto interpretativo. Hai incluso proposici\u00f3ns, que mesmo nun contexto interpretativo claro e non amb\u00edguo, para as cales non \u00e9 posible establecer de forma incuestionable a s\u00faa veracidade ou falsidade (polo menos co co\u00f1ecemento actual da humanidade). Mais, en l\u00f3xica, o importante non \u00e9 o valor de verdade que unha proposici\u00f3n poida tomar nun determinado contexto interpretativo, mais a posibilidade de que \u201cen principio\u201d sexa posible atribu\u00edr un valor de verdade, e que sexa posible razoar con estas proposici\u00f3ns.\nA l\u00f3xica proposicional estuda \"como\" razoar con afirmaci\u00f3ns que poden ser certas ou falsas, ou a\u00ednda \"como\" constru\u00edr a partir dun correcto conxunto de hip\u00f3teses (proposici\u00f3ns certas nun determinado contexto) unha demostraci\u00f3n de que unha determinada conclusi\u00f3n \u00e9 certa no mesmo contexto. As\u00ed, son fundamentais as noci\u00f3ns de proposici\u00f3n, verdade, deduci\u00f3n e demostraci\u00f3n. A l\u00f3xica proposicional cl\u00e1sica \u00e9 un dos exemplos m\u00e1is simples de l\u00f3xica formal. Esta l\u00f3xica ten en conta, soamente, os valores de verdade certo e falso e a forma das proposici\u00f3ns. O estudo detallado desa l\u00f3xica \u00e9 importante porque cont\u00e9n case todos os conceptos importantes necesarios para o estudo de l\u00f3xicas m\u00e1is complexas.\nDescrici\u00f3n.\nUn c\u00e1lculo proposicional \u00e9 un sistema formal formula_1 cuxas f\u00f3rmulas son constru\u00eddas da seguinte maneira:\nA linguaxe de formula_3 tam\u00e9n co\u00f1ecida como o seu conxunto de f\u00f3rmulas, f\u00f3rmulas ben formadas ou \"fbfs\", def\u00ednese recursiva ou indutivamente polas seguintes regras:\nAplicaci\u00f3ns relacionadas con esas regras permiten a construci\u00f3n de f\u00f3rmulas complexas. Por exemplo:\nT\u00e1boas de verdade.\nSexa formula_41 unha linguaxe que conte\u00f1a as proposici\u00f3ns formula_42 formula_43 e formula_44.\nQue se pode dicir sobre a proposici\u00f3n formula_45? Para comezar, segundo o principio de bivalencia, \u00e9 ou certa ou falsa. Isto repres\u00e9ntase as\u00ed:\nAgora, que se pode dicir sobre as proposici\u00f3ns formula_45 e formula_43? Ou ambas son certas, ou a primeira \u00e9 certa e a segunda \u00e9 falsa, ou a primeira \u00e9 falsa e a segunda \u00e9 certa, ou ambas son falsas. Isto repres\u00e9ntase as\u00ed:\nUnha t\u00e1boa para formula_42 formula_43 e formula_44 \u00e9:\nCada li\u00f1a da t\u00e1boa (f\u00f3ra da primeira que cont\u00e9n as f\u00f3rmulas) representa unha valoraci\u00f3n.\nPara f\u00f3rmulas como formula_51 formula_52 ou formula_53 p\u00f3dense establecer os valores que reciben en vista do valor de cada f\u00f3rmula at\u00f3mica que as comp\u00f3n. Faise por medio das t\u00e1boas de verdade.\nOs primeiros pasos para constru\u00edr unha t\u00e1boa de verdade consisten en:\nO n\u00famero de li\u00f1as \u00e9 formula_58 sendo formula_59 o n\u00famero de valores que o sistema permite (sempre 2 no caso do CPC) e formula_60 o n\u00famero de \u00e1tomos que a f\u00f3rmula cont\u00e9n.formula_61 tense:\nPara completar esta t\u00e1boa prec\u00edsase definir os operadores l\u00f3xicos.\nNegaci\u00f3n.\nA negaci\u00f3n ten o valor inverso da f\u00f3rmula negada:\nNunha linguaxe formula_41 na cal formula_45 significa \"\"S\u00f3crates \u00e9 mortal\", formula_64 pode ser interpretada como \"S\u00f3crates non \u00e9 mortal\", e, se o primeiro \u00e9 certo, o segundo \u00e9 falso; e se o primeiro \u00e9 falso, o segundo \u00e9 certo.\nInterpretar a negaci\u00f3n por medio de ant\u00f3nimos tam\u00e9n \u00e9 unha alternativa, mais d\u00e9bese ter cautela, pois non sempre se pode aplicar. No exemplo enriba a interpretaci\u00f3n por medio de ant\u00f3nimos \u00e9 perfectamente aplicable, ou sexa, se formula_45 significa \"S\u00f3crates \u00e9 mortal\"\", formula_64 pode ser interpretada como \"S\u00f3crates \u00e9 inmortal\". Por outro lado, nunha linguaxe formula_41 na cal formula_43 significa \"\"Xo\u00e1n \u00e9 bo xogador\", a proposici\u00f3n \"Xo\u00e1n \u00e9 mao xogador\" non \u00e9 a mellor interpretaci\u00f3n para formula_69 (Xo\u00e1n poder\u00eda ser s\u00f3 un xogador mediano).\nConxunci\u00f3n.\nA conxunci\u00f3n entre d\u00faas f\u00f3rmulas s\u00f3 \u00e9 certa cando ambas son certas:\nNunha linguaxe formula_41 na cal formula_45 significa \"Son cidad\u00e1n europeo\" e formula_43 significa \"Son estudante de filosof\u00eda\", formula_73 pode ser interpretada como \"Son cidad\u00e1n europeo e estudante de filosof\u00eda\"; o que s\u00f3 \u00e9 verdade se formula_45 \u00e9 certa e formula_43 \u00e9 certa.\nA conxunci\u00f3n \u00e9 conmutable, ou sexa, formula_73 \u00e9 equivalente a formula_77.\nA conmutatividade da conxunci\u00f3n trae un problema para formalizar proposici\u00f3ns da linguaxe natural no C\u00e1lculo Proposicional Cl\u00e1sico, pois a orde en que as oraci\u00f3ns aparecen pode suxerir unha secuencia temporal. Por exemplo \"Sabela casou e tivo un fillo\" \u00e9 ben distinto de \"Sabela tivo un fillo e casou\"\".\nProposici\u00f3ns que levan a palabra \"mais\" tam\u00e9n poden ser formalizadas pola conxunci\u00f3n. Por exemplo, nunha linguaxe formula_41 na cal formula_44 significa \"\"Xo\u00e1n foi atropelado\" e formula_80 significa \"Xo\u00e1n sobreviviu ao atropelo\", as sentenzas \"Xo\u00e1n foi atropelado e\" \"sobreviviu\" e \"Xo\u00e1n foi atropelado\",\" mais sobreviviu\" poden ambas ser formalizadas formula_81.\nDisxunci\u00f3n.\nA disxunci\u00f3n entre d\u00faas f\u00f3rmulas s\u00f3 \u00e9 certa cando polo menos unha delas \u00e9 certa:\nA disxunci\u00f3n tam\u00e9n \u00e9 conmutativa.\nSe formula_45 significa \"Sabela estuda filosof\u00eda\" e formula_43 significa \"Sabela estuda matem\u00e1ticas\", formula_84 pode ser interpretada como \"Sabela estuda filosof\u00eda ou matem\u00e1ticas\"; o que s\u00f3 \u00e9 falso se nin formula_45 nin formula_43 foren certas.\nCoa disxunci\u00f3n \u00e9 preciso tomar moito coidado tanto na interpretaci\u00f3n das f\u00f3rmulas como na formalizaci\u00f3n de proposici\u00f3ns, pois na linguaxe natural moitas veces os disxuntos excl\u00faense. Por exemplo: \"Unha moeda ao ser lanzada resulta en cara ou cruz\", \"Nestas vacaci\u00f3ns eu vou viaxar ou ficar en casa\"\". Para estes casos empr\u00e9gase a disxunci\u00f3n exclusiva ou a biimplicaci\u00f3n combinada coa negaci\u00f3n.\nImplicaci\u00f3n ou condicional.\nA implicaci\u00f3n, ou condicional (SE-ENT\u00d3N), entre d\u00faas f\u00f3rmulas s\u00f3 \u00e9 falsa se a da esquerda (antecedente) for certa e a da dereita (consecuente) for falsa:\nA implicaci\u00f3n non \u00e9 conmutativa.\nSe nunha linguaxe formula_41, formula_45 significa \"O bot\u00f3n vermello foi apertado\" e formula_43 significa \"O lugar enteiro estoura\", formula_90 pode ser interpretada como \"Se o bot\u00f3n vermello foi apertado, ent\u00f3n o lugar enteiro estoura\", mais se o bot\u00f3n vermello for apertado (verdade de formula_45) e o lugar enteiro non estourar, este resultado \u00e9 falso (falsidade de formula_43).\nEquivalencia.\nA biimplicaci\u00f3n ou equivalencia (\"se e soamente se\"), entre d\u00faas f\u00f3rmulas \u00e9 certa cando ambas son certas ou ambas son falsas.\nA equivalencia \u00e9 conmutativa.\nSe formula_45 significa \"\"O n\u00famero natural \u00e9 divisible entre cinco\" e formula_43 significa \"'O \u00faltimo algarismo do n\u00famero natural \u00e9 cero ou cinco\", formula_95 pode ser interpretada como \"O n\u00famero natural \u00e9 divis\u00edvel por 5 se, e soamente se, o seu \u00faltimo algarismo \u00e9 cero ou cinco\"\". Basta que unha das proposici\u00f3ns ou condici\u00f3ns sexa falsa para que o enunciado se torne falso."}
{"id": "369889", "revid": "75439", "url": "https://gl.wikipedia.org/wiki?curid=369889", "title": "Emilio de Villota", "text": "Emilio de Villota Ru\u00edz nado en Madrid, Espa\u00f1a o 26 de xullo de 1946 \u00e9 un expiloto de carreiras espa\u00f1ol. Participou en 15 Grandes Premios do Campionato do Mundo de F\u00f3rmula 1 entre e , cualificando s\u00f3 en d\u00faas. Participou na maior parte das carreiras do Gran Premio de Espa\u00f1a entre e e converteuse nunha forza importante no breve Campionato Aurora AFX de F\u00f3rmula 1 para coches de F\u00f3rmula 1, ga\u00f1ando t\u00edtulo en 1980.\nTraxectoria.\nVillota chegou por primeira vez \u00e1 escena deportiva internacional en 1972, cando correu cun SEAT 124 SC, nas 4 Horas do Jarama, unha rolda do European Touring Car Championship [ETCC]. Nun coche presentado pola Scuderia Filipinetti, foi co-pilotado por H. Hengstenberg ao 15\u00ba lugar da xeral. De Villota non volver\u00eda ao deporte motor internacional ata 1975, cando volveu a correr no ETCC, esta vez nun Ford Capri RS 2600, esta vez axudado por Jorge de Bagration. O d\u00fao non terminou no Trofeo de Zandvoort, disputado no Circu\u00edto Park Zandvoort. Con todo, cando a parella espa\u00f1ola uniuse a Nicha Cabral, para a s\u00faa carreira en casa, nas 4 Horas do Jarama, terminaron en segundo lugar, a\u00ednda que a cinco voltas do ga\u00f1ador.\nVal\u00e9ndose dunha regulamentaci\u00f3n que por ent\u00f3n permit\u00eda a participaci\u00f3n de pilotos privados que puidesen adquirir un monopraza regulamentario e competindo \u00e1 marxe das escuder\u00edas oficiais e do campionato de construtores, Emilio debutou na F1 aos mandos dun Brabham con motor Ford, comprado ao efecto de poder participar no Gran Premio de Espa\u00f1a de 1976. O regulamento obrigaba a superar unha precualificaci\u00f3n con car\u00e1cter eliminatorio e unha cualificaci\u00f3n o s\u00e1bado, tam\u00e9n con car\u00e1cter eliminatorio e que \u00e1 s\u00faa vez defin\u00eda a orde na grella de sa\u00edda. De Villota non conseguiu clasificarse.\nDe Villota volveu a Inglaterra para o comezo da seguinte tempada, unha vez m\u00e1is competindo para Lyncar que agora present\u00e1base baixo o nome de Iberia Airlines, ga\u00f1ando a carreira de abertura das 1977 Shellsport G8 International Series, en Mallory Park. Con todo, logo de apenas catro carreiras, De Villota abandonou a serie pola F1.\nEn o piloto desenvolveu un proxecto m\u00e1is ambicioso que o converter\u00eda no quinto espa\u00f1ol en participar na F\u00f3rmula 1, logo de Alfonso de Portago Alex Soler-Roig Antonio Creus e Paco Godia. Baixo patrocinio principal de Iberia, Emilio liderou a estrutura dun modesto equipo privado que con licenza de \"concursante internacional\" e baixo a denominaci\u00f3n de Iberia Airlines F1 disputou 7 grandes premios da tempada europea. Trat\u00e1base dunha escuder\u00eda privada que non compet\u00eda no campionato de construtores, tan s\u00f3 compet\u00eda no de pilotos, e contaba con medios bastante escasos; un cami\u00f3n para desprazar o monopraza e os recambios e un Ford prestado por Ford Espa\u00f1a no que se desprazaban os membros do persoal, conformada por seis persoas, inclu\u00edndo ao propio Emilio. Para o proxecto Iberia, adquiriu un McLaren M23 con motor Ford-Cosworth DFV, pintado coas cores dos patrocinadores do equipo. Aos mandos dese monopraza logrou clasificarse para o Gran Premio de Espa\u00f1a de 1977, acabando 13\u00ba, e para o Gran Premio de Austria de 1977 no que un accidente na \u00faltima volta privoulle de cruzar a meta, clasific\u00e1ndose pese a iso en 17\u00aa posici\u00f3n.\nDe novo como privado intentou disputar o Gran Premio de Espa\u00f1a de 1978, fallando de novo na clasificaci\u00f3n. Tras este fracaso afastouse momentaneamente da F\u00f3rmula 1 pasando a disputar o campionato Aurora F1, competici\u00f3n orientada a equipos e participantes privados que se disputaba en paralelo \u00e1 F\u00f3rmula 1 con monoprazas de F\u00f3rmula 1 e F\u00f3rmula 2. No Aurora, un campionato m\u00e1is econ\u00f3mico e que polo tanto fac\u00eda depender menos aos pilotos de importantes patrocinios ou estruturas deportivas para ser competitivos, Emilio destacou, acabando 3\u00ba nos certames de 1978 e 1979, e proclam\u00e1ndose campi\u00f3n en 1980 cun Williams FW07 de RAM Racing. Durante este per\u00edodo, ga\u00f1ou nove carreiras, inclu\u00edndo o infame Gran Premio Lotteria di Monza.\nNese ano () e de novo como privado volveu intentar a clasificaci\u00f3n para o Gran Premio de Espa\u00f1a de 1980 de F\u00f3rmula 1 aos mandos dun Williams e con patrocinio do Banco Occidental. Con todo durante os d\u00edas previos ao mesmo estalaba unha loita de poder largamente xestada entre a FISA (federaci\u00f3n internacional) presidida por Jean-Mar\u00ede Balestre e a FOCA (asociaci\u00f3n de equipos) liderada por Bernie Ecclestone que conduc\u00eda finalmente \u00e1 disputa da proba coa ausencia dos equipos partidarios da FISA e \u00e1 invalidaci\u00f3n dos resultados. Nestas condici\u00f3ns de Villota obtivo a ansiada cualificaci\u00f3n podendo disputar a carreira, durante a cal protagoniz\u00f3 un incidente, sacando de pista a Carlos Reutemann e a Jacques Laffite cando trataban de dobralo na loita polo liderado. Con todo ao quedar invalidados os resultados da proba por parte da FISA a participaci\u00f3n neste gran premio non conta a efectos oficiais.\nen 1981, De Villota fixo o cambio \u00e1 World Endurance Championship of Drivers. Logo de asinar con Having Team Lola, para competir no Grupo 6 cun Lola T600 con motor Cosworth DFV, xunto a Guy Edwards. Fixeron un mal comezo da tempada, non puideron terminar as s\u00faas d\u00faas primeiras carreiras. Logo dun oitavo lugar nos ADAC 1000\u00a0km Rennen N\u00fcrburgring, a o d\u00fao unese Juan Fern\u00e1ndez, na que ser\u00eda a primeira carreira de Villota no Circu\u00edto de Sarthe. O tr\u00edo finalizou no 15\u00ba lugar, e terceiro na s\u00faa clase. O gran resultado nas 24 Horas de Le Mans de 1981 inspirou a de Villota e Edwards para ga\u00f1ar a s\u00faa seguinte carreira, a Coppa Florio, 6 ore Enna-Pergusa de 1981 por d\u00faas voltas. O d\u00fao ga\u00f1ar\u00eda unha vez m\u00e1is en 1981, esta vez ao final da tempada de 1981 na Flying Tiger 1000. Baixo a choiva intermitente en Brands Hatch, que ga\u00f1ar\u00edan por unha marxe de oito voltas.\nEn 1982 realizou o seu \u00faltimo intento na F\u00f3rmula 1. Como piloto privado unha vez m\u00e1is (co Equipo LBT March) aos mandos esta vez dun March 821, con motor Ford Cosworth, buscou a clasificaci\u00f3n, sen \u00e9xito, durante cinco grandes premios sendo a primeira vez na s\u00faa carreira como piloto de F\u00f3rmula 1 que cruzaba o Atl\u00e1ntico para competir f\u00f3ra de Europa. Tras esta tempada o piloto reorientou a s\u00faa carreira cara a outras disciplinas mentres os cambios na regulamentaci\u00f3n da F\u00f3rmula 1 acababan por facer desaparecer a figura do piloto privado.\nEn 1988, de Villota retirouse das carreiras internacionais, a\u00ednda que a\u00ednda ga\u00f1ou tres campionatos espa\u00f1ois da Porsche Carrera Cup en catro anos (1993, 1995 e 1996) a nivel nacional. Con todo, en 1996 compite cun Porsche 911 Bi-Turbo no Gran Premio Repsol de Resistencia del Jarama, unha rolda da BRP Global GT series, xunto a Pablo de Villota e Fulvio Ballabio. Ser\u00eda cinco anos m\u00e1is antes de que reapareza, esta vez no Aut\u00f3dromo do Estoril, correndo nun Porsche 911 GT2, nunha carreira de GT espa\u00f1ola. De Villota continuou nas carreiras, a\u00ednda que principalmente en Espa\u00f1a.\nLogo de retirarse.\nActualmente dirixe o equipo e a escola de carreiras, Emilio de Villota Motorsport. O seu fillo Emilio de Villota correu en F\u00f3rmula 3 e F\u00f3rmula 3000. A s\u00faa filla Mar\u00eda de Villota foi piloto de probas de Marussia F1. Un grande accidente durante nunha proba en xullo de 2012 deixouna con lesi\u00f3ns graves, o que finalmente lle provocou \u00e1 morte en outubro de 2013.\nRexistro de carreiras.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\". "}
{"id": "369890", "revid": "1131", "url": "https://gl.wikipedia.org/wiki?curid=369890", "title": "Montecarmelo", "text": "Montecarmelo \u00e9 un barrio da cidade de Madrid que forma parte do distrito de Fuencarral-El Pardo. Est\u00e1 situado ao oeste da autov\u00eda M-607 e ao sur da autov\u00eda de circunvalaci\u00f3n M-40. Montecarmelo linda ao sur coa Colonia de Mirasierra e co PAU de Tres Olivos de Fuencarral, e ao leste co PAU de Las Tablas. Foi constru\u00eddo a a comezos do s\u00e9culo XXI, e xurdiu como un Programa de Actuaci\u00f3n Urban\u00edstica (PAU) por mor da elaboraci\u00f3n do Plan Xeral de Ordenaci\u00f3n Urbana de 1997 do Municipio de Madrid.\nO barrio ten forma de ril, con avenidas lonxitudinais e r\u00faas transversais que fan referencia a diferentes mosteiros de Espa\u00f1a.\nNome.\nO nome deste barrio deriva dun rego pr\u00f3ximo denominado Monte Carmelo. Este rego nace nas proximidades da Ermida da Nosa Se\u00f1ora de Valverde (patroa de Fuencarral) e discorre polo outro lado da veci\u00f1a autov\u00eda M-40; a partir de Pitis \u00fanenselle outras correntes de auga menores e \u00e9 co\u00f1ecido como rego do Fresno, desembocando finalmente no Manzanares xunto ao n\u00f3 que une a autov\u00eda M-30 coa M-40 e a Estrada de El Pardo.\nTransportes.\nAutobuses urbanos.\nAs li\u00f1as 134 e 178 atravesan o barrio. Tam\u00e9n d\u00e1 servizo a li\u00f1a N23, que circula polas noites; pasando por Praza de Castela, e indo por La Castellana at\u00e9 Cibeles.\nMetro.\nEstaci\u00f3n de Montecarmelo: Li\u00f1a 10. A estaci\u00f3n at\u00f3pase no centro do barrio e implica un cambio de plataforma na estaci\u00f3n previa (Tres Olivos). Estaci\u00f3n de Paco de Luc\u00eda: Li\u00f1a 9. Situada na conexi\u00f3n entre Montecarmelo e Mirasierra, na r\u00faa Costa Brava con Monasterio de Las Hulgas.\nProximidades.\nProximamente abrir\u00e1 a Estaci\u00f3n de Paco de Luc\u00eda de proximidade, permitir\u00e1 a conexi\u00f3n coas li\u00f1as C-3, C-7 e C-8."}
{"id": "369892", "revid": "85894", "url": "https://gl.wikipedia.org/wiki?curid=369892", "title": "Jos\u00e9 Mar\u00eda D\u00edaz Pan", "text": "Jos\u00e9 Mar\u00eda D\u00edaz Pan, co\u00f1ecido como Jaime, nado en Pravio (Cambre) cara a 1916 e finado en Vilarmaior en 1951, foi un guerrilleiro antifranquista galego.\nTraxectoria.\nFillo de Manuel D\u00edaz e Carmen Pan e irm\u00e1n de Manuel D\u00edaz Pan. Zapateiro en Pravio. Mobilizado polo ex\u00e9rcito franquista, desertou e incorporouse ao ex\u00e9rcito republicano. Ao caer a fronte de Asturias foi feito prisioneiro e reclu\u00eddo nun campo de concentraci\u00f3n en Le\u00f3n. Pasou despois ao c\u00e1rcere do Castelo de Santo Ant\u00f3n. Cando sa\u00edu en liberdade foi contratista da estrada que vai ao pazo de Mari\u00f1\u00e1n, onde co\u00f1eceu a Francisco Rey Balb\u00eds, co que despois foi traballar en seguros Santa Luc\u00eda. Trala detenci\u00f3n de Jos\u00e9 Mar\u00eda Urquiola Iglesias o 7 de xaneiro de 1945, botouse ao monte. Incorporouse \u00e1 guerrilla no Grupo Volante A, da IV Agrupaci\u00f3n Guerrilleira, con Francisco Rey Balb\u00eds, Manuel Ramiro Souto, Jos\u00e9 Mar\u00eda Castelo Mosquera e Amador Dom\u00ednguez Pan. O Xulgado Especial de Accidentes Ferroviarios da Oitava Rexi\u00f3n Militar publicou en outubro de 1948 unha requisitoria contra el e Emilio Claudio D\u00edaz, Enrique Ferreir\u00f3s Candamo, Francisco Rey Balb\u00eds, Jos\u00e9 Remui\u00f1\u00e1n Barreiro, Jos\u00e9 Pedreira de la Iglesia, Jos\u00e9 Blanco N\u00fa\u00f1ez, Jes\u00fas Valeiro G\u00f3mez, Jos\u00e9 Antonio Corti\u00f1as Blas e Antonio L\u00f3pez Arias. Apareceu morto en Mide (Vilarmaior) en 1951, ao parecer axustizado polos seus propios camaradas.\nVida persoal.\nCasou con Josefa Otero Varela, que finou en 1993, e foi pai de Raquel D\u00edaz Otero."}
{"id": "369895", "revid": "35560", "url": "https://gl.wikipedia.org/wiki?curid=369895", "title": "Rokot", "text": "Rokot ou Rockot \u00e9 o nome dun modelo de foguete espacial ruso derivado do m\u00edsil UR-100N. \u00c9 usado para po\u00f1er en \u00f3rbita cargas lixeiras e l\u00e1nzase tanto dos cosm\u00f3dromos de Baikonur como de Plesetsk."}
{"id": "369896", "revid": "4817", "url": "https://gl.wikipedia.org/wiki?curid=369896", "title": "Briz-K", "text": ""}
{"id": "369898", "revid": "4817", "url": "https://gl.wikipedia.org/wiki?curid=369898", "title": "Rokot KM", "text": ""}
{"id": "369899", "revid": "4817", "url": "https://gl.wikipedia.org/wiki?curid=369899", "title": "Rockot", "text": ""}
{"id": "369900", "revid": "61897", "url": "https://gl.wikipedia.org/wiki?curid=369900", "title": "Home de Neanderthal", "text": ""}
{"id": "369904", "revid": "89787", "url": "https://gl.wikipedia.org/wiki?curid=369904", "title": "Mantodeos", "text": "Os mantodeos (Mantodea) son unha orde de insectos que comprende unhas 2.400 especies clasificadas nuns 430 x\u00e9neros e 15 familias, chamadas comunmente barbantesas, barbatesas, parraguesas, carballesas e galbanas. A maior das familias \u00e9 a dos m\u00e1ntidos (Mantidae), e a especie m\u00e1is co\u00f1ecida \u00e9 \"Mantis religiosa\". As barbantesas est\u00e1n distribu\u00eddas por todo o mundo en h\u00e1bitats temperados e tropicais. Te\u00f1en cabezas triangulares con ollos que sobresaen e pescozos flexibles. Os seus corpos alongados poden ter \u00e1s ou non, pero todos os mantodeos te\u00f1en un par de patas anterior modificado e agrandado, adaptado para capturar e agarrar presas; a s\u00faa postura ergueita, permanecendo est\u00e1tica e cos antebrazos dianteiros dobrados, fai que pareza que est\u00e1n en postura de rezar.\nOs parentes m\u00e1is pr\u00f3ximos dos mantodeos son as t\u00e9rmites e cascudas (Blattodea), e todos est\u00e1n inclu\u00eddos na superorde Dictyoptera. Os mantodeos son \u00e1s veces confundidos cos insectos pau (Phasmatodea), ou con outros insectos alongados como certos salt\u00f3ns (Orthoptera) ou mesmo con outros insectos con patas dianteiras raptoras como os neur\u00f3pteros Mantispidae. Os mantodeos son principalmente predadores de emboscada, mais existen unhas poucas especies que viven no chan que perseguen activamente as s\u00faas presas. Normalmente viven un ano. Nos climas m\u00e1is fr\u00edos, os adultos po\u00f1en ovos en outono e despois morren. Os ovos est\u00e1n protexidos por duras c\u00e1psulas e eclosionan en primavera. As femias practican \u00e1s veces o canibalismo sexual, comendo as s\u00faas parellas despois da copulaci\u00f3n.\nAlgunhas das primeiras civilizaci\u00f3s consideraban que as barbantesas ti\u00f1an poderes sobrenaturais, como se pensaba na Antiga Grecia, Antigo Exipto e Asiria. Un tropo cultural popular en debuxos humor\u00edsticos representa a barbantesa como unha \"muller fatal\". As barbantesas est\u00e1n entre os insectos que con m\u00e1is frecuencia se te\u00f1en como mascotas.\nTaxonom\u00eda e evoluci\u00f3n.\nReco\u00f1\u00e9cense unhas 2.400 especies de barbantesas nuns 430 x\u00e9neros. At\u00f3panse predominantemente nas rexi\u00f3ns tropicais, pero algunhas viven en \u00e1reas temperadas. A sistem\u00e1tica das barbantesas foi moi discutida durante moito tempo. As barbantesas, xunto cos insectos pau (Phasmatodea), foran antes situados na orde Orthoptera coas cascudas (agora Blattodea) e os grilobl\u00e1tidos (agora Grylloblattodea). Kristensen (1991) combinou os Mantodea coas cascudas e t\u00e9rmites na orde Dictyoptera, suborde Mantodea.\nO nome \"mantodea\" est\u00e1 formado pola palabra do antigo grego \u03bc\u03ac\u03bd\u03c4\u03b9\u03c2 (\"mantis\") que significa 'profeta' e \u03b5\u1f36\u03b4\u03bf\u03c2 (\"eidos\") que significa 'forma' ou 'tipo'. Foi acu\u00f1ado en 1838 polo entom\u00f3logo alem\u00e1n Hermann Burmeister. O nome m\u00e1ntido ref\u00edrese propiamente falando s\u00f3 aos membros da familia Mantidae, a cal historicamente era a \u00fanica familia da orde e segue sendo a m\u00e1is numerosa en especies.\nA clasificaci\u00f3n que se adoita utilizar m\u00e1is habitualmente \u00e9 a proposta por Beier en 1968, quen dividiu a orde en oito familias. Klass, en 1997, estudou os xenitais externos dos machos e postulou que as familias Chaeteessidae e Metallyticidae diverxeran das outras familias nunha data temper\u00e1. Por\u00e9n, os Mantidae e Thespidae son ambos polifil\u00e9ticos, polo que Mantodea ter\u00e1 que ser revisado.\nOs primeiros f\u00f3siles de barbantesas datan de hai uns 135 mill\u00f3ns de anos e atop\u00e1ronse en Siberia. Os f\u00f3siles deste grupo son raros: en 2007 s\u00f3 se co\u00f1ec\u00edan unhas 25 especies f\u00f3siles. As barbantesas f\u00f3siles, inclu\u00edndo unha do Xap\u00f3n con espi\u00f1as nas patas anteriores coma nas modernas barbantesas, encontr\u00e1onse en \u00e1mbar do Cret\u00e1ceo. A maior\u00eda dos f\u00f3siles en \u00e1mbar son ninfas; os f\u00f3siles de compresi\u00f3n (en rochas) incl\u00faen adultos. As barbantesas f\u00f3siles da Formaci\u00f3n Crato do Brasil incl\u00faen o \"Santanmantis axelrodi\" de 10\u00a0mm de longo, descrito en 2003; igual que nas modernas barbantesas, as patas anteriores estaban adaptadas a capturar presas. Os esp\u00e9cimes ben preservados ofreceron detalles de s\u00f3 5 \u03bcm grazas \u00e1 tomograf\u00eda computerizada de raios X.\nOs Mantispidae, debido a teren patas raptorias similares, poden ser confundidos con barbantesas. Esta semellanza \u00e9 un exemplo de evoluci\u00f3n converxente; as Mantispidae non te\u00f1en \u00e1s cori\u00e1ceas como as barbantesas.\nBiolox\u00eda.\nAnatom\u00eda.\nAs barbantesas te\u00f1en cabezas grandes triangulares cun foci\u00f1o parecido a un peteiro e mand\u00edbulas. Te\u00f1en dous ollos compostos bulbosos, tres ollos simples pequenos, e un par de antenas. A articulaci\u00f3n do pescozo \u00e9 moi flexible; algunhas especies de barbantesas poden rotar a cabeza case 180\u00b0.\nO t\u00f3rax da barbantesa consta de prot\u00f3rax, mesot\u00f3rax e metat\u00f3rax. En todas as especies excepto as do x\u00e9nero \"Mantoida\", o prot\u00f3rax, que leva a cabeza e as patas anteriores, \u00e9 moito m\u00e1is longa que os outros dous segmentos tor\u00e1cicos. O prot\u00f3rax est\u00e1 tam\u00e9n flexiblemente articulado, e permite unha ampla gama de movementos da cabeza e patas anteriores mentres que o resto do corpo permanece m\u00e1is ou menos inm\u00f3bil.\nAs barbantesas te\u00f1en patas anteriores adaptadas para agarrar e espi\u00f1osas (\"patas raptoras\") nas cales as presas son capturadas e aferradas con seguridade. Na maior\u00eda das patas de insectos, inclu\u00edndo as restantes catro patas posteriores dunha barbantesa, a coxa e troc\u00e1nter comb\u00ednanse formando a base da pata; por\u00e9n, nas patas raptoras, a coxa e o troc\u00e1nter comb\u00ednanse para formar un segmento aproximadamente tan longo coma o f\u00e9mur, que \u00e9 unha parte espi\u00f1osa do aparato de agarre (ver ilustraci\u00f3n). Na base do f\u00e9mur hai un conxunto de espi\u00f1as discoidais, xeralmente catro, pero pode non haber ningunha ou haber cinco dependendo da especie. Antes destas espi\u00f1as hai varios tub\u00e9rculos parecidos a dentes, que, xunto cunha serie similar de tub\u00e9rculos ao longo da tibia e a garra apical preto do extremo, danlle \u00e1 pata anterior das barbantesas a s\u00faa capacidade de agarre das presas. A pata anterior acaba nun delicado tarso usado como ap\u00e9ndice para cami\u00f1ar, formado por cinco segmentos e acabado nunha garra de dous dedos sen arolio.\nAs barbantesas poden ser categorizadas grosso modo como macr\u00f3pteros (de \u00e1s longas), braqu\u00edpteros (de \u00e1s curtas), micr\u00f3pteros (de \u00e1s vestixiais), ou \u00e1pteros (sen \u00e1s). As especies que non carecen de \u00e1s te\u00f1en dous pares de \u00e1s: o externo ou tegmen, \u00e9 xeralmente estreito e cori\u00e1ceo. Funcionan como camuflaxe e como escudo protector das \u00e1s posteriores, que son m\u00e1is claras e delicadas.\nO abdome de todas as barbanteses consta de 10 terxitos, cun grupo correspondente de nove esternitos visibles nos machos e sete visibles nas femias. O abdome adoita ser m\u00e1is delgado nos machos que nas femias, pero acaba nun par de cercos en ambos os sexos.\nVista.\nAs barbantesas te\u00f1en unha visi\u00f3n estereosc\u00f3pica tridimensional. Localizan as s\u00e1s presas pola vista; os seus ollos compostos conte\u00f1en ata 10.000 omatidios. Unha pequena \u00e1rea da parte frontal chamada a f\u00f3vea ten unha maior agudeza visual que o resto do ollos e pode producir a alta resoluci\u00f3n necesaria para examinar as presas potenciais. Os omatidios perif\u00e9ricos serven para percibir o movemento; cando se detecta un obxecto, rotan a cabeza rapidamente para po\u00f1er o obxecto no campo visual da f\u00f3vea. Os seguintes movementos da presa son rastreados polos movementos da cabeza da barbantesa para manter a imaxe centrada na f\u00f3vea. Os ollos est\u00e1n moi separados e situados lateralmente, proporcionando un amplo campo de visi\u00f3n binocular e unha precisa visi\u00f3n estereosc\u00f3pica a curta distancia. A mancha escura que hai en cada ollo que se move a medida que rota a cabeza \u00e9 unha pseudopupila. Isto orix\u00ednase porque os omatidios que ven sobre a parte frontal da cabeza absorben a luz incidente, mentres os dos lados refl\u00edctena.\nComo a s\u00faa caza depende tanto da vista, as barbantesas son principalmente di\u00farnas. Por\u00e9n, moitas especies voan de noite e poden ser atra\u00eddas pola luz artificial. Os mantodeos da familia Liturgusidae capturados con luz artificial son predominantemente machos; e isto probablemente \u00e9 tam\u00e9n certo para a maior\u00eda dos mantodeos. O voo nocturno \u00e9 especialmente importante para que os machos localicen as menos m\u00f3biles femias detectando as s\u00faas feromonas. O voo nocturno exp\u00f3n as barbantesas a menos paxaros depredadores que o voo di\u00farno. Moitas barbantesas te\u00f1en tam\u00e9n un \u00f3rgano auditivo tor\u00e1cico que lles axuda a evitar os morcegos ao detectar os ultras\u00f3ns para a ecolocaci\u00f3n que estes emiten e responden con movementos evasivos.\nDieta e predaci\u00f3n.\nAs barbantesas son predadores xeralistas de artr\u00f3podos. A maior\u00eda das barbantesas son predadores de emboscada que s\u00f3 comen presas vivas dentro do seu alcance. Poden camuflarse e permanecer estacionarias, esperar a que as presas se aproximen ou axexar as s\u00faas presas segu\u00edndoas con movementos lentos e silandeiros. As barbantesas m\u00e1is grandes \u00e1s veces comen individuos m\u00e1is pequenos da s\u00faa propia especie, e mesmo pequenos vertebrados como lagartos e ras.\nA maior\u00eda das barbantesas perseguen presas tentadoras se cami\u00f1an o suficientemente preto, e m\u00e1is a\u00ednda se est\u00e1n especialmente esfameadas. Unha vez que est\u00e1n dentro do seu alcance, as barbantesas atacan rapidamente para atrapar as presas coas s\u00faa patas raptoras espi\u00f1osas. Algunhas especies que viven no chan ou na codia das \u00e1rbores perseguen as s\u00faas presas de forma m\u00e1is activa. Por exemplo, especies duns poucos x\u00e9neros como as barbantesas do chan, \"Entella\", \"Ligaria\" e \"Ligariella\" corren polo chan seco buscando presas, de forma parecida ao que fan os escaravellos tigre (Cicindelinae).\nO intestino anterior dalgunhas especies est\u00e9ndese por toda a lonxitude do insecto e pode usarse para almacenar a presa para facer unha dixesti\u00f3n posterior. Isto pode ser vantaxoso para un insecto que se alimenta intermitentemente. As barbantesas chinesas (\"Tenodera sinensis\") viven m\u00e1is tempo, crecen m\u00e1is r\u00e1pido e producen m\u00e1is cr\u00edas cando poden comer pole.\nAdaptaci\u00f3ns antipredadores.\nAs barbantesas son depredadas por vertebrados como ras, lagartos e aves, e por invertebrados como ara\u00f1as e formigas. Xeralmente, as barbantesas prot\u00e9xense camufl\u00e1ndose, a maior\u00eda das especie porque son de cores cr\u00edpticas que se parecen \u00e1 follaxe ou a outros fondos, e isto serve para evitar os predadores e para atrapar mellor as presas. As que viven en superficies coloreadas uniformemente como a terra espida ou codias de \u00e1rbores est\u00e1n aplanadas dorsoventralmente para as\u00ed eliminar as sombras que poder\u00edan revelar a s\u00faa presenza. As especies de diferentes familias chamadas barbantesas flor son imitadores agresivos: polo seu aspecto lembran flores moi convincentemente para atraer as presas que ve\u00f1en a recoller pole e n\u00e9ctar. Algunhas especies de \u00c1frica e Australia poden volverse negras despois dunha muda ao final da estaci\u00f3n seca; nesta \u00e9poca do ano, ocorren incendios nas matogueiras e esta coloraci\u00f3n fai que se confundan coa paisaxe anegrada pola cinza e a carbonizaci\u00f3n, o que se chama melanismo polo lume ou incendios.\nCando est\u00e1n ameazadas directamente, moitas barbantesas \u00e9rguense e estenden as s\u00faas patas anteriores, e abren as \u00e1s. Esta extensi\u00f3n das \u00e1s fai que as barbantesas parezan m\u00e1is grandes e ameazadoras, e algunhas especies aumentan este efecto con brillantes cores e patr\u00f3ns nas s\u00faas \u00e1s posteriores e superficies internas das s\u00faas patas frontais. Se o acoso persiste, unha barbantesa pode atacar coas s\u00faas patas anteriores e intenta pinchar ou morder. Como parte desta exhibici\u00f3n de ameaza de farol (deim\u00e1tica), algunhas especies poden tam\u00e9n producir un son asubiante ao expeler aire polos espir\u00e1culos do abdome. As barbantesas carecen de protecci\u00f3n qu\u00edmica, polo que as s\u00faas exhibici\u00f3ns son en gran medida un farol. Cando voan pola noite, polo menos algunhas barbantesas poden detectar os sons de ecolocaci\u00f3n producidos polos morcegos; cando a frecuencia empeza a incrementarse rapidamente, o que indica que se aproxima un morcego, ent\u00f3n deixan de voar horizontalmente e empezan a descender en espiral cara a seguridade do chan, a mi\u00fado o descenso vai precedido por un bucle ou xiro no aire. Se as capturan poden golpear aos seus captores coas s\u00faas patas raptoras.\nAs barbantesas, igual que os insectos pau, mostran un comportamento de balanceo no que os insectos fan movementos r\u00edtmicos e repetitivos de lado a lado. As funci\u00f3ns que se propuxeron para este comportamento incl\u00faen a potenciaci\u00f3n da cripse ao imitar o movemento da vexetaci\u00f3n causada polo vento. Por\u00e9n, os movementos de balanceo repetitivos poden ser m\u00e1is importantes para permitir aque os insectos discriminen obxectos sobre un fondo polo seu movemento relativo, un mecanismo visual t\u00edpico de animais con sistemas visuais simples. Os movementos de balanceo destes insectos xeralmente sedentarios poden substitu\u00edr o voo ou correr como fonte de movemento relativo de obxectos no campo visual. Como certas formigas poden ser predadoras das barbantesas, x\u00e9neros como \"Loxomantis\", \"Orthodera\" e \"Statilia\", como moitos outros artr\u00f3podos, evitan atacalas. Aproveitando este comportamento, varios artr\u00f3podos, como algunhas barbantesas nos seus \u00ednstares iniciais, imitan estas formigas para evadirse dos seus depredadores.\nReproduci\u00f3n e historia vital.\nA estaci\u00f3n de apareamento en climas temperados \u00e9 normalmente o outono, mentres que nas \u00e1reas tropicais ocorre en calquera momento do ano. Para aparearse despois do cortexo, o macho normalmente salta sobre o dorso da femia, agarrando o seu t\u00f3rax e bases das \u00e1s coas patas anteriores. Despois arquea o abdome e deposita esperma, que queda almacenado nunha c\u00e1mara especial preto do extremo do abdome da femia. A femia deposita entre 10 e 400 ovos, dependendo da especie. Os ovos depos\u00edtanse tipicamente nunha masa escumosa producida por unhas gl\u00e1ndulas do seu abdome. Esta escuma endurece, creando unha c\u00e1psula protectora, a cal, xunto coa masa de ovos, se denomina ooteca. Dependendo da especie, a ooteca pode ser adherida a unha superficie plana, enroscada arredor dunha planta, ou depositada simplemente no chan. Malia a versatilidae e durabilidade dos ovos, estes son moitas veces saqueados, especialmente por varias especies de avespas parasitoides. Nunhas poucas especies, principalmente barbantesas do chan ou da codia das \u00e1rbores da familia Tarachodidae, a nai vix\u00eda os ovos. A especie cr\u00edptica \"Tarachodes maurus\" sit\u00faase sobre a codia das \u00e1rbores co seu abdome cubrindo a c\u00e1psula dos ovos, emboscando as presas que pasen e mov\u00e9ndose moi pouco ata que eclosionan os ovos. Unha estratexia reprodutora pouco com\u00fan \u00e9 a que adopta \"Brunneria borealis\", especie do sur dos Estados Unidos; nesta especie nunca se atoparon machos, e as femias reprod\u00facense por partenox\u00e9nese. A capacidade de reproducirse por partenox\u00e9nese foi atopada en polo menos outras d\u00faas especies, \"Sphodromantis viridis\" e \"Miomantis\" sp., a\u00ednda que estas especies se reproducen normalmente de forma sexual. En climas temperados, os adultos non sobreviven ao inverno e os ovos experimentan unha diapausa, eclosionando en primavera.\nIgual que noutros grupos de insectos relacionados da superorde Dictyoptera, as barbantesas pasan por tres estadios vitais: ovo, ninfa e adulto (as barbantesas son insectos hemimet\u00e1bolos). Nas especies m\u00e1is pequenas, os ovos poden eclosionar en 3 ou 4 semanas e nas grandes en de 4 a 6 semanas. As ninfas poden estar coloreadas de maneira diferente aos adultos, e nos estadios iniciais imitan con frecuencia a formigas. Unha ninfa de barbantesa medra cada vez que realiza unha muda do seu exoesqueleto. Pode haber de 5 a 10 mudas antes de que se chegue ao estadio adulto, dependendo da especie. Despois da \u00faltima muda, a maior\u00eda das especies te\u00f1en \u00e1s, a\u00ednda que tam\u00e9n hai algunhas especies sen \u00e1s ou braqu\u00edpteras (\"de \u00e1s curtas\"), especialmente nas femias. A duraci\u00f3n da vida dunha barbantesa depende da especie; as m\u00e1is pequenas poden vivir de 4 a 8 semanas, mentres que as m\u00e1is grandes viven de 4 a 6 meses.\nCanibalismo sexual.\nO canibalismo sexual \u00e9 com\u00fan na maior\u00eda das especies predadoras de barbantesas en catividade, e foi tam\u00e9n observado na natureza, onde aproximadamente unha cuarta parte dos encontros entre macho e femia te\u00f1en como resultado que a femia come o macho. Aproximadamente un 90% das especies predadoras de barbantesas presentan canibalismo sexual. Os machos adultos normalmente superan en n\u00famero as femias ao naceren, pero as cifras son case equivalentes no estadio adulto, posiblemente porque as femias comen selectivamente os machos pequenos. En \"Tenodera sinensis\", o 83% dos machos non son canibalizados no seu encontro coas femias, pero cando te\u00f1en lugar varios apareamentos, a probabilidade de que o sexan increm\u00e9ntase acumulativamente.\nAs femias cando se encontran co macho poden empezar aliment\u00e1ndose del mordendo a cabeza do macho (como fan normalmente con outras presas), e se o apareamento xa empezou, os movementos do macho para liberar o esperma poden facerse incluso m\u00e1is vigorosos. Os primeiros investigadores pensaban que como o movemento copulatorio est\u00e1 controlado por un ganglio abdominal e non polo cerebro, comer a cabeza do macho era unha estratexia reprodutora das femias para aumentar as posibilidades de fertilizaci\u00f3n \u00e1 vez que obti\u00f1an un alimento. Posteriormente, este comportamento parec\u00eda ser un artefacto de observaci\u00f3ns de laboratorio intrusivas. Se o comportamento \u00e9 natural no campo ou se \u00e9 al\u00ed tam\u00e9n o resultado de distracci\u00f3ns causadas polo observador humano segue sendo algo discutido. As barbantesas te\u00f1en unha alta capacidade visual e perciben calquera alteraci\u00f3n no laboratorio ou no campo, como luces brillantes ou cient\u00edficos mov\u00e9ndose arredor. As barbantesas chinesas \"Tenodera\" \u00e1s que se lles daba tanto alimento coma elas quixeran (polo que non ti\u00f1an fame) realizaban un comportamento de cortexo elaborado cando non eran molestadas ou distra\u00eddas. O macho realizaba para a femia unha danza de cortexo, para cambiar o seu interese de alimentarse a aparearse. Nesas circunstancias s\u00e1bese que a femia respond\u00eda cunha exhibici\u00f3n deim\u00e1tica defensiva mostrando os ocelos coloreados da parte interna das patas anteriores.\nA raz\u00f3n do canibalismo sexual foi moi debatida; os experimentos mostran que as femias con dietas de baixa calidade \u00e9 m\u00e1is probable que realicen o canibalismo sexual en comparaci\u00f3n coas femias alimentadas con dietas de alta calidade. Alg\u00fans consideran que os machos submisos obte\u00f1en unha vantaxe selectiva ao produciren descendencia. Esta teor\u00eda est\u00e1 apoiada por un incremento cuantificable na duraci\u00f3n da copulaci\u00f3n nos machos que son canibalizados, que nalg\u00fans casos duplica tanto a duraci\u00f3n coma a probabilidade de fertilizaci\u00f3n. Isto contrasta cun estudo no que os machos se aproximaban \u00e1s femias esfameadas con m\u00e1is cautela, e permanec\u00edan montados \u00e1s femias esfameadas durante m\u00e1is tempo sen que os comesen, o que indica que os machos que evitan activamente o canibalismo poden aparearse con moitas femias. O mesmo estudo atopou tam\u00e9n que as femias con fame xeralmente atraen a menos machos que as que est\u00e1n ben alimentadas. O acto de desmontar despos da copulaci\u00f3n \u00e9 perigoso para os machos, porque \u00e9 nese momento cando con m\u00e1is frecuencia as femias canibalizan as s\u00faas parellas. Un incremento na duraci\u00f3n da monta parece indicar que os machos esperan o momento oportuno para desmontar dunha femia esfameada, a cal probablemente tratar\u00eda de comelo.\nRelaci\u00f3ns cos humanos.\nNa literatura e arte.\nUnha das referencias m\u00e1is antigas \u00e1s barbantesas faise no antigo dicionario chin\u00e9s \"Erya\", que lle d\u00e1 atributos po\u00e9ticos, representando a coraxe e valent\u00eda, e unha breve descrici\u00f3n. Un texto posterior, o (\"Gran historia do material m\u00e9dico comentado e arranxado por tipos, baseado en traballos hist\u00f3ricos e cl\u00e1sicos\") de 1108, que d\u00e1 detalles exactos da formaci\u00f3n dos paquetes de ovos, o ciclo vital, anatom\u00eda e a funci\u00f3n das antenas.\nA\u00ednda que as barbantesas raramente se mencionan en fontes da Antiga Grecia, nunha serie de moedas de prata do s\u00e9culo V a.C. repres\u00e9ntase moi axeitadamente unha barbantesa en postura de ameaza, entre estas moedas est\u00e1n didracmas de Metaponto en Sicilia.\nNo s\u00e9culo X d.C., nos \"Adaxios\" da era Bizantina, Suidas describe un insecto que lembra a unha lagosta verde de lentos movementos con grandes patas anteriores. Traduce Zenobio 2.94 coas palabras \"seriphos\" (que pode significar barbantesa) e \"graus\", unha muller vella, o que implica un corpo delgado como un pau seco.\nAs descrici\u00f3ns en Occidente da biolox\u00eda e morfolox\u00eda das barbantesas eran m\u00e1is precisas no s\u00e9culo XVIII. Roesel von Rosenhof ilustrou e describiu as barbantesas e o seu comportamento can\u00edbal na s\u00faa obra \"Insekten-Belustigungen\" (\"Entretementos de insectos\").\nAldous Huxley fixo diversas observaci\u00f3ns filos\u00f3ficas sobre a natureza da morte cando d\u00faas barbantesas se apareaban \u00e1 vista de dous personaxes da s\u00faa novela de 1962 \"Island\" (Illa; a especie era \"Gongylus gongylodes\"). A autobiograf\u00eda humor\u00edstica do naturalista Gerald Durrell de 1956 titulada \"My Family and Other Animals\" (A mi\u00f1a familia e outros animais) incl\u00fae un relato de catro p\u00e1xinas sobre unha batalla case igualada entre unha barbantesa e unha osga.\nUn gravado en madeira de M. C. Escher chamado \"Dream\" (So\u00f1o) representa unha barbantesa de tama\u00f1o humano de p\u00e9 sobre un bispo dormente.\nUn tropo cultural imaxina a barbantesa femia como \"muller fatal\". A idea foi propagada en debuxos humor\u00edsticos de Cable, Guy e Rodd, LeLievre, T. McCracken, e Mark Parisi, entre outros.\nArtes marciais.\nD\u00faas artes marciais desenvolvidas por separado na China te\u00f1en movementos e estratexias de loita baseadas nas das barbantesas. Unha destas artes foi desenvolvida no norte da China, e a outra no sur do pa\u00eds, e agora estas artes denom\u00ednanse \"Barbantesa do norte\" (\"Northern Praying Mantis\") e \"barbantesa do sur\" (\"Southern Praying Mantis\"). Ambas as d\u00faas son moi populares na China e foron exportadas a Occidente nas \u00faltimas d\u00e9cadas.\nEn mitolox\u00eda e relixi\u00f3n.\nA barbantesa era considerada un deus na tradici\u00f3n do sur de \u00c1frica dos pobos khoi e san pola s\u00faa postura de rezar; a palabra para barbantesa en afrikaans \u00e9 \"Hottentotsgot\" (\"deus dos khoi\"). Varias civilizaci\u00f3ns antigas consideraban que este insecto ti\u00f1a poderes sobrenaturais; para os gregos ti\u00f1a a capacidade de mostrar o cami\u00f1o a casa aos viaxeiros perdidos; o libro do Antigo Exipto \"Libro dos mortos\" a \"mosca-ave\" \u00e9 un deus menor que gu\u00eda as almas dos mortos ao inframundo; nunha lista de s\u00e9culo IX a.C. de N\u00ednive de salt\u00f3ns (\"buru\"), a barbantesa \u00e9 denominada nigromante (\"buru-enmeli\") e adivi\u00f1a (\"buru-enmeli-ashaga\").\nMascotas.\nAs barbantesas son uns dos insectos que te\u00f1en m\u00e1is aceptaci\u00f3n como mascotas. Como a duraci\u00f3n da vida de moitas mantis \u00e9 de aproximadamente dun ano, a xente que as quere ter como mascotas adoita facer que se reproduzan. Por exemplo, en 2013 eran criadas e reproducidas polos menos 31 especies no Reino Unido, os Pa\u00edses Baixos e os Estados Unidos. En 1996 os membros do Mantis Study Group ti\u00f1an en catividade polo menos 50 especies.\nControl de pragas.\nOs xardineiros que prefiren evitar o uso de pesticidas \u00e1s veces te\u00f1en recomendado o uso de barbantesas no seu lugar coa esperanza de controlar as pragas de insectos. Por\u00e9n, as barbantesas non te\u00f1en os atributos necesarios nun axente para o control biol\u00f3xico de pragas; non se especializan nunha soa especie presa, e non se multiplican rapidamente en resposta a un incremento de dita especie presa, sen\u00f3n que son predadores xerais. Comen calquera cousa que poidan capturar, inclu\u00edndo insectos inofensivos ou beneficiosos. Por tanto, te\u00f1en un \"valor desprezable\" no control biol\u00f3xico.\nD\u00faas especies, a barbantesa chinesa (\"Tenodera sinensis\") e a europea (\"Mantis religiosa\"), foron introducidas deliberadamente en Norteam\u00e9rica esperando que servisen para o control das pragas agr\u00edcolas; espall\u00e1ronse amplamente polos Estados Unidos e o Canad\u00e1.\nRobot similar a unha barbantesa.\nUn prototipo de robot inspirado polas patas anteriores da \"Mantis religiosa\" te\u00f1en tam\u00e9n unhas patas anteriores que permiten que o robot cami\u00f1e, suba banzos e agarre obxectos. As patas con moitas articulaci\u00f3ns danlle destreza grazas a unha articulaci\u00f3n con capacidade de rotar. Os modelos futuros poden inclu\u00edr unha pata anterior con m\u00e1is espi\u00f1as para mellorar a capacidade de agarrar e de soster m\u00e1is peso."}
{"id": "369905", "revid": "27155", "url": "https://gl.wikipedia.org/wiki?curid=369905", "title": "Mantodeo", "text": ""}
{"id": "369906", "revid": "27155", "url": "https://gl.wikipedia.org/wiki?curid=369906", "title": "Mantodea", "text": ""}
{"id": "369910", "revid": "1576", "url": "https://gl.wikipedia.org/wiki?curid=369910", "title": "Mantis religiosa", "text": ""}
{"id": "369911", "revid": "1131", "url": "https://gl.wikipedia.org/wiki?curid=369911", "title": "Carballesa", "text": "A palabra Carballesa pode referirse a:"}
{"id": "369912", "revid": "89787", "url": "https://gl.wikipedia.org/wiki?curid=369912", "title": "Albanchez", "text": "Albanchez ou Alb\u00e1nchez, \u00e9 un municipio espa\u00f1ol da provincia de Almer\u00eda, Andaluc\u00eda, situado no Val do Almanzora e a 80\u00a0km da capital provincial, Almer\u00eda. No ano 2014 ti\u00f1a 772 habitantes. A s\u00faa extensi\u00f3n superficial \u00e9 de 35\u00a0km\u00b2 e ten unha densidade de 22,06 hab/km\u00b2.\nGastronom\u00eda.\nPratos t\u00edpicos.\nGazpacho, faragullas, arroz con coello, coello con allo, tortilla de allos, patacas con allo, carne en salsa, perrico.\nFestas.\nSan Roque e San Xo\u00e1n.\nDemograf\u00eda.\nN\u00famero de habitantes nos \u00faltimos dez anos."}
{"id": "369918", "revid": "12452", "url": "https://gl.wikipedia.org/wiki?curid=369918", "title": "Incas", "text": ""}
{"id": "369925", "revid": "98629", "url": "https://gl.wikipedia.org/wiki?curid=369925", "title": "H\u00e9ctor Rebaque", "text": "H\u00e9ctor Alonso Rebaque nado en Cidade de M\u00e9xico o 5 de febreiro de 1956 \u00e9 un expiloto de carreiras de M\u00e9xico. Participou en 58 Grandes Premios do Campionato Mundial de F\u00f3rmula 1, debutou o 5 de xu\u00f1o de 1977. Anotou un total de 13 puntos de campionato. Tam\u00e9n dirixiu o seu propio equipo de F\u00f3rmula 1 Rebaque en e sen \u00e9xito. Habitualmente competiu con Lotus pero nas \u00faltimas tres carreiras en pilotou o seu propio coche dese\u00f1ado por Penske ao que chamou HR100.\nNo metade da tempada de , substitu\u00edu a Ricardo Zunino como compa\u00f1eiro de equipo de Nelson Piquet en Brabham, onde permaneceu durante a tempada logrando os seus mellores resultados na F\u00f3rmula 1, terminando 10\u00ba no Campionato.\nTam\u00e9n pilotou na tempada 1982 de IndyCar da CART r para Forsythe Racing inclu\u00edndo as 500 Millas de Indian\u00e1polis de 1982 onde terminou d\u00e9cimo terceiro logo dun lume nos boxes na volta 151. Ga\u00f1ou a s\u00faa \u00faltima carreira na CART, que foi a primeira disputada no circu\u00edto de Road America en 1982, onde venc\u00edu a Al Unser, rebas\u00e1ndoo na \u00faltima volta. Bobby Rahal quedou en terceiro lugar cerrando o podio. Con todo, lesionouse unha semana despois nun accidente nas probas da Milwaukee Mile e decidiu regresar \u00e1s carreiras de estrada, xa que sent\u00eda que as carreiras ovais eran demasiado perigosas.\nCasco.\nO casco de Rebaque era negro cun dese\u00f1o verde, branco e vermello que rodeaba a \u00e1rea da viseira. As cores usadas son as cores da bandeira de M\u00e9xico.\nNegocios.\nLogo da s\u00faa retirada das pistas de carreiras Rebaque ded\u00edcouse aos negocios relacionados coa arquitectura en M\u00e9xico.\nRexistro de carreiras.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nBibliograf\u00eda.\n\"H\u00e9ctor Alonso Rebaque \u2013 El \u00f9ltimo amateur de la F1 \", Carlos Eduardo Jalife Villalon, Scuderia Hermanos Rodriguez, 2010 ."}
{"id": "369927", "revid": "45576", "url": "https://gl.wikipedia.org/wiki?curid=369927", "title": "Gran Premio da Arxentina de 1981", "text": ""}
{"id": "369928", "revid": "98629", "url": "https://gl.wikipedia.org/wiki?curid=369928", "title": "RS-27", "text": "RS-27 \u00e9 a designaci\u00f3n dun tipo de motor foguete utilizado na primeira etapa de varios foguetes Delta e Atlas.\nCaracter\u00edsticas.\nOs motores RS-27 eran fabricados por Rocketdyne e funcionaban alimentados por os\u00edxeno l\u00edquido e queroseno (RP-1). Ti\u00f1an un pulo de 915,5 kN a nivel do mar e us\u00e1banse na primeira etapa dos seguintes modelos de foguetes Delta e Atlas: Delta 1000, Delta 2000, Delta 3000, Delta 4000, Delta 5000, Delta II, N-2 (unha versi\u00f3n licenciada do Delta fabricado no Xap\u00f3n) e Atlas II.\nO RS-27 estaba formado en realidade por un motor principal RS2701A/B e dous foguetes vernier LR101-NA-11. Foi usado por primeira vez nos Delta 2000, en 1974, substitu\u00edndo ao motor MB-3. Us\u00e1ronse por \u00faltima vez en foguetes Delta II da serie 6000, e m\u00e1is tarde no sistema de motores MA-5A empregados nos Atlas II."}
{"id": "369930", "revid": "89787", "url": "https://gl.wikipedia.org/wiki?curid=369930", "title": "Axioma da escolla", "text": "En teor\u00eda de conxuntos, o axioma da escolla \u00e9 un axioma que postula que para cada familia de conxuntos non baleiros, existe outro conxunto que cont\u00e9n un elemento de cada un daqueles. De maneira informal, afirma que dada unha colecci\u00f3n de \u00abcaixas\u00bb con obxectos dentro delas, \u00e9 posible \"escoller \"un obxecto de cada caixa. Que este procedemento se pode levar a cabo \u00e9 trivialmente certo sempre que dita familia sexa finita, ou cando existe unha regra ben determinada que permite \u00abescoller\u00bb un \u00fanico elemento de cada conxunto dela. Con todo, o axioma \u00e9 indispensable no caso m\u00e1is xeral dunha familia infinita arbitraria.\nFoi formulado en 1904 por Ernst Zermelo, para demostrar que todo conxunto pode ser ben ordenado. A\u00ednda que orixinariamente foi controvertido, hoxe en d\u00eda \u00e9 usado sen reservas pola maior\u00eda dos matem\u00e1ticos. Hai a\u00ednda, con todo, especialmente na teor\u00eda de conxuntos, correntes de opini\u00f3n que rexeitan o axioma ou que investigan consecuencias doutros axiomas inconsistentes con el.\nEnunciado.\nO enunciado do axioma da escolla a\"f\"irma que existe unha funci\u00f3n de escolla para cada familia de conxuntos non \"b\"aleiros, \u00e9 dicir, unha funci\u00f3n f tal que para cada conxunto B do seu dominio, f(B) \u2208 B. Na teor\u00eda de Zermelo-Fraenkel ou similares, o seu enunciado formal \u00e9:\nonde \"F\"un f e Df denotan \u00abf \u00e9 unha funci\u00f3n\u00bb e o \u00abdominio de f\u00bb en devandita teor\u00eda. O axioma da escolla tam\u00e9n se enuncia de maneiras similares, nas que o siginificado de \u00abfunci\u00f3n de escolla\u00bb var\u00eda lixeiramente:\nPola contra, a negaci\u00f3n do axioma da escolla afirma que existe unha familia de conxuntos \u2014non baleiros\u2014 que non pos\u00fae ningunha funci\u00f3n de escolla.\nUso.\nAta finais do s\u00e9culo XIX, o axioma da escolla us\u00e1base case sempre implicitamente. Por exemplo, despois de demostrar que o conxunto \"X\" conti\u00f1a s\u00f3 conxuntos non baleiros, un matem\u00e1tico dir\u00eda \"sexa \"F\"(\"S\") un elemento de \"S\" para todo \"S\" en \"X\"\". \u00c9 en xeral imposible demostrar que \"F\" existe sen o axioma da escolla, pero isto non foi notado antes de Zermelo.\nNon sempre se require o axioma da escolla. Se \"X\" \u00e9 finito, o axioma necesario ded\u00facese dos outros axiomas da teor\u00eda de conxuntos. En tal caso \u00e9 equivalente a dicir que se se ten un n\u00famero finito de caixas, cada unha con polo menos un obxecto, p\u00f3dese escoller exactamente un obxecto de cada caixa. Isto \u00e9 evidente: com\u00e9zase na primeira caixa, esc\u00f3llese un obxecto; vaise \u00e1 segunda, esc\u00f3llese un obxecto; e as\u00ed sucesivamente. Como s\u00f3 hai finitas caixas, este procedemento de escolla concluirase finalmente. O resultado \u00e9 unha funci\u00f3n de escolla expl\u00edcita: unha que asigna \u00e1 primeira caixa o primeiro obxecto escollido, \u00e1 segunda o segundo etc. Unha proba formal para todo conxunto finito requirir\u00eda o principio de induci\u00f3n matem\u00e1tica.\nA dificultade aparece cando non hai unha escolla natural de elementos de cada conxunto. Se non se poden facer escollas expl\u00edcitas, como saber que existe o conxunto desexado? Por exemplo, sup\u00f3\u00f1ase que \"X\" \u00e9 o conxunto de todos os subconxuntos non baleiros dos reais. Primeiro poder\u00edase tentar proceder coma se X fose finito; pero se se tenta escoller un elemento de cada conxunto, como \"X\" \u00e9 infinito, o procedemento de escolla non terminar\u00e1 nunca e nunca se poder\u00e1 producir unha funci\u00f3n de escolla para \"X\". Logo p\u00f3dese tentar o truco de tomar o elemento m\u00ednimo de cada conxunto; pero alg\u00fans subconxuntos dos reais, como o intervalo aberto (0,1), non te\u00f1en m\u00ednimo, as\u00ed que esta t\u00e1ctica non funciona tampouco.\nA raz\u00f3n pola que se pod\u00edan escoller elementos m\u00ednimos dos subconxuntos dos naturais \u00e9 que estes ve\u00f1en xa ben ordenados: todo subconxunto dos naturais ten un \u00fanico elemento m\u00ednimo respecto \u00e1 orde natural.\nIndependencia.\nDo traballo de Kurt G\u00f6del e Paul Cohen ded\u00facese que o axioma da escolla \u00e9 loxicamente independente dos outros axiomas da teor\u00eda axiom\u00e1tica de conxuntos. Isto significa que nin o axioma da escolla nin a s\u00faa negaci\u00f3n se poden demostrar dentro dos axiomas de Zermelo-Fraenkel (ZF), se esa teor\u00eda \u00e9 consistente. En consecuencia, asumir o axioma ou a s\u00faa negaci\u00f3n nunca levar\u00e1 a unha contradici\u00f3n que non se puidese obter sen ese suposto.\nA decisi\u00f3n, ent\u00f3n, de se \u00e9 ou non apropiado facer uso del nunha demostraci\u00f3n non se pode tomar base\u00e1ndose s\u00f3 noutros axiomas da teor\u00eda de conxuntos; hai que buscar outras raz\u00f3ns. Un argumento dado a favor de empregar o axioma da escolla \u00e9 simplemente que \u00e9 conveniente: usalo non pode resultar en contradici\u00f3ns e fai posible demostrar algunhas proposici\u00f3ns que doutro xeito non se poder\u00edan probar.\nO axioma da escolla non \u00e9 a \u00fanica afirmaci\u00f3n significativa e independente de ZF; a hip\u00f3tese do continuo xeneralizada (HCX), por exemplo, non s\u00f3 \u00e9 independente de ZF, sen\u00f3n que o \u00e9 tam\u00e9n de ZF co axioma da escolla (ZFE). Con todo, ZF m\u00e1is HCX necesariamente implica AE, co cal HCX \u00e9 estritamente m\u00e1is forte que AE, a\u00ednda que ambos sexan independentes de ZF.\nUn problema do axioma \u00e9 que ten como consecuencia a existencia dalg\u00fans obxectos contraintuitivos. Un exemplo diso \u00e9 o paradoxo de Banach-Tarski, que di basicamente que \u00e9 posible cortar unha b\u00f3la tridimensional en finitas partes, e usando s\u00f3 rotaci\u00f3n e translaci\u00f3n, reensamblarlas en d\u00faas b\u00f3las do mesmo volume que a orixinal. A proba, como todas as probas que involucran o axioma da escolla, \u00e9 s\u00f3 de existencia: non di como se debe cortar a b\u00f3la, s\u00f3 di que se pode facer.\nDoutra banda, a negaci\u00f3n o axioma \u00e9 tam\u00e9n estra\u00f1a. Por exemplo, a afirmaci\u00f3n de que dados dous conxuntos calquera \"S\" e \"T\", a cardinalidade de \"S\" \u00e9 menor, igual, ou maior que a de \"T\" \u00e9 equivalente ao axioma da escolla; noutras palabras, se se asume a negaci\u00f3n deste, hai dous conxuntos \"S\" e \"T\" de tama\u00f1o incomparable: ning\u00fan pode inxectarse no outro.\nUnha terceira posibilidade \u00e9 probar teoremas sen usar nin o axioma nin a s\u00faa negaci\u00f3n, a t\u00e1ctica preferida nas matem\u00e1ticas construtivas. Estas afirmaci\u00f3ns ser\u00e1n certas en calquera modelo de ZF, independentemente da certeza ou falsidade do axioma da escolla en devandito modelo. Isto fai que calquera proposici\u00f3n que requira AE ou a s\u00faa negaci\u00f3n sexa indecidible: o paradoxo de Banach-Tarski, por exemplo, non se pode demostrar como certa (pois non se pode descompor a esfera do modo indicado) nin como falsa (pois non se pode demostrar que tal descomposici\u00f3n non exista); esta, con todo, p\u00f3dese reformular como unha afirmaci\u00f3n sobre os modelos de ZF: \"en todo modelo de ZF no que valla AE, vale tam\u00e9n o paradoxo de Banach-Tarski\". As\u00ed mesmo, todas as afirmaci\u00f3ns listadas abaixo que requiren escolla ou algunha versi\u00f3n m\u00e1is d\u00e9bil son indecidibles en ZF; pero por ser demostrables en ZFE, hai modelos de ZF nos que son certas.\nAxiomas m\u00e1is fortes.\nO axioma de construtibilidade, igual que a hip\u00f3tese do continuo xeneralizada, implica o axioma da escolla, pero \u00e9 estritamente m\u00e1is forte.\nEn teor\u00edas de clases, tales como a teor\u00eda de conxuntos de Von Neumann-Bernays-G\u00f6del ou a de Morse-Kelley, hai un posible axioma chamado axioma da escolla global, que \u00e9 m\u00e1is forte que o axioma da escolla para conxuntos pois se aplica tam\u00e9n a clases propias.\nFormas m\u00e1is febles.\nHai varias proposici\u00f3ns m\u00e1is febles que, a\u00ednda que non son equivalentes ao axioma da escolla, est\u00e1n fortemente relacionadas como:\nResultados que requiren AE pero son m\u00e1is febles.\nUn dos aspectos m\u00e1is interesantes do axioma da escolla \u00e9 o gran n\u00famero de lugares na matem\u00e1tica nos que aparece. Velaqu\u00ed algunhas afirmaci\u00f3ns que requiren o axioma da escolla no sentido de que non son demostrables en ZF pero si en ZFE. De forma equivalente, estas son certas en todos os modelos de ZFE e falsas nalg\u00fans modelos de ZF.\nResultados que requiren AE.\nHai modelos da teor\u00eda de Zermelo-Fraenkel nos que o axioma da escolla; abr\u00e9viase \"teor\u00eda de conxuntos de Zermelo-Fraenkel m\u00e1is a negaci\u00f3n do axioma da escolla\" por ZF\u00acE. Nalg\u00fans modelos de ZF\u00acE \u00e9 posible probar a negaci\u00f3n dalgunhas propiedades com\u00fans, e posto que un modelo de ZF\u00acE \u00e9 tam\u00e9n modelo de ZF, cada unha das seguintes afirmaci\u00f3ns \u00e9 v\u00e1lida nalg\u00fan modelo de ZF (supondo, como sempre, que ZF \u00e9 consistente):"}
{"id": "369933", "revid": "61897", "url": "https://gl.wikipedia.org/wiki?curid=369933", "title": "Golpe de Estado en Ir\u00e1n de 1953", "text": ""}
{"id": "369935", "revid": "61897", "url": "https://gl.wikipedia.org/wiki?curid=369935", "title": "Golpe de Estado do 11 de setembro de 1973", "text": ""}
{"id": "369936", "revid": "1888", "url": "https://gl.wikipedia.org/wiki?curid=369936", "title": "Manuel D\u00edaz Pan", "text": "Manuel D\u00edaz Pan, co\u00f1ecido como Rogelio, nado en San Pedro de N\u00f3s (Oleiros) e finado en Frades o 21 de abril de 1947, foi un guerrilleiro galego.\nTraxectoria.\nIrm\u00e1n de Jos\u00e9 Mar\u00eda D\u00edaz Pan. Afiliado ao Sindicato \u00danico del Ramo de la Construcci\u00f3n da CNT coru\u00f1esa. Participou na guerra co ex\u00e9rcito sublevado. Incorporouse \u00e1 guerrilla en 1946 no Destacamento Manuel del R\u00edo Botana da IV Agrupaci\u00f3n guerrilleira que encabezaba Manuel Ponte Pedreira, da que foi comisario pol\u00edtico. Por mor dunha delaci\u00f3n, a Garda Civil cercounos no Fontao (Abell\u00e1, Frades) e morreu no enfrontamento xunto con Manuel Ponte e Manuel Rodr\u00edguez Su\u00e1rez."}
{"id": "369937", "revid": "98629", "url": "https://gl.wikipedia.org/wiki?curid=369937", "title": "Mamma Mia! (filme)", "text": "Mamma Mia! \u00e9 un filme musical brit\u00e1nico-estadounidense-sueco adaptado do musical de Broadway Mamma Mia!, que se basea nas canci\u00f3ns do exitoso grupo pop ABBA, con m\u00fasica adicional composta polo membro de ABBA Benny Andersson. O filme foi dirixido por Phyllida Lloyd e distribu\u00eddo por Universal Pictures en colaboraci\u00f3n con Playtone and Littlestar de Tom Hanks e Rita Wilson. Meryl Streep interpreta o papel da nai solteira Donna Sheridan. Pierce Brosnan (Sam Carmichael), Colin Firth (Harry Bright) e Stellan Skarsg\u00e5rd (Bill Anderson) interpretan \u00f3s tres posibles pais da filla de Donna, Sophie (Amanda Seyfried). \"Mamma Mia!\" recibiu cr\u00edticas dispares e tivo unha recadaci\u00f3n de $609,8 mill\u00f3ns sobre un orzamento de $52 mill\u00f3ns."}
{"id": "369938", "revid": "15490", "url": "https://gl.wikipedia.org/wiki?curid=369938", "title": "A gran historia de Galicia", "text": "A gran historia de Galicia \u00e9 unha colecci\u00f3n de libros sobre a historia de Galicia, en lingua galega (32 tomos), obra de varios historiadores galegos.\nDescrici\u00f3n.\nPublicouse nos anos 2007 e 2008, co patrocino da Fundaci\u00f3n Caixagalicia, e foi distribu\u00edda polo xornal \"La Voz de Galicia\" co gallo do seu 125 aniversario.\nEst\u00e1 considerada como bibliograf\u00eda b\u00e1sica nas facultades de historia de Galicia.\nAutores.\nParticiparon na elaboraci\u00f3n dos contidos: Xos\u00e9 Ram\u00f3n Barreiro Fern\u00e1ndez, Justo Beramendi Gonz\u00e1lez, Jos\u00e9 Manuel Caama\u00f1o Gesto, Pilar Cagiao Vila, Lourenzo Fern\u00e1ndez Prieto, Mar\u00eda del Carmen Pallares M\u00e9ndez, Ermelindo Portela Silva, Pegerto Saavedra Fern\u00e1ndez, Hortensio Sobrado Correa, Mar\u00eda Luisa Pazos Pazos, Xos\u00e9 Manuel N\u00fa\u00f1ez Seixas, Aurora Artiaga Rego e Ram\u00f3n Villares Paz."}
{"id": "369939", "revid": "98629", "url": "https://gl.wikipedia.org/wiki?curid=369939", "title": "Rummikub", "text": "Rummikub \u00e9 un xogo de mesa para 2 a 4 xogadores. Ga\u00f1ou o Spiel des Jahres (xogo do ano en Alema\u00f1a) en 1980. O nome rummikub pron\u00fanciase Ro-mi-ki\u00fa. O xogo \u00e9 parecido a un xogo turco chamado okey.\n= Historia =\nO xogo orixinal creouno nos anos 1940 Ephraim Hertzano, un inventor roman\u00e9s, despois emigrado a Israel. Despois exportouno a Europa occidental e Am\u00e9rica. Hertzano fundou a compa\u00f1\u00eda Lemada Lixeiro Industries Ltd.\n= Pezas =\nX\u00f3gase con 106 fichas: 104 numeradas e dous comod\u00edns. As fichas est\u00e1n numeradas do un \u00f3 trece e en catro cores diferentes (negro, vermello, azul e amarelo). Hai d\u00faas unidades id\u00e9nticas de cada ficha, de xeito que: 13 fichas/cor x 4 cores x 2 unidades/ficha = 104 fichas.\nPoden xogar 2, 3 ou 4 xogadores, sendo isto \u00faltimo o ideal pois hai m\u00e1is posibilidades de combinar. Cada xogador ten un soporte semellante \u00f3 que se usa no Scrabble para gardar as s\u00faas fichas sen que os opo\u00f1entes as vexan.\nO Rummy tam\u00e9n pode xogarse con naipes da baralla francesa: 2 mazos de 52 cartas est\u00e1ndar m\u00e1is 2 comod\u00edns, neste caso o valor do as, xota, ra\u00ed\u00f1a e rei \u00e9 1, 11, 12 e 13 respectivamente. \u00c9 recomendable usar cartas pequenas polo grande espazo que ocupan as cartas normais."}
{"id": "369940", "revid": "56817", "url": "https://gl.wikipedia.org/wiki?curid=369940", "title": "Agroqu\u00edmica", "text": "A agroqu\u00edmica ou qu\u00edmica agr\u00edcola \u00e9 a parte da ciencia qu\u00edmica e bioqu\u00edmica que estuda as causas e efectos das reacci\u00f3ns bioqu\u00edmicas que afectan o crecemento tanto animal como vexetal.\n\u00c9 unha rama da ciencia que estuda a produci\u00f3n agr\u00edcola, a transformaci\u00f3n de produtos crus en alimentos e bebidas, e a vixilancia do medio ambiente e a remediaci\u00f3n. Estes estudos fan fincap\u00e9 nas relaci\u00f3ns entre plantas, animais e bacterias e a s\u00faa contorna. A ciencia da composici\u00f3n qu\u00edmica e os cambios que interve\u00f1en na produci\u00f3n, a protecci\u00f3n e o uso de cultivos e gando. Como ciencia b\u00e1sica, que abarca, ademais da qu\u00edmica do tubo de ensaio, todos os procesos da vida a trav\u00e9s da cal os humanos obte\u00f1en alimentos e fibras para si mesmos e alimentan aos seus animais. Como a ciencia ou a tecnolox\u00eda aplicada, dir\u00edxese cara ao control dos procesos para aumentar os rendementos, mellorar a calidade e reducir os custos.\nCada disciplina cient\u00edfica que contrib\u00faa ao progreso da agricultura depende dalgunha maneira na qu\u00edmica. Por iso \u00e9 polo que a qu\u00edmica agr\u00edcola non \u00e9 unha disciplina distinta, pero un f\u00edo com\u00fan que une a xen\u00e9tica, a fisiolox\u00eda, a microbiolox\u00eda, entomolox\u00eda, e numerosas outras ciencias que inciden na agricultura.\nNesta rama incl\u00faense tanto os diferentes fertilizantes, fitohormonas ou fitoreguladores (reguladores de crecemento vexetal) ou mesmo substancias fitosanitarias como herbicidas, insecticidas ou funxicidas (pesticidas en xeral).\u00a0Actualmente vese completada pola biotecnolox\u00eda (tecnolox\u00eda xen\u00e9tica) que nalg\u00fans casos tenta conseguir especies m\u00e1is resistentes \u00e1s pragas creando organismos modificados xeneticamente.\nA qu\u00edmica agr\u00edcola a mi\u00fado ten por obxecto preservar ou aumentar a fertilidade do chan, manter ou mellorar o rendemento agr\u00edcola, e mellorar a calidade da colleita.\nHistoria.\nO comezo da agroqu\u00edmica data de mediados do s\u00e9culo XIX\u00a0cando debido ao esgotamento dos chans en Europa sucederon diversas fames negras con miles de mortes que forzaron a un gran n\u00famero de persoas a emigrar.\u00a0Neste ambiente tentouse pescudar como se pod\u00eda mellorar a produci\u00f3n agraria.\nUn qu\u00edmico que destacou especialmente neste labor era Justus Liebig. Analizando as cinzas das plantas conclu\u00edu que elementos eran necesarios para o seu crecemento \u00e1 parte do di\u00f3xido de carbono absorbido do aire e a auga de rega. Base\u00e1ndose nestes datos elaborou o primeiro fertilizante artificial a\u00ednda que a primeira receita non ti\u00f1a moito \u00e9xito e case o leva ao bordo da quebra. S\u00f3 ao descubrir que ademais dos elementos non vol\u00e1tiles hab\u00eda que inclu\u00edr tam\u00e9n o nitr\u00f3xeno como elemento esencial conseguiuse recuperar a produci\u00f3n agraria.\nA obtenci\u00f3n de compostos nitroxenados segu\u00eda sendo un problema xa que non exist\u00edan procesos industriais de fixaci\u00f3n de nitr\u00f3xeno. Nun primeiro momento utiliz\u00e1ronse os xacementos de nitratos recentemente atopados en Chile e os dep\u00f3sitos de excrementos de aves, o guano, achados nalgunhas illas do Oc\u00e9ano Pac\u00edfico.\nA finais do s\u00e9culo XIX introduciuse un m\u00e9todo de obtenci\u00f3n de \u00e1cido n\u00edtrico pola reacci\u00f3n de os\u00edxeno con nitr\u00f3xeno para dar \u00f3xidos nitrosos nun arco el\u00e9ctrico.\u00a0O m\u00e9todo ti\u00f1a como inconveniente un elevad\u00edsimo consumo enerx\u00e9tico.\nUns anos m\u00e1is tarde Fritz Haber e Carl Bosch introduciron un m\u00e9todo m\u00e1is econ\u00f3mico fixando o nitr\u00f3xeno en forma de amon\u00edaco.\u00a0Este proceso est\u00e1 en uso a\u00ednda hoxe en d\u00eda.\nAo longo do s\u00e9culo XX desenvolv\u00e9ronse diferentes praguicidas. Alg\u00fans deles alcanzaron unha fama dubidosa como o insecticida DDT que resultou ser moi persistente no medio ambiente.\nTendencias.\nPor unha banda a agroqu\u00edmica permitiu grandes avances na produtividade da agricultura. Por outra banda algunhas das substancias que se introducen no medio ambiente poden resultar prexudiciais. Por estas raz\u00f3ns nos \u00faltimos anos cre\u00e1ronse d\u00faas correntes contrapostas - unha tentando recuperar formas m\u00e1is tradicionais prescindindo dos produtos qu\u00edmicos perigosos e outra que tenta aumentar a produci\u00f3n por unha intensificaci\u00f3n a\u00ednda maior aplicando os produtos m\u00e1is avanzados e introducindo organismos xeneticamente modificados.\nAs maiores empresas agroqu\u00edmicas actuais son as multinacionais Syngenta, Bayer CropScience (do grupo Bayer), BASF, Dow AgroSciences (do grupo Dow Chemical Company), Monsanto e DuPont."}
{"id": "369941", "revid": "23204", "url": "https://gl.wikipedia.org/wiki?curid=369941", "title": "Lingua wyandot", "text": "A lingua wyandot \u00e9 unha lingua iroquesa falada tradicionalmente polo pobo wyandot ou hur\u00f3n, descendentes dos wendat. Foi falado polos membros das comunidades de Oklahoma, nos Estados Unidos e do Quebec, no Canad\u00e1. O wyandot \"morreu\" como lingua falada hai un s\u00e9culo, malia que hai iniciativas que pretenden a s\u00faa revitalizaci\u00f3n. A Naci\u00f3n Wyandotte de Oklahoma est\u00e1 ofrecendo clases de wyandot nas Escolas P\u00fablicas Wyandotte, graos K\u20134, e tam\u00e9n no programa preescolar \"Turtle-Tots\" da Naci\u00f3n Wyandotte. A comunidade Wendat do Quebec est\u00e1 ofrecendo clases para nenos e adultos en lingua wyandot no colexio de Wendake."}
{"id": "369942", "revid": "23204", "url": "https://gl.wikipedia.org/wiki?curid=369942", "title": "Lingua hur\u00f3n", "text": ""}
{"id": "369946", "revid": "23204", "url": "https://gl.wikipedia.org/wiki?curid=369946", "title": "Jan Lammers", "text": "Johannes \"Jan\" Lammers nado en Zandvoort o 2 de xu\u00f1o de 1956 \u00e9 un piloto de carreiras e director de equipo dos Pa\u00edses Baixos.\nEn , Lammers fixo o seu debut na F\u00f3rmula 1 pilotando para Shadow trasladouse a ATS en . Pasou a Ensign a metade da tempada, pero reincorporouse a ATS para catro carreiras en . Uniuse a Theodore en 1982. Dez anos m\u00e1is tarde regresou \u00e1 F\u00f3rmula 1 nas d\u00faas \u00faltimas carreiras da tempada de .\nGa\u00f1ou as 24 Horas de Le Mans de 1988 e participou m\u00e1is adiante na carreira co seu propio equipo Racing for Holland. Tam\u00e9n foi o piloto principal do equipo Dutch A1 Grand Prix team.\nPrimeiros anos.\nLammers creceu de neno lavando coches nunha escola de derrapes en Zandvoort. Aos 12 anos de idade, comezou a mostrar aos clientes como derrapar con seguridade, alentado polo propietario da escola de derrapes e piloto de carreiras Rob Slotemaker que rapidamente reco\u00f1eceu o talento de Lammers. Cando ti\u00f1a 16 anos, participou na s\u00faa primeira carreira na pista de carreiras local. Nos anos seguintes protagoniz\u00f3 carreiras de coches de turismo holandesas e na F\u00f3rmula Ford antes de subir \u00e1 F\u00f3rmula 3 en 1977. Non obtivo bos resultados co seu Hawke e para a s\u00faa segunda tempada uniuse a Racing Team Holland dirixido por Alan Docking. Os outros pilotos do equipo foron futuros compa\u00f1eiros na F\u00f3rmula 1 Huub Rothengatter e m\u00e1is tarde o ga\u00f1ador das 500 Millas de Indian\u00e1polis Arie Luyendijk. Foi unha decisi\u00f3n exitosa, xa que Lammers ga\u00f1ou o Campionato de F\u00f3rmula 3 de 1978 logo dunha estreita batalla co sueco Anders Olofsson.\nCarreira.\nF\u00f3rmula Un e CART.\nLammers comezou a s\u00faa carreira na F\u00f3rmula 1 con Shadow Racing Team en con Elio de Angelis como o seu compa\u00f1eiro de equipo. Non tivo un gran debut xa que de Angelis era o piloto n\u00famero un do equipo. O seu mellor resultado foi un noveno lugar en Canad\u00e1.\nEn trasladouse ao equipo ATS de G\u00fcnther Schmidt. Nas tres primeiras carreiras non puido cualificarse, pero no Gran Premio dos Estados Unidos de 1980, en Long Beach, cualificou nun gran cuarto posto. Este ser\u00eda o punto culminante da s\u00faa carreira na F1. M\u00e1is tarde ese ano trasladouse ao equipo Ensign Team pero al\u00ed s\u00f3 logrou cualificar tres veces. En regresou a ATS, pero s\u00f3 correu as primeiras catro carreiras do ano. En , trasladouse a Theodore, pero a s\u00faa tempada foi un desastre. Ama\u00f1ouse para comezar na s\u00faa carreira de casa. Non logrou ning\u00fan punto de campionato durante a s\u00faa carreira na F1.\nEn 1985 e 1986, Lammers disputou 10 carreiras da Serie Mundial de Champ Car para catro equipos diferentes. O seu mellor final foi quinto no circu\u00edto de Laguna Seca en 1985 para Forsythe Racing. Intentouno nas 500 Millas de Indian\u00e1polis de 1986, pero non cualificou. Terminou 26\u00ba e 22\u00ba nas s\u00faas d\u00faas tempadas, respectivamente. Logo diso, volveu a s\u00faa atenci\u00f3n \u00e1s carreiras de autos deportivos.\nLe Mans.\nEn 1988, Lammers, xunto con Andy Wallace e Johnny Dumfries, ga\u00f1ou Le Mans co equipo Silk Cut Jaguar/TWR. Lammers pilotou 13 das 24 horas, e venceu ao equipo Porsche que se manti\u00f1a invicto desde 1981. Lammers e o equipo lograron terminar primeiros malia ter a caixa de cambios rota. Foi a primeira vitoria de Jaguar desde 1957.\nPor esta faza\u00f1a, Jan Lammers recibiu o t\u00edtulo Membro honorario do BRDC, un t\u00edtulo rara vez outorgado aos residentes non brit\u00e1nicos. Enzo Ferrari e Juan Manuel Fangio tam\u00e9n recibiron o premio.\nEn 1990 Lammers ga\u00f1ou a 24 Horas de Daytona pilotando un Jaguar XJR-12 xunto con Davy Jones e Andy Wallace.\nLammers regresou \u00e1s 24 horas de Le Mans en 2011 con Hope Racing na categor\u00eda LMP1.\nRegreso \u00e1 F\u00f3rmula Un.\nEn , Lammers regresou para disputar d\u00faas carreiras na F\u00f3rmula Un para March, en Xap\u00f3n e Australia. Estas carreiras marcaron a s\u00faa primeira aparici\u00f3n na F\u00f3rmula Un desde 1982, que \u00e9 a diferenza m\u00e1is longa entre sucesivos Grandes Premios da historia da F\u00f3rmula Un. Renovou co equipo para xunto ao piloto franc\u00e9s Jean-Marc Gounon pero o equipo declarouse en bancarrota antes de que comezase a tempada.\nBTCC.\nEn 1994, Lammers uniuse a TWR para competir no British Touring Car Championship (BTCC) pilotando un Volvo 850.\nDirector de Equipo.\nEn 1999 Jan Lammers fundou o seu propio equipo, Racing for Holland. Competiu no Campionato da FIA Sportscar xunto co seu compa\u00f1eiro de equipo e alumno Val Hillebrand. En 2002 e 2003 ga\u00f1ou os FIA Awards polos seus campionatos do mundo na serie de Sportscar.\nDesde xaneiro de 2005, Jan Lammers dirixiu o equipo holand\u00e9s A1 Grandprix team nas series A1 Grand Prix, con pilotos como Jos Verstappen (2005/6), Jeroen Bleekemolen e Renger van der Zande(2006/7).\nLammers participou nas tres carreiras do Grand Prix Masters. Un s\u00e9timo lugar na carreira de Qatar foi o seu mellor resultado.\nRexistro de carreiras.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "369947", "revid": "23204", "url": "https://gl.wikipedia.org/wiki?curid=369947", "title": "Jos\u00e9 Vidal de Bustamante", "text": "Jos\u00e9 Vidal de Bustamante, nado en 1893 e finado en Lugo o 27 de xaneiro de 1978, foi un xornalista galego.\nTraxectoria.\nIrm\u00e1n de Enrique Vidal de Bustamante. Colaborou en \"El Pueblo Antelano\" e \"El Eco de Monterrey\" e foi redactor de \"El Pueblo Gallego\" dende a s\u00faa fundaci\u00f3n, asinando as s\u00faas colaboraci\u00f3ns deportivas como Ol\u00edmpico. Foi xefe superior de Administraci\u00f3n Civil. Foi condecorado coa Orde del M\u00e9rito Agr\u00edcola (1955) e recibiu a Encomienda de Alfonso X El Sabio en 1964."}
{"id": "369956", "revid": "61897", "url": "https://gl.wikipedia.org/wiki?curid=369956", "title": "Patriarca Ecum\u00e9nico de Constantinopla", "text": ""}
{"id": "369971", "revid": "98629", "url": "https://gl.wikipedia.org/wiki?curid=369971", "title": "Enrique Vidal de Bustamante", "text": "Enrique Vidal de Bustamante, nado en Monterrei o 21 de febreiro de 1897 e finado en Vigo o 17 de febreiro de 1964, foi un mestre e pol\u00edtico galego.\nTraxectoria.\nIrm\u00e1n de Jos\u00e9 Vidal de Bustamante. Mestre, fundou e foi profesor da academia Liceo Polit\u00e9cnico de Ver\u00edn en 1919 e tres anos despois foi director da Academia Verinense. Dirixiu \"El Eco de Monterrey\". En 1925 aprobou as oposici\u00f3ns e foi destinado a Castrelo do Val, onde permaneceu ata 1928. Despois rexentou a escola de nenos de Albarellos. En 1929 pasou \u00e1 escola n\u00famero 2 de Bueu e en 1930 \u00e1 escola do Casal adscrita ao P\u00f3sito Mar\u00edtimo de Moa\u00f1a. En 1931 foi elixido presidente da Asociaci\u00f3n de Mestres de Pontevedra. Nesta \u00e9poca interveu en mitins e acci\u00f3ns de proselitismo societario, acompa\u00f1ando a Emiliano Iglesias como militante do Partido Republicano Radical. O 19 de maio de 1931 tivo lugar en Moa\u00f1a unha homenaxe a catro mestres do concello, Corbacho, Vidal, Taboada e Nov\u00e1s. En xu\u00f1o de 1931 constitu\u00eduse o Centro Republicano Radical de Moa\u00f1a, sendo elixido como presidente. En 1932 pasou a militar no Partido Republicano Radical Socialista e a finais dese ano foi destinado a Vigo para dar clases de preparatoria no Instituto de Segundo Ensino. Participou na Asemblea que aprobou o texto do Estatuto de autonom\u00eda en decembro de 1932, defendendo a cooficialidade da lingua galega. Co golpe de Estado do 18 de xullo de 1936 sufriu expediente de depuraci\u00f3n e foi suspendido de emprego e soldo. Foi baixa no posto en 1940. Acolleuse ao decreto de rehabilitaci\u00f3n en 1958 cunha sanci\u00f3n de cinco anos de traslado f\u00f3ra da provincia. Foi destinado \u00e1 escola de nenos da Notar\u00eda (Desteriz, Padrenda). Enfermo, volveu a Vigo onde morreu en febreiro de 1964. Foi soterrado no cemiterio de Pereir\u00f3 de Vigo o 18 de febreiro de 1964."}
{"id": "369972", "revid": "23204", "url": "https://gl.wikipedia.org/wiki?curid=369972", "title": "Changua", "text": "Changua (sopa de leite con ovos) \u00e9 un almorzo de\u00a0sopa\u00a0t\u00edpico da rexi\u00f3n dos\u00a0Andes centrais de Colombia, en particular das \u00e1reas de\u00a0Boyac\u00e1 e Cundinamarca, inclu\u00edndo a capital, Bogot\u00e1. O prato ten orixes chibcha. Tam\u00e9n ten a reputaci\u00f3n de curar a resaca, sendo unha comida popular nocturna.\nUnha mestura de cantidades iguais de auga e leite \u00e9 quentada cun chisco de sal. Unha vez fervendo, eng\u00e1dese un\u00a0ovo\u00a0aberto sen desfacer a\u00a0xema, deixando que se coci\u00f1e durante un minuto mentres queda cuberto. A sopa \u00e9 servida nun prato fondo, acompa\u00f1ado de ceboli\u00f1as, as cales poden ser fritidas de antem\u00e1n, un pouco\u00a0coandro, e unha peza o pan chamado \"calado\" que suaviza no changua. \u00c1s veces s\u00e9rvese con pezas de queixo que se funden na sopa.\nVersi\u00f3ns modernas de \"changua\" incl\u00faen caldo de polo no canto de auga, tomate, coandro, almoj\u00e1bana e arepas de \"choclo\"."}
{"id": "369973", "revid": "17467", "url": "https://gl.wikipedia.org/wiki?curid=369973", "title": "Justo Beramendi Gonz\u00e1lez", "text": ""}
{"id": "369977", "revid": "85894", "url": "https://gl.wikipedia.org/wiki?curid=369977", "title": "Tourada, Vilalonga, Sanxenxo", "text": "Tourada \u00e9 un lugar da parroquia de Vilalonga do concello de Sanxenxo (Pontevedra). Segundo o IGE, ti\u00f1a 15 habitantes en 2016 (9 mulleres e 6 homes), a mesma poboaci\u00f3n que ti\u00f1a en 2009, e pouco m\u00e1is dos que eran en 2004, 12 veci\u00f1os."}
{"id": "369978", "revid": "1888", "url": "https://gl.wikipedia.org/wiki?curid=369978", "title": "Luis Espada Gunt\u00edn", "text": ""}
{"id": "369979", "revid": "92340", "url": "https://gl.wikipedia.org/wiki?curid=369979", "title": "Antonio Oterino Cid", "text": "Antonio Oterino Cid foi un comerciante, pol\u00edtico e xornalista galego.\nTraxectoria.\nDa facci\u00f3n de Lu\u00eds Espada Gunt\u00edn, foi nomeado alcalde de Ver\u00edn en abril de 1920. Fundou e dirixiu \"El Eco de Monterrey\" en 1920. Volveu ser alcalde de Ver\u00edn en 1928. Propietario do Cine Principal de Ver\u00edn inaugurado nos anos trinta. No franquismo volveu ser concelleiro de Ver\u00edn."}
{"id": "369992", "revid": "85894", "url": "https://gl.wikipedia.org/wiki?curid=369992", "title": "Carlos Nieves Borjas", "text": "Carlos Nieves Borjas, nado en Trasestrada (Ri\u00f3s) o 21 de febreiro de 1891 e finado en 1972, foi un mestre e xornalista galego.\nTraxectoria.\nFoi mestre nacional en Valencia do Sil, San Mamede e \u00c1bedes (Ver\u00edn) dende 1929. Colaborou en \"El Eco de Monterrey\" e foi correspondente informativo da Axencia EFE nos anos corenta.\nVida persoal.\nCasou coa tam\u00e9n mestra Joaquina L\u00f3pez."}
{"id": "370006", "revid": "92340", "url": "https://gl.wikipedia.org/wiki?curid=370006", "title": "Miguel Hervella Urd\u00e1niz", "text": "Miguel Mar\u00eda Hervella Urd\u00e1niz foi un xornalista e escritor galego.\nTraxectoria.\nFillo de Seraf\u00edn Hervella Mej\u00edas, notario de Ver\u00edn. Colaborou en \"El Eco de Monterrey\", \"El Pueblo Antelano\" e \"Letras Regionales\". En 1933 publicou o libro \"Sat\u00e9lites del estatuto. Caricatura separatista\". Ingresou no Corpo Xeral de Polic\u00eda en 1941. En 1951 foi internado no Manicomio de San Jos\u00e9 de Ciempozuelos."}
{"id": "370019", "revid": "5863", "url": "https://gl.wikipedia.org/wiki?curid=370019", "title": "Carlos Mar\u00eda Isidro", "text": ""}
{"id": "370020", "revid": "1131", "url": "https://gl.wikipedia.org/wiki?curid=370020", "title": "Jeff Bezos", "text": "Jeffrey Preston Bezos, nado en Albuquerque o 12 de xaneiro de 1964, \u00e9 un empresario estadounidense, co\u00f1ecido por ser o fundador e director executivo de Amazon. A revista \"Forbes\" l\u00edstao como o individuo m\u00e1is rico do planeta."}
{"id": "370022", "revid": "1888", "url": "https://gl.wikipedia.org/wiki?curid=370022", "title": "Miguel Mar\u00eda Hervella Urd\u00e1niz", "text": ""}
