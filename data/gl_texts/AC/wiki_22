{"id": "254794", "revid": "1131", "url": "https://gl.wikipedia.org/wiki?curid=254794", "title": "Su\u00e1rbol", "text": "Su\u00e1rbol \u00e9 unha parroquia do concello leon\u00e9s de Cand\u00edn, na comarca do Bierzo. Na actualidade est\u00e1 deshabitado. Su\u00e1rbol pertence ao \u00e1mbito ling\u00fc\u00edstico galego-berciano, e os seus habitantes falaban un dialecto do galego chamado ancar\u00e9s.\nSegundo as versi\u00f3ns dos maiores do lugar, antes cham\u00e1base Ambasaugas, porque hai dous r\u00edos na aldea: un \u00e1 entrada e outro \u00e1 sa\u00edda.\nPatrimonio.\nSu\u00e1rbol caracter\u00edzase pola s\u00faa arquitectura tradicional: os h\u00f3rreos e as pallozas t\u00edpicas dos Ancares. Tivo a palloza m\u00e1is grande do Bierzo, co\u00f1ecida como a \"Gran palloza de Su\u00e1rbol\", pero ardeu en 1957; hoxe en d\u00eda queda o terreo onde se levantaba esta palloza. No entanto, a\u00ednda se conservan varias pallozas en bo estado no lugar.\nOs h\u00f3rreos son de planta cadrada e cubertas de lousa coma a inmensa maior\u00eda dos edificios de Su\u00e1rbol, que substitu\u00edron os seus teitos por tellados de lousa.\nO monumento m\u00e1is importante de Su\u00e1rbol \u00e9 a Igrexa parroquial, declarada Ben de Interese Cultural en 1995. \u00c9 un edificio de estilo barroco clasicista do XVII. O cemiterio da aldea at\u00f3pase dentro da Igrexa.\nSu\u00e1rbol tam\u00e9n pos\u00fae outros bens hist\u00f3ricos como unha Calzada romana que un\u00eda as minas de ouro en Ibias (Asturias) coas do Bierzo. Tam\u00e9n destacan os baixorelevos de Su\u00e1rbol, de significado desco\u00f1ecido.\nFestas.\nA principal festa \u00e9 a do Corpus que a celebran os emigrantes, cando volven ao lugar."}
{"id": "254795", "revid": "23562", "url": "https://gl.wikipedia.org/wiki?curid=254795", "title": "Divisi\u00f3n de Honra de Rugby 1984-1985", "text": "A tempada 1984-1985 da Liga Espa\u00f1ola de rugby foi a d\u00e9cimo oitava edici\u00f3n da m\u00e1xima categor\u00eda do rugby en Espa\u00f1a. A liga contou con 10 equipos participantes. O calendario da competici\u00f3n estivo formado por 18 xornadas, nas que se enfrontaron entre si t\u00f3dolos equipos en d\u00faas voltas. \u00d3 remate do campionato o CR Cisneros sa\u00edu campi\u00f3n por segunda vez na s\u00faa historia.\nSistema de puntuaci\u00f3n.\nO sistema de puntuaci\u00f3n foi o seguinte:\nClasificaci\u00f3n.\n&lt;noinclude&gt;"}
{"id": "254796", "revid": "23562", "url": "https://gl.wikipedia.org/wiki?curid=254796", "title": "Liga Espa\u00f1ola de rugby 1984-1985", "text": ""}
{"id": "254797", "revid": "23562", "url": "https://gl.wikipedia.org/wiki?curid=254797", "title": "Divisi\u00f3n de Honra de Rugby 1985-1986", "text": "A tempada 1985-1986 da Liga Espa\u00f1ola de rugby foi a d\u00e9cimo novena edici\u00f3n da m\u00e1xima categor\u00eda do rugby en Espa\u00f1a. A liga contou con 10 equipos participantes. O calendario da competici\u00f3n estivo formado por 18 xornadas, nas que se enfrontaron entre si t\u00f3dolos equipos en d\u00faas voltas. \u00d3 remate do campionato o CD Arquitectura sa\u00edu campi\u00f3n por sexta vez na s\u00faa historia.\nSistema de puntuaci\u00f3n.\nO sistema de puntuaci\u00f3n foi o seguinte:\nClasificaci\u00f3n.\n&lt;noinclude&gt;"}
{"id": "254798", "revid": "23562", "url": "https://gl.wikipedia.org/wiki?curid=254798", "title": "Liga Espa\u00f1ola de rugby 1985-1986", "text": ""}
{"id": "254799", "revid": "865", "url": "https://gl.wikipedia.org/wiki?curid=254799", "title": "Riot Grrrl", "text": ""}
{"id": "254800", "revid": "865", "url": "https://gl.wikipedia.org/wiki?curid=254800", "title": "Post rock", "text": ""}
{"id": "254801", "revid": "865", "url": "https://gl.wikipedia.org/wiki?curid=254801", "title": "Godspeed You Black Emperor!", "text": ""}
{"id": "254802", "revid": "18868", "url": "https://gl.wikipedia.org/wiki?curid=254802", "title": "Trifolium", "text": ""}
{"id": "254803", "revid": "98629", "url": "https://gl.wikipedia.org/wiki?curid=254803", "title": "Math rock", "text": "O math rock \u00e9 un estilo de rock experimental e indie rock ritmicamente complexo e baseado normalmente nas guitarras aparecido a finais dos anos 90, influenciado por bandas de rock progresivo como King Crimson e polos compositores minimalistas do s\u00e9culo XX como Steve Reich. Caracter\u00edzase por estruturas r\u00edtmicas complexas e at\u00edpicas (con paradas e inicios irregulares), contrapuntos, compases impares, melod\u00edas angulares e extensos acordes acot\u00edo disonantes.\nCaracter\u00edsticas.\nMentres que a meirande parte da m\u00fasica rock usa unha medida b\u00e1sica 4/4 (a\u00ednda que acentuado ou sincopado), o math rock usa frecuentemente tempos asim\u00e9tricos como 7/8, 11/8, ou 13/8, ou tempos que cambian continuamente baseados en diversas agrupaci\u00f3ns de 2 e 3. Esta complexidade r\u00edtmica, vista como \"matem\u00e1tica\" por moitos o\u00edntes e cr\u00edticos, \u00e9 a que lle d\u00e1 nome ao x\u00e9nero.\nO son est\u00e1 normalmente dominado por guitarras e bater\u00eda como no rock tradicional, e debido aos complexos ritmos, os bater\u00edas de grupos de math rock adoitan a destacar m\u00e1is que noutros grupos. E com\u00fan que os guitarristas destas bandas usen a t\u00e9cnica do \"tapping\" \u00e1 hora de tocar, e de cando en vez incorp\u00f3ranse pedais de \"loop\", como fai Battles. As guitarras tam\u00e9n adoitan a ser tocadas en tons limpos, m\u00e1is que noutros x\u00e9neros de rock, a\u00ednda que algunhas bandas tam\u00e9n usan distorsi\u00f3n.\nAs letras non adoitan ser un elemento primordial no math rock; a voz tr\u00e1tase como calquera outro son na mestura. Acot\u00edo as voces non son dobradas, e son psicionadas a un volume baixo na mestura, como no estilo de gravaci\u00f3n de Steve Albini. Moitos dos grupos mais famosos do x\u00e9nero son totalmente instrumentais, como Don Caballero ou Hella, a\u00ednda que \u00e1mbolos dous experimentaron con voces en varios graos."}
{"id": "254804", "revid": "18868", "url": "https://gl.wikipedia.org/wiki?curid=254804", "title": "Trevo acedo", "text": ""}
{"id": "254806", "revid": "55340", "url": "https://gl.wikipedia.org/wiki?curid=254806", "title": "Trevo (hom\u00f3nimos)", "text": "O termo trevo p\u00f3dese referir a:\nBot\u00e1nica.\nDiferentes especies de herb\u00e1ceas doutros x\u00e9neros:"}
{"id": "254815", "revid": "56817", "url": "https://gl.wikipedia.org/wiki?curid=254815", "title": "Medicago", "text": "Medicago \u00e9 un x\u00e9nero de plantas perennes con flor da familia Fabaceae, a familia dos ch\u00edcharos) co\u00f1ecidas como alforfas, alfalfas, luernas ou incluso trevos. O membro m\u00e1is conspicuo do x\u00e9nero \u00e9 a alforfa (\"M. sativa\"), un importante cultivo forraxeiro.\nMoitas especies desta familia son herbas baixas e rastreiras. Por\u00e9n, a alforfa medra verticalmente at\u00e9 e \"Medicago arborea\" \u00e9 incluso un arbusto.\nComo a alforfa, moitas plantas rastreiras da familia Fabaceae \u00fasanse coma culturas forraxeiras.\nAs especies de \"Medicago\" son alimento para as larvas dalgunhas especies de lepid\u00f3pteros, inclu\u00edndo a \"Korscheltellus lupulina\", \"Axylia putris\", \"Semiothisa clathrata\", \"Eupithecia centaureata\", \"Discestra trifolii\", \"Xestia c-nigrum\", \"Agrotis segetum\", \"Coleophora frischella\" (exclusivamente sobre \"Medicago sativa\") e \"Coleophora fuscociliella\" (exclusivamente sobre \"Medicago spp\")."}
{"id": "254819", "revid": "5863", "url": "https://gl.wikipedia.org/wiki?curid=254819", "title": "Xerardo Vidal Rivas", "text": "Xerardo Vidal Rivas, nado en Lugo en 1979, \u00e9 un escritor galego. Adoita asinar os seus artigos simplemente como Vidal.\nTraxectoria.\nTen publicados relatos en varios volumes colectivos e foi premiado en certames literarios coma o de Contos de Ver\u00e1n do diario \"El Progreso\" (2016), o Certame de Relato do Liceo de Noia (2014) ou o Premio Modesto R. Figueiredo (2018). Publicou en 2001 o seu primeiro libro en solitario, \"A balada do nudista caviloso\" (Sotelo Blanco Edici\u00f3ns), un volume de relatos. A finais do 2011 comezou a colaborar no sitio web Letraenobras.com, primeiro como un dos autores do volume colectivo de relatos co que o sitio web iniciou a s\u00faa andaina, e finalmente como articulista habitual.\nEditou por conta propia a trav\u00e9s de Amazon a novela \"Fisterrania\" en 2017, a novela \"Os cans na bouza\" en 2018, en 2019 o libro de relatos \"Os nunca escollidos\" e a novela \"12 cordas\", en 2020 o libro de relatos \"A deriva sinistra\" e en 2021 a novela \"As caras verdes\".\nA comezos de marzo de 2023, recibiu o primeiro premio no certame Contos de Ver\u00e1n do diario \"El Progreso\" polo relato \"O condicional\", sendo a segunda vez que ga\u00f1ou o devandito certame."}
{"id": "254823", "revid": "18868", "url": "https://gl.wikipedia.org/wiki?curid=254823", "title": "Planta forraxeira", "text": ""}
{"id": "254824", "revid": "4817", "url": "https://gl.wikipedia.org/wiki?curid=254824", "title": "Mage 1", "text": "Mage 1 \u00e9 a denominaci\u00f3n do motor foguete do usado como \u00faltima etapa dos Ariane 1.\nCaracter\u00edsticas.\nOs Mage 1 eran motores de circularizaci\u00f3n, usados na \u00faltima etapa dos Ariane 1 para circularizar a \u00f3rbita dos sat\u00e9lites que necesitaran unha \u00f3rbita final circular. Us\u00e1ronse por primeira vez en 1979 e lanz\u00e1ronse 11 unidades."}
{"id": "254829", "revid": "1888", "url": "https://gl.wikipedia.org/wiki?curid=254829", "title": "Juan Prieto Balsa", "text": "Juan Prieto Balsa, co\u00f1ecido como Escacho, nado en Mugardos en 1903 e finado en Ombre (Pontedeume) o 24 de xullo de 1936, foi un sindicalista e pol\u00edtico galego.\nTraxectoria.\nEmigrante en Cuba onde fundou e presidiu a Uni\u00f3n de Viveristas del Puerto de la Habana (1921), que se converteu en 1922 no Sindicato \u00danico de la Industria de la Pesca en Cuba, militou en 1925 no primeiro grupo comunista da Habana e na Confederaci\u00f3n Obrera Cubana. Foi deportado en 1930 e participou en xullo de 1931 na fundaci\u00f3n do Sindicato de Marineros y dem\u00e1s Oficios de Mugardos vencellado \u00e1 CNT. Despois abandonou a CNT e pasou a militar no Partido Comunista. Logo das elecci\u00f3ns de febreiro de 1936 foi nomeado alcalde de Mugardos. Co golpe de Estado do 18 de xullo de 1936 foi fusilado en Ombre en cumprimento do Bando de Guerra con Manuel Serantes Iglesias e Felipe Tejedor Torio."}
{"id": "254830", "revid": "89787", "url": "https://gl.wikipedia.org/wiki?curid=254830", "title": "Magalh\u00e3es (sonda espacial)", "text": "Magalh\u00e3es (\"Magellan\" en ingl\u00e9s) foi unha sonda espacial estadounidense lanzada o 4 de maio de 1989 mediante o transbordador espacial Atlantis na misi\u00f3n STS-30 desde o Centro Espacial de Cabo Ca\u00f1averal cara Venus.\nCaracter\u00edsticas.\nMagalh\u00e3es foi a primeira misi\u00f3n estadounidense adicada \u00f3 estudo e cartografado da superficie de Venus mediante radar de apertura sint\u00e9tica (SAR pola s\u00faa sigla en ingl\u00e9s). A nave constru\u00eduse con partes sobrantes ou recambios doutras naves para aforrar custos, en particular das naves Galileo, Viking, Voyager, Mariner, do Skylab e a Ulysses.\nOs obxectivos principais da Magalh\u00e3es foron cartografar a superficie venusiana cunha resoluci\u00f3n de 1\u00a0km, obter un mapa topogr\u00e1fico de 50\u00a0km de resoluci\u00f3n espacial e 100 m de resoluci\u00f3n vertical, cartografar o campo gravitatorio do planeta e estudar a s\u00faa xeolox\u00eda.\nO instrumento principal da nave era unha antena parab\u00f3lica de 3,7 m de di\u00e1metro, usada tanto como SAR como para as comunicaci\u00f3ns coa Terra. A altura total da nave era de 6,4 m, cunha envergadura de 9,2 m cos paneis solares estendidos. Baixo a antena atop\u00e1base unha secci\u00f3n rectangular coa electr\u00f3nica da nave, os volantes de inercia e as bater\u00edas. Baixo esta secci\u00f3n atop\u00e1base un segmento decah\u00e9drico que soportaba os paneis solares, o buscador estelar, a antena de media ganancia, a computadora de a bordo e d\u00faas gravadoras de cinta. Por \u00faltimo atop\u00e1base o m\u00f3dulo de propulsi\u00f3n.\nOs paneis solares xeraban unha potencia de ata 1029 vatios que alimentaban unha bater\u00eda de n\u00edquel-cadmio a unha tensi\u00f3n de 28 voltios. A nave estabiliz\u00e1base nos tres eixos mediante tres volantes de inercia ortogonais entre si. O sistema de propulsi\u00f3n usaba hidracina como propulsante e as comunicaci\u00f3ns e as medici\u00f3ns cient\u00edficas usaban a banda S e banda X.\nMagalh\u00e3es chegou a Venus o 10 de agosto de 1990. A primeira fase da misi\u00f3n durou oito meses, entre o 15 de setembro de 1990 e o 15 de maio de 1991, durante a cal cartografou mediante radar o 84% da superficie venusiana. A segunda fase da misi\u00f3n tivo lugar entre o 15 de maio de 1991 e o 15 de xaneiro de 1992, e durante a cal Magalh\u00e3es cartografou o polo sur venusiano e encheu os baleiros da cartograf\u00eda da primeira fase. A terceira fase comezou o 24 de xaneiro de 1992 e durou ata o 15 de setembro de 1992, completando a cartograf\u00eda e obtendo imaxes adicionais coas que formar imaxes estereogr\u00e1ficas da superficie. A cuarta fase transcorreu entre o 15 de setembro de 1992 e maio de 1993 para obter datos gravitatorios. Entre maio e agosto de 1993 Magalh\u00e3es fixo manobras de aerofreada para rebaixar a \u00f3rbita. A quinta e \u00faltima fase tivo lugar entre o 3 de agosto de 1993 e o 29 de agosto de 1994, mellor\u00e1ndose a resoluci\u00f3n dos datos sobre o campo gravitatorio. Durante setembro de 1994 Magalh\u00e3es fixo un experimento denominado de \"mu\u00ed\u00f1o de vento\", durante o cal os paneis solares foron colocados en \u00e1ngulos diferentes, como un mu\u00ed\u00f1o de vento, xerando un torque cuxa magnitude daba informaci\u00f3n sobre a densidade da atmosfera \u00e1 altura \u00e1 que estaba viaxando a Magalh\u00e3es. Finalmente a nave caeu \u00e1 superficie de Venus o 14 de outubro de 1994."}
{"id": "254831", "revid": "18868", "url": "https://gl.wikipedia.org/wiki?curid=254831", "title": "Brassica oleracea var. acephala", "text": ""}
{"id": "254832", "revid": "18868", "url": "https://gl.wikipedia.org/wiki?curid=254832", "title": "Brassica oleraceae var. viridis", "text": ""}
{"id": "254833", "revid": "18868", "url": "https://gl.wikipedia.org/wiki?curid=254833", "title": "Brassica oleracea italica", "text": ""}
{"id": "254834", "revid": "18868", "url": "https://gl.wikipedia.org/wiki?curid=254834", "title": "Brassica oleracea var. botrytis", "text": ""}
{"id": "254842", "revid": "56817", "url": "https://gl.wikipedia.org/wiki?curid=254842", "title": "Divisi\u00f3n de Honra de Rugby 1986-1987", "text": "A tempada 1986-1987 da Liga Espa\u00f1ola de rugby foi a vix\u00e9sima edici\u00f3n da m\u00e1xima categor\u00eda do rugby en Espa\u00f1a. A liga contou con 10 equipos participantes. O calendario da competici\u00f3n estivo formado por 18 xornadas, nas que se enfrontaron entre si t\u00f3dolos equipos en d\u00faas voltas. \u00d3 remate do campionato a UE Santboiana sa\u00edu campi\u00f3n por segunda vez na s\u00faa historia.\nSistema de puntuaci\u00f3n.\nO sistema de puntuaci\u00f3n foi o seguinte:\nClasificaci\u00f3n.\n&lt;noinclude&gt;"}
{"id": "254843", "revid": "23562", "url": "https://gl.wikipedia.org/wiki?curid=254843", "title": "Liga Espa\u00f1ola de rugby 1986-1987", "text": ""}
{"id": "254844", "revid": "23204", "url": "https://gl.wikipedia.org/wiki?curid=254844", "title": "La Sagrera", "text": "La Sagrera \u00e9 un barrio da cidade de Barcelona, situado no distrito de Sant Andreu. Limita ao norte con Vilapicina i la Torre Llobeta e Sant Andreu de Palomar, ao leste co barrio de La Verneda i la Pau, ao sur con El Clot e Sant Mart\u00ed de Proven\u00e7als, e polo oeste con El Congr\u00e9s i els Indians e Navas.\nO barrio de La Sagrera est\u00e1 integrado administrativamente no distrito de Sant Andreu, a\u00ednda que nunca pertenceu ao antigo municipio de Sant Andreu de Palomar, sen\u00f3n ao de Sant Mart\u00ed de Proven\u00e7als; con todo a realidade pol\u00edtico-administrativa e urban\u00edstica fixo que La Sagrera mante\u00f1a m\u00e1is relaci\u00f3ns con Sant Andreu que co resto de barrios de Sant Mart\u00ed de Proven\u00e7als.\nA orixe deste nome rem\u00f3ntase ao s\u00e9culo XI, cando os campesi\u00f1os de Catalu\u00f1a viven baixo as ameazas e as agresi\u00f3ns dos nobres. O Abade Oliba, vendo a necesidade de protexelos, pacta cos nobres a creaci\u00f3n das \"sagreres\", un espazo de 30 pasos ao redor das igrexas en que persoas e bens estar\u00edan a resgardo de calquera agresi\u00f3n. Nestes espazos os campesi\u00f1os constru\u00edan uns pequenos edificios chamados \"sagrers\", que se utilizaban para gardar as colleitas do p\u00e1rroco e a xente do contorno. Deste xeito nace o barrio da Sagrera, como a zona protexida do pobo de Sant Mart\u00ed de Proven\u00e7als."}
{"id": "254846", "revid": "27155", "url": "https://gl.wikipedia.org/wiki?curid=254846", "title": "Raz\u00f3n GC", "text": ""}
{"id": "254847", "revid": "23204", "url": "https://gl.wikipedia.org/wiki?curid=254847", "title": "Bon Pastor", "text": "Bon Pastor \u00e9 un barrio do distrito de Sant Andreu da cidade de Barcelona, lim\u00edtrofe con Santa Coloma de Gramenet e Sant Adri\u00e0 de Bes\u00f2s. Est\u00e1 dividido en dous sectores: L'Estadella, o m\u00e1is novo, e as Cases Barates, o m\u00e1is vello.\nO primeiro n\u00facleo de asentamento nos terreos que ser\u00e1n posteriormente co\u00f1ecidos como Bon Pastor foron o barrio de Sanchis e os cultivos dos arredores. En 1929 edif\u00edcanse as casas baratas como vivendas de protecci\u00f3n oficial de alugamento polo Instituto Municipal da Vivenda, sobre terreos que pertenc\u00edan naquel momento ao municipio de Santa Coloma de Gramenet. Era o m\u00e1is grande dos catro pol\u00edgonos de casas baratas da cidade; os outros, Eduardo Aun\u00f3s (na Zona Franca), Ram\u00f3n Alb\u00f3 (en Horta) e \nBar\u00f3 de Viver (moi preto do Bon Pastor, tam\u00e9n na ribeira do Bes\u00f2s) foron remodelados no curso dos anos.\nEn 2003 apr\u00f3base a remodelaci\u00f3n do Bon Pastor, que finalmente faise efectiva a partir de 2007. As obras consisten no derrubamento das casas baratas e a construci\u00f3n de novos bloques de vivendas."}
{"id": "254849", "revid": "27155", "url": "https://gl.wikipedia.org/wiki?curid=254849", "title": "Labirintulomiceto", "text": ""}
{"id": "254850", "revid": "2074", "url": "https://gl.wikipedia.org/wiki?curid=254850", "title": "Encyclopedia Britannica", "text": ""}
{"id": "254851", "revid": "2074", "url": "https://gl.wikipedia.org/wiki?curid=254851", "title": "Encyclopaedia Britannica", "text": ""}
{"id": "254856", "revid": "89787", "url": "https://gl.wikipedia.org/wiki?curid=254856", "title": "Xerbera", "text": "As xerberas son especies do x\u00e9nero Gerbera, plantas ornamentales da famila das Asteraceae. Comprende unha 150 especies descritas e destas, s\u00f3 38 aceptadas.\n\u00c9 com\u00fan a s\u00faa venda nas florar\u00edas de Galiza e Europa en xeral coma ornamentais na elaboraci\u00f3n de ramos, coroas, para celebraci\u00f3ns como vodas ou enterros.\nDescrici\u00f3n.\nAs especies de \"Gerbera\" presentan un gran cap\u00edtulo con flores rechamangueiras con corolas bi-labiadas (3+2) de cor amarela, laranxa, branca, rosa ou vermella. A morfolox\u00eda das flores var\u00eda dependendo da s\u00faa posici\u00f3n relativa no cap\u00edtulo.\nDistribuci\u00f3n xeogr\u00e1fica.\nO x\u00e9nero distrib\u00faese por \u00c1frica (inclu\u00eddo Madagascar), e Asia central e tropical. Introducida en Am\u00e9rica do Sur e Australasia/Ocean\u00eda.\nTaxonom\u00eda.\nO x\u00e9nero foi descrito por Carl von Linn\u00e9 e publicado en \"Opera Varia\", 247, 1758. A especie tipo \u00e9: \"Arnica gerbera\" L. = \"Gerbera linnaei\" Cass.\nBautizouse as\u00ed en honra do naturalista alem\u00e1n Traugott Gerber, un amigo de Carl von Linn\u00e9.\nUsos.\nCultivo.\n\"Gerbera\" \u00e9 moi popular e amplamente usado como planta de xard\u00edn ou flores de corte. Os cultivares domesticados son maiormente o resultado de cruzamentos entre \"Gerbera jamesonii\" e outra especie surafricana \"Gerbera viridifolia\". De dita cruzamento obt\u00edvose \"Gerbera hybrida\". Existen milleiros de cultivares que var\u00edan moito en forma, tama\u00f1o e cores: branco, amarelo, laranxa, vermello, rosa. O centro da flor \u00e9 \u00e1s veces negro. Frecuentemente a mesma flor pode ter p\u00e9talos de varias cores.\n\"Gerbera\" \u00e9 comercialmente importante. \u00c9 a 5\u00aa flor de corte m\u00e1is usada do mundo (despois da rosa, o caravel, o crisantemo, e o tulip\u00e1n).\nOutros usos.\n\u00c9 tam\u00e9n utilizado como organismo modelo en estudos de formaci\u00f3n de flores.\n\"Gerbera\" cont\u00e9n derivados da cumarina."}
{"id": "254857", "revid": "18868", "url": "https://gl.wikipedia.org/wiki?curid=254857", "title": "Gerbera", "text": ""}
{"id": "254860", "revid": "127505", "url": "https://gl.wikipedia.org/wiki?curid=254860", "title": "Luis Plaza Rey", "text": "Luis Plaza Rey, nado en Santiago de Compostela en 1878, foi un ebanista e sindicalista galego.\nTraxectoria.\nEbanista de ideario anarquista, empregado no obradoiro de Jes\u00fas Landeira, foi con Jos\u00e9 Pas\u00edn Romero un dos l\u00edderes da Sociedad de Carpinteros y Ebanistas de Compostela a finais do s\u00e9culo XIX. Emigrou a Lisboa a principios de s\u00e9culo XX, onde instalou un obradoiro de ebanister\u00eda e casou en 1905. Organizou o Centro de Sociedades Obreras en Vigo e en novembro de 1910 asistiu ao Congreso fundacional da CNT en Barcelona como delegado de tres sociedades de resistencia viguesas. En marzo de 1911, xunto con Juan N\u00f3, foi un dos fundadores da Federaci\u00f3n Sindical Solidaridad Obrera de Galicia. Volveu a Lisboa, foi detido e estivo preso en 1912. Despois exerceu como director dun peri\u00f3dico anarquista. Desde Lisboa enviou colaboraci\u00f3ns a \"La Voz del Obrero\"."}
{"id": "254861", "revid": "89787", "url": "https://gl.wikipedia.org/wiki?curid=254861", "title": "Alfalfa", "text": "A alfalfa ou alforfa ( Medicago sativa), \u00e9 unha especie de planta herb\u00e1cea pertencente \u00e1 familia das fab\u00e1ceas ou legumes empregada coma forraxe.\nCult\u00edvase en todo o mundo. No caso de Galiza non \u00e9 unha cultura com\u00fan, por\u00e9n, ag\u00e1s en casos extremos e zonas moi sombrizas, a alforfa p\u00f3dese sementar en calquera zona de Galiza e da cornixa cant\u00e1brica.\nDescrici\u00f3n.\n\u00c9 unha planta que se utiliza amplamente como pasto e con este prop\u00f3sito \u00e9 cultivada intensivamente no mundo enteiro. Ten un ciclo vital de entre cinco e doce anos, dependendo da variedade utilizada, as\u00ed como do clima; en condici\u00f3ns benignas pode chegar a vinte anos. Chega acadar unha altura de 1 metro, desenvolvendo mestos feixes de flores mi\u00fadas de cor p\u00farpura. As s\u00faas ra\u00edces adoitan ser moi fondas, podendo acadar os 4,5 metros. Deste xeito, a planta \u00e9 especialmente resistente \u00e1 seca.\nTen un xenoma tetraploide.\n\u00c9 unha especie que amosa , polo que non \u00e9 doado para a s\u00faa semente medrar en cultivares de alforfa xa existentes. As\u00ed, recom\u00e9ndase que os seus cultivares se roten con outras especies (por exemplo, millo ou trigo) antes de volver sementar.\nHistoria.\nA alforfa procede de Persia, onde probabelmente foi adoptada para o uso por parte do ser humano durante a Idade de bronce para alimentar as bestas procedentes de Asia Central. Segundo Plinio o Vello, introduciuse en Grecia arredor do 490\u00a0a.\u00a0C., durante a Primeira Guerra M\u00e9dica, posibelmente en forma de sementes chegadas co penso da cabalar\u00eda persiano. Pasou a ser un cultivo habitual destinado \u00e1 alimentaci\u00f3n dos cabalos. O humano pode inxerila como rebentos en ensaladas e emparedados.\nComa todos os legumes, as s\u00faas ra\u00edces pos\u00faen n\u00f3dulos que conte\u00f1en as bacterias \"Sinorhizobium meliloti\", con habilidade de fixar nitr\u00f3xeno, que producen alimento altoproteico, sen importar o nitr\u00f3xeno dispo\u00f1\u00edbel no solo. A s\u00faa habilidade fixadora de nitr\u00f3xeno (incrementando o N do solo) e o seu uso como penso animal mellora a eficiencia da agricultura.\nCultivo en Galiza.\nTradicionalmente, nas zonas h\u00famidas de Espa\u00f1a, ve\u00f1ense cultivando pasteiros mixtos dando lugar a unha produci\u00f3n estacional de forraxe con dous picos ou puntas, unha m\u00e1xima a final da primavera ou comezos do ver\u00e1n e outra menor ao comezo do outono. Fica, entrambas, unha paraxe estival, m\u00e1is curta canto m\u00e1is preto esteamos da costa cant\u00e1brica, que ten que ser cuberta ben con forraxes conservadas ou ben con cultura de alternativa estival, como millo e en menor cont\u00eda con h\u00edbrido sorgo e pasto do Sud\u00e1n ou ben con xirasol forraxeiro ultimamente. Isto obriga a facer labores anuais, o que sup\u00f3n, ademais do gasto, un trastorno para a explotaci\u00f3n, xa que as \u00e9pocas m\u00e1is axeitadas para as facer adoitan coincidir coas tempadas de choivas primaverais e outonizas. O incremento dosregad\u00edos e a implantaci\u00f3n de especies m\u00e1is resistentes \u00e1s temperaturas estivais son factores que paliaron, en parte, estes problemas. Entre estas especies c\u00f3mpre salientar a alforfa e mais a festuca.\nAs maiores dificultades para a expansi\u00f3n do cultivo da alforfa en Galiza, e en xeral en zonas h\u00famidas, foron entre outras, as falla de inoculaci\u00f3n con cepas de bacterias espec\u00edficas para esta especie, a carencia de co\u00f1ecementos agron\u00f3micos para a s\u00faa implantaci\u00f3n e, por \u00faltimo, o desco\u00f1ecemento dos sistemas para axudar \u00e1 alforfa a combater as especies espont\u00e1neas, moito m\u00e1is agresivas, especialmente no final do inverno e comezo da primavera.\nExceptuando casos extremos e zonas moi sombrizas, a alforfa p\u00f3dese sementar en calquera zona de Galiza e da cornixa cant\u00e1brica.\nPropiedades medicinais.\nUtil\u00edzase a folla, tendo cualidades nutritivas excepcionais. Cont\u00e9n m\u00e1is prote\u00ednas que a maior parte dos vexetais. \u00c9 tam\u00e9n rica en Vitamina A, e minerais derivados. Cont\u00e9n cantidades pouco usuais de Vitamina K (necesaria para callar o sangue).\nAlforfa xeneticamente modificada.\nA alforfa Roundup Ready \u00e9 unha variedade xeneticamente modificada por enxe\u00f1ar\u00eda xen\u00e9tica, patentada por Monsanto Co., resistente ao herbicida de Monsanto \u00abglifosato\u00bb; as\u00ed a\u00ednda que a meirande parte das plantas de folla ancha, inclu\u00edndo a alforfa com\u00fan, son sens\u00edbeis a dito herbicida, o agricultor pode pulverizar os cultivares de \"Alfalfa Roundup Ready\" co 'glifosato', e as\u00ed matar as malezas, sen danar a cultura de alforfa modificada.\nNomes vern\u00e1culos.\nEn galego recibe os nomes com\u00fans de alforfa, alfalfa , lucerna e trevo caracol.\nC\u00f3mpre destacar que o nome alforfa corresponde tam\u00e9n a unha planta brava semellante: \"Trigonella foenum-graecum\".\nPragas e doenzas.\nPolo de agora non se te\u00f1en ollado ataques de insectos en Galiza, ag\u00e1s os de rosquilla (\"Prodenia litura\") na costa de Lugo. T\u00e9\u00f1ense ollado pradeiras achegadas a alforfais atacadas de t\u00edpula e non se manifestar o ataque na alforfa, o que se pode deber a teren un ciclo vexetativo distinto ou ben a que ao manter o chan ceibo de m\u00e1s herbas non atopa o acubillo que as pradar\u00edas pol\u00edfitas lle fornecen. \n\u00c9 de agardar que, de se estender o cultivo, as primeiras pragas que aparezan sexan: cuca (Co/aspidema atrum) en zonas c\u00e1lidas e dificilmente no norte; verme verde (\"Phytonomus variabilis\") nas mesmas condici\u00f3ns; apion (\"Apion\" s.p.) e pulg\u00f3n (\"Aphis\" s.p.) algo entrado o ver\u00e1n.\nPara todos eles poden utilizarse produtos a base de Carbaril, Lindano, Clorpirifos, Fenitroti\u00f3n, Malati\u00f3n, Triclorf\u00f3n etc., seguindo as instruci\u00f3ns do fabricante e utilizando uns ou outros segundo a \u00e9poca de ataque e a marxe de seguranza que se desexe entre tratamento e aproveitamento.\nNo se te\u00f1en ollado ataques de nematodos nos talos (\"Ditylenchus dipsaci\"). Respecto das enfermidades, a\u00ednda non se presentaron ataques graves de ra\u00edz, a\u00ednda que si existiron casos de asfixia cos conseguintes fungos saprof\u00edticos posteriores. Tampouco de \"Verticillium\", \"Sclerotinia\" e \"Colletotrichum\" (antracnose), o que non significa que non aparezan no futuro. Se ocorrer haber\u00eda que pensar en utilizar variedades resistentes a \"Verticillium\" (Prima,Vertus, Verneuil, Lutece, Sverre, Maris kabul e Sabilt).\nEn conxunto, as variedades flamingas son resistentes aos fungos que atacan as follas: \"Pseudopeziza\", \"Uromyces \" etc., no\nA cuscuta non \u00e9 problema se se utilizan variedades seleccionadas e certificadas. Os mesmos tratamentos contra as herbas dani\u00f1as a base de Paracuat resultan bastante efectivos no seu control.\nLista de enfermidades.\nEnfermidades bacterianas.\nAs plantas atacadas presentan s\u00edntomas de detenci\u00f3n de crecemento da punta do talo, e amareleamento \u00f3 segundo ou terceiro ano do estabelecemento. Os abrochos te\u00f1en follas cativas e as puntas murchan no ver\u00e1n cando vai calor. A secci\u00f3n das ra\u00edces pasa a ter unha cor marr\u00f3n clara no cambium. Non existe tratamento para combater a doenza, mais p\u00f3dense tomar precauci\u00f3ns para manter a produtividade da alfalfa como \u00e9 a fertilizaci\u00f3n, o bo manexo, e efectuar os cortes nas \u00e9pocas secas, xa que hai que ter en conta que a infecci\u00f3n ten lugar a trav\u00e9s de feridas e fendas da planta.\nEnfermidades producidas por fungos.\nDoenza que causa os maiores danos na alforfa, sendo dif\u00edcil de combater. O s\u00edntoma cl\u00e1sico \u00e9 a aparici\u00f3n na coroa ou colo dunha podremia. Esp\u00e1llase ao se anegar o chan e por danos producidos polo gado ou a maquinaria.\nEnfermidades dos \u00f3rganos a\u00e9reos.\n\u00c9 a doenza m\u00e1is frecuenta das partes a\u00e9reas da alforfa, semellante \u00e1 roia. Presenta tacas clor\u00f3ticas nas follas novas e inferiores ao teren estas m\u00e1is humidade. O tratamento consiste en aplicar produtos funxicidas organoc\u00fapricos.\nPragas.\nImportante en todo o sur de Espa\u00f1a. \nDentro deste grupo de hem\u00edpteros o m\u00e1is importante \u00e9 o pulg\u00f3n verde (\"Acyrtosiphon trifolii\" \"T. maculata\"), son chuchadores do zume do par\u00e9nquima. Para a s\u00faa eliminaci\u00f3n \u00e9 frecuente o uso de insecticidas."}
{"id": "254862", "revid": "18868", "url": "https://gl.wikipedia.org/wiki?curid=254862", "title": "Planta herb\u00e1cea", "text": ""}
{"id": "254863", "revid": "785", "url": "https://gl.wikipedia.org/wiki?curid=254863", "title": "Alfalfa (hom\u00f3nimos)", "text": "O termo alfalfa p\u00f3dese referir a:\nBot\u00e1nica.\n\"A planta Euphorbia peplis, en castel\u00e1n chamada: \"alfalfa del boticario\", en galego recibe o nome de herba leiteira.\"\n\"A planta Galega officinalis, en castel\u00e1n chamada: \"alfalfa gallega\" ou \"alfalfa inglesa\" , en galego recibe o nome de galega, ruda de cabra ou ruda cabreira.\""}
{"id": "254864", "revid": "1888", "url": "https://gl.wikipedia.org/wiki?curid=254864", "title": "La Voz del Obrero (A Coru\u00f1a)", "text": "La Voz del Obrero foi un peri\u00f3dico editado na Coru\u00f1a entre 1910 e 1920.\nHistoria e caracter\u00edsticas.\nApareceu o 1 de abril de 1910. Peri\u00f3dico anarcosindicalista, foi voceiro das sociedades de resistencia integradas na Federaci\u00f3n Local Obrera da Coru\u00f1a. O seu primeiro director foi Esteban Fern\u00e1ndez Temprano e en 1920 o director era David D\u00edaz Rodr\u00edguez. De periodicidade irregular, foi suspendido varios meses pola folga xeral de 1917. Os seus redactores foron Juan N\u00f3 Iglesias, Jos\u00e9 Creo Liste, Enrique Taboada Chas, Jos\u00e9 Su\u00e1rez Duque (con cr\u00f3nicas dende Par\u00eds asinadas como Celso Dotet) e Luis Plaza Rey (con cr\u00f3nicas dende Lisboa). Tam\u00e9n colaboraron os mestres Constancio Romeo e Joaqu\u00edn Patricio Pati\u00f1o. Publicou artigos de notorios libertarios como T\u00e1rrida del M\u00e1rmol, Marcelino Su\u00e1rez e Jos\u00e9 Negre. Foi suspendido en xaneiro de 1920 e continuado por \"Solidaridad Obrera\"."}
{"id": "254866", "revid": "18868", "url": "https://gl.wikipedia.org/wiki?curid=254866", "title": "Trevo caracol", "text": ""}
{"id": "254867", "revid": "18868", "url": "https://gl.wikipedia.org/wiki?curid=254867", "title": "Medicago sativa", "text": ""}
{"id": "254868", "revid": "56817", "url": "https://gl.wikipedia.org/wiki?curid=254868", "title": "La Voz del Obrero", "text": "La Voz del Obrero foi o nome de varias publicaci\u00f3ns:"}
{"id": "254869", "revid": "89787", "url": "https://gl.wikipedia.org/wiki?curid=254869", "title": "Esteban Fern\u00e1ndez Temprano", "text": "Esteban Fern\u00e1ndez Temprano, nado na Coru\u00f1a o 13 de decembro de 1877 e finado en Madrid o 5 de xu\u00f1o de 1952 foi un tip\u00f3grafo, xornalista e pol\u00edtico galego.\nTraxectoria.\nMembro da Agrupaci\u00f3n Socialista da Coru\u00f1a, da que foi elixido presidente en 1904. Colaborou en \"El Socialista\". Presentouse \u00e1s elecci\u00f3ns municipais como candidato socialista en decembro de 1909 e novembro de 1911, pero non sa\u00edu elixido. Na s\u00faa imprenta edit\u00e1base \"La Voz del Obrero\", do que foi o primeiro director. Participou no Congreso Regional Obrero de Vigo en marzo de 1911, que deu lugar \u00e1 Federaci\u00f3n Sindical Solidaridad Obrera de Galicia.\nTrasladouse a Viveiro coa s\u00faa familia en 1912, chamado por Benigno L\u00f3pez Mu\u00f1oz para que dirixira os seus talleres tipogr\u00e1ficos, e o semanario \"Heraldo de Vivero\", que tam\u00e9n dirixiu. Tam\u00e9n colaborou en \"Landro\". En 1926 fundou e dirixiu \"La Voz del Pueblo\". Publicou algunhas colaboraci\u00f3ns en \"La Voz de Galicia\".\nEn 1928 representou ao Ramo da Construci\u00f3n de Vivero no XVI Congreso da UGT e ese ano trasladouse a Madrid para traballar como tip\u00f3grafo. Foi detido ao rematar a guerra civil e despois de sa\u00edr en liberdade traballou como corrector de probas na imprenta Rivadeneyra (1949) ata a s\u00faa morte.\nVida persoal.\nCasou con Purificaci\u00f3n Ore\u00f1a Mart\u00ednez en 1908."}
{"id": "254871", "revid": "56817", "url": "https://gl.wikipedia.org/wiki?curid=254871", "title": "Pampillo", "text": "O termo pampillo ou pampullo p\u00f3dese referir a:\nBot\u00e1nica.\nRef\u00edrese a diferentes especies bot\u00e1nicas semellantes:\nAntroponimia.\nPampillo \u00e9 un apelido galego."}
{"id": "254872", "revid": "1131", "url": "https://gl.wikipedia.org/wiki?curid=254872", "title": "Vilasumil", "text": "Vilasumil (Villasumile en dialecto ancar\u00e9s ou Villasumil oficialmente en castel\u00e1n) \u00e9 unha parroquia do concello leon\u00e9s de Cand\u00edn, na comarca do Bierzo. Segundo o INE en 2012 ti\u00f1a 11 habitantes. A parroquia sufriu do mesmo xeito que a zona un proceso de despoboamento. O proceso de perda de habitantes en Vilasumil veuse dando desde o s\u00e9culo XVIII, cando segundo Mi\u00f1ano a localidade ti\u00f1a 161 habitantes. Un s\u00e9culo despois segundo o reconto de Madoz, ti\u00f1a 130 habitantes. En 1920, no censo feito por Mourille, a aldea ti\u00f1a 119 habitantes. A ca\u00edda da poboaci\u00f3n deuse a partir das d\u00e9cadas de 1950 e 1960, coas emigraci\u00f3ns, a bisbarra baleirouse dos habitantes m\u00e1is novos. O avellantamento, a falta de perspectivas de futuro e o r\u00e9xime de tenencia da terra e os usos do chan son explicaci\u00f3ns para o despoboamento de Vilasumil e outros lugares da zona.\nLingua.\nVilamil pertence ao \u00e1mbito ling\u00fc\u00edstico galego-berciano e os seus habitantes falan un dialecto do galego chamado ancar\u00e9s.\nPatrimonio.\nVilasumil at\u00f3pase situado nos Ancares. A arquitectura do lugar \u00e9 a tradicional dos Ancares, casa feitas en cachotar\u00eda e como elemento principal: a lousa. A parroquia ten unha pequena igrexa rom\u00e1nica, que ten en fronte unha fonte arrodiada de casti\u00f1eiros, a cal \u00e9 considerada como a que d\u00e1 a auga m\u00e1is fresca da zona.\nExiste un casti\u00f1eiro milenario co\u00f1ecido como \"Cat\u00edn\" situada en fronte da igrexa parroquial, e \u00e9 a principal atracci\u00f3n tur\u00edstica. Outro elemento salientable son as ru\u00ednas do antigo xerador el\u00e9ctrico de Vilasumil, que permitiu \u00e1 zona ter electricidade de fabricaci\u00f3n propia moito antes c\u00e1s demais parroquias da contorna. Existen tam\u00e9n os restos da antiga f\u00e1brica de cera.\nFestas e costumes.\nDo mesmo xeito que no resto do Bierzo, en Vilasumil cel\u00e9brase no outono o magosto, comendo casta\u00f1as asadas acompa\u00f1adas con bagazo e queimada. No inverno, tam\u00e9n se celebra a matanza do porco durante o Nadal. Ademais, o 20 de marzo \u00e9 a festa da Nosa Se\u00f1ora e o 25 de maio a festa de San Bernardo."}
{"id": "254873", "revid": "18868", "url": "https://gl.wikipedia.org/wiki?curid=254873", "title": "Pampullo", "text": ""}
{"id": "254875", "revid": "98629", "url": "https://gl.wikipedia.org/wiki?curid=254875", "title": "CD40", "text": "O CD40 (\"cluster\" de diferenciaci\u00f3n 40) \u00e9 unha prote\u00edna coestimulatoria que se encontra fundamentalmente na superficie das c\u00e9lulas presentadoras de ant\u00edxenos e que \u00e9 necesaria para a s\u00faa activaci\u00f3n. A uni\u00f3n de CD154 (CD40L) das c\u00e9lulas TH ao CD40 activa as c\u00e9lulas presentadoras de ant\u00edxenos e induce diversos efectos. O xene que o codifica enc\u00f3ntrase no cromosoma 20 humano.\nA s\u00faa deficiencia causa a s\u00edndrome hiper-IgM tipo 3.\nFunci\u00f3n.\nEste receptor proteico \u00e9 membro da superfamilia do receptor TNF. \u00c9 un receptor esencial para mediar unha ampla variedade de respostas inmunes e inflamatorias como o cambio de clase das inmunoglobulinas dependente de c\u00e9lulas T, o desenvolvemento das c\u00e9lulas B de memoria, e a formaci\u00f3n de centros xerminais. O factor de transcrici\u00f3n de gancho AT AKNA regula coordinadamente a expresi\u00f3n deste receptor e do seu ligando, o cal pode ser importante en interacci\u00f3ns celulares homot\u00edpicas. As prote\u00ednas factores adaptadores asociadas ao receptor TNFR denominadas TRAF1, TRAF2, TRAF6 e posiblemente TRAF5 interaccionan con este receptor e serven como mediadoras da transduci\u00f3n de sinais. A interacci\u00f3n deste receptor e do seu ligando \u00e9 necesaria para a actrivaci\u00f3n microglial inducida polo beta-amiloide, e p\u00e9nsase que \u00e9 un dos eventos iniciais que ocorren na patox\u00e9nese da enfermidade de Alzheimer. Informouse da existencia de dous transcritos que son variantes de splicing alternativo do xene deste receptor que codifican distintas isoformas.\nEfectos nas c\u00e9lulas e expresi\u00f3n.\nNos macr\u00f3fagos, o principal sinal para a activaci\u00f3n \u00e9 o IFN-\u03b3 das c\u00e9lulas T CD4 de tipo Th1. O sinal secundario \u00e9 o CD40L (CD154) da c\u00e9lula T, que se une ao CD40 na superficie celular do macr\u00f3fago. Como resultado, o macr\u00f3fago expresa m\u00e1is CD40 e receptores TNF na s\u00faa superficie, o que axuda a incrementar o nivel de activaci\u00f3n. O incremento na activaci\u00f3n d\u00e1 lugar \u00e1 induci\u00f3n de \"potentes substancias microbicidas\" no macr\u00f3fago, como especies reactivas do ox\u00edxeno e \u00f3xido n\u00edtrico, o que leva \u00e1 destruci\u00f3n do microbio inxerido.\nA c\u00e9lula B pode presentar ant\u00edxenos \u00e1s c\u00e9lulas T axudantes. Se unha c\u00e9lula T activada reco\u00f1ece o p\u00e9ptido presentado pola c\u00e9lula B, o CD40L da c\u00e9lula T \u00fanese ao receptor CD40 da c\u00e9lula B, causando a activaci\u00f3n das c\u00e9lulas B que estaban en repouso. A c\u00e9lula T tam\u00e9n produce IL-4, que infl\u00fae directamente na c\u00e9lula B. Como resultado desta estimulaci\u00f3n neta, a c\u00e9lula B pode dividirse, facer un cambio de isotipo do anticorpo que produce, e diferenciarse en c\u00e9lula plasm\u00e1tica (o linfocito B activo secretor de anticorpos). O resultado final \u00e9 que a c\u00e9lula B vai poder producir masivamente anticorpos espec\u00edficos contra o ant\u00edxeno diana.\nAs primeiras evidencias destes efectos foron que nos ratos deficientes en CD40 ou CD154, observouse que hab\u00eda pouco cambio de clase das inmunoglobulinas ou formaci\u00f3n de centros xerminais, e as respostas inmunes estaban gravemente inhibidas.\nA expresi\u00f3n do CD40 \u00e9 diversa. O CD40 expr\u00e9sase constitutivamente polas c\u00e9lulas presentadoras de ant\u00edxenos, como as c\u00e9lulas dendr\u00edticas, as c\u00e9lulas B e macr\u00f3fagos. Pode tam\u00e9n ser expresado polas c\u00e9lulas endoteliais, c\u00e9lulas musculares lisas, fibroblastos e c\u00e9lulas epiteliais. O CD40 tam\u00e9n se expresa nunha gran variedade de c\u00e9lulas tumorais, como os linfomas de Hodgkin e non Hodgkin, mielomas e alg\u00fans carcinomas como os de nasofarinxe, vexiga, c\u00e9rvix uterino, ril e ovario. O CD40 expr\u00e9sase tam\u00e9n nos precursores das c\u00e9lulas B da medula \u00f3sea, e hai algunhas evidencias de que as interacci\u00f3ns CD40-CD154 poden xogar un papel no control da hematopoese de c\u00e9lulas B.\nInteracci\u00f3ns.\nA prote\u00edna CD40 presenta interacci\u00f3ns con TRAF2, TRAF3, TRAF6, TRAF5 e TTRAP."}
{"id": "254876", "revid": "98629", "url": "https://gl.wikipedia.org/wiki?curid=254876", "title": "Francisco Sandaza", "text": "Francisco Jos\u00e9 Sandaza Asensio, co\u00f1ecido como Francisco Sandaza, nado en Toledo o 30 de novembro de 1984, \u00e9 un futbolista profesional espa\u00f1ol. Xoga como dianteiro no Girona da Segunda Divisi\u00f3n. Saltou \u00e1 fama debido \u00e1 controversia creada por unha broma telef\u00f3nica que sufriu mentres xogaba no Glasgow Rangers escoc\u00e9s.\nTraxectoria.\nValencia B.\nSandaza chegou ao Valencia no ano 2002, pasando a formar parte do seu equipo filial, o Valencia Mestalla. Antes, Sandaza xogara cedido no UD Pu\u00e7ol da Terceira Divisi\u00f3n, sendo o seu adestrador ese ano Luis Milla. Con todo, pensou en deixar o f\u00fatbol a tempo completo para converterse en oficial de polic\u00eda. Nesa \u00e9poca converteuse nun bo amigo do seu daquela compa\u00f1eiro de equipo Jordi Alba.\nDundee United.\nO 11 de xullo de 2008, Sandaza cambia de aires e asina polo Dundee United da Scottish Premier League, a m\u00e1xima categor\u00eda do f\u00fatbol escoc\u00e9s, tras desestimar ofertas da Segunda Divisi\u00f3n. Debuta na campetici\u00f3n exactamente un mes despois, logo de anotar tres goles na pretempada. Marcou o seu primeiro gol na liga para o club no empate 1-1 contra o Celtic o 17 de agosto. En setembro, Sandaza anotou o seu segundo gol, consegu\u00edndoo catro veces na primeira quincena de novembro, inclu\u00edndo un dobrete o Rangers, posteriormente campi\u00f3n da Liga. Con todo, unha lesi\u00f3n detivo o seu progreso, non volvendo anotar de novo at\u00e9 finais de febreiro, marcando tres veces m\u00e1is en marzo. Na s\u00faa primeira tempada en Escocia, Sandaza anotou dez goles na liga, cinco deles ante os dous grandes do f\u00fatbol escoc\u00e9s: Celtic e Rangers.\nUnha lesi\u00f3n na \u00edngua impediulle comezar a camapa\u00f1a 2009-10, tras unha operaci\u00f3n, problemas de hernia restrinxiron as s\u00faas aparici\u00f3ns durante o resto da tempada. O 31 de agosto, trala fin da Liga, recibiu a carta de liberdade, o que lle permitiu fichar por outro club como axente libre tralo peche do mercado de fichaxes.\nBrighton &amp; Hove Albion.\nSandaza asinou polo Brighton &amp; Hove Albion ingl\u00e9s baixo da man do adestrador Gus Poyet. Fixo o seu debut no club na vitoria por 2-0 sobre o Plymouth Argyle. Algunhas semanas m\u00e1is tarde, Sandaza anotou o seu primeiro gol, que resultou ser o da vitoria por 2-1 ante o Oldham Athletic. Na FA Cup, Sandaza anotou dous goles en dous partidos consecutivos nas vitorias ante United of Manchester e o Portsmouth.\nDous meses m\u00e1is tarde, o 22 de febreiro de 2011, marcou de novo, esta vez contra o Plymouth, o mesmo equipo contra o que debutara. Con todo, non logrou ter continuidade no equipo por mor da dura competencia no seu posto, no que estaban nun grande estado de forma Ashley Barnes e Glenn Murray. Ao final da tempada, o club consegue o ascenso \u00e1 Premier League. Por\u00e9n, en maio abandona o club ao rematarse o seu contrato.\nSt. Johnstone.\nO 25 de xullo de 2011, Sandaza asinou un contrato dun ano co St. Johnstone. Anotou 12 goles nos seus primeiros 17 partidos, o que provocou que o club lle ofrece un contrato estendido. Debido \u00e1 s\u00faa forma goleadora, o Rangers ofrecelle un pre-contrato, xa que o seu per\u00edodo no club expiraba esa tempada. Finalmente rexeitar\u00eda a oferta, a\u00ednda que sinalando a s\u00faa simpat\u00eda polo equipo de Glasgow. Despois dunha tempada no St. Johnstone, no que ser\u00eda un dos m\u00e1ximos goleadores da Primeira Divisi\u00f3n escocesa, convertese en axente libre despois de anunciar que deixa o club.\nRangers.\nO 7 de agosto de 2012, asina finalmente un contrato millonario de catro anos cos Rangers, onde chega en calidade de estrela para facer rexuridir ao m\u00edtico club do seu descenso administrativo cun soldo de 6.850 d\u00f3lares semanais. O 18 de agosto anotou o seu primeiro gol cos de Glasgow e proporcionou d\u00faas asistencias para ga\u00f1ar por 3-1 ao East Stirlingshire ante 49.118 espectadores no Ibrox Stadium. O 20 de xaneiro, anotou o seu segundo gol ante o Peterhead dando a vitoria por 1 a 0 aos \"light blues\". Con todo, sufriu unha lesi\u00f3n no p\u00f3mulo que o lastrou para o resto do ano.\nTras alg\u00fans roces co club, debido ao seu contrato e \u00e1 s\u00faa lesi\u00f3n, sofre unha broma telef\u00f3nica de algu\u00e9n que dic\u00eda ser axente de f\u00fatbol ofrec\u00e9ndolle un gran contrato, Sandoza afirmouque estudiar\u00eda ofertas alternativas a seguir no Rangers, onde non se sent\u00eda moi a gusto.\nLugo.\nCon isto como excusa, foi suspendido polo club, que finalmente rescindir\u00eda o seu contrato. O xogador, con todo, toma medidas legais debido ao incumprimento de contrato. Finalmente marcha da liga escocesa para asinar como novo xogador do Club Deportivo Lugo da Liga Adelante. Tras un ano sen moitos minutos, onde anota 5 goles, o club lucense decide non renovar ao xogador que asina no ver\u00e1n polo Girona da mesma categor\u00eda.\nPalmar\u00e9s.\nValencia Mestalla\nBrighton &amp; Hove Albion\nGlasgow Rangers"}
{"id": "254879", "revid": "1131", "url": "https://gl.wikipedia.org/wiki?curid=254879", "title": "Margarida (hom\u00f3nimos)", "text": "Margarida p\u00f3dese referir a:\nPersoas.\nMargarida, nome propio feminino en galego, portugu\u00e9s e catal\u00e1n. Margarita (castel\u00e1n), Marguerite (franc\u00e9s), Margaret (ingl\u00e9s):"}
{"id": "254883", "revid": "1576", "url": "https://gl.wikipedia.org/wiki?curid=254883", "title": "Crisantemo", "text": "Os crisantemos son plantas de flor pertencentes ao x\u00e9nero Chrysanthemum, con arredor de 30 especies, de faner\u00f3gamas perennes na familia Asteraceae. Son nativa de Asia e do nord\u00e9s de Europa. O nome prov\u00e9n do grego \u03c7\u03c1\u03c5\u03c3\u1f04\u03bd\u03b8\u03b5\u03bc\u03bf transl. \"Krysanthemo\" (flor de ouro).\n\u00c9 unha planta de tradici\u00f3n de cultivo milenario nos pa\u00edses asi\u00e1ticos. Cult\u00edvase dende hai m\u00e1is de 2.500 anos na China e \u00e9 considerada unha das plantas nobres chinesas (as outras son o bamb\u00ed, a ameixeira e a orqu\u00eddea). Era o distintivo oficial do ex\u00e9rcito e unha exclusividade da nobreza.\nFoi levada ao Xap\u00f3n polos budistas. Pola s\u00faa semellanza co sol nacente, acabou por se tornar un s\u00edmbolo do pa\u00eds, inclusive o trono do emperador era co\u00f1ecido como o \"Trono do Crisantemo\". Exist\u00eda a lenda de que un \u00fanico p\u00e9talo da flor, colocado no fondo dunha cunca de vi\u00f1o, traer\u00eda vida longa e saud\u00e1bel.\nFoi levada para o occidente no s\u00e9culo XVII. O nome foille atribu\u00eddo por Carl von Linn\u00e9, combinando o prefixo grego \"chrys-\", que significa dourado (a cor das flores orixinais), e \"-anthemon\", que significa flor.\nExisten m\u00e1is de 100 especies e m\u00e1is de 800 variedades comercializadas no mundo. O seu porte \u00e9 herb\u00e1ceo e xeralmente de 1 metro. A s\u00faa propagaci\u00f3n d\u00e1se por espichos e espeques en invernadoiros e alcouves e tam\u00e9n por sementes, e d\u00e1 flores o ano enteiro.\nPrecisa de moita luz, por\u00e9n, non soporta sol directo. Prefire clima quente e h\u00famido.\nO cultivo en Galiza \u00e9 moi com\u00fan na xardinaxe e nos cemiterios, sendo consideradas flores da morte e moi empregadas no d\u00eda de defuntos coma enfeite dos nichos.\nAs variedades silvestres reciben os nomes com\u00fans de pampillos ou pampullos."}
{"id": "254884", "revid": "18868", "url": "https://gl.wikipedia.org/wiki?curid=254884", "title": "Chrysanthemum", "text": ""}
{"id": "254886", "revid": "89787", "url": "https://gl.wikipedia.org/wiki?curid=254886", "title": "Gancho AT", "text": "O gancho AT ou amocelo AT (\"AT-hook\") \u00e9 un motivo estrutural para a uni\u00f3n ao ADN presente en moitas prote\u00ednas, como por exemplo as prote\u00ednas HMG (grupo de alta mobilidade), as prote\u00ednas de uni\u00f3n ao ADN de plantas a prote\u00edna hBRG1, e a ATPase central do complexo proteico de remodelaci\u00f3n SWI/SNF humano (\"switching/sucrose non-fermenting\").\nEste motivo consiste nunha secuencia central palindr\u00f3mica conservada formada polos amino\u00e1cidos prolina-arxinina-glicina-arxinina-prolina, a\u00ednda que alg\u00fans ganchos AT conte\u00f1en s\u00f3 unha soa prolina na secuencia central. Os ganchos AT tam\u00e9n incl\u00faen un n\u00famero variable de residuos de lisina e arxinina cargados positivamente a cada lado da secuencia central. O gancho AT \u00fanese ao suco menor dun ADN rico en adenina-timina (AT), de onde v\u00e9n o nome AT. O nome de gancho ou amocelo procede do gancho (\"hook\") de asparaxina/aspartato predito nos primeiros ganchos AT dos que se informou en 1990. En 1997 os estudos estruturais usando resonancia magn\u00e9tica nuclear determinaron que un gancho AT unido ao ADN adoptaba unha forma de crecente ou gancho arredor do suco menor da fibra de ADN diana (como se ve na imaxe da dereita). As prote\u00ednas HMGA conte\u00f1en tres ganchos AT, a\u00ednda que algunhas prote\u00ednas conte\u00f1en ata 30. As secuencias de uni\u00f3n \u00f3ptimas para as prote\u00ednas de gancho AT son repetici\u00f3ns de tipo (ATAA)n ou (TATT)n, a\u00ednda que as secuencias \u00f3ptimas para a secuencia central do gancho AT son AAAT e AATT."}
{"id": "254887", "revid": "23562", "url": "https://gl.wikipedia.org/wiki?curid=254887", "title": "Divisi\u00f3n de Honra de Rugby 1987-1988", "text": "A tempada 1987-1988 da Liga Espa\u00f1ola de rugby foi a vix\u00e9simo primeira edici\u00f3n da m\u00e1xima categor\u00eda do rugby en Espa\u00f1a. A liga contou con 10 equipos participantes. O calendario da competici\u00f3n estivo formado por 18 xornadas, nas que se enfrontaron entre si t\u00f3dolos equipos en d\u00faas voltas. \u00d3 remate do campionato o CD Arquitectura sa\u00edu campi\u00f3n por s\u00e9tima vez na s\u00faa historia.\nSistema de puntuaci\u00f3n.\nO sistema de puntuaci\u00f3n foi o seguinte:\nClasificaci\u00f3n.\n&lt;noinclude&gt;"}
{"id": "254888", "revid": "23562", "url": "https://gl.wikipedia.org/wiki?curid=254888", "title": "Liga Espa\u00f1ola de rugby 1987-1988", "text": ""}
{"id": "254890", "revid": "56817", "url": "https://gl.wikipedia.org/wiki?curid=254890", "title": "La Voz del Pueblo (Viveiro)", "text": "La Voz del Pueblo foi un semanario editado en Viveiro entre 1926 e 1927.\nTraxectoria.\nApareceu o 6 de xaneiro de 1926. Semanario independente, proclam\u00e1base \"Defensor del Progreso y Bienestar de la Comarca Vivariense\". Fundado e dirixido por Esteban Fern\u00e1ndez Temprano, imprim\u00edase nos seus propios talleres tipogr\u00e1ficos coa axuda dos seus fillos, Andr\u00e9s e Benigno. Entre os seus colaboradores figuraron Jes\u00fas Noya Gonz\u00e1lez, Modesto Grand\u00edo Parapar e Jos\u00e9 V\u00e1zquez. O \u00faltimo n\u00famero editouse o 13 de febreiro de 1927."}
{"id": "254892", "revid": "23562", "url": "https://gl.wikipedia.org/wiki?curid=254892", "title": "Divisi\u00f3n de Honra de Rugby 1988-1989", "text": "A tempada 1988-1989 da Liga Espa\u00f1ola de rugby foi a vix\u00e9simo segunda edici\u00f3n da m\u00e1xima categor\u00eda do rugby en Espa\u00f1a. A liga contou con 12 equipos participantes. O calendario da competici\u00f3n estivo formado por 22 xornadas, nas que se enfrontaron entre si t\u00f3dolos equipos en d\u00faas voltas. \u00d3 remate do campionato a UE Santboiana sa\u00edu campioa por terceira vez na s\u00faa historia.\nSistema de puntuaci\u00f3n.\nO sistema de puntuaci\u00f3n foi o seguinte:\nClasificaci\u00f3n.\n&lt;noinclude&gt;"}
{"id": "254893", "revid": "23562", "url": "https://gl.wikipedia.org/wiki?curid=254893", "title": "Liga Espa\u00f1ola de rugby 1988-1989", "text": ""}
{"id": "254895", "revid": "5132", "url": "https://gl.wikipedia.org/wiki?curid=254895", "title": "St. Johnstone Football Club", "text": ""}
{"id": "254896", "revid": "85894", "url": "https://gl.wikipedia.org/wiki?curid=254896", "title": "David D\u00edaz Rodr\u00edguez", "text": "David D\u00edaz Rodr\u00edguez, nado en Lourenz\u00e1 o 7 de novembro de 1896 e finado en Ca\u00f1ete de las Torres en agosto de 1936, foi un sindicalista, xornalista e pol\u00edtico galego.\nTraxectoria.\nFillo de familia obreira, era o menor de catro irm\u00e1ns e aos once anos ingresou no Seminario de Mondo\u00f1edo pola \u201ccota de pobres\u201d. Aos 16 anos escapou do seminario e integrouse en grupos anarquistas. Aos vinte anos emigrou a Cuba e aos Estados Unidos de Am\u00e9rica utilizando o pseud\u00f3nimo Dello Danel. Repatriado de Cuba en 1919, desembarcou en Vigo e tratou de levar adiante os peri\u00f3dicos \"El Combate\" e \"El L\u00e1tigo\", sen \u00e9xito. Marchou a La L\u00ednea de la Concepci\u00f3n, onde dirixiu unha publicaci\u00f3n bisemanal, pero foi deportado a Lugo en 1920. Marchou \u00e1 Coru\u00f1a onde participou na creaci\u00f3n da Juventud Libertaria e da Biblioteca Libertaria. Dirixiu a \u00faltima etapa de \"La Voz del Obrero\", colaborou en \"Lucha Social\" e foi correspondente de \"Espa\u00f1a Nueva\". Foi desterrado a Buenavista de Valdavia en 1920 pero fuxiu para regresar a Coru\u00f1a. Colaborador habitual do semanario \"Nueva Senda\", foi procesado por delitos contra o libre exercicio do culto e por delito de imprenta. Entre 1922 e 1923 apareceu por terras de Levante e Andaluc\u00eda acompa\u00f1ando a Jos\u00e9 Alberola e Jos\u00e9 S\u00e1nchez Rosa nunha xira de afirmaci\u00f3n anarquista.\nEstableceuse en Belmez e Pe\u00f1arroya-Pueblonuevo dende 1922, e dirixiu o peri\u00f3dico \"Carnaval\" de Pe\u00f1arroya-Pueblonuevo. Durante a ditadura de Primo de Rivera dedicouse \u00e1 educaci\u00f3n dos fillos dos xornaleiros fundando o centro de ensinanza racionalista \"Luz y Vida\" co anarquista Aquilino Medina, e dirixiu o semanario dominical \"Don Quijote\". Participou na enquisa anarquista organizada polo grupo Los Iconoclastas de Steubenville (Ohio). Pouco antes da II Rep\u00fablica colaborou en \"El Pueblo\", \"Estudios\" e \"El Amigo del Pueblo\" de Azuaga e foi correspondente do peri\u00f3dico \"Nosotros\" en Pe\u00f1arroya. Publicou folletos na Editorial de Renovaci\u00f3n Proletaria de Pe\u00f1arroya-Pueblonuevo e noutras de Barcelona. Entre 1926 e 1927 viviu durante uns meses unha activa vida p\u00fablica en Carlet afastado da familia. Na Rep\u00fablica foi redactor de \"La Voz\" de C\u00f3rdoba. Abandonou definitivamente Pe\u00f1arroya-Pueblonuevo cara 1932. Convertido en activo propagandista republicano polos concellos de C\u00f3rdoba, o desencanto sufrido logo dos sucesos de Casas Viejas e a folga xeral revolucionaria de 1934 impuls\u00e1rono \u00e1 militancia no Partido Radical de Lerroux, que o designou administrador de Arbitrios no concello de Ca\u00f1ete de las Torres. Al\u00ed foi asasinado por republicanos incontrolados a finais de agosto de 1936.\nObras.\n\u00c9 autor de varios folletos editados en Barcelona e Andaluc\u00eda:"}
{"id": "254898", "revid": "15490", "url": "https://gl.wikipedia.org/wiki?curid=254898", "title": "Juan N\u00f3 Iglesias", "text": "Juan N\u00f3 Iglesias, nado na Coru\u00f1a en 1883 e finado na mesma cidade o 8 de marzo de 1920, foi un tip\u00f3grafo e sindicalista galego.\nTraxectoria.\nAlternou o traballo sindical e a actividade xornal\u00edstica na prensa obreira coa presenza na directiva do Centro de Estudios Sociales Germinal e a xesti\u00f3n da Tipograf\u00eda Obrera. Foi membro do Comit\u00e9 da Federaci\u00f3n de Sociedades Obreras da Regi\u00f3n Espa\u00f1ola (1905) e do grupo anarquista Solidaridad Internacional. En 1913 fundou con Enrique Taboada Chas o grupo anarquista ferrol\u00e1n 13 de Octubre, o peri\u00f3dico \"Cultura Libertaria\" e a Biblioteca La Internacional. Entre 1912 e 1917 encabezou a Federaci\u00f3n Local Obrera e presidiu a sociedade de mari\u00f1eiros \"El Despertar Mar\u00edtimo\" e as de panadeiros, tip\u00f3grafos, camareiros e coci\u00f1eiros mar\u00edtimos. Participou nas folgas de 1916 e 1917 polo que estivo reclu\u00eddo no Castelo de San Ant\u00f3n onde contraeu tuberculose. En 1918 foi o gu\u00eda do grupo da CNT en xira propagandista por Galicia. En 1919, xa gravemente enfermo, foi deportado a Baltan\u00e1s polo paro xeral en solidariedade coa folga de La Canadiense. \nColaborou en \"El Corsario\", \"Germinal\", \"La Acci\u00f3n\", \"Cultura Libertaria\" e \"La Voz del Obrero\"."}
{"id": "254900", "revid": "23204", "url": "https://gl.wikipedia.org/wiki?curid=254900", "title": "Primeiro ministro de Portugal", "text": "O primeiro ministro de Portugal \u00e9 o xefe de goberno de Portugal. Coma director executivo, o primeiro ministro coordina a acci\u00f3n dos ministros, en representaci\u00f3n do goberno e os demais \u00f3rganos do estado. O cargo foi creado durante a monarqu\u00eda no ano 1834.\nDictatura Militar Portuguesa (1926-1974).\nPrimeiro r\u00e9xime militar despois de 1933 e a Rep\u00fablica corporativa, con partido \u00fanico.\nTransici\u00f3n democr\u00e1tica (1974-1976).\nGoberno provisional\nRep\u00fablica democr\u00e1tica (1976 ata o presente).\nDemocracia parlamentaria constitucional pluripartidaria"}
{"id": "254909", "revid": "98629", "url": "https://gl.wikipedia.org/wiki?curid=254909", "title": "Antonio Riberi", "text": "Antonio Riberi, nado o 15 de xu\u00f1o de 1897 en Monte Carlo (M\u00f3naco) e finado o 16 de decembro de 1967 en Roma, foi un bispo cat\u00f3lico e cardeal que serviu como nuncio na China, Espa\u00f1a e Irlanda.\nTraxectoria.\nPrimeiros anos.\nRiberi estudou no seminario de Cuneo, Italia, e na Universidade Pontificia Gregoriana e na Academia Pontificia Eclesi\u00e1stica de Roma, onde recibiu a ordenaci\u00f3n como sacerdote o 29 de xu\u00f1o de 1922. Prolongou os seus estudos at\u00e9 1925 no Instituto de Ciencias Sociais de B\u00e9rgamo. Entre 1925 e 1930, Riberi traballou como adxunto e secretario na nunciatura boliviana.\nO 13 de agosto de 1934 foi nomeado Arcebispo Titular de \"Dara\", e recibiu a consagraci\u00f3n episcopal o 28 de outubro de mans do cardeal Pietro Fumasoni Biondi, cos arcebispos Giuseppe Pizzardo e Carlo Salotti como co-consagradores. Riberi foi m\u00e1is tarde nomeado Delegado Apost\u00f3lico para as misi\u00f3ns africanas dependentes da Sagrada Congregaci\u00f3n para a Propagaci\u00f3n da Fe o 4 de novembro do mesmo ano, residindo en Mombasa, Kenya. Entre 1939 e 1946 dirixiu o servizo da Santa S\u00e9 para a asistencia dos prisioneiros de guerra e soldados feridos da segunda guerra mundial.\nNuncio.\nFoi nomeado nuncio para a China o 6 de xullo de 1946. Unha das s\u00faas primeiras medidas foi promover a presenza da Lexi\u00f3n de Mar\u00eda na China, xa que na s\u00faa etapa en \u00c1frica co\u00f1ecera a Edel Quinn e comprobara o \u00e9xito da s\u00faa actividade evanxelizadora.\nSobre as petici\u00f3ns do Partido Comunista da China dunha igrexa cat\u00f3lica independente nese pa\u00eds, declarou en 1951 que:\nEn setembro dese ano foi expulsado da China polo r\u00e9xime comunista acusado de \"actividades de espionaxe\". Foi nomeado nuncio para Irlanda o 19 de febreiro de 1959, e para Espa\u00f1a o 28 de abril de 1962. Entre 1962 e 1965, participou no Concilio Vaticano Segundo.\nCardealato e morte.\nFoi creado Cardeal-Presb\u00edtero de \"S. Girolamo della Carit\u00e0\" polo papa Paulo VI no consistorio do 26 de xu\u00f1o de 1967, mais finou poucos meses despois en Roma, con 70 anos de idade. Est\u00e1 enterrado no pante\u00f3n familiar en Limone Piemonte."}
{"id": "254918", "revid": "56817", "url": "https://gl.wikipedia.org/wiki?curid=254918", "title": "Sticky Fingers", "text": "Sticky Fingers \u00e9 o noveno \u00e1lbum da banda inglesa de rock The Rolling Stones, publicado o 23 de abril de 1971 a trav\u00e9s do selo Rolling Stones Records. \u00c9 o primeiro \u00e1lbum do grupo editado a trav\u00e9s do seu propio selo, despois de ter asinado un contrato dende 1963 con Decca Records no Reino Unido e con London Records nos Estados Unidos. \u00c9 tam\u00e9n a primeira aparici\u00f3n de Mick Taylor nun \u00e1lbum dos Rolling Stones e o primeiro sen contribuci\u00f3ns do guitarrista e fundador Brian Jones e no que Mick Jagger aparece acreditado tocando a guitarra.\nO disco adoita a ser considerado un dos mellores dos Rolling Stones, e cont\u00e9n canci\u00f3ns como a exitosa \"Brown Sugar\" e a influenciada polo folk \"Wild Horses\", xunto cos de 2 partes con inspiraci\u00f3ns latinas \"Can't You Hear Me Knocking\". O \u00e1lbum ser\u00eda certificado triplo platino nos Estados Unidos.\nListaxe de canci\u00f3ns.\nTodos os temas compostos por Mick Jagger e Keith Richards, ag\u00e1s onde se indique."}
{"id": "254919", "revid": "6477284", "url": "https://gl.wikipedia.org/wiki?curid=254919", "title": "Keith Newton", "text": "Keith Newton, nado o 10 de abril de 1952 en Liverpool, Inglaterra, \u00e9 un prelado da Igrexa Cat\u00f3lica nomeado o 15 de xaneiro de 2011 primeiro ordinario do ordinariato persoal da Nosa Se\u00f1ora de Walsingham. Antes da s\u00faa entrada na Igrexa Cat\u00f3lica, exerceu de sacerdote e bispo na Igrexa de Inglaterra.\nMinisterio anglicano.\nNewton estudou no King's College de Londres e obtivo posteriormente un posgraduado en educaci\u00f3n no Christ Church College de Canterbury, antes de completar os seus estudos teol\u00f3xicos como aspirante \u00e1 ordenaci\u00f3n no St Augustine's College de Canterbury.\nNewton ocupou os seguintes cargos na Igrexa de Inglaterra:\nO 7 de marzo de 2002, Newton foi ordenado como bispo anglicano por George Carey, ent\u00f3n Arcebispo de Canterbury. Newton foi nomeado Bispo de Richborough e visitador episcopal provincial para a Provincia de Canterbury en 2002. Mantivo este cargo at\u00e9 o 31 de decembro de 2010.\nMinisterio cat\u00f3lico.\nEn 2008 Newton reuniuse con membros da Congregaci\u00f3n para a Doutrina da Fe para falar da posibilidade de unirse \u00e1 Igrexa Cat\u00f3lica.\nO 8 de novembro de 2010, Newton anunciou a s\u00faa intenci\u00f3n de abandonar a Igrexa de Inglaterra a finais de ano para unirse ao ordinariato persoal proposto pola Igrexa Cat\u00f3lica para acoller a antigos anglicanos que desearan manter algunhas das s\u00faas pr\u00e1cticas e tradici\u00f3ns.\nNewton foi recibido na Igrexa Cat\u00f3lica xunto coa s\u00faa muller Gill nunha cerimonia na Catedral de Westminster o 1 de xaneiro de 2011, polo bispo Alan Hopes. Na cerimonia tam\u00e9n foron recibidos Andrew Burnham (antigo bispo de Ebbsfleet), John Broadhurst (antigo bispo de Fulham) e a s\u00faa muller Judith e tres antigas relixiosas da Sociedade de Santa Margarida.\nO 13 de xaneiro de 2011 foi ordenado como di\u00e1cono con outros dous antigos bispos anglicanos, Andrew Burnham e John Broadhurst, xa que a Igrexa Cat\u00f3lica non reco\u00f1ece a validez das ordenaci\u00f3ns anglicanas dende a publicaci\u00f3n da bula \"Apostolicae Curae\" de Le\u00f3n XIII. Dous d\u00edas despois, o 15 de xaneiro de 2011, foron ordenados sacerdotes por Vincent Nichols, Arcebispo de Westminster, na catedral da arquidiocese. Nesa data o papa Bieito XVI nomeouno como primeiro ordinario do ordinariato persoal da Nosa Se\u00f1ora de Walsingham para Inglaterra e Gales. Ao estar casado, non pode ser ordenado bispo."}
{"id": "254920", "revid": "98629", "url": "https://gl.wikipedia.org/wiki?curid=254920", "title": "Os can\u00f3ns de San Sebasti\u00e1n", "text": "Os can\u00f3ns de San Sebasti\u00e1n (en ) \u00e9 un filme dirixido por Henri Verneuil que se estreou en 1968. Bas\u00e9ase na obra \"A Wall for San Sebastian\" de William Barby Faherty. Estreouse en galego na TVG o 13 de xullo de 2013.\nSinopse.\nEn 1743, Leon, un rebelde f\u00f3ra da lei \u00e9 perseguido polo ex\u00e9rcito mexicano, ref\u00faxiase nunha igrexa, onde o padre Jos\u00e9, un vello franciscano, ac\u00f3lleo e n\u00e9gase terminantemente a entregalo \u00e1s autoridades. Condenados os dous \u00f3 desterro, non te\u00f1en m\u00e1is sa\u00edda que refuxiarse en San Sebasti\u00e1n, un m\u00edsero e afastado poboado, onde se ver\u00e1n acosados por toda clase de perigos."}
{"id": "254921", "revid": "89787", "url": "https://gl.wikipedia.org/wiki?curid=254921", "title": "Psychocandy", "text": "Psychocandy \u00e9 o \u00e1lbum de estrea da banda escocesa de rock alternativo The Jesus and Mary Chain, publicado en novembro de 1985 a trav\u00e9s do selo Blanco y Negro Records. O disco est\u00e1 considerado un punto de referencia: a s\u00faa combinaci\u00f3n de guitarras retroalimentadas con estruturas tradicionais de pop demostrou ser moi influente no posterior movemento shoegaze e no rock alternativo en xeral. A banda alonxar\u00edase do seu son abrasivo co lanzamento do seu segundo traballo \"Darklands\".\nAntecedentes e gravaci\u00f3n.\nDespois de deixar os seus traballos en 1980, os irm\u00e1ns Jim e William Reid formaron The Jesus and Mary Chain co baixista Douglas Hart. Inspir\u00e1ndose en Einst\u00fcrzende Neubauten, The Shangri-Las e \"The Velvet Underground &amp; Nico\", mercaron un gravador de catro pistas Portastudio e 1983 cando o seu pai perdeu o traballo nunha f\u00e1brica local e deulle aos irm\u00e1ns 300 libras da s\u00faa indemnizaci\u00f3n. A banda gravou unha cinta demo que conti\u00f1a as canci\u00f3ns \"Upside Down\" e \"Never Understand\" e que foi escoitada polo m\u00fasico de Glasgow Bobby Gillespie, que \u00e1 s\u00faa vez pasoulla ao seu amigo Alan McGee de Creation Records. McGee quedou impresionado coa cinta e invitou ao grupo a tocar nun evento de mostra de Creation Records en Londres, convert\u00e9ndose no seu representante pouco despois.\nDespois de m\u00e1is concertos en Londres, The Jesus and Mary Chain entraron en Alaska Studios, en Waterloo, e gravaron o seu sinxelo de estrea, \"Upside Down\". Publicado por Creation Records en novembro de 1984 e contando cunha cara-b producida por Slaughter Joe, o sinxelo esgotou a s\u00faa primeira edici\u00f3n e rematou o ano no n\u00famero 37 da lista \"Festive Fifty\" de John Peel. Tras recrutar a Gillespie como bater\u00eda a finais de 1984, The Jesus and Mary Chain asinaron coa subsidiaria de WEA Blanco y Negro Records, que fora creada polo fundador de Rough Trade Geoff Travis. A banda entrou nos Island Studios para gravar co enxe\u00f1eiro Stephen Street, pero as sesi\u00f3ns demostraron ser infructuosas volvendo a Alaska Studios para rexistrar o seu segundo sinxelo, \"Never Understand\". Blanco y Negro editou o sinxelo en febreiro de 1985, e en marzo dese ano comezar\u00edan a gravar o seu \u00e1lbum de estrea co enxe\u00f1eiro John Loder en Southern Studios. \"Psychocandy\" gravar\u00edase en seis semanas gastando 17 000 libras en custos de gravaci\u00f3n e produci\u00f3n.\nM\u00fasica e letras.\n\"Psychocandy\" cont\u00e9n catorce temas cunha duraci\u00f3n total de 39 minutos. A s\u00faa m\u00fasica foi descrita como \"pop bubblegum afogado na retroalimentaci\u00f3n\", que fusiona \"melod\u00eda con desagradables estoupidos de ru\u00eddo branco\". Os cr\u00edticos destacaron a influencia de grupos de pop cl\u00e1sico dos 60 como The Beach Boys e The Rolling Stones xunto co traballo das bandas de rock The Velvet Underground, The Stooges e Suicide no \u00e1lbum.\nJim Reid encargouse das voces principais neste \u00e1lbum, coa excepci\u00f3n do tema \"It's So Hard\", cantado por William Reid.\nListaxe de canci\u00f3ns.\nNota: a edici\u00f3n en CD de 1986 cont\u00e9n a canci\u00f3n extra \"Some Candy Talking\", entre \"Taste of Cindy\" e \"Never Understand\"."}
{"id": "254922", "revid": "1888", "url": "https://gl.wikipedia.org/wiki?curid=254922", "title": "Jos\u00e9 Creo Liste", "text": "Jos\u00e9 Creo Liste, nado en 1884 e finado na Coru\u00f1a o 2 de xu\u00f1o de 1920, foi un carpinteiro e sindicalista galego.\nTraxectoria.\nCarpinteiro de oficio, militante anarcosindicalista. Foi un dos fundadores da Sociedad de Camareros Mar\u00edtimos La Cosmopolita (1905) e participou no grupo editor do peri\u00f3dico \"La Acci\u00f3n\" (1908). Foi directivo do Centro de Estudios Sociales Germinal. Foi desterrado a Arz\u00faa en 1910; despois marchou a Cuba, retornando en 1911. Foi secretario da Sociedade de Camareros e presidente da Sociedade de Camareros Mar\u00edtimos (1913), presidente da Sociedad de profesiones varias (1914) e secretario da Sociedad de carpinteiros (1916). Foi desterrado a Baltan\u00e1s polo paro xeral de 1919 en solidariedade coa folga de La Canadiense. Colaborou en \"La Voz del Obrero\". Finou na Coru\u00f1a o 2 de xu\u00f1o de 1920.\nVida persoal.\nCasou con Teresa Guilabert Bargueiras en 1913."}
{"id": "254923", "revid": "5312", "url": "https://gl.wikipedia.org/wiki?curid=254923", "title": "Granxa de Briz", "text": "A Granxa de Briz, tam\u00e9n co\u00f1ecida como Finca de Briz ou Parque dos Sentidos, \u00e9 un gran parque situado no concello de Mar\u00edn. Conta cunha zona de tobog\u00e1ns e xogos integrados na natureza, unha pequena lagoa natural e outra artificial. Tam\u00e9n disp\u00f3n dun auditorio ao ar libre e unha superficie total de 23.690 m\u00b2.\nO terreo consta de tres edificaci\u00f3ns. A primeira delas \u00e9 unha casa que se co\u00f1ece como \"chal\u00e9 principal\", convertido hoxe en oficinas municipais nas que se realizan diversos obradoiros de emprego. A segunda edificaci\u00f3n co\u00f1\u00e9cese como \"casa adega\", que na actualidade alberga os servizos sociais do concello e na que se imparten cursos e charlas. A \u00faltima construci\u00f3n, denominada como \"casa dos caseiros\" est\u00e1 rodeada por unha muralla cunha lagoa no seu interior e na que se poden atopar \u00e1rbores froiteiras, especies aut\u00f3ctonas e vides.\nHistoria.\nO parque ten orixe como Granxa da Costa dos monxes do mosteiro de Oseira, e trala s\u00faa desamortizaci\u00f3n mercouna Roberto Munaiz en 1838. A familia Munaiz levantou unha vivenda que se co\u00f1ecer\u00eda co denominaci\u00f3n de Villa Paula, nome que compart\u00edan tanto a muller do propietario coma unha neta. En 1942, unha descendente, Ana M\u00aa Saraiva Munaiz, casada con Marcelino Briz, decidiu edificar un chal\u00e9, que se converteu na s\u00faa residencia de ver\u00e1n e na que se realizaban bailes de sociedade, coa asistencia de destacadas personalidades da \u00e9poca: militares, pol\u00edticos, empresarios, e amizades da familia.\nEn outubro do ano 1999 o terreo pasou a titularidade municipal \u00f3 ser adquirida \u00f3s irm\u00e1ns Briz Saraiva por 150 mill\u00f3ns de pesetas. Dende aquela recibiu por parte do concello a denominaci\u00f3n de Finca de Briz, perd\u00e9ndose as\u00ed a o vencello que co apelido Munaiz mantivera \u00f3 longo de tantos anos. Despois de case once anos de rehabilitaci\u00f3n dos edificios e de acondicionamento da contorna, o parque foi inaugurado o 26 de marzo de 2011."}
{"id": "254924", "revid": "98629", "url": "https://gl.wikipedia.org/wiki?curid=254924", "title": "Rashomon", "text": " \u00e9 un filme xapon\u00e9s dirixido por Akira Kurosawa que se estreou en 1950. Est\u00e1 protagonizado por Toshiro Mifune, Masayuki Mori, Machiko Ky\u014d e Takashi Shimura.\nO filme \u00e9 co\u00f1ecido polo seu argumento que envolve a varios personaxes que dan versi\u00f3ns diferentes dun mesmo suceso; a s\u00faa base \u00e9 o relato \"Yabu no naka\" de Ry\u016bnosuke Akutagawa e o nome do filme ref\u00edrese \u00e1 enorme porta da cidade de Kioto.\nRashomon marcou a entrada da cinematograf\u00eda xaponesa na escena internacional e ga\u00f1ou premios como o Le\u00f3n de Ouro no Festival de Venecia en 1951 e un \u00d3scar honor\u00edfico en 1952.\nSinopse.\nXap\u00f3n, s\u00e9culo XII. En Kioto, baixo as portas do derru\u00eddo templo de Rashomon, gor\u00e9cense da torrencial choiva un le\u00f1ador, un sacerdote budista e un peregrino. Os tres discuten sobre o xu\u00edzo a un bandido, acusado de dar morte a un se\u00f1or feudal e violar \u00e1 s\u00faa esposa. Os detalles do crime son narrados dende o punto de vista do bandido, da muller, do se\u00f1or feudal -coa axuda dun m\u00e9dium- e do le\u00f1ador, \u00fanica testemu\u00f1a dos feitos."}
{"id": "254925", "revid": "25871", "url": "https://gl.wikipedia.org/wiki?curid=254925", "title": "Parque dos Sentidos", "text": ""}
{"id": "254926", "revid": "25871", "url": "https://gl.wikipedia.org/wiki?curid=254926", "title": "Finca de Briz", "text": ""}
{"id": "254928", "revid": "23204", "url": "https://gl.wikipedia.org/wiki?curid=254928", "title": "La Bataille de San Sebastian", "text": ""}
{"id": "254930", "revid": "2074", "url": "https://gl.wikipedia.org/wiki?curid=254930", "title": "Metal (material)", "text": ""}
{"id": "254932", "revid": "2074", "url": "https://gl.wikipedia.org/wiki?curid=254932", "title": "Densidade (f\u00edsica)", "text": ""}
{"id": "254933", "revid": "56817", "url": "https://gl.wikipedia.org/wiki?curid=254933", "title": "Black Monk Time", "text": "Black Monk Time \u00e9 o \u00e1lbum de estrea da banda alem\u00e1 de garage rock The Monks, publicado en marzo de 1966 a trav\u00e9s do selo Polydor Records. O subversivo estilo do disco e o contido l\u00edrico do mesmo foi radical para o seu tempo e na actualidade \u00e9 considerado unha peza clave no desenvolvemento do punk rock."}
{"id": "254934", "revid": "56817", "url": "https://gl.wikipedia.org/wiki?curid=254934", "title": "My Father Will Guide Me Up a Rope to the Sky", "text": "My Father Will Guide Me Up a Rope to the Sky \u00e9 o d\u00e9cimo primeiro \u00e1lbum da banda estadounidense de rock experimental Swans, publicado o 23 de setembro do 2010 a trav\u00e9s do selo Young God Records. Tr\u00e1tase do seu primeiro traballo de estudio en 14 anos. O fundador do grupo, Michael Gira, financiou a gravaci\u00f3n deste disco creando o \u00e1lbum de edici\u00f3n limitada \"I Am Not Insane\" e elixindo a varios colaboradores de anteriores formaci\u00f3ns de Swans, ademais de membros do seu proxecto paralelo Angels of Light, para gravar \"My Father Will Guide Me Up a Rope to the Sky\".\nListaxe de canci\u00f3ns.\nTodos os temas compostos por Michael Gira"}
{"id": "254937", "revid": "67049", "url": "https://gl.wikipedia.org/wiki?curid=254937", "title": "Damaged", "text": "Damaged \u00e9 o \u00e1lbum de estrea da banda estadounidense de hardcore punk Black Flag, publicado o 5 de decembro de 1981 a trav\u00e9s do selo SST Records.\nAo longo dos anos foi reco\u00f1ecido como un cl\u00e1sico do punk e como unha das gravaci\u00f3ns m\u00e1is influentes do x\u00e9nero. No ano 2003 foi colocado no n\u00famero 340 da lista da \"Rolling Stone\" dos \"500 mellores \u00e1lbums de todos os tempos\". Pitchfork Media situouno no posto 25 dos seus \"100 mellores \u00e1lbums dos 80\"."}
{"id": "254938", "revid": "98629", "url": "https://gl.wikipedia.org/wiki?curid=254938", "title": "Presidente de Hungr\u00eda", "text": "Hungr\u00eda tornouse independente do Imperio Austr\u00edaco o 14 de abril de 1849, tendo Lajos Kossuth como gobernador-presidente. O 13 de agosto de 1849 a dinast\u00eda Habsburgo foi restaurada coa axuda do Imperio Ruso. Despois da primeira guerra mundial a Hungr\u00eda tornouse novamente independente, como Rep\u00fablica.\nEsta \u00e9 a lista de presidentes e xefes de Estado de Hungr\u00eda entre o 1848 e 1849 e despois de 1918. O presidente, dende o 10 de maio de 2022 \u00e9 Katalin Nov\u00e1k."}
{"id": "254939", "revid": "23204", "url": "https://gl.wikipedia.org/wiki?curid=254939", "title": "Verdum", "text": "Verdum, ou Verdun, \u00e9 un barrio do distrito de Nou Barris da cidade de Barcelona. Con forma de tri\u00e1ngulo, est\u00e1 delimitado polas r\u00faas Artesania, Via J\u00falia e Via Fav\u00e8ncia/Ronda de Dalt.\nD\u00faas grandes promoci\u00f3ns de edificios deron orixe ao barrio: os \"Habitatges del Governador\", constru\u00eddos entre 1952 i 1955, de baixa calidade e s\u00f3 20 metros cadrados cada un, e o pol\u00edgono da \"Obra Sindical del Hogar\", entidade promotora que tam\u00e9n edificou o barrio da Trinitat Nova.\nMoitas destas vivendas foron reconstru\u00eddas posteriormente, nun esforzo do Concello por rehabilitar o barrio. Abriuse a praza de Joan Riera, constru\u00eduse un aparcadoiro subterr\u00e1neo na praza de Francesc Layret, remodelouse a praza Verdum e algunhas r\u00faas convert\u00e9ronse en zonas para viandantes, como os de Joaquim Valls e Casals e Cuber\u00f3.\nA denominaci\u00f3n Verdum que se lle deu ao barrio prov\u00e9n da cidade francesa de Verd\u00fan onde tivo lugar a hist\u00f3rica batalla de Verd\u00fan da primeira guerra mundial, e foi en 1919 cando o Concello deu ese nome ao paseo de Verdum."}
{"id": "254940", "revid": "23204", "url": "https://gl.wikipedia.org/wiki?curid=254940", "title": "Vallbona, Barcelona", "text": "Vallbona \u00e9 un barrio do distrito de Nou Barris da cidade de Barcelona. Est\u00e1 separado do resto da cidade de Barcelona polas autoestradas de Xirona e Manresa a estrada C-17, polo oeste, e a leira agr\u00edcola La Ponderosa, polo sur. Ao leste temos o leito do r\u00edo Bes\u00f2s, no termo municipal de Santa Coloma de Gramenet, e ao norte o barrio de Can Sant Joan, do termo municipal de Montcada i Reixac.\nEn febreiro de 2006 o alcalde Joan Clos inaugurou a ponte do Congost, que conecta os barrios de Torre Bar\u00f3 e Vallbona, por enriba das v\u00edas do tren e da AP-7, cunha beirarr\u00faa ampla para viandantes e un corredor de bicicletas."}
{"id": "254941", "revid": "22570", "url": "https://gl.wikipedia.org/wiki?curid=254941", "title": "Rally Sur do Condado de 2013", "text": "O Rally Sur do Condado de 2013 foi a d\u00e9cima edici\u00f3n e a sexta rolda da tempada 2013 do Campionato de Galicia de Rally. Disputouse entre o 19 e o 21 de xullo."}
{"id": "254942", "revid": "56817", "url": "https://gl.wikipedia.org/wiki?curid=254942", "title": "The Second Stage Turbine Blade", "text": "The Second Stage Turbine Blade \u00e9 o \u00e1lbum de estrea da banda estadounidense de rock progresivo Coheed and Cambria, publicado o 5 de febreiro do 2002 a trav\u00e9s do selo Equal Vision Records."}
{"id": "254943", "revid": "23204", "url": "https://gl.wikipedia.org/wiki?curid=254943", "title": "El Tur\u00f3 de la Peira", "text": "El Tur\u00f3 de la Peira \u00e9 un dos trece barrios que forman o distrito de Nou Barris da cidade de Barcelona.\nO pi\u00f1eiral frondoso, coroado por un miradoiro e unha gran cruz, que pertenc\u00eda \u00e1 leira de Can Peguera converteuse en parque p\u00fablico en 1936 pero a principios da d\u00e9cada de 1960, as dimensi\u00f3ns do parque v\u00edronse reducidas pola construci\u00f3n de vivendas a causa dun plan parcial. Segundo a divisi\u00f3n oficial de barrios feita en 2006, el Tur\u00f3 de la Peira est\u00e1 delimitado polo paseo de Fabra i Puig, a r\u00faa de Cam\u00f3s, a de Cornudella, a de Biure, a de Vila-seca, a de Pedret, o paseo de Urrutia, a r\u00eda do Doctor Pi i Molist e a praza de Vicerrei Amat. O nome venlle do monte hom\u00f3nimo, situado na parte noroeste do barrio.\nA principios da d\u00e9cada de 1990 detectouse que moitas vivendas do barrio padec\u00edan aluminose, unha patolox\u00eda do formig\u00f3n que degrada a s\u00faa resistencia e pon en perigo a estrutura dos edificios. Como consecuencia unhas 3.000 vivendas foron substitu\u00eddas ou rehabilitadas."}
{"id": "254944", "revid": "23204", "url": "https://gl.wikipedia.org/wiki?curid=254944", "title": "Torre Bar\u00f3", "text": "Torre Bar\u00f3 \u00e9 un barrio que forma parte do distrito de Nou Barris da cidade de Barcelona. \u00c9 un dos barrios m\u00e1is singulares dese distrito.\nXurdiu a mediados do s\u00e9culo XX nunha parte da serra de Collserola de diferentes iniciativas de urbanizaci\u00f3n en forma de cidade xard\u00edn que non prosperou. A zona, que nun principio \u00eda ser residencial, converteuse nun barrio de autoconstruci\u00f3n, a causa das necesidades de vivenda de moitas persoas chegadas doutros lugares de Espa\u00f1a durante as d\u00e9cadas de 1950 e 1960.\nA construci\u00f3n inacabada do castelo de Torre Bar\u00f3, na cima da serra, converteuse nun s\u00edmbolo do distrito. Constru\u00eddo durante a primeira d\u00e9cada do s\u00e9culo pasado, ti\u00f1a como finalidade converterse nun hotel dentro do proxecto de urbanizaci\u00f3n da zona residencial. Pero o nome do barrio prov\u00e9n da antiga torre chamada \"Torre del Bar\u00f3\", constru\u00edda no s\u00e9culo XVI pola familia Pin\u00f3s ao lado da estrada de Ribes e destru\u00edda en 1714. Unha segunda torre foi levantada no mesmo lugar en 1797 e derrubada en 1967 cando se constru\u00edu a avenida Meridiana.\nEn febreiro de 2006 o alcalde Joan Clos inaugurou a ponte do Congost, que conecta os barrios de Torre Bar\u00f3 e Vallbona, por enriba das v\u00edas do tren e da AP-7, cunha beirarr\u00faa ampla para viandantes e un corredor de bicicletas."}
{"id": "254945", "revid": "23204", "url": "https://gl.wikipedia.org/wiki?curid=254945", "title": "Les Roquetes", "text": "Les Roquetes \u00e9 un barrio do distrito de Nou Barris da cidade de Barcelona. At\u00f3pase no p\u00e9 do monte do mesmo nome, entre a Ronda de Dalt e a serra de Collserola, e entre os barrios de Canyelles e La Trinitat Nova.\nCreado cara a 1950, a s\u00faa base foi a autoconstruci\u00f3n de vivendas, edificados por numerosos inmigrantes que fux\u00edan do barraquismo doutras zonas da \u00e1rea de Barcelona. En 1964 os veci\u00f1os un\u00edronse para constru\u00edr eles mesmos, en d\u00edas festivos, os servizos de sumidoiro e de auga corrente. A r\u00faa das Torres separa os dous espazos do barrio. Ao norte hai a Mina de la Ciutat, nome que fai referencia a unha antiga mina de auga. Na parte m\u00e1is baixa, con pendentes m\u00e1is suaves, at\u00f3pase a actividade comercial e l\u00fadica do barrio."}
{"id": "254946", "revid": "56817", "url": "https://gl.wikipedia.org/wiki?curid=254946", "title": "Pollachius", "text": "Pollachius \u00e9 un x\u00e9nero de peixes oste\u00edctios actinopterixios da orde dos gadiformes e familia dos g\u00e1didos.\nO x\u00e9nero comprende tan s\u00f3 d\u00faas especies:\nambas moi semellantes e de distribuci\u00f3n noratl\u00e1ntica, e obxecto de activa pesca, xa que son moi apreciadas gastronomicamente\nEtimolox\u00eda.\nO nome latino do x\u00e9nero, \"Pollachius\", deriva do ingl\u00e9s \"pollack\" ou \"pollock\", termo derivado do escoc\u00e9s antigo, de orixe escura, que \u00e9 o nome da especie \"Pollachius pollachius\" e, por extensi\u00f3n, de \"P. virens\".\nCaracter\u00edsticas.\nDe corpo alongado de at\u00e9 os 130\u2013150\u00a0cm de lonxitude e os 10\u201314\u00a0kg de peso, a\u00ednda que ordinariamente vense nas lonxas esp\u00e9cimes de entre os 40\u201380\u00a0cm, ou at\u00e9 1 m, e de 2 a 5\u00a0kg, co maxilar inferior que se proxecta cara a diante sobre o superior, ollos grandes, sen barbas no mento, li\u00f1a lateral arqueada sobre as aletas pectorais, e aleta caudal en forma de media l\u00faa.\nA coloraci\u00f3n e parda verdosa escura polo lombo e prateada polos costados e no ventre; ambas as especies difer\u00e9ncianse en que \"P. virens\" ten o dorso m\u00e1is escuro, de cor que oscila entrre a negra e a verde escura, que \"P. pollachius\", o noso co\u00f1ecido abadexo, do que se distingue tam\u00e9n por unha fina li\u00f1a abrancazadas que percorre os flancos.\nH\u00e1bitat e distribuci\u00f3n.\nViven sobre fondos rochosos, a profundidade vari\u00e1bel, en augas costeiras (os exemplares novos, m\u00e1is preto do litoral), en grupos (os adultos s\u00f3 se re\u00fanen en cardumes s\u00f3 na \u00e9poca da reproduci\u00f3n, de xaneiro a marzo), aliment\u00e1ndose basicamente de pequenos peixes (cr\u00edas de muxo, xoubas, pi\u00f3ns etc.), e tam\u00e9n de crust\u00e1ceos e moluscos.\nAmbas as especies viven no Atl\u00e1ntico norte, \"P. pollachius\" desde as costas de Noruega at\u00e9 as do sur de Portugal, mentres que \"P. virens\" \u00e9 m\u00e1is norte\u00f1a, estend\u00e9ndose desde o norte de Francia (Normand\u00eda), Holanda e Alema\u00f1a at\u00e9 Islandia, polo suroeste de Groenlandia, as\u00ed como polas costas do leste do Canad\u00e1.\nEn Galicia.\nDadas as \u00e1reas de distribuci\u00f3n de ambas as especies, \u00e9 l\u00f3xico que \"Pollachius pollachius\" estea citada en niumerosas zonas do litoral galego, desde Cornide, en 1788 (no que a cita co nome linneano de \"Gadus pollachius\"), at\u00e9 Rodr\u00edguez Sol\u00f3rzano e outros, que a sit\u00faan sobre fondos da plataforma continental menores de 200 m, desde a foz do Mi\u00f1o at\u00e9 Ribadeo.\nObviamente, \"P. virens\", cuxa \u00e1rea de distribuci\u00f3n chega polo sur at\u00e9 o norte de Francia, non aparece citada na bibliograf\u00eda, e s\u00f3 se pode ver algunha vez nas lonxas galegas onde se desembarcan capturas da pesca de altura."}
{"id": "254947", "revid": "56817", "url": "https://gl.wikipedia.org/wiki?curid=254947", "title": "Constancio Romeo", "text": "Constancio Romeo Lasarte, nado en Zaragoza o 18 de decembro de 1852 e finado na Coru\u00f1a o 9 de decembro de 1917, foi un mestre de escolas laicas e librepensador espa\u00f1ol.\nTraxectoria.\nParticipou como orador nos actos do Primeiro de Maio de 1906 na Coru\u00f1a. Os directivos de La Antorcha Galaica del Libre Pensamiento ofrec\u00e9ronlle o posto de mestre e director da escola laica que manti\u00f1a a entidade. Constancio aceptou o ofrecemento e tomou posesi\u00f3n a comezos de setembro de 1906. As escolas laicas foron clausuradas por orde de La Cierva tras os sucesos da Semana Tr\u00e1xica de Barcelona de xullo de 1909. Ao tempo que se pechaba a escola, Constancio foi acusado de ser un perigo para a sociedade, como defensor das ideas anarquistas, e sufriu desterro na Fonsagrada. Retornou \u00e1 Coru\u00f1a o 29 de setembro tras levantarse a suspensi\u00f3n de garant\u00edas constitucionais polo goberno. Pero a escola foi novamente pechada por orde das autoridades acad\u00e9micas porque Romeo abriu o local sen permiso. Tiveron que facer unha nova solicitude e cambiaron a denominaci\u00f3n da escola, que levou o nome de Colexio laico Fr\u00f6ebel. O colexio abriu as s\u00faas portas o 6 de decembro con Romeo como profesor e director.\nConstancio Romeo patricipou en mitins anticlericais e en defensa do librepensamento, actos a favor dos presos pol\u00edticos e sociais e mitins de controversia. Tam\u00e9n pronunciou varias conferencias: \"La libertad es incompatible con el principio de autoridad\", pronunciada o Primeiro de Maio de 1907 no Teatro Circo; \"C\u00f3mo vivimos y c\u00f3mo podr\u00edamos vivir\", organizada pola sociedade de pescadores La Humanidad Libre en xaneiro de 1909; en maio de 1909, no local de Germinal, disertou sobre o car\u00e1cter que deb\u00edan ter os centros de estudos sociais; en setembro de 1913, no local de carpinteiros de La Emancipaci\u00f3n, falou sobre Socialismo e sindicalismo. Colaborou en \"La Voz del Obrero\".\nA ra\u00edz da folga xeral de 1917 foi acusado de formar parte dunha xunta revolucionaria e procesado. Morreu o 9 de decembro de 1917 na Coru\u00f1a e foi soterrado no cemiterio civil da cidade o d\u00eda 10 \u00e1s cinco da tarde. Durante o mitin pro amnist\u00eda celebrado na praza de touros o 16 de decembro de 1917 f\u00edxose unha colecta a favor da s\u00faa familia.\nCasou con Lu\u00edsa Elizalde Vellido, coa que tivo dous fillos: Acracia e Liberto. No seu labor docente estivo acompa\u00f1ado da s\u00faa muller, que se ocupaba da educaci\u00f3n das nenas da escola laica."}
{"id": "254948", "revid": "1131", "url": "https://gl.wikipedia.org/wiki?curid=254948", "title": "Sven Nilsson", "text": "Sven Nilsson, nado en Landskrona o 8 de marzo de 1787 e finado en Lund o 30 de novembro de 1883, foi un naturalista e arque\u00f3logo sueco.\nTraxectoria.\nDirixiu o Museo de zoolox\u00eda de Estocolmo en 1819. Estudou especialmente os vertebrados e, dentro deles, as aves de Suecia, as\u00ed como os crust\u00e1ceos f\u00f3silles. Foi o autor, entre outras, das obras \"Ornithologica suecica\" (dous volumes, 1817-1822) e a \"Historia molluscorum Sueciae\" (1822)."}
{"id": "254949", "revid": "1131", "url": "https://gl.wikipedia.org/wiki?curid=254949", "title": "Teixeu de Ancares", "text": "Teixeu de Ancares (\"Tejedo de Ancares\" en castel\u00e1n e oficialmente) \u00e9 unha parroquia do concello leon\u00e9s de Cand\u00edn, na bisbarra do Bierzo. Segundo o INE en 2012 ti\u00f1a 25 habitantes; do mesmo xeito ca os demais lugares do val do Ancares sufriu despoboamento pola emigraci\u00f3n a \u00e1reas m\u00e1is prosperas. A lingua que falan os habitantes de Teixeo de Ancares \u00e9 un dialecto do galego chamado ancar\u00e9s.\nPatrimonio.\nA arquitectura \u00e9 coma a das demais vilas dos Ancares: car\u00e1zterizase pola cachotar\u00eda e a lousa. Teixeo de Ancares pos\u00fae unha ponte medieval \u00e1 entrada, xunto o cal se levanta un vello mu\u00ed\u00f1o hidr\u00e1ulico tradicional recentemente restaurado.Tam\u00e9n pos\u00fae un antigo forno tam\u00e9n restaurado e unha igrexa de estilo tradicional ancar\u00e9s.\nNos arredores at\u00f3pase unha fervenza rodeada de casti\u00f1eiros centenarios que \u00e9 a principal atracci\u00f3n. Tam\u00e9n se acha nos arredores os restos dunha antiga ferrar\u00eda que foi nos seus tempos tan famosa como a ferrar\u00eda de Compludo ao sur do Bierzo. Preto da ferrar\u00eda at\u00f3pase a Ermida de Santa Madalena, a patroa.\nFestas.\nA principal festa \u00e9 a romar\u00eda \u00e1 ermida de Santa Madalena que se celebra o \u00faltimo domingo de xullo."}
{"id": "254950", "revid": "1888", "url": "https://gl.wikipedia.org/wiki?curid=254950", "title": "Constancio Romeo Lasarte", "text": ""}
{"id": "254952", "revid": "1888", "url": "https://gl.wikipedia.org/wiki?curid=254952", "title": "Gil Robles", "text": ""}
{"id": "254953", "revid": "85894", "url": "https://gl.wikipedia.org/wiki?curid=254953", "title": "Enrique Taboada Chas", "text": "Enrique Taboada Chas, nado na Coru\u00f1a en 1870 e finado na mesma cidade o 18 de decembro de 1933, foi un sindicalista e militante anarquista galego.\nTraxectoria.\nTraballou como augadeiro na cadea da Coru\u00f1a, e foi fundador e presidente da sociedade de resistencia do seu oficio, polo que foi encadeado en 1901. Formou parte das directivas de Germinal e da coral Uni\u00f3n y Libertad. Rexentou o quiosque El Sol para a venda da produci\u00f3n editorial libertaria e desempe\u00f1ou diversos oficios. Traballou como camareiro mar\u00edtimo nos buques da Mala Real Inglesa e foi directivo da Sociedad de Camareros y Cocineros Mar\u00edtimos La Cosmopolita. Promoveu a Biblioteca El Sol, a La Internacional e a Biblioteca Aurora nas que editou folletos de diversos autores. Fundou o peri\u00f3dico \"Cultura Libertaria\". Foi sometido a Consello de guerra pola folga xeral de 1917. Continuou colaborando con Solidaridad Obrera e co Ateneo Libertario Nueva era, do que foi fundador.\nVida persoal.\nCasou con Dolores S\u00e1nchez P\u00e9rez."}
{"id": "254954", "revid": "5132", "url": "https://gl.wikipedia.org/wiki?curid=254954", "title": "Ernesto G\u00f3mez G\u00f3mez", "text": ""}
{"id": "254955", "revid": "56817", "url": "https://gl.wikipedia.org/wiki?curid=254955", "title": "Construcuatro", "text": "Construcuatro \u00e9 unha empresa construtora e promotora de vivendas, urbanizaci\u00f3ns e instalaci\u00f3ns industriais para a s\u00faa venda.\nA empresa foi fundada en 1991 por varios socios, entre eles Telmo Mart\u00edn."}
{"id": "254956", "revid": "89787", "url": "https://gl.wikipedia.org/wiki?curid=254956", "title": "CD154", "text": "O CD154 (\"cluster\" de diferenciaci\u00f3n 154), tam\u00e9n chamado CD40L ou ligando de CD40, \u00e9 unha prote\u00edna que se expresa principalmente nas c\u00e9lulas T activadas e \u00e9 membro da superfamilia do TNF. O CD154 da c\u00e9lula T \u00fanese ao CD40 situado nas c\u00e9lulas presentadoras de ant\u00edxenos, o que causa diversos efectos, que dependen do tipo celular de c\u00e9lula diana de que se trate. En xeral, o CD154 (ou CD40L) desempe\u00f1a o papel de mol\u00e9cula coestimulatoria e induce a activaci\u00f3n en c\u00e9lulas prsentadoras de ant\u00edxenos en asociaci\u00f3n coa estimulaci\u00f3n do receptor das c\u00e9lulas T polas mol\u00e9culas MHC da c\u00e9lula presentadora. En total, o CD154 ten tres posibles mol\u00e9culas \u00e1s que pode unirse, que son: CD40, a integrina \u03b15\u03b21 e a \u03b1IIb\u03b23. O CD154 regula a funci\u00f3n das c\u00e9lulas B ao unirse ao CD40 da superficie da c\u00e9lula B.\nO CD154 est\u00e1 codificado nun xene do cromosoma X humano. Un defecto neste xene orixina unha incapacidade de realizar o cambio de clase das inmunoglobulinas e est\u00e1 asociado coa sindrome hiper-IgM.\nExpresi\u00f3n do CD154.\nO CD154 expr\u00e9sase principalmente en linfocitos T CD4+ activados. A\u00ednda que o CD154 foi descrito orixinalmente nos linfocitos T, desde ent\u00f3n atopouse a s\u00faa expresi\u00f3n en moitos outros tipos de c\u00e9lulas, como as plaquetas, mastocitos, macr\u00f3fagos, bas\u00f3filos, c\u00e9lulas NK, linfocitos B, e mesmo en c\u00e9lulas non hematopo\u00e9ticas (c\u00e9lula muscular lisa, c\u00e9lula endotelial, e c\u00e9lulas epiteliais).\nEfectos espec\u00edficos sobre as c\u00e9lulas.\nMacr\u00f3fagos.\nNo macr\u00f3fago o principal sinal para a activaci\u00f3n \u00e9 o IFN-\u03b3 producido polas c\u00e9lulas T CD4+ de tipo Th1. O sinal secundario \u00e9 o CD154 situado na c\u00e9lula T, que se une ao CD40 da superficie do macr\u00f3fago. Como resultado desta uni\u00f3n o macr\u00f3fago expresa na s\u00faa superficie m\u00e1is CD40 e receptores do TNF, o cal contrib\u00fae a aumentar o seu nivel de activaci\u00f3n. Os macr\u00f3fagos activados poden despois destru\u00edr por fagocitose as bacterias que invaden o organismo e producir m\u00e1is citocinas.\nC\u00e9lulas B.\nA c\u00e9lula B pode facer a presentaci\u00f3n de ant\u00edxenos \u00e1s c\u00e9lulas T axudantes. Cando unha c\u00e9lula T activada reco\u00f1ece o p\u00e9ptido presentado pola c\u00e9lula B, o CD154 da c\u00e9lula T se une ao receptor CD40 da c\u00e9lula B, causando a activaci\u00f3n das c\u00e9lulas B en repouso. A c\u00e9lula T tam\u00e9n produce IL-4, a cal infl\u00fae directamente nas c\u00e9lulas B. Como resultado de todas estas estimulaci\u00f3ns, a c\u00e9lula B pode empezar a dividirse, facer o cambio de isotipo das inmunoglobulinas, e diferenciarse en c\u00e9lula plasm\u00e1tica. O resultado final \u00e9 unha c\u00e9lula B que pode producir masivamente anticorpos contra o seu ant\u00edxeno espec\u00edfico. As primeiras evidencias destes efectos atopadas eran que nos ratos deficientes en CD40 ou CD154, hab\u00eda pouco cambio de clase dos anticorpos ou formaci\u00f3n de centros xerminais, e as respostas inmunes estaban moi inhibidas.\nC\u00e9lulas endoteliais.\nA activaci\u00f3n de c\u00e9lulas endoteliais polo CD154 (por exemplo por acci\u00f3n das plaquetas activadas) causa a formaci\u00f3n de especies reactivas do ox\u00edxeno, e de quimiocinas e citocinas, e a expresi\u00f3n de mol\u00e9culas de adhesi\u00f3n celular como E-selectina, ICAM-1, e VCAM-1. Esta reacci\u00f3n inflamatoria nas c\u00e9lulas endoteliais promove o recrutamento de leucocitos na zona da lesi\u00f3n e pode potencialmente favorecer a aterox\u00e9nese.\nInteracci\u00f3ns.\nO CD154 interacciona con RNF128."}
{"id": "254957", "revid": "27155", "url": "https://gl.wikipedia.org/wiki?curid=254957", "title": "CD40L", "text": ""}
{"id": "254960", "revid": "1822", "url": "https://gl.wikipedia.org/wiki?curid=254960", "title": "Fogoeiro", "text": ""}
{"id": "254963", "revid": "47401", "url": "https://gl.wikipedia.org/wiki?curid=254963", "title": "Abderrahmane Youssoufi", "text": "Abderrahmane Youssoufi, nado en T\u00e1nxer o 8 de marzo de 1924 e finado en Casablanca o 29 de maio de 2020, foi un pol\u00edtico marroqu\u00ed, Foi primeiro ministro do seu pa\u00eds entre 1998 e 2002.\nTraxectoria.\nTraballou como avogado de dereitos humanos."}
{"id": "254972", "revid": "865", "url": "https://gl.wikipedia.org/wiki?curid=254972", "title": "Embraer EMB 110", "text": ""}
{"id": "254974", "revid": "89787", "url": "https://gl.wikipedia.org/wiki?curid=254974", "title": "Alejandro Chao", "text": "Alejandro Chao Fern\u00e1ndez, nado en Vigo e finado en Madrid o 8 de febreiro de 1894, foi un xornalista e editor galego.\nTraxectoria.\nFillo de Jos\u00e9 Mar\u00eda Chao Rodr\u00edguez. En 1856 fundou, en colaboraci\u00f3n co seu cu\u00f1ado Jos\u00e9 Ram\u00f3n Fern\u00e1ndez, o peri\u00f3dico \"La Oliva\". Trasladouse a Cuba en 1859, fixou a s\u00faa residencia na Habana en 1864 onde creou un centro de publicaci\u00f3ns, que m\u00e1is tarde se converteu en librer\u00eda e imprenta. En 1868 fundou, con Francisco de Armas Mart\u00ednez, a revista \"El Ateneo\". Despois publicou sucesivamente os semanarios \"El moro Muza\", \"D.Juan\u00edpero\" e \"Juan Palomo\", e o diario pol\u00edtico \"La Legalidad\". Tam\u00e9n exerc\u00eda de correspondente en Cuba de \"El Heraldo Gallego\".\nCreou na Habana a empresa editorial La Propaganda Literaria, na que se editaron obras como \"Follas novas\" (1880), de Rosal\u00eda de Castro, \"Aires da mi\u00f1a terra\" (1880), de Manuel Curros Enr\u00edquez, e a curiosa \"Menestra de tipos populares de Galicia/copiados al natural por F. Guisasola, salpimentada por varios distinguidos escritores del pa\u00eds\" (Madrid, 1879). Tam\u00e9n publicou a \"Carta geogr\u00e1fica estad\u00edstica de la isla de Cuba\", de Gonz\u00e1lez de las Pe\u00f1as, e outras obras de educaci\u00f3n, agricultura, administraci\u00f3n e literatura. Contribu\u00edu coa s\u00faa axuda econ\u00f3mica \u00e1 impresi\u00f3n da \"Historia de Galicia\" de Manuel Murgu\u00eda. Culminou o seu labor co establecemento dunha sucursal en Madrid para publicar \"La Ilustraci\u00f3n Gallega y Asturiana\". Sostivo a revista a pesar do d\u00e9ficit que lle produciu e protexeu a Lu\u00eds Taboada, a quen nomeou o seu administrador para que puidese vivir en Madrid. Pouco despois, enfermou na Habana e regresou a Madrid, onde morreu en 1894."}
{"id": "254975", "revid": "1888", "url": "https://gl.wikipedia.org/wiki?curid=254975", "title": "Alejandro Chao Fern\u00e1ndez", "text": ""}
{"id": "254977", "revid": "1888", "url": "https://gl.wikipedia.org/wiki?curid=254977", "title": "Cultura Libertaria", "text": "Cultura Libertaria foi un peri\u00f3dico editado na Coru\u00f1a e Ferrol entre 1911 e 1913.\nHistoria e caracter\u00edsticas.\nQuincenario anarquista, apareceu a mediados de 1911. Publicouse primeiro na Coru\u00f1a, pero despois trasladouse a Ferrol. Foi voceiro do grupo anarquista 13 de Octubre composto por Juan N\u00f3 Iglesias, Enrique Taboada Chas e Jos\u00e9 L\u00f3pez Bouza. Tam\u00e9n editaron folletos de autores \u00e1cratas na Biblioteca La Internacional cos que financiaban o peri\u00f3dico."}
{"id": "254980", "revid": "1131", "url": "https://gl.wikipedia.org/wiki?curid=254980", "title": "La Acci\u00f3n", "text": "La Acci\u00f3n foi o nome de varias publicaci\u00f3ns:"}
{"id": "254981", "revid": "1888", "url": "https://gl.wikipedia.org/wiki?curid=254981", "title": "Brazo y Cerebro", "text": "Brazo y Cerebro foi un peri\u00f3dico editado na Coru\u00f1a entre 1935 e 1936.\nHistoria e caracter\u00edsticas.\nQuincenario anarquista, apareceu o 1 de maio de 1935. Foi o voceiro das Juventudes Libertarias e dos grupos da Federaci\u00f3n Anarquista Ib\u00e9rica da Coru\u00f1a. Tiraba entre 2.000 e 3.000 exemplares que se distribu\u00edan en Galicia e tam\u00e9n entre os emigrantes galegos en Am\u00e9rica simpatizantes das ideas libertarias. Sobreviviu coa axuda dos sindicatos coru\u00f1eses. Careceu de director porque foi alentado por un Grupo Editor no que figuraron Idelfonso Gonz\u00e1lez Gil, Jos\u00e9 Gonz\u00e1lez, Arturo Meir\u00e1s e Antonio Fournerakis. Antonio Varela Migu\u00e9lez foi o administrador. O seu obxectivo era a formaci\u00f3n dos anarquistas m\u00e1is novos nun amplo abano de temas: econom\u00eda, sexualidade, antimilitarismo, \u00e9tica anarquista etc. O seu contido transcendeu a tem\u00e1tica sindical para centrarse na difusi\u00f3n ideol\u00f3xica. Entre os seus colaboradores destacan Diego Abad de Santill\u00e1n, o te\u00f3rico anarquista franc\u00e9s Sebasti\u00e1n Faure, o escritor arxentino Rodolfo Gonz\u00e1lez Pacheco e o oftalm\u00f3logo ourens\u00e1n Jos\u00e9 Pardo Babarro. Cesou a s\u00faa publicaci\u00f3n o 18 de xullo de 1936."}
{"id": "254984", "revid": "1888", "url": "https://gl.wikipedia.org/wiki?curid=254984", "title": "Jos\u00e9 Monzo R\u00edos", "text": ""}
{"id": "254986", "revid": "56817", "url": "https://gl.wikipedia.org/wiki?curid=254986", "title": "La Acci\u00f3n (A Coru\u00f1a)", "text": "La Acci\u00f3n foi un peri\u00f3dico editado na Coru\u00f1a en 1908.\nHistoria e caracter\u00edsticas.\nQuincenario anarquista, apareceu o 11 de novembro de 1908. No seu Grupo editor figuraban Benito Cadavid, Marcial Lores, Jos\u00e9 Sanjurjo Rodr\u00edguez, Julio Creo e Ricardo Cotelo. Cunha tiraxe de 1.000 a 1.500 exemplares, sa\u00edron unicamente tres n\u00fameros. Desapareceu ao faltarlle o apoio econ\u00f3mico das sociedades obreiras coru\u00f1esas, afogadas polas folgas."}
{"id": "254988", "revid": "85894", "url": "https://gl.wikipedia.org/wiki?curid=254988", "title": "Jos\u00e9 Su\u00e1rez Duque", "text": "Jos\u00e9 Su\u00e1rez Duque, nado na Coru\u00f1a en 1872 e finado na mesma cidade o 17 de setembro de 1923, foi un sindicalista, xornalista e escritor galego.\nTraxectoria.\nCarpinteiro de ideario anarcosindicalista, foi membro da directiva da Sociedad de Obreros Carpinteros La Emancipaci\u00f3n dende a s\u00faa creaci\u00f3n en 1895. Un dos cadros m\u00e1is sinalados da Federaci\u00f3n Sindical Obrera, participou nun mitin de controversia co socialista Jos\u00e9 Rodr\u00edguez en 1901. Implicado no asasinato do presidente da patronal coru\u00f1esa (1906), trasladouse a Xix\u00f3n, onde co\u00f1eceu a Ricardo Mella e Eleuterio Quintanilla e dirixiu o peri\u00f3dico \"Tiempos Nuevos\". Despois marchou a Francia desde onde enviou cr\u00f3nicas a \"La Voz del Obrero\" asinadas co pseud\u00f3nimo Celso Dotet. Representou ao anarcosindicalismo coru\u00f1\u00e9s no Congreso Sindical de Londres (1913) e na Conferencia Nacional Anarquista de Barcelona (1918). Retornado a Coru\u00f1a en 1920, foi elixido secretario da Confederaci\u00f3n Rexional Galaica constitu\u00edda o 21 de agosto de 1922 no Sal\u00f3n \"Ideal Cinema\" de Vigo. Dirixiu \"Solidaridad Obrera\", o voceiro da CRG. Faleceu de tuberculose un ano despois."}
{"id": "254989", "revid": "5863", "url": "https://gl.wikipedia.org/wiki?curid=254989", "title": "Jos\u00e9 Rodr\u00edguez", "text": "Jos\u00e9 Rodr\u00edguez Iglesias, finado na Coru\u00f1a o 1 de xullo de 1904, foi un sindicalista e pol\u00edtico socialista galego.\nTraxectoria.\nCanteiro de profesi\u00f3n. Foi o l\u00edder da UGT da Coru\u00f1a. En xullo de 1891, cando se constitu\u00edu a Agrupaci\u00f3n Socialista da Coru\u00f1a, foi elixido o seu presidente. Ese mesmo ano iniciou o seu labor como correspondente de \"El Socialista\" na Coru\u00f1a. En 1892 constitu\u00eduse a Sociedad de Canteros El Trabajo, da que se converteu no primeiro presidente. Asistiu en Madrid ao Congreso fundacional da Federaci\u00f3n Nacional de Canteiros e Marmoristas (1900). Presidiu o I Congreso Galaico-Portugu\u00e9s celebrado en Tui (1901). Ese mesmo ano celebrou un mitin de controversia co anarquista Jos\u00e9 Su\u00e1rez Duque. Presentouse \u00e1s elecci\u00f3ns municipais na Coru\u00f1a de 1901, retir\u00e1ndose da contenda electoral por causas alleas a s\u00faa vontade. Presidiu a Agrupaci\u00f3n Socialista da Coru\u00f1a at\u00e9 a s\u00faa morte en 1904."}
{"id": "254992", "revid": "5863", "url": "https://gl.wikipedia.org/wiki?curid=254992", "title": "Rosal\u00eda Castro de Murgu\u00eda", "text": ""}
{"id": "254993", "revid": "113056", "url": "https://gl.wikipedia.org/wiki?curid=254993", "title": "Divisi\u00f3n de Honra de Rugby 1989-1990", "text": "A tempada 1989-1990 da Liga Espa\u00f1ola de rugby foi a vix\u00e9simo terceira edici\u00f3n da m\u00e1xima categor\u00eda do rugby en Espa\u00f1a. A liga contou con 12 equipos participantes. O calendario da competici\u00f3n estivo formado por 22 xornadas, nas que se enfrontaron entre si t\u00f3dolos equipos en d\u00faas voltas. \u00d3 remate do campionato o CD Arquitectura sa\u00edu campi\u00f3n por oitava vez na s\u00faa historia.\nSistema de puntuaci\u00f3n.\nO sistema de puntuaci\u00f3n foi o seguinte:\nClasificaci\u00f3n.\n&lt;noinclude&gt;"}
{"id": "254994", "revid": "23562", "url": "https://gl.wikipedia.org/wiki?curid=254994", "title": "Liga Espa\u00f1ola de rugby 1989-1990", "text": ""}
{"id": "254995", "revid": "5863", "url": "https://gl.wikipedia.org/wiki?curid=254995", "title": "Jos\u00e9 Rodr\u00edguez Carballo", "text": ""}
{"id": "254998", "revid": "89787", "url": "https://gl.wikipedia.org/wiki?curid=254998", "title": "Chinatown, Liverpool", "text": "O Chinatown de Liverpool, Inglaterra (chin\u00e9s \u5229\u7269\u6d66 \u5510\u4eba\u8857) pinyin:\"l\u00ec w\u00f9 p\u016d t\u00e1ng r\u00e9n ji\u0113\") \u00e9 un barrio situado na zona sur, preto da Catedral de Liverpool, e \u00e9 o fogar da m\u00e1is antiga comunidade chinesa de Europa. O arco da entrada \u00f3 barrio, que ten varias portas, \u00e9 tam\u00e9n o meirande do seu tipo que existe f\u00f3ra da China. O meirande arco cunha soa porta \u00e9 o de Washington, D.C. Segundo estimaci\u00f3ns do estado do ano 2007, o 1,7% da poboaci\u00f3n de Liverpool \u00e9 chinesa (arredor de 7.400 persoas), convert\u00e9ndose no \u00fanico gran grupo \u00e9tnico non branco da cidade. Pola contra, a Organizaci\u00f3n Internacional da Migraci\u00f3n estimou que o n\u00famero de chineses de Liverpool poder\u00eda chegar a 25.000 ou 35.000 persoas."}
{"id": "255001", "revid": "6572939", "url": "https://gl.wikipedia.org/wiki?curid=255001", "title": "Treixadura (grupo musical)", "text": "Treixadura \u00e9 grupo de m\u00fasica galega creado en Redondela en 1990.\nTraxectoria.\nA andaina da agrupaci\u00f3n comezou en xullo de 1990 cos gaiteiros Ant\u00f3n e Xan L\u00f3pez, Xaqu\u00edn Xesteira e Xabier Mart\u00ednez como membros orixinais. \u00d3 ano seguinte s\u00famaselles Ram\u00f3n V\u00e1zquez, \"O Chilro\", e comezan a desenvolver un estilo propio que ten como eixo fundamental a m\u00fasica, os ritmos, as cantigas e os instrumentos tradicionais galegos.\nO 30 de xu\u00f1o de 1992 dan o seu primeiro concerto no mu\u00ed\u00f1o vello de Redondela e comezan a realizar actuaci\u00f3ns por toda a xeograf\u00eda galega e tam\u00e9n no resto do estado. En 1995, Paulo Nogueira substit\u00fae a Xabier Mart\u00ednez, e en 1996 publ\u00edcase o seu primeiro \u00e1lbum chamado \"Obrigado\". En 1998, Ram\u00f3n V\u00e1zquez abandona o grupo e C\u00e9sar Longa entra como acordeonista. En 1999 presenta o seu segundo disco \"Unha noite no mu\u00ed\u00f1o\" e no 2000 fai unha colaboraci\u00f3n con Rodrigo Roman\u00ed en \"Albeida\", primeiro disco do que fora membro de Milladoiro e acomp\u00e1\u00f1ano na s\u00faa xira de presentaci\u00f3n.\nO seu terceiro traballo discogr\u00e1fico foi presentado no 2003 baixo o t\u00edtulo de \"Unha noite non \u00e9 nada\", sendo tam\u00e9n o xermolo do Orfe\u00f3n Treixadura. Entre os anos 2004 e 2005, Treixadura formou parte do espect\u00e1culo \"Son de Aqu\u00ed\", xuntos con outras agrupaci\u00f3ns como Leil\u00eda, Tanxarina e Quico Cadaval. Tam\u00e9n no 2005 participa con Donicelas no seu traballo \"Que nunca foi abalada\" e xa no 2006 bota a andar o \u00e1lbum \"Unha semani\u00f1a enteira\", no que o Orfe\u00f3n Treixadura participou de cheo.\nNo 2008, Xan L\u00f3pez deixa o grupo e \u00e9 substitu\u00eddo por Magoia Bodega, quedando as\u00ed o grupo constitu\u00eddo polos cinco membros cos que conta na actualidade. Este mesmo ano, o grupo participa na Festa Mar\u00edtima Internacional de Brest, considerado o maior evento de cultura mar\u00edtima do mundo. \nNo 2010 participa nun traballo colectivo de m\u00fasica galega titulado \"Cantigas do cami\u00f1o\", e no 2011 o orfe\u00f3n queda definitivamente encadrado dentro da agrupaci\u00f3n. Nese mesmo ano publican o seu \u00faltimo disco titulado \"Esa si que \u00e9 mui\u00f1ada\".\nEn 2015, polo seu 25 aniversario publican o disco \"Vendima Tarda\" o cal foi gravado en directo no Teatro Garc\u00eda Barb\u00f3n en Vigo xunto co coro Cantigas e Agarimos de Santiago de Compostela.\nEn 2018 o grupo publica o \u00e1lbum \"Inda canto!\", que presenta por unha xira arredor de todo o pa\u00eds chegando a m\u00e1is de 30 cidades, vilas e aldeas, cunha grande acollida por parte do p\u00fablico e das cr\u00edticas.\nNo ano 2020, o grupo fixo 30 anos sobre os escenarios, entre as celebraci\u00f3ns ti\u00f1a prevista a edici\u00f3n dun novo disco: \"Cami\u00f1o longo,\" recompilando a s\u00faa andaina profesional. Por\u00e9n, a pandemia de COVID-19 fixo que a presentaci\u00f3n do traballo se adiase at\u00e9 o ano 2022."}
{"id": "255002", "revid": "1131", "url": "https://gl.wikipedia.org/wiki?curid=255002", "title": "Catedral de Valladolid", "text": "A Catedral da Nosa Se\u00f1ora da Asunci\u00f3n de Valladolid \u00e9 un templo cat\u00f3lico localizado na cidade de Valladolid con categor\u00eda de catedral, sede da Arquidiocese de Valladolid. Concibida no s\u00e9culo XVI e dese\u00f1ada polo arquitecto Juan de Herrera, \u00e9 un edificio de estilo herreriano con engadidos barrocos. Actualmente at\u00f3pase constru\u00edda nun 40-45%, debido \u00e1 falta de recursos e \u00f3s gastos provocados pola dif\u00edcil cimentaci\u00f3n do templo, situado nunha zona cun gran desnivel de terreo.\nObtivo a categor\u00eda de \"catedral\" no ano 1595, logo de ser un templo colexial dependente da diocese de Palencia.\nEst\u00e1 situada no centro da cidade, nunha zona lixeiramente elevada, preto da Igrexa de Santa Mar\u00eda La Antigua e constru\u00edda xunto \u00e1 Colexiata de Santa Mar\u00eda, anterior igrexa colexial de Valladolid, alg\u00fans de cuxos espazos foron destru\u00eddos para continuar coas novas obras.\nAntecedentes e contexto hist\u00f3rico da orixe.\nNo \u00faltimo cuarto do s\u00e9culo XI, o rei Afonso VI encomendou \u00f3 conde Pedro Ans\u00farez a repoboaci\u00f3n e administraci\u00f3n desta zona que hoxe comprende a provincia de Valladolid. Os n\u00facleos de poboaci\u00f3n m\u00e1is importantes, a beiras do r\u00edo Pisuerga, eran Cabez\u00f3n e Simancas, en cuxas terras xurisdicionais \u00edan xurdindo as \"vilas\" agr\u00edcolas. Unha destas vilas, Valladolid, foi elixida polo conde Ans\u00farez como asentamento seu e da s\u00faa familia e como centro dende o cal organizar\u00eda e gobernar\u00eda toda a repoboaci\u00f3n do contorno. Daquela, Valladolid era unha aldea rodeada por unha cerca de defensa, que contaba cun alc\u00e1zar e d\u00faas ermidas dedicadas a dous tradicionais: San Juli\u00e1n e San Pelayo. O conde Ans\u00farez elixiu a zona de extramuros para edificar o seu propio palacio. Desta forma iniciou unha expansi\u00f3n da vila cara o sueste.\nAdemais do palacio constru\u00edu unha igrexa ou capela privada, que ser\u00eda a orixe da actual Igrexa de Santa Mar\u00eda La Antigua, e unha Colexiata ou igrexa Maior que veu a substitu\u00edr a ermida de San Pelayo e que deu un pulo \u00e1 importancia relixiosa da vila. Esta igrexa Maior, edificada en estilo rom\u00e1nico, chamouse \"Santa Mar\u00eda a Maior\" e foi a orixe da catedral valisoletana."}
{"id": "255003", "revid": "23204", "url": "https://gl.wikipedia.org/wiki?curid=255003", "title": "Catedral da Nosa Se\u00f1ora da Asunci\u00f3n de Valladolid", "text": ""}
{"id": "255004", "revid": "88215", "url": "https://gl.wikipedia.org/wiki?curid=255004", "title": "Andy Murray", "text": "Andrew Murray, nado o 15 de maio de 1987 en Dunblane, \u00e9 un tenista profesional escoc\u00e9s. No seu palmar\u00e9s salientan os ouros ol\u00edmpicos acadados en Londres 2012, R\u00edo de Xaneiro 2016 e mailas vitorias no Aberto dos Estados Unidos de 2012 e no Torneo de Wimbledon de 2013 e 2016. Neste momento ocupa o posto n\u00famero 3 na ATP."}
{"id": "255006", "revid": "89787", "url": "https://gl.wikipedia.org/wiki?curid=255006", "title": "Mycobacterium leprae", "text": "Mycobacterium leprae, tam\u00e9n chamada bacilo de Hansen, \u00e9 unha especie bacteriana tipica principalmente de pa\u00edses tropicais que causa a lepra. \u00c9 unha bacteria pleom\u00f3rfica, xeralmente con forma de bacilo, intracelular, aeorobia e ten resistencia \u00e1cido alcohol \u00e1 decoloraci\u00f3n (\"acid-fastness\"). \"M. leprae\" est\u00e1 rodeada por unha caracter\u00edstica cuberta cerosa exclusiva das micobacterias. En tama\u00f1o e forma \u00e9 moi semellante a \"Mycobacterium tuberculosis\". Debido \u00e1 s\u00faa grosa cuberta cerosa, \"M. leprae\" t\u00ednguese con carbol fucsina en vez de coa tradicional tinguidura de Gram.\nCon microscop\u00eda \u00f3ptica \"M. leprae\" aparece en grupos, en masas arredondadas de c\u00e9lulas, ou en grupos de bacilos juntos lado con lado. A c\u00e9lula mide de 1-8 \u03bcm de lonxitude e de 0,2-0,5 \u03bcm de di\u00e1metro.\nDescubriuna en 1873 o m\u00e9dico noruegu\u00e9s Gerhard Armauer Hansen, que buscaba unha bacteria nos n\u00f3dulos cut\u00e1neos dos pacientes de lepra.\nO organismo nunca puido ser cultivado con \u00e9xito nun medio de cultivo artificial. En vez diso, o que se fai \u00e9 cultivala nas almofadas plantares dos ratos e m\u00e1is recentemente en armadillos de nove bandas porque, igual que os humanos, eses animais son sensibles \u00e1 lepra. Isto pode utilizarse como unha proba de diagn\u00f3stico sobre a presenza do bacilo da lepra en lesi\u00f3ns corporais sospeitosas de pacientes humanos. A dificultade de cultivar o organismo parece deberse a que \u00e9 un parasito intracelular obrigado que carece de moitos dos xenes necesarios para unha supervivencia independente. A s\u00faa complexa e rara parede celular con \u00e1cido mic\u00f3lico, que a fai membro do x\u00e9nero \"Mycobacterium\", \u00e9 tam\u00e9n o que fai que sexa tan dif\u00edcil de destru\u00edr e aparentemente tam\u00e9n \u00e9 a raz\u00f3n do s\u00faa extremadamente lenta replicaci\u00f3n.\n\"M. leprae\" \u00e9 sensible \u00e1 dapsona (diaminodifenilsulfona, o primeiro tratamento efectivo para a lepra descuberto na d\u00e9cada de 1940), pero a bacteria foi desenvolvendo resistencia contra este antibi\u00f3tico. Actualmente non se recomenda unha terapia s\u00f3 con dapsona, sen\u00f3n que a OMS recomenda que se aplique un tratamento multirogas, que incl\u00fae a dapsona, rifampicina e clofazimina. En pacientes que reciben este tratamento, unha alta proporci\u00f3n dos bacilos morre nun breve per\u00edodo sen que haxa un alivio inmediato dos s\u00edntomas. Isto suxire que moitos dos s\u00edntomas da lepra poden deberse en parte \u00e1 presenzsa das c\u00e9lulas mortas.\nXenoma.\n\"Mycobacterium leprae\" ten o tempo de duplicaci\u00f3n (rapidez de divisi\u00f3n) maior de todas as bacterias e foi imposible cultivala no laboratorio. A comparaci\u00f3n da secuencia do xenoma de \"M. leprae\" coa de \"Mycobacterium tuberculosis\" d\u00e1 unha explicaci\u00f3n clara destas propiedades, e mostra un caso extremo de evoluci\u00f3n redutiva. Menos da metade do seu xenoma cont\u00e9n xenes funcionais. A deleci\u00f3n e deterioraci\u00f3n de xenes parece ter eliminado moitas actividades metab\u00f3licas importantes, inclu\u00edndo a produci\u00f3n de sider\u00f3foros, parte da cadea oxidativa e a maior parte das cadeas respiratorias anaerobias e microaer\u00f3filas, e numerosos sistemas catab\u00f3licos e os seus circu\u00edtos regulatorios.\nCompletouse recentemente a secuencia xen\u00f3mica da cepa de \"M. leprae\" illada orixinalmente en Tamil Nadu e denominada \"TN\". A secuencia obt\u00edvose mediante unha estratexia combinada, empregando an\u00e1lises de secuencias de ADN automatizadas de c\u00f3smidos seleccionados e clons de \"escopeta\" de xenoma completo. Despois de finalizado este proceso, atopouse que a secuencia do xenoma cont\u00e9n 3 268 203 parees de bases (bp), e ten un contido G+C medio do 57,8%, valores moito menores dos que se obtiveron para \"M. tuberculosis\", que son 4 441 529 bp e 65,6% G+C. Uns 1500 xenes son com\u00fans a \"M. leprae\" e \"M. tuberculosis\". A an\u00e1lise comparativa suxire que ambas as micobacterias derivan dun antepasado com\u00fan e, nun estadio anterior tiveron unhas pozas x\u00e9nicas de tama\u00f1o similar. Unha diminuci\u00f3n de tama\u00f1o desde un xenoma de 4,42 Mbp, como o de \"M. tuberculosis\", a outro de 3,27 Mbp sup\u00f3n a perda dunhas 1 200 secuencias codificantes de prote\u00ednas. Hai evidencias de que moitos dos xenes que estaban presentes no xenoma do antepasado com\u00fan de ambas se perderon por recombinaci\u00f3n no xenoma de \"M.leprae\".\nA informaci\u00f3n sobre o xenoma completo pode ser \u00fatil para desenvolver novas probas cut\u00e1neas de diagn\u00f3stico, para comprender os mecanismos polos que se producen danos nos nervios e a resistencia a drogas e para identificar novas dianas de drogas para o dese\u00f1o racional de novos r\u00e9ximes terap\u00e9uticos e drogas para tratar a lepra e as s\u00faas complicaci\u00f3ns."}
{"id": "255007", "revid": "27155", "url": "https://gl.wikipedia.org/wiki?curid=255007", "title": "Bacilo de Hansen", "text": ""}
{"id": "255008", "revid": "23204", "url": "https://gl.wikipedia.org/wiki?curid=255008", "title": "Catedral de Estrasburgo", "text": "A Catedral de Estrasburgo ou Catedral da Nosa Se\u00f1ora de Estrasburgo (en , en ), \u00e9 unha catedral cat\u00f3lica de Estrasburgo, Francia. Malia que partes considerables dela pertencen \u00e1 arquitectura rom\u00e1nica, \u00e9 amplamente considerada como un exemplo de arquitectura g\u00f3tica. O arquitecto alem\u00e1n Erwin von Steinbach foi o responsable da construci\u00f3n debida \u00e1s s\u00faas contribuci\u00f3ns dende 1277 ata a s\u00faa morte en 1318.\nCon 142 metros de altura, foi o edificio m\u00e1is alto do mundo entre 1647 e 1874, momento no cal foi superado por Igrexa de San Nicol\u00e1s, Hamburgo. Hoxe en d\u00eda, \u00e9 a sexta igrexa m\u00e1is alta do mundo, e a m\u00e1is alta estrutura a\u00ednda en p\u00e9 constru\u00edda durante a Idade Media.\nDescrita por Victor Hugo como unha \"xigantesca e delicada marabilla\", a catedral \u00e9 visible dende as chairas de Alsacia e pode ser vista dende os Vosgos ou a Selva Negra na outra beira do Rin.\nGaler\u00eda de imaxes.\n&lt;br&gt;"}
{"id": "255009", "revid": "23204", "url": "https://gl.wikipedia.org/wiki?curid=255009", "title": "Catedral da Nosa Se\u00f1ora de Estrasburgo", "text": ""}
{"id": "255010", "revid": "23204", "url": "https://gl.wikipedia.org/wiki?curid=255010", "title": "Cath\u00e9drale Notre-Dame de Strasbourg", "text": ""}
{"id": "255011", "revid": "89787", "url": "https://gl.wikipedia.org/wiki?curid=255011", "title": "Recreo", "text": "Recreo \u00e9 unha cidade arxentina, situada en Catamarca, situada na rexi\u00f3n noroeste do pa\u00eds, con preto de 10.147 habitantes. \u00c9 o segundo municipio do Departamento de La Paz. A s\u00faa extensi\u00f3n \u00e9 de 29\u00a0km\u00b2.\nDemograf\u00eda.\nOs habitantes de Bos Aires son co\u00f1ecidos como \"recre\u00ednos\". Segundo o censo do 2001, a cidade ten unha poboaci\u00f3n de 10.147."}
{"id": "255012", "revid": "98629", "url": "https://gl.wikipedia.org/wiki?curid=255012", "title": "Gran Premio de Suecia de 1973", "text": "O Gran Premio de Suecia de 1973 foi unha carreira de F\u00f3rmula Un celebrada o 17 de xu\u00f1o de 1973 no Scandinavian Raceway en Anderstorp, Suecia. Foi a s\u00e9tima carreira do Campionato do Mundo de pilotos de .\nO \u00e9xito de Ronnie Peterson co Team Lotus foi o catalizador do Gran Premio de Suecia e a carreira celebrouse por primeira vez en 1973 no Scandinavian Raceway. Peterson non defraudou aos seus seguidores na clasificaci\u00f3n, e logrou a pole no seu Lotus.\nDurante 70 voltas, parec\u00eda que \u00eda ser un d\u00f3brete para o Team Lotus con Peterson en primeiro lugar e o campi\u00f3n do mundo Emerson Fittipaldi segundo. Pero, Fittipaldi retirouse cun fallo no cambio. Mentres tanto, Denny Hulme estaba pechando rapidamente a brecha coa cabeza, Peterson ti\u00f1a grandes problemas co desgaste dos pneum\u00e1ticos e loitaba para permanecer na pista.\nNa pen\u00faltima volta, a 79, Hulme foi capaz de pasar ao heroe local e arrebatarlle a vitoria, a decisi\u00f3n do neozeland\u00e9s po\u00f1endo pneum\u00e1ticos m\u00e1is duros no seu McLaren - Ford deu seus froitos. Peterson foi segundo. Isto foi o m\u00e1is preto que ning\u00fan sueco chegou a estar de ga\u00f1ar na casa.\nDurante a tempada , o potente motor Cosworth DFV logrou \u00e1 vitoria en cada carreira da tempada, nas 15 carreiras, unha actuaci\u00f3n que non se repetiu."}
{"id": "255013", "revid": "56817", "url": "https://gl.wikipedia.org/wiki?curid=255013", "title": "Joaqu\u00edn Patricio Pati\u00f1o", "text": "Joaqu\u00edn Patricio Pati\u00f1o foi un sindicalista, mestre racionalista e librepensador galego.\nTraxectoria.\nMembro da agrupaci\u00f3n socialista da Coru\u00f1a en 1911, presidiu en 1913 a Sociedad de Profesiones Varias e participou no Centro de Estudios Sociales Germinal. De 1913 a 1914 dirixiu a escola racionalista Escuela Integral e de 1914 a 1917 a denominada La Luz. Foi colaborador habitual de \"La Voz del Obrero\". Pasou un tempo reclu\u00eddo no manicomio de Conxo, de onde sa\u00edu grazas \u00e1s presi\u00f3ns de Germinal. Foi o representante dos librepensadores coru\u00f1eses no mitin anticlerical de 1917. Instalou un quiosco na Coru\u00f1a en 1918. A comezos da Rep\u00fablica rexentaba unha academia na r\u00faa da Falperra."}
{"id": "255014", "revid": "121631", "url": "https://gl.wikipedia.org/wiki?curid=255014", "title": "Gran Premio de Francia de 1973", "text": "O Gran Premio de Francia de f\u00f3rmula 1 de celebrouse no Circu\u00edto Paul Ricard de Le Castellet o 1 de xullo de 1973. Foi a oitava proba da tempada de F\u00f3rmula Un de ."}
{"id": "255015", "revid": "1888", "url": "https://gl.wikipedia.org/wiki?curid=255015", "title": "Solidaridad Obrera (peri\u00f3dico)", "text": ""}
{"id": "255016", "revid": "1131", "url": "https://gl.wikipedia.org/wiki?curid=255016", "title": "Vilarb\u00f3n", "text": "Vilarb\u00f3n (\"Villarb\u00f3n\" en castel\u00e1n e oficialmente) \u00e9 unha parroquia do concello leon\u00e9s de Cand\u00edn, na comarca do Bierzo. En 2013 estaba deshabitada, se ben na d\u00e9cada de 1950 contaba cuns 150 habitantes; por\u00e9n, a partir de 1960 comezou a despoboarse e en 1982 quedou deserto. Nos \u00faltimos anos t\u00e9\u00f1ense levado a cabo iniciativas de rehabilitaci\u00f3n de numerosos edificios en ru\u00ednas, dot\u00e1ndoos de rede el\u00e9ctrica para utilizalos en actividades socioculturais. Recentemente, a vila foi dotada de estrada asfaltada para poder chegar a ela e visitala.\nOs antigos habitantes de Vilarb\u00f3n falaban un dialecto do galego chamado ancar\u00e9s, que a\u00ednda se fala nas vilas veci\u00f1as.\nPatrimonio.\nA maior parte dos edificios est\u00e1n en ru\u00ednas, a\u00ednda que alg\u00fans est\u00e1n a ser rehabilitados de forma privada. Vilarb\u00f3n ten unha arquitectura t\u00edpica dos Ancares con casas feitas con pedra local e lousa, usando a cachotar\u00eda coma t\u00e9cnica de construci\u00f3n. O monumento m\u00e1is sobranceiro \u00e9 un h\u00f3rreo, que est\u00e1 en bo estado de conservaci\u00f3n. Tam\u00e9n pos\u00fae unha fonte, un lavadoiro, unha casa corredor e as ru\u00ednas da Igrexa de Santa B\u00e1rbara.\nA principal atracci\u00f3n \u00e9 a natureza e a paisaxe que atrae a moitos excursionistas.\nRehabilitaci\u00f3n.\nNos \u00faltimos anos xurdiu un interese de rehabilitar as aldeas abandonadas da zona dos Ancares por parte de persoas privadas e asociaci\u00f3ns. No caso de Vilarb\u00f3n, o aventureiro e cooperante en \u00c1frica Miguel Yuma leva a metade da s\u00faa vida nun proxecto de recuperaci\u00f3n da aldea; f\u00edxose propietario de varias casas e terras de labor, as cales restaurou e implicou unha vintena de arquitectos galegos voluntarios do movemento 'Arquitectos sen fronteiras' para dese\u00f1ar un proxecto para restaurar e reconstru\u00edr a aldea tal como era hai un s\u00e9culo. Chegou acordos coas compa\u00f1\u00edas el\u00e9ctricas e telef\u00f3nicas para dotar ao poboado de luz e tel\u00e9fono, e xunto coa s\u00faa familia conseguiu resucitar a xunta veci\u00f1al extinta desta aldea abandonada."}
{"id": "255017", "revid": "1131", "url": "https://gl.wikipedia.org/wiki?curid=255017", "title": "Praza Stanislas", "text": "A Praza Stanislas, co\u00f1ecida coloquialmente como praza Stan, \u00e9 unha gran praza peonil de Nancy, Lorena, Francia. Dende 1983, o conxunto arquitect\u00f3nico que comprende a Praza Stanislas, a Praza de la Carri\u00e8re e a Praza d'Alliance, est\u00e1n inclu\u00eddas na lista da UNESCO de lugares Patrimonio da Humanidade.\nCaracter\u00edsticas.\nOs arquitectos Emmanuel H\u00e9r\u00e9 e Jacques-Fran\u00e7ois Blondel foron os encargados do seu dese\u00f1o. Ten unhas proporci\u00f3ns de (106 x 124 m) e est\u00e1 rodeada polas s\u00faas esquinas dunha ferrer\u00eda monumental recuberta de follas de ouro obra do escultor Jean Lamour. No seu centro, onde outrora se ergu\u00eda a estatua de Lu\u00eds XV, hoxe est\u00e1 a estatua en bronce de Stanislas Leszczy\u0144ski.\nA praza \u00e9 o centro neur\u00e1lxico e hist\u00f3rico de Nancy, e est\u00e1 rodeada por importantes edificios que ademais forman parte do seu conxunto, como:"}
{"id": "255018", "revid": "23204", "url": "https://gl.wikipedia.org/wiki?curid=255018", "title": "Place Stanislas", "text": ""}
{"id": "255019", "revid": "895", "url": "https://gl.wikipedia.org/wiki?curid=255019", "title": "Obrigado", "text": "Obrigado \u00e9 o primeiro \u00e1lbum musical do grupo Treixadura. O traballo foi ideado como unha homenaxe do grupo ao mundo da gaita, incorporando tam\u00e9n voz nalgunhas das canci\u00f3ns. Dos doce temas, oito son tradicionais e para \"Mui\u00f1eira de Oliveira\", o grupo contou coa colaboraci\u00f3n do conxunto Donicelas."}
{"id": "255021", "revid": "895", "url": "https://gl.wikipedia.org/wiki?curid=255021", "title": "Unha noite no mu\u00ed\u00f1o", "text": "Unha noite no mu\u00ed\u00f1o \u00e9 o segundo \u00e1lbum musical do grupo Treixadura. Neste traballo, Treixadura introduce o acorde\u00f3n como novidade instrumental e dous temas de autor: \"\u00d3 pasar por Coruxo\" de Enrique Otero Covelo e \"Mui\u00f1eira do Seixo\" de Paulo Nogueira, sendo est\u00e1 \u00faltima a primeira composici\u00f3n propia que achega o grupo \u00f3 seu repertorio. O resto dos temas pertencen \u00e1 m\u00fasica tradicional do pa\u00eds."}
{"id": "255022", "revid": "89787", "url": "https://gl.wikipedia.org/wiki?curid=255022", "title": "J. Edgar", "text": "J. Edgar \u00e9 un filme estadounidense dirixido, coproducido e musicado por Clint Eastwood. Escrito por Dustin Lance Black, o filme c\u00e9ntrase na carreira do director do FBI J. Edgar Hoover.\nSinopse.\nEn 1924, con s\u00f3 29 anos, Edgar Hoover foi nomeado director xeral do FBI para que reorganizara a instituci\u00f3n. Ocupou o cargo ata a s\u00faa morte en 1972, sobrevivindo a sete presidentes, alg\u00fan dos cales intentou inutilmente destitu\u00edlo. Os arquivos que Hoover gardaba celosamente, cheos de segredos comprometedores de importantes persoeiros, convert\u00e9rono nun dos homes m\u00e1is poderosos e temidos da historia dos Estados Unidos."}
{"id": "255026", "revid": "1888", "url": "https://gl.wikipedia.org/wiki?curid=255026", "title": "Antonio Fournerakis", "text": "Antonio Fournerakis (ou Antonio Furnarakis), nado en Grecia en 1897 e finado na Coru\u00f1a o 10 de xullo de 1937, foi un sindicalista anarquista.\nTraxectoria.\nFoi directivo da Asociaci\u00f3n Continental Americana de Trabajadores fundada en Buenos Aires en 1929. Foi expulsado da Arxentina e recalou na Coru\u00f1a en 1933. Reorganizou a FAI coru\u00f1esa e formou parte do Grupo Editor de \"Brazo y Cerebro\" que chegou a dirixir. Abandonou a FAI por discrepancias internas no ano 1936. Co golpe de Estado do 18 de xullo de 1936 estivo agochado, intentando reorganizar os grupos anarquistas. O 10 de xullo de 1937 foi descuberto no asalto \u00e1 casa de Alicia Dorado nas Atochas onde estaba agochado e asasinado pola Garda Civil."}
{"id": "255027", "revid": "1888", "url": "https://gl.wikipedia.org/wiki?curid=255027", "title": "Antonio Furnarakis", "text": ""}
{"id": "255029", "revid": "895", "url": "https://gl.wikipedia.org/wiki?curid=255029", "title": "Unha noite non \u00e9 nada", "text": "Unha noite non \u00e9 nada \u00e9 o terceiro \u00e1lbum musical do grupo Treixadura. Dos reco\u00f1ecidos traballos de Perfecto Feijoo, Faustino Santalices ou Casto Sampedro, Treixadura toma varios temas como \"A Chula de Pontevedra\", \"Unha Noite non \u00e9 Nada\", \"Xota Vella\" e \"Aires da Terra\". Tam\u00e9n ofrece dous temas da s\u00faa feitura que son a \"Polca da Porteli\u00f1a\" e \"Xiada\". Con este traballo pretenden reivindicar a transmisi\u00f3n das melod\u00edas e do patrimonio cultural galego a trav\u00e9s de s\u00e9culos de historia. Como colaboradores especiais, contou co conxunto Orfe\u00f3n Treixadura."}
{"id": "255031", "revid": "98629", "url": "https://gl.wikipedia.org/wiki?curid=255031", "title": "Ducado de Roma", "text": "O Ducado romano foi unha parte do Exarcado de Italia (finais do s\u00e9culo VI - 751), ou sexa das posesi\u00f3ns bizantinas na pen\u00ednsula. Comprend\u00eda boa parte do actual Lacio e unha \u00e1rea reducida da Umbr\u00eda meridional (Amelia e zonas lim\u00edtrofes). Estend\u00edase aproximadamente desde Narni e Viterbo (alto Lacio) ata Gaeta e Atina (nos conf\u00edns da Terra di Lavoro).\nOs ducados foron os sucesores das Eparqu\u00edas (provincias en grego) na nova organizaci\u00f3n civil e militar creada polos bizantinos tras a invasi\u00f3n dos longobardos en Italia, iniciada no 568.\nDas orixes ao s\u00e9culo VII.\nSegundo a repartimento administrativo querida polo emperador Mauricio (582-602), as eparqu\u00edas foron substitu\u00eddas polo Exarcado de Italia, con capital en R\u00e1vena. O exarca portaba o t\u00edtulo de \"patricius Romanorum\" (protector e defensor dos cidad\u00e1ns romanos); entre as s\u00faas prerrogativas estaba tam\u00e9n a custodia da \"S\u00e9 de Pedro\" (ou sexa da igrexa de Roma). O Exarcado de Italia estaba formado por sete ducados, cada un so o goberno dun \"dux\" ou \"magister militum\": un militar de alto grao.\nNo cumio do Ducado romano estaba o \"dux Romae\". O duque revest\u00eda as funci\u00f3ns de capit\u00e1n das forzas militares no territorio. Ti\u00f1a, con toda posibilidade, un cargo de duraci\u00f3n trienal e respond\u00eda directamente perante o exarca de R\u00e1vena. Os testemu\u00f1os hist\u00f3ricos m\u00e1is antigos da existencia do \"dux Romae\" son unha carta do papa Gregorio Magno (592) e, despois, unha l\u00e1pida atopada preto de Terracina na que est\u00e1 esculpido o nome dun tal Georgius \"dux Romae\".\nO Senado romano, formalmente ao cargo, era xa unha p\u00e1lida imitaci\u00f3n do de \u00e9pocas pasadas. A asemblea xa non estaba case nunca ao completo, en canto as guerras g\u00f3ticas decimaran os seus membros. Nunha situaci\u00f3n caracterizada por incerteza e inestabilidade, a figura do Papa converteuse nunha referencia est\u00e1bel.\nPara o emperador, o papa era un funcionario (a s\u00faa elecci\u00f3n deb\u00eda ser aprobada por Constantinopla para ser v\u00e1lida). Pero para o pobo, desde a \u00e9poca de Gregorio Magno (590-604), e se cadra a\u00ednda antes, convert\u00e9rase na m\u00e1xima autoridade civil da Urbe e do Ducado. Gregorio Magno dedic\u00e1rase \u00e1 defensa de Roma promovendo a creaci\u00f3n dunha milicia local (\"exercitus\"), constitu\u00edda inicialmente polas \"scholae\" (que reun\u00edan os residentes de varias nacionalidades), polas corporaci\u00f3ns de oficios e polas asociaci\u00f3ns de barrios.\nO papa Sabiniano no 604-606 fixera fronte \u00e1 carencia de provisi\u00f3ns de gran vendendo as reservas da igrexa, exercendo de feito as funci\u00f3ns de \"prefectus urbis\"; o papa Honorio (625-638) encargouse do mantemento do recinto amurallado e do acueduto da cidade.\nGrazas \u00e1s presi\u00f3ns dos pont\u00edfices, no s\u00e9culo VII o t\u00edtulo de \"dux Romae\" cesou de ser transmitido no seo dunha mesma familia, como era costume nos outros ducados (Ducado de Gaeta, Ducado de N\u00e1poles). Mesmo chegou a ocorrer que no Lacio fose o mesmo ex\u00e9rcito bizantino, en caso de cargo vacante, quen elixise autonomamente o \"dux\".\nO aprovisionamento de x\u00e9neros alimentarios para a cidade depend\u00eda en gran parte das facendas de propiedade papal. O patrimonio en terras do bispo de Roma acumul\u00e1rase desde o s\u00e9culo IV por efecto das doaz\u00f3ns dos fieis. Era denominado \"patrimonium Sancti Petri\" porque os legados eran dirixidos aos santos Pedro e Paulo. O \"patrimonium Sancti Petri\" era distinto do \"patrimonium publicum\", xestionado polos elementos militares (\"duces\" e \"magister militum\") do imperio bizantino, e dos latifundios das arquidioceses de R\u00e1vena e de Mil\u00e1n.\nAs relaci\u00f3ns entre pont\u00edfice e \"dux Romae\" foron m\u00e1is antagon\u00edsticas que colaborativas. Os distintos duques, en calidade de m\u00e1ximos respons\u00e1beis militares do territorio, ficaron sempre fieis ao emperador, por tanto ali\u00f1ados co \"basileus\" nos frecuentes contenciosos relixiosos que xurdiron entre o Papa e Constantinopla. No 640 o \"dux\" e \"carthularius\" Mauricio, co exarca Isaac, conduciu o asalto ao Palacio de Laterano, obigando ao Papa Severino a fuxir. Atopamos alg\u00fans \"duces\" tam\u00e9n entre os presuntos conxurados contra o Papa Gregorio II.\nTam\u00e9n a sempre ameazante presenza dos longobardos foi a mi\u00fado un factor de inestabilidade. No 702 o duque de Benevento Xisulfo I rouboulle ao Ducado romano o val do Liri.\nS\u00e9culo VIII.\nA ca\u00edda do Exarcado.\nA partir do s\u00e9culo VIII asistiuse a unha progresiva sa\u00edda do emperador bizantino nas confrontaci\u00f3ns de Roma. O Ducado romano, sen a presenza militar asegurada por Constantinopla, ficou exposto e indefenso fronte \u00e1 ameaza longobarda. No 726 os longobardos de Liutprando (712-744) declararon a guerra contra o Exarcado de Italia, ocupando Bolo\u00f1a e toda a Pent\u00e1pole. Aos bizantinos s\u00f3 lle quedaron a cidade de R\u00e1vena, o porto de Classe e a chaira circundante. No Lacio, Liutprando chegou ata as mesmas portas de Roma.\nNo 728 os longobardos conquistaron a fortaleza de Narni, posta como protecci\u00f3n da v\u00eda Amerina, que levaba a Todi e Perugia. Para gardar a v\u00eda Amerina ficaron as fortalezas de Amelia e Orte. M\u00e1is ao sur, defend\u00edan a v\u00eda Cassia, e en xeral o val do T\u00edber, os \"castra\" de Sutri, Bomarzo e Blera.\nO Papa Gregorio II (715-731) dirixiuse directamente ao rei Liutprando, ped\u00edndolle que renunciase aos territorios xa conquistados e os restitu\u00edse ao exarca bizantino en canto lex\u00edtimo posesor. Liutprando, por\u00e9n, doou o \"castrum\" de Sutri ao pont\u00edfice, no acto co\u00f1ecido na historiograf\u00eda como Doaz\u00f3n de Sutri.\nNo 742 Liutprando someteu os ducados de Spoleto e de Benevento e engadiunos aos dominios propios. A nova creou alarma en Roma. Tras entender que o rei longobardo se estaba a preparar para un novo ataque aos dominios bizantinos de Italia, o papa Zacar\u00edas (741-752), non dubidou en tratar directamente co monarca. Na primavera de 743 os dous atop\u00e1ronse en Terni. O pont\u00edfice obtivo do rei longobardo a restituci\u00f3n \"per donationis titulo\" de catro cidades ocupadas por el (entre as cales Vetralla, Palestrina, Ninfa e Norma) e dunha parte dos patrimonios da Igrexa en Sabina, que os duque de Spoleto lle quitaran hab\u00eda trinta anos.\nPor segunda vez o papa desempe\u00f1ou o papel de representante supremo dos ex-territorios bizantinos no Lacio.\nDespois o Papa Zacar\u00edas organizou o territorio da cidade, fundando as primeiras \"domus cultae\", verdadeiras facendas agr\u00edcolas pertencentes \u00e1 Diocese, que aseguraron o aprovisionamento da cidade.\nO falso da doaz\u00f3n de Constantino..\nProbabelmente no papado de Zacar\u00edas (ou de Gregorio III) xorde o documento co\u00f1ecido como \"doaz\u00f3n de Constantino\". O poder do pont\u00edfice, tras os problemas pol\u00edticos tidos con Le\u00f3n III o Is\u00e1urico, xa non era sostido polo imperio e nin pod\u00eda considerarse o papa un feudatario longobardo, vista a superioridade pol\u00edtica e moral coa que era considerada a s\u00e9 romana aos ollos dos it\u00e1licos e dos cristi\u00e1ns respecto ao poder longobardo. A incerteza pol\u00edtica na que estaba o ducado romano naqueles anos levou \u00e1 produci\u00f3n dunha lexitimaci\u00f3n hist\u00f3rica da independencia pontificia, a \"doaz\u00f3n de Constantino\", segundo a cal do primeiro emperador cristi\u00e1n vi\u00f1a o dereito do Papa a gobernar o territorio e o senado romano, ademais do primado sobre os outros patriarcas da cristiandade (naqueles anos Le\u00f3n puxera so o patriarcado de Constantinopla as dioceses de Puglia, Calabria e Sicilia). En realidade o documento pode ser definido como unha verdadeira e propia \"constituci\u00f3n\" pola que un estado se declara aut\u00f3nomo simplemente un\u00edndose a un sistema xur\u00eddico e lexislativo (naquela \u00e9poca a\u00ednda non distinto do relixioso).\nA doaz\u00f3n do Ducado ao Patrimonio de San Pedro.\nCo ascenso de Aistolfo ao t\u00edtulo de Rei de Italia e dos longobardos os xermanos retomaron unha pol\u00edtica expansionista a expensas dos \"romanos\" (entendidos como a suma de latinos e bizantinos). No 751 Aistolfo conquistou Istria e R\u00e1vena asent\u00e1ndose na s\u00e9 do exarcado e adquirindo os t\u00edtulos palatinos relacionados. As ameazas do rei Aistolfo acadaron tam\u00e9n Roma: pretend\u00eda de feito do papa Estevo III o pagamento dos tributos polas doaz\u00f3ns recibidas dos seus predecesores; no 753 chegou a conquistar Ceccano (Val Latino). Estevo III pediu daquela a intervenci\u00f3n dos francos de Pipino o Breve. Malia que Aistolfo cercou despois m\u00e1is veces Roma, foi vencido pola invasi\u00f3n do soberano de al\u00e9n os Alpes que o obrigou a pagar un tributo ao reino dos francos e a ceder so a soberan\u00eda do pont\u00edfice o Exarcado de Italia, a Pent\u00e1pole e o corredor con Perugia.\nComo sucedera anteriormente co \"Patrimonium S. Petri\", todos os poderes do Exarcado, da Pent\u00e1pole e do chamado \"corredor bizantino\" que se contrapu\u00f1an xuridicamente \u00e1s prodiedades da diocese de Roma foron subordinados \u00e1 autoridade do pont\u00edfice, xa sen a mediaci\u00f3n imperial de Constantinopla.\nAo mesmo tempo, os territorios da Italia setentrional en mans longobardas foron definitivamente separadas dos centrais e meridionais (756)."}
{"id": "255033", "revid": "23204", "url": "https://gl.wikipedia.org/wiki?curid=255033", "title": "La Prosperitat", "text": "La Prosperitat (en galego: \"A Prosperidade\") \u00e9 un dos trece barrios que forman o distrito de Nou Barris da cidade de Barcelona. Est\u00e1 delimitado polas r\u00faas Via J\u00falia, Via Fav\u00e8ncia, Avenida Meridiana e Paseo Valldaura. Ten unha superficie dunhas 59 hect\u00e1reas.\nHistoria.\nO territorio foi ocupado ata a primeira guerra mundial por campos de cultivo, algunhas mas\u00edas e torres da burgues\u00eda de Sant Andreu. Afectado polas ondas migratorias das d\u00e9cadas de 1920 e 1940, foi iniciado, neste sector, un tipo de poboamento barraquista e an\u00e1rquico. A formulaci\u00f3n do plan parcial de ordenaci\u00f3n urbana (1957) desencadeou un importante proceso de crecemento deste sector, coa edificaci\u00f3n de casas de pisos e bloques, que non foi acompa\u00f1ada da dotaci\u00f3n dos equipamentos urbanos previstos neste plan.\nO barrio foi bautizado co mesmo nome da cooperativa que houbo durante a d\u00e9cada de 1930 na parte m\u00e1is meridional de Nou Barris. Prosperitat estaba situado sobre a v\u00eda do tren que despois ser\u00eda a Avenida Meridiana. A cooperativa limitaba co antigo mas de Can Drag\u00f3 e s\u00f3 hab\u00eda un pequeno conxunto de casas. Dentro do proxecto de expansi\u00f3n de construci\u00f3n de vivendas na cidade motivada polo importante aumento de poboaci\u00f3n e promocionado polo propietario da mas\u00eda, constru\u00edronse varias casas ata a chegada da guerra civil e algunhas a\u00ednda perduran.\nA partir de 1957 o Plan Comarcal permite elaborar plans parciais para desenvolver o crecemento do barrio. En pouco m\u00e1is de 15 anos o barrio sufriu unha profunda transformaci\u00f3n coa chegada dos inmigrantes procedentes do resto de Espa\u00f1a e da construci\u00f3n especulativa que provocou a desaparici\u00f3n dos soares.\nRENFE levantou barracas de madeira preto do mas de Can Drag\u00f3, onde viv\u00edan os seus ferroviarios nunhas condici\u00f3ns p\u00e9simas. En 1973 a\u00ednda perduraban. Na d\u00e9cada de 1960 un construtor chamado Llobet levantou un conxunto de pisos no Pla de Santa Engr\u00e0cia e vendeunos d\u00faas ou tres veces. Cando foi descuberto paralizouse a construci\u00f3n, os compradores quedaron sen casa e foron ocupadas por xitanos que as converteron en barracas, ata que a Asociaci\u00f3n de Propietarios e Contribu\u00edntes de Les Roquetes pediu a intervenci\u00f3n das autoridades. En 1983 foron a vivir a pisos entre as avenidas Meridiana e Rio de Janeiro.\nNas d\u00e9cadas de 1990 e 2000 realiz\u00e1ronse novas obras e proxectos para mellorar o urbanismo e os equipamentos do barrio."}
{"id": "255034", "revid": "23204", "url": "https://gl.wikipedia.org/wiki?curid=255034", "title": "La Guineueta", "text": "La Guineueta \u00e9 un barrio do distrito de Nou Barris da cidade de Barcelona. O barrio limita cos de Canyelles, Verdum, Porta, El Tur\u00f3 de la Peira e Torre Bar\u00f3. Situado nunha das zonas m\u00e1is c\u00e9ntricas do distrito, aglutina dous grandes pol\u00edgonos de vivendas.\nNa parte norte do barrio at\u00f3pase o pol\u00edgono da Guineueta, constitu\u00eddo por edificios de catro plantas con pisos pequenos pero ben distribu\u00eddos. Un dos principais atractivos deste sector son os espazos axardinados existentes entre os bloques, que se realizaron durante os anos noventa e que converten o barrio nunha aut\u00e9ntica cidade xard\u00edn. Pero, quizais, o espazo estrela deste sector \u00e9 o Parque da Guineueta, unha gran zona verde con configuraci\u00f3n de parque cl\u00e1sico que achega unha nota de natura e frescura ao distrito.\nNa parte sur do barrio at\u00f3panse os pol\u00edgonos de vivendas de Barcinova e Calinova, constru\u00eddos durante a d\u00e9cada de 1960. Ambos grupos de vivendas at\u00f3panse separados polo paseo Valldaura, que coa s\u00faa remodelaci\u00f3n realizada no ano 1998 converteuse nun eixo unificador das zonas norte e sur do barrio grazas \u00e1s s\u00faas amplas beirarr\u00faas, os pavimentos de calidade, os espazos axardinados e a iluminaci\u00f3n de dese\u00f1o orixinal.\nTodo o conxunto at\u00f3pase rodeado polo moderno Parque Central de Nou Barris, un gran proxecto urban\u00edstico que se est\u00e1 levando a cabo en d\u00faas fases e que, un golpe finalizado, estenderase ata a praza Karl Marx constitu\u00edndo o segundo parque m\u00e1is grande da cidade."}
{"id": "255035", "revid": "1131", "url": "https://gl.wikipedia.org/wiki?curid=255035", "title": "Manuel Vi\u00f1o Gallego", "text": "Manuel J. Vi\u00f1o Gallego, finado en Calo (Teo) o 31 de agosto de 1944, foi un agrarista e pol\u00edtico galego.\nTraxectoria.\nComerciante en Calo. Foi elixido concelleiro en Teo en 1909. Vencellado \u00e1 da Sociedad de Agricultores y Ganaderos de Calo. Foi elixido alcalde de Teo en 1932 e permaneceu no cargo ata marzo de 1936."}
{"id": "255036", "revid": "98629", "url": "https://gl.wikipedia.org/wiki?curid=255036", "title": "O fuxitivo (filme de 1993)", "text": "O fuxitivo (en ) \u00e9 un filme estadounidense de acci\u00f3n dirixido por Andrew Davis que se estreou en 1993. Bas\u00e9ase na serie de televisi\u00f3n \"The Fugitive\" creada por Roy Huggins.\nEstreouse en galego na TVG o 27 de novembro de 2011.\nSinopse.\nA vida do doutor Richard Kimble, un reputado cirurxi\u00e1n que ten unha fermosa esposa e unha luxosa casa nun elegante barrio de Chicago, desfaise o d\u00eda en que a s\u00faa muller \u00e9 asasinada por un misterioso manco. Kimble \u00e9 acusado do crime e \u00e9 condenado a morte. Mentres \u00e9 trasladado \u00f3 c\u00e1rcere, o autob\u00fas onde viaxa sofre un accidente que facilita a fuga de varios presos, entre eles o propio Kimble. O detective Samuel Gerard consegue atrapar a t\u00f3dolos pr\u00f3fugos ag\u00e1s \u00f3 escorregadizo Kimble. Unha vez en liberdade, Kimble sabe moi ben que se quere probar a s\u00faa inocencia ter\u00e1 que atopar \u00f3 misterioso manco, \u00e1 vez que deber\u00e1 eludir a implacable persecuci\u00f3n do detective Gerard."}
{"id": "255037", "revid": "23204", "url": "https://gl.wikipedia.org/wiki?curid=255037", "title": "Porta, Barcelona", "text": "Porta \u00e9 un barrio do distrito de Nou Barris da cidade de Barcelona que limita co distrito de Sant Andreu pola avenida Meridiana. Os outros eixos principais que delimitan o barrio son a avenida de Fabra i Puig, a r\u00faa Doctor Pi i Molist, o paseo Vedum e o paseo de Valldaura.\nA historia deste barrio comeza en 1839 cando o antigo municipio de Sant Andreu de Palomar, debido ao aumento de poboaci\u00f3n, trasladou o seu cemiterio aos terreos do actual barrio de Porta. M\u00e1is tarde edific\u00e1ronse pequenas industrias e outras construci\u00f3ns arredor do cemiterio.\nA urbanizaci\u00f3n do sector continuou durante os s\u00e9culos XIX e XX e deu inicio ao barrio de Porta que quedou separado de Sant Andreu polas v\u00edas do ferrocarril da li\u00f1a de Zaragoza.\nCons\u00e9rvase no barrio Can Verdaguer, unha antiga mas\u00eda rural. Ten tam\u00e9n o Heron City, o maior centro de ocio do barrio, e El Corte Ingl\u00e9s de Can Drag\u00f3. Tam\u00e9n atopamos no barrio o Parque Deportivo de Can Drag\u00f3."}
{"id": "255038", "revid": "23204", "url": "https://gl.wikipedia.org/wiki?curid=255038", "title": "The Fugitive", "text": ""}
{"id": "255039", "revid": "89787", "url": "https://gl.wikipedia.org/wiki?curid=255039", "title": "San Cisco", "text": "San Cisco \u00e9 un cuarteto australiano de m\u00fasica indie pop formado en 2009, co nome orixinal de King George, en Fremantle, Western Australia. A banda est\u00e1 formada por Jordi Davieson (guitarra e vocalista), Josh Biondillo (guitarra e voces), Nick Garner (baixo) e Scarlett Stevens (bater\u00eda e voces)\u2014todos os membros, excepto Stevens, tocan o teclado. En novembro de 2011, asinou pola discogr\u00e1fica Albert Productions,a\u00ednda que se mudou para Fat Possum Records para o lanzamento do seu primeiro \u00e1lbum. En outubro de 2012, a banda describiu o seu ambiente como \"pantanoso, crocante, simplificado, complicado e indie\".\nHistoria.\nFormaci\u00f3n.\nOs membros de San Cisco foron ao mesmo instituto en Fremantle. O cantante e guitarrista Davieson e a bater\u00eda Stevens xa se co\u00f1ec\u00edan desde a nenez e formaron parte das bandas The Real Life Animators e The Flairz; ao mesmo tempo, Biondillo e Davieson compart\u00edan a mesma paix\u00f3n polo skate, a auga e a m\u00fasica. Stevens \u00e9 filla de Phil Stevens, quen fundou Jarrah Records xunto con John Butler Trio e The Waifs, d\u00faas bandas que tam\u00e9n dirixe. Biondillo explica que: \u00abComezei a tocar a guitarra cando estaba no instituto, en segundo ou terceiro, a\u00ednda que tocaba sobre todo no meu cuarto. Continuei facendo isto at\u00e9 que co\u00f1ec\u00edn a Jordi e comezamos a improvisar xuntos.\u00bb\nA finais de 2009, Davieson, Stevens, e Biondillo comezaron a tocar m\u00fasica xuntos e posteriormente se lles uniu o baixista Gardner. Nun comezo cham\u00e1banse \"King George\", a\u00ednda que mudaron o seu nome para \u00abSan Cisco\u00bb despois de lles preguntaren aos seus amigos e fans. Segundo a banda: Non hai ningunha relaci\u00f3n entre a cidade de San Francisco e o noso nome. ... A raz\u00f3n da escolla deste nome \u00e9 porque non significa nada; coma un lenzo en branco que podiamos pintar como quix\u00e9ramos\u00bb.\n\"Golden Revolver\" EP.\nA finais de 2010, San Cisco gravou o seu primeiro EP \"Golden Revolver\" en Perth, Western Australia nos Blackbird Studios. As cinco canci\u00f3ns do EP foron coproducidas polo bater\u00eda de Little Birdy Matt Chequer e o experimentado enxe\u00f1eiro e produtor Steven Schram (Little Birdy, The Waifs, Cat Empire e Little Red). \u00abGolden Revolver\u00bb, o sinxelo principal do EP aclamado pola cr\u00edtica, recibiu unha intensa transmisi\u00f3n pola radio nacional australiana Triple J. O DJ da radio XFM London Mike Walsh fixo o seguinte comentario sobre \u00abGolden Revolver\u00bb: \u00abSe me presentase nesta canci\u00f3n como novo sinxelo de Vampire Weekend, non estar\u00eda decepcionado\u00bb.\nO videoclip para \"Golden Revolver\" mostra a banda mentres navegan polo r\u00edo do occidente australiano Margaret River nun barco improvisado. O segundo sinxelo da banda \u00abGirls Do Cry\u00bb e unha versi\u00f3n do sinxelo de 2010 da banda de Perth Tame Impalatam\u00e9n aparecen no EP. Antes da sa\u00edda de \"Golden Revolver\", fix\u00e9ranlle unha recesi\u00f3n \u00e1 banda nun episodio en decembro de \"Triple J Unearthed\".\n\"Awkward\" EP.\nO segundo EP da banda, \"Awkward\", foi lanzado en febreiro de 2012 e o concepto detr\u00e1s do t\u00edtulo da canci\u00f3n foi revelado nunha entrevista entre bastidores con Davieson: \"\u00c9 unha historia un pouco rara sobre un acosador na que que aparecemos Scarlett e m\u00e1is eu. \u00c9 pura invenci\u00f3n\". A gravaci\u00f3n foi lanzada a trav\u00e9s da compa\u00f1\u00eda do grupo Island City Records, que contou coa distribuci\u00f3n da empresa MGM. A p\u00e1xina web de Uber Rock anunciou que o EP fora ben recibido pola prensa e radio brit\u00e1nicas e que ab anda recibira o apoio de medios de comunicaci\u00f3n coma \"NME\", \"This Is Fake DIY\", XFM, BBC 6Music, Absolute Radio, Betacross, BBC Radio 1 e Amazing Radio.\nO 27 de abril de 2013, o videoclip de \"Awkward\", publicado pola banda na s\u00faa canle de YouTube \"sanciscomusic\", recibiu m\u00e1is de 4,1 mill\u00f3ns de visitas (o v\u00eddeo foi dirixido por Andrew Nowrojee).\n\"San Cisco\".\nA finais de 2011, a banda asinou con Albert Productions, fogar de bandas como AC/DC e Megan Washington (o selo describe o son de San Cisco coma \u00abun low-fi garage pop \u00e1spero\u00bb mesturado con \u00abbrillantes anzois pegadizos\u00bb. Por\u00e9n, en setembro de 2012, a banda deixou Albert Productions para unirse \u00e1 ali\u00f1aci\u00f3n do selo estadounidense Fat Possum Records (un trato feito en conxunto conRCA Records\u2014para o lanzamento do seu primeiro \u00e1lbum \"San Cisco\" en todos os pa\u00edses, menos en Australia, o 23 de novembro de 2012; en Australia, a banda decidiu lanzalo cos sinxelos \"Wild Things\" e \"Fred Astaire\", por medio de Island City Records.\nA banda \u00e9 o primeiro grupo australiano en asinar co selo Fat Possum; outras bandas que forman parte deste selo son The Black Keys, Spiritualized, Townes Van Zandt e Dinosaur Jr. O selo describe \u00e1 banda na s\u00faa web da seguinte maneira: \u00abNun ano de mega\u00e9xitos virais de Down Under, un obstinato de catro xoves amigos amantes da m\u00fasica chegaron aos niveis m\u00e1is altos das listaxes pop australianas cun verme auditivo intoxicante dunha canci\u00f3n chamada \u00abAwkward\u00bb ... Se pensamos cal ser\u00edaa canci\u00f3n do outono, esta \u00e9 a resposta.\u00bb Isto foi o que exclamaron cando se lles falou sobre o contrato con Fat Possum:\u00abXenial! Fat Possum \u00e9 espectacular. Estamos desexando formar parte do selo.\u00bb\nO videoclip de \"Wild Things\", o primeiro sinxelo do seu primeiro \u00e1lbum, foi publicado na canle de Youtube da banda o 16 de outubro de 2012 e foi dirixido por Kasimir Burgess. Al\u00e9n diso, o sinxelo tam\u00e9n tivo a s\u00faa preestrea na p\u00e1xina da radio nacional australiana Triple J. No seu primeiro \u00e1lbum tam\u00e9n hai unha pista adicional que se chama \u00abJohn's Song\u00bb, na que s\u00f3 participa Davieson cantando e tocando a guitarra.\nSan Cisco gravou unha versi\u00f3n da canci\u00f3n de Daft Punk \"Get Lucky\" para a secci\u00f3n \"Like A Version\" da radio nacional australiana Triple J o 30 de maio de 2013. A banda emprega o slap e os bongos para a s\u00faa interpretaci\u00f3n e tam\u00e9n incorpora a canci\u00f3n de N.E.R.D Hypnotize U\".\nPremios e galard\u00f3ns.\nNa conta atr\u00e1s dos Triple J Hottest 100 de 2011, \u00abAwkward\u00bb obtivo a s\u00e9tima posici\u00f3n e foi a primeira aparaci\u00f3n dentro desta listaxe. A canci\u00f3n \u00abAwkward\u00bb tam\u00e9n ga\u00f1ou o \u00abSinxelo m\u00e1is popular\u00bb e o \u00abVideoclip m\u00e1is popular\u00bb nos premios de 2012 da Western Australian Music Industry (WAMI). A banda foi nomeada a un Unearthed J Award en novembro de 2011.\nEn decembro de 2012, Triple J anunciou que os seus ouvintes colaron a \"San Cisco\" na d\u00e9cima posici\u00f3n dos seus dez mellores \u00e1lbums. No 2012 Hottest 100 os sinxelos \u00abWild Things\u00bb e \u00abFred Astaire\u00bb alcanzaron o n\u00famero 53 e 48, respectivamente.\nXira.\nMentres \"Golden Revolver\" ga\u00f1aba popularidade, San Cisco actuou en numerosos festivais en 2011, como o Fuse Festivalde Adelaide, BIGSOUND en Brisbane, a secci\u00f3n Melbourne, Victoria do St Jerome's Laneway Festival, o Pyramid Rock Festival na Phillip Island de Victoria, o Peats Ridge Festival en New South Wales' o Glenworth Valley, nas paradas de Australia Occidental dos festivais Big Day Out Groovin' the Moo. A banda tam\u00e9n acompa\u00f1ou a bandas australianas como The Grates, Jebediah e Architecture in Helsinki, e apareceu na versi\u00f3n australiana de BalconyTV (gravada en Brisbane, Queensland) e \"3 News\".\nAntes de lanzar o seu primeiro \u00e1lbum, a banda completou a s\u00faa primeira xira europea en outubro de 2012 e apareceu no CMJ Festival que se celebra en Nova York. Writing for the Bullett website, Luke O'Neil presentou \u00e1 banda escribiu no web de Bullet unha presentaci\u00f3n positiva da actuaci\u00f3n da banda no CMJ:\nBetter Mellor non planear nada e esperar que accidentalmente atopes algo que non quer\u00edas ver e evitar decepci\u00f3ns. Foi o que aconteceu onte \u00e1 noite ... Descubr\u00edn a unha banda australiana chamada San Cisco na s\u00faa actuaci\u00f3n, e contra todas as probabilidades, os seus ventosos encantos indie (unha mistura entre Vampire Weekend e Arctic Monkeys, tirou o meu primeiro sorriso da noite). \nO 8 de febreiro de 2013, a banda comezou a s\u00faa primeira xira polos Estados Unidos, sendo abreconcertos de The Vaccines no Turner Hall Ballroom en Milwaukee, Wisconsin.\nRecentemente, San Cisco comezou a actuar por Europa coma abreconcertos de Darwin Deez e Kaela Slavik.\nInfluencias.\nA banda nomea a MGMT, The Flaming Lips e Vampire Weekend como as s\u00faas principais influencias para escribir as canci\u00f3ns e. Al\u00e9n diso, en xaneiro de 2011, Stevens traballou nunha tenda de discos, o que lle permitiu \u00e1 banda ter un vencello que \u00abproporciona novas influencias e ideas, que podemos usar na nosa m\u00fasica\u00bb.\nOutros proxectos.\nStevens encargouse dos coros na canci\u00f3n \u00abGo\u00bb do grupo Bob Evans, no seu cuarto \u00e1lbum \"Familiar Stranger\"."}
{"id": "255040", "revid": "6266623", "url": "https://gl.wikipedia.org/wiki?curid=255040", "title": "Fernando Cortizo", "text": "Fernando Cortizo Rodr\u00edguez, nado en 1973 en Santiago de Compostela, \u00e9 un director e guionista galego.\nTraxectoria.\nTras exercer un tempo como veterinario, comezou a interesarse polo cine de imaxe real, e realizou d\u00faas curtametraxes de imaxe real, para logo pasar \u00e1 animaci\u00f3n en \"stop motion\" coa curtametraxe \"Black Cat Spantat\". Tras esta primeira experiencia, en 2007 creou Artefacto Producciones, onde realizou \"O Boiro\", \"O Ladr\u00f3n de Bonecas\", \"Leo\", \"Sombras na noite\" e \"Promesa\".\nEn 2009 comezou a produci\u00f3n da s\u00faa primeira longametraxe, \"O Ap\u00f3stolo\", sendo o primeiro filme europeo en \"stop motion\" estereosc\u00f3pico. Para o proxecto conseguiu involucrar a t\u00e9cnicos procedentes das maiores produci\u00f3ns mundiais, as\u00ed como \u00f3 m\u00fasico norteamericano Philip Glass para a realizaci\u00f3n da banda sonora. O filme foi ga\u00f1ador de numerosos premios internacionais como: Premio do P\u00fablico ANNECY (Francia 2013), Premio do Xurado Fantasporto (Portugal 2013), Ga\u00f1ador de Animamundi (Brasil 2013), mellor filme Animpact (Corea 2013), mellor filme Expotoons (Arxentina 2012), ademais dun nomeamento nos Premios Goya 2013, na categor\u00eda mellor filme de animaci\u00f3n."}
{"id": "255041", "revid": "1131", "url": "https://gl.wikipedia.org/wiki?curid=255041", "title": "Espi\u00f1eireda de Ancares", "text": "Espi\u00f1eireda de Ancares (\"Espinareda de Ancares\" en castel\u00e1n e oficialmente) \u00e9 un lugar pertencente ao concello leon\u00e9s de Cand\u00edn, situado na bisbarra do Bierzo.\nSegundo datos do INE en 2012 ti\u00f1a 16 habitantes. O lugar sufriu un proceso severo de despoboaci\u00f3n ao igual ca os demais lugares e aldeas dos Ancares. A lingua que falan os habitantes de Espi\u00f1eireda de Ancares \u00e9 un dialecto do galego chamado ancar\u00e9s.\nPatrimonio.\nEspi\u00f1eireda de Ancares contaba a finais dos oitenta con varias pallozas en bo estado de conservaci\u00f3n e h\u00f3rreos. Hoxe en d\u00eda moitas das pallozas substitu\u00edron os seus \"teitos\" por tellados de lousa para facer m\u00e1is c\u00f3modo a s\u00faa habitabilidade, mentres que outras est\u00e1n nun estilo ruinoso. Na actualidade, moitas das casas de estilo tradicional foron reformadas e reconstru\u00eddas polos seus habitantes, convert\u00e9ndose en casas m\u00e1is modernas e confortables, pero perdendo o encanto das vivendas de antano; a pesar disto a\u00ednda quedan algunhas casas de estilo tradicional ancar\u00e9s. A Igrexa de Espi\u00f1eireda de Ancares enc\u00f3ntrase en bo estado de conservaci\u00f3n. Ti\u00f1a unhas camp\u00e1s antigas con inscrici\u00f3ns, pero foron cambiadas. . Na praza cons\u00e9rvase unha fonte de estilo tradicional.\nA contorna de Espi\u00f1eireda de Ancares \u00e9 o seu principal atractivo, pois est\u00e1 rodeado por monta\u00f1as e dunha gran riqueza estamental.\nFestas.\nA principal festa de Espi\u00f1eireda de Ancares \u00e9 a da Virxe dos Dores, o primeiro domingo de xu\u00f1o."}
{"id": "255043", "revid": "1888", "url": "https://gl.wikipedia.org/wiki?curid=255043", "title": "Jos\u00e9 Rodr\u00edguez V\u00e1zquez (pol\u00edtico)", "text": "Jos\u00e9 Rodr\u00edguez V\u00e1zquez, co\u00f1ecido como V\u00e1zquez de Calo e V\u00e1zquez da Xesta, nado en 1904 e finado en Calo en decembro de 1965, foi un mestre e pol\u00edtico galego.\nTraxectoria.\nMestre. Representante dos obreiros de Teo nas folgas de 1931-1932. Membro do Partido Galeguista desde 1932. Foi nomeado alcalde de Teo o 16 de marzo de 1936 e permaneceu no cargo ata a golpe de Estado do 18 de xullo de 1936. Foi detido e condenado a cadea perpetua. Foi multado con 500 pesetas pola Comandancia Militar de Santiago de Compostela en setembro de 1937 por \"manifesta desafecci\u00f3n ao Movemento Nacional con motivo dun acto patri\u00f3tico celebrado en Calo\". Conmutada a pena, ao sa\u00edr da prisi\u00f3n exiliouse na Arxentina despois de pasar por Portugal. Na Arxentina estivo vencellado a Manuel Puente, traballou para o Consello de Galiza e colaborou en \"A Nosa Terra\", \"El Orensano\" e \"Opini\u00f3n Gallega\". Retornou a Galicia en 1947.\nVida persoal.\nCasou con Adelina Mourullo Otero e foi pai de Gonzalo Rodr\u00edguez Mourullo."}
{"id": "255044", "revid": "25871", "url": "https://gl.wikipedia.org/wiki?curid=255044", "title": "Gran Premio do Reino Unido de 1973", "text": "O Gran Premio do Reino Unido de 1973 foi unha carreira de automobilismo de F\u00f3rmula Un, celebrada o 14 de xullo de 1973 no circu\u00edto de Silverstone, Northamptonshire e Buckinghamshire, Inglaterra. Foi a novena carreira do Campionato do Mundo da tempada de .\nInforme da carreira.\nA carreira \u00e9 co\u00f1ecida polo choque en cadea na primeira volta que finalmente causou a retirada de once veh\u00edculos. O accidente ocorreu cando Jody Scheckter que \u00eda cuarto trompeou no centro da pista na sa\u00edda de Woodcote (a \u00faltima curva) ao final da primeira volta, facendo que moitos outros coches chocaran e estrel\u00e1ranse. A carreira det\u00edvose ao final da segunda volta, polo choque en cadea, e reiniciouse na distancia inicial. Andrea de Adamich retirouse do deporte logo desta carreira debido \u00e1s lesi\u00f3ns recibidas no accidente. Nove autom\u00f3biles foron eliminados no choque en cadea (inclu\u00edndo os tres coches de fabrica de Surtees), 18 veh\u00edculos comezaron no reinicio dos 29 coches que comezaron (David Purley e Graham McRae tam\u00e9n quedaron f\u00f3ra da carreira na primeira volta en incidentes separados).\nNa primeira volta, unha r\u00e1pida sa\u00edda de Jackie Stewart levouno do cuarto ao primeiro lugar en menos de media volta. Na curva Becketts (que era a terceira das oito curvas do circu\u00edto orixinal de Silverstone) Stewart apurou a freada e pasou ao l\u00edder da carreira Ronnie Peterson tomando a dianteira. Desafortunadamente para Stewart, o gran choque en cadea ao final da primeira volta provocou que a carreira fora reiniciada e tivo que empezar de novo cuarto. Esta vez foi Niki Lauda quen tivo un excelente comezo e colocouse segundo detr\u00e1s de Peterson, con Stewart terceiro. Stewart pasou a Lauda na segunda volta, e logo atacou a Peterson. Na sexta volta, Stewart intentou de novo pasar a Peterson para ser l\u00edder, pero o piloto sueco pechou a porta, Stewart perdeu o control do seu Tyrrell e trompeou no espeso c\u00e9spede. Malia que foi capaz de continuar, Stewart rexistrou o seu peor resultado da tempada: o 10\u00ba lugar dos 13 finalistas.\nOutra notable pilotaxe f\u00edxoa James Hunt no seu Hesketh Racing March, que correu na maior parte da carreira en cuarta posici\u00f3n e tomou parte na batalla a 4 bandas polo liderado entre el, Peterson, Denny Hulme e Peter Revson. O piloto americano Revson ga\u00f1ou o seu primeiro Gran Premio con 2\u00b48 segundos sobre Peterson, e \u00eda a ga\u00f1ar de novo en Mosport no Canad\u00e1. S\u00f3 8 meses despois da s\u00faa primeira vitoria na F1 en Silverstone, morrer\u00eda nun accidente nas probas previas en Kyalami en Sur\u00e1frica pilotando un Shadow."}
{"id": "255046", "revid": "22795", "url": "https://gl.wikipedia.org/wiki?curid=255046", "title": "Gadiculus", "text": ""}
{"id": "255047", "revid": "22795", "url": "https://gl.wikipedia.org/wiki?curid=255047", "title": "Gadiculus argenteus", "text": ""}
{"id": "255048", "revid": "98629", "url": "https://gl.wikipedia.org/wiki?curid=255048", "title": "Vacas (filme)", "text": "Vacas \u00e9 un filme dirixido por Julio Medem que se estreou en 1992. Protagonizada por Carmelo G\u00f3mez, Emma Su\u00e1rez, Ana Torrent e Karra Elejalde. Conta a historia dunha inquietante saga familiar ambientada no Pa\u00eds Vasco rural. O filme percorre a historia entrelazada de tres xeraci\u00f3ns de d\u00faas familias veci\u00f1as entre 1875 e 1936. \u00c9 a primeira longametraxe de Julio Medem, coa cal ga\u00f1ou o Premio Goya \u00f3 mellor director novel en 1992. Contou na direcci\u00f3n art\u00edstica coa colaboraci\u00f3n do pintor Vicente Ameztoy.\nSinopse.\n\u00d3 longo de tres xeraci\u00f3ns, d\u00faas familias dun pequeno val guipuscoano mante\u00f1en relaci\u00f3ns tortuosas, marcadas pola violencia e as paix\u00f3ns. A historia comeza en 1875. Nunha trincheira carlista, durante a guerra, un aizkolari logra salvar a vida manch\u00e1ndose co sangue dun dos mortos, e deix\u00e1ndose amontoar cos cad\u00e1veres. A presenza dunha vaca prod\u00facelle unha estra\u00f1a sensaci\u00f3n, que o obsesionar\u00e1."}
{"id": "255049", "revid": "5863", "url": "https://gl.wikipedia.org/wiki?curid=255049", "title": "Unha semani\u00f1a enteira", "text": "Unha semani\u00f1a enteira \u00e9 o cuarto \u00e1lbum musical do grupo Treixadura. Neste traballo, o repertorio vocal cobra unha maior importancia con respecto a outras entregas discogr\u00e1ficas, e o Orfe\u00f3n Treixadura comparte protagonismo coa formaci\u00f3n gaiteira."}
{"id": "255050", "revid": "98629", "url": "https://gl.wikipedia.org/wiki?curid=255050", "title": "Chamada a un reporteiro", "text": "Chamada a un reporteiro (en ) \u00e9 un filme estadounidense dirixido por Phillip Borsos que se estreou en 1985. Bas\u00e9ase na novela \"In the Heat of the Summer\" de John Katzenbach. Estreouse en galego na TVG o 24 de decembro de 2005.\nSinopse.\nO xornalista Malcolm Anderson, canso de cubrir a cr\u00f3nica de sucesos nun peri\u00f3dico de Miami, decidiu renunciar \u00f3 seu posto para trasladarse a unha pequena vila. Pero, antes de facelo, un asasino ch\u00e1mao por tel\u00e9fono e comun\u00edcalle que volver\u00e1 a matar. Dende ent\u00f3n, as chamadas e os crimes vanse sucedendo, de xeito que Malcolm vese completamente atrapado polo caso."}
{"id": "255051", "revid": "5863", "url": "https://gl.wikipedia.org/wiki?curid=255051", "title": "Esa si que \u00e9 mui\u00f1ada", "text": "Esa si que \u00e9 mui\u00f1ada \u00e9 o quinto \u00e1lbum musical do grupo Treixadura. Para este proxecto, Treixadura contou coa colaboraci\u00f3n da \"Agrupaci\u00f3n Musical do Rosal\" (O Rosal), a \"Coral de Ruada\" (Ourense), o \"Real Coro Toxos e Froles\" (Ferrol), \"Cantigas e Agarimos\" (Santiago de Compostela) e o coro C\u00e1ntigas da Terra (A Coru\u00f1a)."}
{"id": "255052", "revid": "22570", "url": "https://gl.wikipedia.org/wiki?curid=255052", "title": "Shemekia Copeland", "text": "Shemekia Copeland, nada o 10 de abril de 1979 en Harlem, Nova York, \u00e9 unha cantante estadounidense de blues el\u00e9ctrico, gospel e rhythm and blues. Estivo en Galicia polo XXI Festival Internacional de Jazz e Blues de Pontevedra o 19 de xullo de 2013 na Praza da Ferrer\u00eda."}
{"id": "255053", "revid": "89787", "url": "https://gl.wikipedia.org/wiki?curid=255053", "title": "Faneca prateada", "text": "A faneca prateada, \"Gadiculus argenteus\" Guichenot, 1850, tam\u00e9n co\u00f1ecida \u00e1s veces como corbelo prateado, \u00e9 un peixe oste\u00edctio gadiforme da familia dos g\u00e1didos, \u00fanico representante do x\u00e9nero \"Gadiculus\".\nCaracter\u00edsticas.\n\u00c9 un peixe pequeno, duns 11\u00a0cm de lonxitude (m\u00e1ximo, 15\u00a0cm), de corpo moderadamente alongado, cuberto de escamas grandes, delgadas e facilmente caducas, de coloraci\u00f3n rosa prateada no dorso e nos flancos, e prateada na rexi\u00f3n ventral e a ambos os lados da cabeza; as aletas son case transparentes e de cor cincenta. Na cabeza presenta o maxilar inferior proxectado lixeiramente respecto do superior, a boca oblicua, con dentes moi pequenos dispostos nunha banda estreita en ambos os maxilares e, \u00e1s veces, no v\u00f3mer; carece de barbelas; os ollos son grandes, cun di\u00e1metro superior \u00e1 lonxitude do foci\u00f1o. As aletas peitorais son pequenas e arredondadas; e as pelvianas a\u00ednda m\u00e1is curtas. A li\u00f1a lateral e descontinua, e vai desde a segunda metade da base da terceira aleta dorsal at\u00e9 a parte superior da cabeza, onde remata en tres cavidades mucosas .\nDistribuci\u00f3n e h\u00e1bitat.\n\u00c9 un peixe de augas mari\u00f1as, pel\u00e1xico e non migratorio, que habita no Atl\u00e1ntico nororiental, desde Islandia e Noruega at\u00e9 Marrocos e as costas do S\u00e1hara Occidental, e no Mediterr\u00e1neo occidental, at\u00e9 Italia e Tunisia, nadando en cardumes entre os 100 e os 1.000 m de profundidade sobre fondos *fangosos, de grava ou rochosos.\nSubespecies.\nDist\u00ednguense d\u00faas subespecies:\nBiolox\u00eda.\nAlim\u00e9ntase de pequenos crust\u00e1ceos e quizais tam\u00e9n de an\u00e9lidos poliquetos.\nA s\u00faa esperanza de vida ao nacer \u00e9 de 3 anos.\nA reproduci\u00f3n ocorre, no Mediterr\u00e1neo occidental e a ambos os lados do estreito de Xibraltar, en inverno. Nas costas galegas, de xaneiro a febreiro.\nPesca.\nP\u00e9scase e comercial\u00edzase, pero ten pouca importancia comercial; \u00e1s veces p\u00e9scase para usalo como carnada. Por\u00e9n, o seu agrad\u00e1bel sabor fai que alcance elevados prezos nalg\u00fans mercados."}
{"id": "255054", "revid": "98629", "url": "https://gl.wikipedia.org/wiki?curid=255054", "title": "Presidente de Albania", "text": "O Presidente de Albania \u00e9 o xefe de Estado, escollido para un per\u00edodo de 5 anos pola Asemblea da Rep\u00fablica por voto secreto. Necesita recibir o 50% m\u00e1is un dos votos de t\u00f3dolos deputados. O actual presidente \u00e9 Bujar Nishani, escollido en xullo de 2012.\nO presidente ten poder para garantir a observaci\u00f3n da constituci\u00f3n do pa\u00eds e todas as leis, e tam\u00e9n \u00e9 o comandante en xefe das forzas armadas. Exerce os poderes da Asemblea da Rep\u00fablica mentres esta no estea en sesi\u00f3n. "}
{"id": "255055", "revid": "5863", "url": "https://gl.wikipedia.org/wiki?curid=255055", "title": "Taboada Chivite", "text": ""}
{"id": "255056", "revid": "98629", "url": "https://gl.wikipedia.org/wiki?curid=255056", "title": "Carnada", "text": "Ch\u00e1mase carnada, ou engado, a calquera alimento ou substancia que o imita utilizados para atraer a unha presa, na pesca e na caza.\nO obxecto da carnada \u00e9 o de atraer a un animal (peixe, crust\u00e1ceo ou molusco) a a unha trampa (por exemplo, unha nasa) e, nos casos dos peixes, sobre todo a que mordan un anzol. Na caza, o de atraer ao animal ao lugar onde se encontra o cazador, ou a unha trampa.\nA carnada na pesca.\nO termo util\u00edzase especialmente con respecto \u00e1 pesca con anzol (corric\u00e1n, palangre, li\u00f1a, con cana etc.). A carnada p\u00ednchase no anzol de xeito que o peixe poida quedar enganchado nel no momento en que se disp\u00f3n a comela.\nNa pesca deportiva tradicionalmente as mi\u00f1ocas, insectos e peixes m\u00e1is pequenos utiliz\u00e1banse adoito para este prop\u00f3sito. Por\u00e9n, o uso de carnadas naturais foi restrinxido en moits zonas de Espa\u00f1a, debido \u00e1 s\u00faa alta eficacia. No seu lugar, os pescadores utilizan carnadas sint\u00e9ticas, e onxectos como as \"cucharillas\".\nAdemais das carnadas de pl\u00e1stico os pescadores comezaron a utilizar engados electr\u00f3nicos para atraeren aos peixes.\nDebido ao risco de transmitir enfermidades, a troita e o salm\u00f3n non deben ser utilizados como ccarnada.\nAs carnadas naturais poden dividirse en:\nEntre as carnadas artificiais enc\u00f3ntranse:\nA carnada na caza.\nO uso de engados \u00e9 unha pr\u00e1ctica com\u00fan na caza do leopardo nos safaris. Un pequeno ant\u00edlope morto (ou unha cabra), col\u00f3case na parte alta dunha \u00e1rbore para enganar ao leopardo. O cazador sit\u00faase, agochado, a unha distancia de tiro e axexa ao animal, xeralmente de noite, para matalo cando vai a coller o engado.\nO engado tam\u00e9n se usa, en determinados pa\u00edses, para a caza do oso. Nas zonas de caza p\u00f3dense encontrar adoito engados \u00e1 venda nas gasolineiras e os almac\u00e9ns de artigos de caza. O engado consiste nun pouco de substancia, a mi\u00fado melaza doce, combinada con algunha outra substancia arom\u00e1tica, por exemplo carne ou peixes putrefactos. Col\u00f3casde a engado, e o cazador espera baixo cuberto \u00e1 s\u00faa presa."}
{"id": "255057", "revid": "22795", "url": "https://gl.wikipedia.org/wiki?curid=255057", "title": "Engado", "text": ""}
{"id": "255059", "revid": "22570", "url": "https://gl.wikipedia.org/wiki?curid=255059", "title": "Barcelona. Calidoscopio callejero, mar\u00edtimo y campestre de Camilo Jos\u00e9 Cela para el Reino y Ultramar", "text": "Barcelona. Calidoscopio callejero, mar\u00edtimo y campestre de Camilo Jos\u00e9 Cela para el Reino y Ultramar \u00e9 un libro de viaxes de Camilo Jos\u00e9 Cela, publicado en 1970 pola editorial barcelonesa Noguer, con acuarelas de Federico Lloveras.\nTrama.\nO libro fala de diversos lugares destacados da vila de Barcelona, como o Monte T\u00e0ber, a pla\u00e7a del Rei, a Catedral, a Pla\u00e7a Nova, o Palau de la Generalitat, a Igrexa de Santa Maria del Pi, o porto, La Barceloneta, a Ciutadella, Santa Maria del Mar, o museo de Pablo Picasso, o Palau de la M\u00fasica Catalana, Montju\u00efc, El Poble-sec, San Pau del Camp, La Rambla, o Hospital de la Santa Creu, a Pla\u00e7a de Catalunya, La Pedrera, a Sagrada Familia, Pedralbes ou o parque G\u00fcell. Remata falando do baile tradicional catal\u00e1n, a sardana.\nNarraci\u00f3n.\nA obra est\u00e1 narrada en terceira persoa polo autor, que se fai chamar \"amanuense\", ao entender que o texto lle \u00e9 ditado. Usa un vocabulario moi rico, con numerosas referencias \u00e1 lingua catal\u00e1 e con citas en galego, italiano (un verso de Petrarca).\nFala da historia de Barcelona, e adoito en vez de indicar directamente a cando aconteceron os sucesos, ref\u00edrese a efem\u00e9rides que tiveron lugar no mesmo ano. Ref\u00edrese a numerosos cap\u00edtulos violentos da historia da cidade, como a Semana Tr\u00e1xica, mais evitando referirse a que foron conflitos xurdidos por loitas obreiras. Ao tempo, evita referirse ao acontecido na cidade durante a guerra civil. Con todo, malia ser un libro editado durante o Franquismo, cando a\u00ednda estaba vixente a censura, hai cr\u00edticas a feitos acontecidos durante esa \u00e9poca, como certas mudanzas nos nomes de r\u00faas e avenidas."}
{"id": "255060", "revid": "5863", "url": "https://gl.wikipedia.org/wiki?curid=255060", "title": "Anzol", "text": "Un anzol ou brinca \u00e9 un dispositivo para a captura de [[peixes]] no que se coloca unha [[carnada]] para atraeren a estes, e que se engancha no padal, na boca e moi raramente, no corpo do peixe.\nOs anzois foron utilizados desde hai s\u00e9culos polos [[pesca]]dores para capturaren peixes tanto en [[auga doce|augas doces]] como nas augas salgadas.\nNo ano [[2005]], o anzol foi elixido pola revista \"Forbes\" como unha das vinte principais [[ferramenta]]s na historia da humanidade.\nOs anzois normalmente levan alg\u00fan tipo de carnada ou engado, todo iso enlazado por unha [[li\u00f1a]] ou tanza que conecta o peixe capturado co pescador.\nHai unha enorme variedade de anzois no mundo da pesca. Os tama\u00f1os, dese\u00f1os, formas e materiais son vari\u00e1beis en funci\u00f3n da finalidade prevista do anzol.\nForma e construci\u00f3n.\n[[Ficheiro:Anatomyofafishhook.jpg|miniatura|200px|Forma dun anzol (lenda en ingl\u00e9s).]]\nAs partes dun anzol son:\nA \"punta\", que \u00e9 a que penetra na boca do peixe.\nO \"ollo\", burato situado na parte oposta da punta, onde se empata a [[li\u00f1a]].\nA \"curva\" ou \"colo\", a parte do anzol que une a punta e o ollo.\nA \"brecha\" \u00e9 como se denomina a distancia que separa o colo e a punta.\nOs anzois contempor\u00e1neos est\u00e1n fabricados con [[aceiro]] de alto contido en [[carbono]], aceiro aleado con [[vanadio]], ou [[aceiro inoxidable]], segundo a aplicaci\u00f3n.\nA maior\u00eda dos anzois de calidade se c\u00f3brense con alg\u00fan tipo de anticorrosivo resistente, resistencia \u00e1 corrosi\u00f3n que se require cando se utilizan en auga salgada e mentres est\u00e1n almacenados.\nHistoria.\n[[Ficheiro:Metkrok av ben fr\u00e5n sten\u00e5ldern, funnen i Sk\u00e5ne.jpg|miniatura|80px|Anzol feito de [[\u00f3so]].]]\nO anzol, ou dispositivos similares, foi probabelmente utilizado polo ser humano durante miles de anos. Proba diso \u00e9 que se encontraron anzois en [[Palestina]] que datan de ao redor dos anos 7000 a.C.\nO home fixo anzois de todo tipo de materiais, inclu\u00edndo a [[madeira]], [[\u00f3so]]s de [[animal|animais]] e [[ser humano|humanos]], [[corno]]s, [[cuncha]]s, [[pedra]], [[bronce]], at\u00e9 o [[ferro]] e o [[aceiro]] na actualidade.\nEn moitos casos fix\u00e9ronse a partir de m\u00faltiplos materiais para aproveitar a forza e as caracter\u00edsticas positivas de cada material.\nOs [[Noruega|noruegueses]] na d\u00e9cada de [[1950]] a\u00ednda utilizaban madeira de [[xenebreiro]] para facer anzois.\nOs ganchos de aceiro de calidade comezaron a aparecer en [[Europa]] nos anos [[1600]] e a s\u00faa fabricaci\u00f3n converteuse nunha tarefa para os profesionais.\nNotas.\n[[Categor\u00eda:Pesca]]"}
{"id": "255061", "revid": "22795", "url": "https://gl.wikipedia.org/wiki?curid=255061", "title": "Brinca", "text": ""}
{"id": "255062", "revid": "15490", "url": "https://gl.wikipedia.org/wiki?curid=255062", "title": "Cornielles de Holanda", "text": "Cornielles de Holanda, chamado tam\u00e9n Cornelis de Holanda, foi un escultor do s\u00e9culo XVI de orixe flamenga que traballou en Galiza.\nObras.\nEn 1520 realizou o retablo da capela maior da catedral de Ourense. A peza ten cinco corpos e seis columnas, representando escenas da vida de Xes\u00fas Cristo e a Virxe Mar\u00eda. Destacan as esculturas da columna central de tres corpos, correspondentes a San Marti\u00f1o, a Asunci\u00f3n da Virxe e a Piedade.\nNa igrexa de Santiago de Betanzos fixo a capela de San Pedro e San Pablo, tam\u00e9n chamada do Arcediago, por ser encargada polo arcediago Pedro L\u00f3pez de Ben. O retablo, de estilo plateresco, encaixa coa b\u00f3veda de estilo g\u00f3tico tard\u00edo atribu\u00edda a Guill\u00e9n de Bourse. O conxunto compl\u00e9tase cos sepulcros do fundador e outros familiares e unha reixa g\u00f3tica de ferro fundido atribu\u00edda tam\u00e9n a Cornelis.\nNa catedral de Lugo constru\u00edu o retablo do altar maior, que sufriu graves danos no terremoto de Lisboa de 1755; os dous fragmentos maiores salvados enc\u00f3ntranse colocados nos extremos da nave do cruceiro do templo.\nNa bas\u00edlica de Santa Mar\u00eda a Maior de Pontevedra, aparece documentada a s\u00faa presenza a partir de 1538, cando deu poder a Sebasti\u00e1n Barros para \u00ablabrar e hedificar\u00bb na nave do lado nordeste. Participou na portada sur con J\u00e1come Garc\u00eda e en 1540 iniciou a gran fachada principal en colaboraci\u00f3n co mestre de obras da catedral, o portugu\u00e9s Jo\u00e3o Nobre \u00abpara hacerla entrambos a dos de por medio\u00bb. A fachada est\u00e1 constru\u00edda a xeito de retablo con tres corpos e numerosas figuras escult\u00f3ricas, similar \u00e1 custodia da catedral de Santiago realizada por Enrique de Arfe. No Museo de Pontevedra hai unha imaxe de San Sebasti\u00e1n atribu\u00edda a Cornelis.\nDese\u00f1ou tam\u00e9n a capela da Concepci\u00f3n da catedral de Santiago de Compostela e a capela do Hospital Real de Santiago."}
{"id": "255063", "revid": "1131", "url": "https://gl.wikipedia.org/wiki?curid=255063", "title": "Cornelis de Holanda", "text": ""}
{"id": "255065", "revid": "85894", "url": "https://gl.wikipedia.org/wiki?curid=255065", "title": "Osebe, Cacheiras, Teo", "text": "Osebe \u00e9 un lugar da parroquia de Cacheiras, no concello de Teo, na comarca de Santiago. Segundo o IGE en 2018 ti\u00f1a de 197 habitantes (104 mulleres e 93 homes), o que sup\u00f3n un aumento respecto do ano 1999 cando ti\u00f1a 197 habitantes.\nOsebe procede do lat\u00edn \"uilla eusebius\", co significado de lugar de Eusebio. O Concello de Teo utiliza a forma O Sebe para referirse a este lugar.\nA aldea d\u00e1lle nome ao apeadoiro de Osebe."}
{"id": "255066", "revid": "1987", "url": "https://gl.wikipedia.org/wiki?curid=255066", "title": "Osebe, Calo, Teo", "text": "Osebe \u00e9 un lugar da parroquia de Calo, no concello de Teo, na comarca de Santiago. Segundo o IGE en 2018 ti\u00f1a de 194 habitantes (98 mulleres e 96 homes), o que sup\u00f3n unha diminuci\u00f3n respecto do ano 1999 cando ti\u00f1a 218 habitantes.\nNeste lugar est\u00e1 a estaci\u00f3n de Osebe.\nOsebe procede do lat\u00edn \"uilla eusebius\", co significado de lugar de Eusebio."}
{"id": "255067", "revid": "1888", "url": "https://gl.wikipedia.org/wiki?curid=255067", "title": "Maximiliano Coto", "text": "Maximiliano Coto L\u00f3pez, nado na Estrada en 1888, foi un sindicalista e pol\u00edtico galego.\nTraxectoria.\nCanteiro de profesi\u00f3n. Membro activo da sociedade agraria de Luou. Foi fundador e primeiro presidente da Sociedad de Oficios Varios de Teo y Ames (1918). Foi tiroteado pola Garda civil durante a folga de outubro de 1919, quedando in\u00fatil do brazo dereito. Mambro da directiva do Centro Republicano de Teo, reorganizou a Agrupaci\u00f3n Socialista de Santiago de Compostela en 1931, da que tam\u00e9n foi directivo. Durante a Rep\u00fablica traballou no Hospital de Santiago, sendo elixido presidente dos empregados. Participou nos mitins da campa\u00f1a do Estatuto organizados polo Comit\u00e9 Pro-Autonom\u00eda de Santiago de Compostela, como o de Noia. Co golpe de Estado do 18 de xullo de 1936 foi cesado pola autoridade militar en agosto."}
{"id": "255069", "revid": "27155", "url": "https://gl.wikipedia.org/wiki?curid=255069", "title": "Metabolismo intermediario", "text": ""}
{"id": "255070", "revid": "1888", "url": "https://gl.wikipedia.org/wiki?curid=255070", "title": "Jos\u00e9 Vi\u00e9itez de Soto", "text": "Jos\u00e9 Vi\u00e9itez de Soto, nado en Celanova o 29 de xullo de 1910 e finado en M\u00e9xico en 1957, foi un mestre e pol\u00edtico galego.\nTraxectoria.\nCoa morte temper\u00e1 do seu pai, ingresou no Colexio de Orfos de Adxudicatora dos Maristas. Emigrou a Buenos Aires e regresou a Galicia para facer o servizo militar en Ferrol, mentres cursaba Maxisterio. Al\u00ed co\u00f1eceu a Carmen G\u00f3mez Mart\u00ednez coa que casou, e al\u00ed naceu a s\u00faa filla Ana Vi\u00e9itez G\u00f3mez en decembro de 1935. Estivo destinado como mestre en Mag\u00e1n (Cuntis) dende xaneiro de 1935. Militante de Izquierda Republicana, interveu nos mitins da comarca de Caldas na campa\u00f1a da Fronte Popular para as elecci\u00f3ns de febreiro de 1936.\nCo golpe de Estado do 18 de xullo de 1936 foi detido nas Neves o 22 de agosto, levado a prisi\u00f3n de Pontevedra e trasladado \u00e1 Illa de San Sim\u00f3n o 21 de outubro. Logo de pagar unha suma de cartos foi posto en liberdade. Retornado a Ferrol, foi chamado a quintas e incorporouse ao ex\u00e9rcito franquista no Batall\u00f3n Gallego. Na fronte madrile\u00f1a realizou unhas declaraci\u00f3ns aos soldados denunciando a represiva sublevaci\u00f3n franquista. Por estas manifestaci\u00f3ns foi detido e sometido a consello de guerra en Talavera de la Reina o 27 de novembro de 1937. Foi condenado a morte, pero a pena foille conmutada pola de cadea perpetua e inhabilitaci\u00f3n absoluta. En marzo de 1938 foi trasladado \u00e1 prisi\u00f3n de San Crist\u00f3bal de Pamplona. Trasladado a San Sim\u00f3n en xaneiro de 1939, permaneceu na illa ata marzo, cando o trasladaron \u00e1 prisi\u00f3n central de Figueirido. Foi trasladado de xeito definitivo a San Sim\u00f3n en setembro de 1939.\nSa\u00edu do c\u00e1rcere en febreiro de 1941, acoll\u00e9ndose aos beneficios da liberdade condicional, instalouse en Ferrol e puxo en marcha un negocio de distribuci\u00f3n e venda de froita coa axuda do seu irm\u00e1n residente nas Canarias. Pero a presi\u00f3n represiva e a imposibilidade de exercer como mestre l\u00e9vano en 1946 a escapar a Portugal e de al\u00ed embarcar para M\u00e9xico. Instalouse en Puebla e comezou a traballar como axente de laboratorio facendo visitas m\u00e9dicas. Dous anos despois logrou traer \u00e1 familia de Galicia e traslad\u00e1ronse a Cidade de M\u00e9xico. Jos\u00e9 perdeu o traballo e tiveron que marchar a Puebla, onde montou unha granxa de polos. Al\u00ed morreu en 1957.\nVida persoal.\nCasou con Carmen G\u00f3mez Mart\u00ednez e foi pai de Ana Mar\u00eda Vi\u00e9itez G\u00f3mez."}
{"id": "255071", "revid": "98629", "url": "https://gl.wikipedia.org/wiki?curid=255071", "title": "Rickettsia prowazekii", "text": "Rickettsia prowazekii \u00e9 unha especie de bacterias gramnegativas parasita intracelular obrigada, aerobia, que \u00e9 o axente causante do tifo exantem\u00e1tico epid\u00e9mico, transmitido polas feces dos piollos. A c\u00e9lula de \"R. prowazekii\" est\u00e1 con frecuencia rodeada por unha capa microcapsular mucosa, e non \u00e9 flaxelada. Os reservorios principais son certos mam\u00edferos, como o esqu\u00edo voador en Norteam\u00e9rica. O ciclo de vida natural da bacteria comprende xeralmente un h\u00f3spede vertebrado e outro invertebrado, normalmente un artr\u00f3podo, tipicamente o piollo humano. Unha forma de \"R. prowazekii\" que existe nas feces dos artr\u00f3podos permanece infectiva durante meses. Os piollos que foron infectados ao picar a un enfermo de tifo pasan a un novo h\u00f3spede, e nel o piollo elimina o microorganismo nas s\u00faas feces, que penetra na pel ao ra\u00f1arse e despois chega ao sangue e penetra nas c\u00e9lulas endoteliais nas que se divide e causa vasculite, trombose, febre e exantemas na pel.\nA s\u00faa secuencia xen\u00f3mica indica que \"R. prowazekii\" parece estar moi relacionada co suposto antepasado de vida libre que orixinou as mitocondrias por endosimbiose.\nDescubrimento.\nEsta bacteria descubriuna en 1916 o doutor brasileiro Henrique da Rocha Lima, que traballara con Stanislaus von Prowazek. Henrique da Rocha Lima nomeou a bacteria d\u00e1ndolle o nome do seu colega S. von Prowazek, que morrera de tifo en 1915. Tanto Prowazek coma da Rocha Lima infect\u00e1ronse con tifo mentres estudaban o seu axente causante nun hospital penitenciario en Hamburgo, Alema\u00f1a.\nEvoluci\u00f3n.\nO xenoma de \"R. prowazekii\" proporciona moitos datos sobre a orixe das actuais mitocondrias. Por\u00e9n, \"R. prowazekii\" non \u00e9 o \u00fanico parente pr\u00f3ximo co\u00f1ecido das mitocondrias segundo a secuencia xen\u00f3mica, xa que o seu xenoma \u00e9 moi derivado, igual ca o da mitocondria, polo que deben ter un antepasado com\u00fan. O xenoma deste organismo ten un tama\u00f1o de m\u00e1is de 1 mill\u00f3n de pares de bases e cont\u00e9n 834 xenes que codifican prote\u00ednas. Os datos da s\u00faa secuencia suxiren que todas as mitocondrias existentes derivan dun antepasado de \"R. prowazekii\" como resultado dun s\u00f3 evento de endosimbiose. A fagocitaci\u00f3n transitoria de c\u00e9lulas procariotas por c\u00e9lulas m\u00e1is grandes non \u00e9 algo raro no mundo microbiano. No caso das mitocondrias, esta relaci\u00f3n transitoria f\u00edxose permanente ao perder a c\u00e9lula bacteriana parte do seu ADN, o que fixo que a partir de ent\u00f3n fose incapaz de manter unha vida independente, e a c\u00e9lula h\u00f3spede f\u00edxose dependente do ATP xerado polo seu h\u00f3spede. Como os dous son similares deberon ter unha historia evolutiva similar. Crese que as mitocondrias evolucionaron por endosimbiose, e \"R. prowazekii\" puido evolucionar da mesma maneira. Tam\u00e9n \u00e9 posible que unha bacteria similar a \"R. prowazekii\" fose quen iniciase a endosimbiose.\nTratamento.\nDesenvolv\u00e9ronse vacinas contra \"R. prowazekii\" na d\u00e9cada de 1940, e foron moi efectivas na reduci\u00f3n das mortes por tifo entre os soldados norteamericanos durante a segunda guerra mundial. A inmunidade que se adquire coa vacina ou por anteriores infecci\u00f3ns por \"R. prowazekii\" dura toda a vida na maior\u00eda dos casos. Por\u00e9n, \"R. prowazekii\" pode orixinar unha infecci\u00f3n latente asintom\u00e1tica, que pode reactivarse anos ou d\u00e9cadas despois (denomin\u00e1ndose nese caso enfermidade de Brill-Zinsser). O tratamento con antibi\u00f3ticos do tipo das tetraciclinas \u00e9 xeralmente efectivo."}
{"id": "255072", "revid": "89787", "url": "https://gl.wikipedia.org/wiki?curid=255072", "title": "Gliese 176 b", "text": "Gliese 176 b \u00e9 un planeta extrasolar do tipo Super-Terra que est\u00e1 aproximadamente a 31 anos luz de distancia, na constelaci\u00f3n de Taurus. Este planeta orbita moi preto da s\u00faa estrela nai, a anana vermella Gliese 176 (tam\u00e9n chamada \"HD 285968\").\nO anuncio inicial confundiu a periodicidade planetaria coa periodicidade estelar de 40 d\u00edas, dando un per\u00edodo de 10,24 d\u00edas para un planeta de 25 masas terrestres. Lecturas posteriores filtraron os datos da rotaci\u00f3n da estrela, dando unha lectura m\u00e1is precisa da \u00f3rbita do planeta e unha masa m\u00ednima. O planeta orbita dentro da magnetosfera interior da s\u00faa estrela nai. A citada temperatura de 450 K \u00e9 unha temperatura de \"equilibrio t\u00e9rmico\". \nPrevese que o planeta estea \"gobernado\" por un n\u00facleo rochoso, pero a s\u00faa masa real \u00e9 desco\u00f1ecida. Se a \u00f3rbita est\u00e1 orientada de tal xeito que o estamos a ver case de fronte, o planeta pode ser significativamente m\u00e1is masivo do que indica o seu l\u00edmite inferior de masa. Se \u00e9 as\u00ed, poder\u00eda ter atra\u00eddo un manto de gas coma Urano ou Gliese 436 b."}
{"id": "255074", "revid": "23204", "url": "https://gl.wikipedia.org/wiki?curid=255074", "title": "Gran Premio dos Pa\u00edses Baixos de 1973", "text": "O Gran Premio dos Pa\u00edses Baixos de 1973 foi unha carreira de automobilismo de F\u00f3rmula Un, celebrada o 29 de xullo de 1973 no circu\u00edto de Zandvoort. Foi a d\u00e9cima carreira da tempada de F\u00f3rmula Un de .\nZandvoort volveu ao calendario da F\u00f3rmula 1 logo dun ano de ausencia e extensas melloras de seguridade na pista de carreiras, inclu\u00edndo asfalto novo, novas barreiras e unha nova torre de control de carreira. Jackie Stewart ga\u00f1ou a carreira, o Gran Premio foi o cuarto dos cinco triunfos de Stewart durante a tempada de , e converteuse no piloto m\u00e1is exitoso de F\u00f3rmula Un de todos os tempos coa s\u00faa 26\u00aa vitoria nun Gran Premio, superando a marca de Jim Clark de 25 vitorias.\nO piloto Roger Williamson morreu na carreira, foi a primeira das d\u00faas mortes de pilotos na tempada 1973. Fran\u00e7ois Cevert, que subiu ao podio en segundo lugar na carreira, morreu durante a pr\u00e1ctica para o Gran Premio dos Estados Unidos de 1973.\nA morte de Roger Williamson.\nNa oitava volta da carreira a trav\u00e9s das veloces eses preto do Oost Tunnel (T\u00fanel de Oriente) curva a dereita, sosp\u00e9itase que unha falla das lamias causou que o coche de Williamson sa\u00edra lanzado contra as barreiras a alta velocidade, o March sa\u00edu catapultado e arrastrouse 225 metros chocando coas barreiras de protecci\u00f3n e quedando boca abaixo nas barreiras do outro lado, despois de que o dep\u00f3sito de combustible incendi\u00e1sese debido ao rozamento contra o chan.\nPurley, amigo de Williamson, a\u00ednda que non compa\u00f1eiro de escudar\u00eda, a\u00ednda que usaban un auto constru\u00eddo polo mesmo fabricante (March), sa\u00edu do seu propio coche nun intento desesperado de salvar ao piloto accidentado. Williamson non resultara seriamente ferido no accidente, pero quedou atrapado no coche e o\u00eduselle gritar a Purley que o sacase do veh\u00edculo, mentres este trataba en balde de darlle a volta ao monopraza. Ao principio os comentaristas da televisi\u00f3n holandesa, o control de carreira e outros pilotos pensaron que Purley fora quen tivera o accidente e que o piloto escapara indemne, o cal resultou en que a carreira proseguiu con total normalidade, so sacouse unha bandeira amarela, mentres Purley intentaba desesperadamente salvar a vida do seu amigo.\nOs comisarios da curva onde ocorrera o accidente estaban mal adestrados e equipados, de modo que foi o propio Purley quen debeu usar o extintor para tratar de apagar o lume. A vestimenta dos comisarios non era ign\u00edfuga, de modo que estes limit\u00e1ronse a esperar a que chegase o cami\u00f3n de bombeiros mentres a carreira segu\u00eda en progreso. O lume foi relativamente d\u00e9bil durante tres minutos, tempo suficiente para voltear o coche e sacar a Williamson, pero Purley non pod\u00eda facelo s\u00f3. Alg\u00fans espectadores, ante a indiferenza dos comisarios, intentaron saltar as barreiras de seguridade e entrar ao circu\u00edto, pero foilles impedido polo persoal de seguridade, que empregaron cans. Para cando o cami\u00f3n de bombeiros chegou oito minutos despois, Williamson morrera por asfixia. Os comisarios limit\u00e1ronse a colocar unha manta sobre os restos do coche con Williamson a\u00ednda dentro e deixaron que continuase a carreira, Purley sentou a un costado da pista e chorou. Varias fotograf\u00edas das tomadas por Cor Mooij dos intentos de David Purley por salvar a Williamson obtiveron o premio World Press Photo de deportes en 1974. Purley recibiu a George Medal do Reino Unido polo seu acto de valent\u00eda.\nNunha carreira doutro xeito sen complicaci\u00f3ns, Jackie Stewart ga\u00f1ou o seu 26\u00ba Gran Premio da s\u00faa carreira e rompeu a marca de Jim Clark de 5 anos de antig\u00fcidade, da maior cantidade de vitorias en carreiras en Grandes Premios. A\u00ednda que nese momento, durante a fin de semana, incluso unha faza\u00f1a tan incrible era insignificante en comparaci\u00f3n coa morte de Williamson, e ningu\u00e9n sentiu ganas de celebrar. Stewart, Fran\u00e7ois Cevert e James Hunt estaban no podio tristes e inm\u00f3biles cando a carreira chegou ao seu tr\u00e1xico fin."}
{"id": "255075", "revid": "1131", "url": "https://gl.wikipedia.org/wiki?curid=255075", "title": "Pereda de Ancares", "text": "Pereda de Ancares \u00e9 unha parroquia do concello leon\u00e9s de Cand\u00edn, na bisbarra dos Ancares. Segundo o INE en 2012 ti\u00f1a 47 habitantes.\nNos \u00faltimos anos, Pereda de Ancares converteuse no punto de partida para moitos excursionistas e turistas que ve\u00f1en a co\u00f1ecer Os Ancares debido \u00e1s rutas de sendeirismo que cruzan a zona, pero o renacemento da s\u00faa econom\u00eda d\u00e9bese principalmente ao c\u00e1mping e \u00e1s casas rurais que hai na aldea; o que lle achegou certa revitalizaci\u00f3n tras anos de illamento e abandono. O sector primario segue sendo unha parte importante da econom\u00eda da parroquia.\nPatrimonio.\nA aldea est\u00e1 situado nas lombas das monta\u00f1as, e a arquitectura local componse de casas brancas con tellados de lousa. A igrexa de Pereda de Ancares \u00e9 un exemplo da arquitectura relixiosa co seu soportal \u00e1 entrada da igrexa e o seu campanario, feita en cachotar\u00eda. A aldea pos\u00fae unha das pallozas mellor conservadas de todos os Ancares leoneses. Est\u00e1 proxectado a s\u00faa restauraci\u00f3n sufragada polo concello e o Instituto leon\u00e9s de cultura.\nA aldea est\u00e1 situada nunha paraxe monta\u00f1osa e bosques de nogueiras, o que constit\u00fae o principal atractivo para os sendeiristas e excursionistas.\nFestas.\nA principal festividade de Pereda de Ancares \u00e9 o d\u00eda de San Xurxo."}
{"id": "255076", "revid": "387", "url": "https://gl.wikipedia.org/wiki?curid=255076", "title": "HD 285968 b", "text": ""}
{"id": "255077", "revid": "624", "url": "https://gl.wikipedia.org/wiki?curid=255077", "title": "Ducado romano", "text": ""}
{"id": "255078", "revid": "98629", "url": "https://gl.wikipedia.org/wiki?curid=255078", "title": "Texasville", "text": "Texasville \u00e9 un filme estadounidense dirixido por Peter Bogdanovich que se estreou en 1990. \u00c9 a secuela de \"A derradeira pel\u00edcula\", e bas\u00e9ase na novela \"Texasville\" de Larry McMurtry.\nSinopse.\nNunha vila de Texas todos se preparan para celebrar o centenario da fundaci\u00f3n da poboaci\u00f3n. \u00c9 tam\u00e9n o momento para lembrar o pasado de Duane e Jacy."}
{"id": "255079", "revid": "25871", "url": "https://gl.wikipedia.org/wiki?curid=255079", "title": "Gran Premio de Alema\u00f1a de 1973", "text": "O Gran Premio de Alema\u00f1a de F\u00f3rmula 1 de (formalmente o XXXVIII Gro\u00dfer Preis von Deutschland) foi unha carreira de F\u00f3rmula 1 que se celebrou en N\u00fcrburgring o 5 de agosto de 1973. A carreira, disputada sobre 14 voltas, foi a 11\u00ba rolda da tempada de F\u00f3rmula Un de 1973."}
{"id": "255082", "revid": "1131", "url": "https://gl.wikipedia.org/wiki?curid=255082", "title": "Sorbeira, Cand\u00edn", "text": "Sorbeira (Surbeira no dialecto ancar\u00e9s) \u00e9 unha parroquia do concello leon\u00e9s de Cand\u00edn, na bisbarra do Bierzo. Segundo o INE en 2012 ti\u00f1a 38 habitantes.\nA poboaci\u00f3n minguou como os demais do val. A principal actividade econ\u00f3mica \u00e9 a agricultura de subsistencia e a gandar\u00eda, a\u00ednda que o turismo est\u00e1 a empezar a ter auxe debido a algunhas casas rurais. Os habitantes de Sorbeira falan un dialecto do galego chamado ancar\u00e9s\nPatrimonio.\nNa praza hai dous monumentos de interese: a fonte e a Igrexa de Santo Estevo, de estilo tradicional ancar\u00e9s, enc\u00f3ntrase en bo estado de conservaci\u00f3n. O interior da igrexa hai un adro e un retablo singulares e moi belos. Na parte alta, na zona das eras, enc\u00f3ntranse unhas cantas pallozas rodeadas de casti\u00f1eiros, dende onde se pode ver boa parte do val. Sorbeira tam\u00e9n conta cun mu\u00ed\u00f1o hidr\u00e1ulico antigo en bastante en bo estado e unha ponte que conecta ao centro co exterior.\nSorbeira \u00e9 un dos lugares m\u00e1is apartados do val dos Ancares, o que o converte nun dos lugares menos co\u00f1ecidos. O lugar enc\u00f3ntrase a final dunha pendente co\u00f1ecido coma A Barreira nun \u00e1mbito monta\u00f1oso, onde abundan os bosques de casti\u00f1eiros.\nFestas.\nAs principais festas do lugar son as do Carmen o 16 de xullo e a de Santo Estevo 26 de decembro."}
{"id": "255083", "revid": "22795", "url": "https://gl.wikipedia.org/wiki?curid=255083", "title": "Burro (peixe)", "text": ""}
{"id": "255084", "revid": "1410", "url": "https://gl.wikipedia.org/wiki?curid=255084", "title": "Presidente de Alxeria", "text": "Segundo a constituci\u00f3n da Alxeria, o presidente \u00e9 o xefe de estado e tam\u00e9n o comandante en xefe das Forzas Armadas do pa\u00eds. \u00c9 elixido para un mandato de 5 anos.\nEsta \u00e9 a lista de t\u00f3dolos presidentes despois da independencia, en 1962."}
{"id": "255087", "revid": "98629", "url": "https://gl.wikipedia.org/wiki?curid=255087", "title": "Primeiro ministro de Antiga e Barbuda", "text": "O primeiro ministro de Antiga e Barbuda \u00e9 o xefe de goberno de Antiga e Barbuda. Esta \u00e9 a lista dos primeiros ministros de Antiga e Barbuda de 1960 ata o presente."}
{"id": "255088", "revid": "88215", "url": "https://gl.wikipedia.org/wiki?curid=255088", "title": "Primeiro ministro de Australia", "text": "O primeiro ministro de Australia \u00e9 o xefe de goberno de Australia. \nLista.\nEsta \u00e9 a lista dos primeiros ministros de Australia despois da independencia en 1901."}
{"id": "255091", "revid": "1093", "url": "https://gl.wikipedia.org/wiki?curid=255091", "title": "Caravel", "text": ""}
{"id": "255092", "revid": "1093", "url": "https://gl.wikipedia.org/wiki?curid=255092", "title": "Geluco Guerreiro", "text": ""}
{"id": "255094", "revid": "111977", "url": "https://gl.wikipedia.org/wiki?curid=255094", "title": "Baltasar Moscoso Sandoval", "text": "Baltasar Moscoso Sandoval, nado o 9 de marzo de 1589 en Santiago de Compostela e finado en Madrid o 17 de setembro de 1665 foi un cardeal da Igrexa Cat\u00f3lica.\nBiograf\u00eda.\nEra fillo do conde de Altamira, Lope Moscoso Ossorio, e sobri\u00f1o do duque de Lerma e cardeal Francisco de Sandoval Rojas, valido do rei Filipe III, e tam\u00e9n parente do cardeal Bernardo Sandoval Rojas.\nPor mor das influencias familiares tivo unha carreira r\u00e1pida e de importancia. Foi nomeado cardeal cando ti\u00f1a tan s\u00f3 26 anos polo papa Paulo V, e recibiu de Filipe III a tarefa de solicitar da Santa S\u00e9 a s\u00faa intervenci\u00f3n contra os protestantes.\nEn Navalcarnero, o 17 de outubro de 1649 foi o encargado de oficiar o casamento do rei Filipe IV con Mariana de Austria. Foi tam\u00e9n supremo Chanceler de Castela e conselleiro de Estado, nomeado por Filipe IV.\nEst\u00e1 enterrado na catedral de Toledo, na capela do Descendemento."}
{"id": "255103", "revid": "18868", "url": "https://gl.wikipedia.org/wiki?curid=255103", "title": "Romulea uliginosa", "text": ""}
{"id": "255104", "revid": "18868", "url": "https://gl.wikipedia.org/wiki?curid=255104", "title": "Romulea bulbocodium", "text": ""}
{"id": "255112", "revid": "865", "url": "https://gl.wikipedia.org/wiki?curid=255112", "title": "Canadair CRJ900", "text": ""}
{"id": "255113", "revid": "12452", "url": "https://gl.wikipedia.org/wiki?curid=255113", "title": "Conchelo", "text": ""}
{"id": "255120", "revid": "865", "url": "https://gl.wikipedia.org/wiki?curid=255120", "title": "Bombardier CRJ900", "text": ""}
{"id": "255121", "revid": "865", "url": "https://gl.wikipedia.org/wiki?curid=255121", "title": "Bombardier CRJ1000", "text": ""}
{"id": "255122", "revid": "1888", "url": "https://gl.wikipedia.org/wiki?curid=255122", "title": "Maximiliano Coto L\u00f3pez", "text": ""}
{"id": "255127", "revid": "16394", "url": "https://gl.wikipedia.org/wiki?curid=255127", "title": "Sofisma", "text": ""}
{"id": "255128", "revid": "88215", "url": "https://gl.wikipedia.org/wiki?curid=255128", "title": "Trofeo Teresa Herrera 2013", "text": "A 68.\u00aa edici\u00f3n do Trofeo Teresa Herrera celebrouse na Coru\u00f1a o 29 de agosto de 2013 a partido \u00fanico. O campi\u00f3n foi o Real Madrid, que derrotou o Deportivo da Coru\u00f1a, logrando o seu noveno t\u00edtulo."}
{"id": "255129", "revid": "1410", "url": "https://gl.wikipedia.org/wiki?curid=255129", "title": "Presidente de Austria", "text": "O presidente de Austria \u00e9 o xefe de estado de Austria. Esta \u00e9 a lista dos presidentes de Austria, de 1919 (despois da extinci\u00f3n de Austria-Hungr\u00eda) ata o presente.\nPresidentes da Primeira Rep\u00fablica de Austria (1918 ata o 1938).\nDe 1938 a 1945 Austria foi ocupada e integrada \u00e1 Alema\u00f1a nazi."}
{"id": "255130", "revid": "56817", "url": "https://gl.wikipedia.org/wiki?curid=255130", "title": "Pandoravirus", "text": "Pandoravirus \u00e9 un x\u00e9nero de virus de gran tama\u00f1o, cun xenoma maior que o do resto dos virus co\u00f1ecidos. Como outros virus grandes como \"Mimivirus\" e \"Megavirus\", o \"Pandoravirus\" infecta a amebas, pero o seu xenoma, que cont\u00e9n de 1,9 a 2,5 megabases de ADN, \u00e9 unha d\u00faas veces m\u00e1is grande que o de \"Megavirus\", e difire moito do doutros virus grandes en aparencia e estrutura do xenoma.\nDescubrimento.\nO descubrimento dos Pandoravirus realizado por un equipo de cient\u00edficos franceses dirixido por Jean-Michel Claverie e Chantal Abergel, publicouse na revista \"Science\" en xullo de 2013. D\u00e9ronlle o nome de Pandoravirus facendo referencia \u00e1 caixa de Pandora, xa que consideraban que as s\u00faas caracter\u00edsticas \"fan pensar na caixa de Pandora: abrir esta caixa vai romper verdadeiramente os alicerces do que se sab\u00eda sobre os virus ata agora\". Outros cient\u00edficos observaran previamente part\u00edculas similares aos Pandoravirus, pero debido ao seu enorme tama\u00f1o relativo non se esperaba que fosen virus. En 2008, en Alema\u00f1a, o parasit\u00f3logo Patrick Scheid, atopou unha destas part\u00edculas que viv\u00eda en amebas atopadas en lentes de contacto dunha muller que padec\u00eda queratite; neste caso documentouse amplamente o seu desenvolvemento dentro do h\u00f3spede ameba e o organismo non se confundiu esta vez cunha bacteria e d\u00e9uselle o nome inicial de \"endocitobiontes\".\nO descubrimento de \"Mimivirus\", un virus de ADN grande nucleocitoplasm\u00e1tico cun tama\u00f1o xen\u00f3mico dunhas 1,1 megabases, realizouse en 1992 pero non se reco\u00f1eceu como virus ata 2003, xa que se pensou ao primeiro que era unha bacteria. \"Megavirus\", descuberto en 2011, ten un xenoma de aproximadamente 1,2 megabases.\nO descubrimento previo deses virus impulsou a procura doutros virus similares que infectasen a amebas, e como resultado atop\u00e1ronse d\u00faas novas especies: \"Pandoravirus salinus\", en augas mari\u00f1as da costa de Chile, cun tama\u00f1o xen\u00f3mico de 2,5 megabases; e \"Pandoravirus dulcis\", en pozas de auga doce de Australia, cun tama\u00f1o xen\u00f3mico de 1,9 megabases.\nDescrici\u00f3n.\nOs viri\u00f3ns de Pandoravirus miden aproximadamente 1 micron de longo e 0,7 de largo, polo que o seu tama\u00f1o \u00e9 similar ao dunha pequena bacteria, e te\u00f1en forma de gota. O xenoma da especie m\u00e1is grande, \"Pandoravirus salinus\", cont\u00e9n 2556 secuencias codificantes de prote\u00ecnas preditas, das cales s\u00f3 o 6% estaban relacionadas con xenes doutros organismos. A desemellanza dos restantes xenes con calquera outros co\u00f1ecidos, levou aos investigadores a especular con que estes virus poden representar unha p\u00f3la ata agora desco\u00f1ecida da \u00e1rbore da vida. Por\u00e9n, outros expertos consideran que esa suxesti\u00f3n \u00e9 prematura."}
{"id": "255131", "revid": "43749", "url": "https://gl.wikipedia.org/wiki?curid=255131", "title": "Merlangius", "text": ""}
{"id": "255132", "revid": "22570", "url": "https://gl.wikipedia.org/wiki?curid=255132", "title": "Gran Premio de Austria de 1973", "text": "O Gran Premio de Austria de 1973 foi unha carreira do Campionato do Mundo F\u00f3rmula 1 celebrada no Circu\u00edto de \u00d6sterreichring o 19 de agosto de 1973. Foi a 12\u00aa carreira da tempada de F\u00f3rmula Un de .\nNiki Lauda perdeu a carreira de casa, debido a un accidente no circu\u00edto de N\u00fcrburgring d\u00faas semanas antes, na que se lesionou a boneca."}
{"id": "255140", "revid": "25871", "url": "https://gl.wikipedia.org/wiki?curid=255140", "title": "Gran Premio de Italia de 1973", "text": "O Gran Premio de Italia de 1973 foi unha carreira de F\u00f3rmula 1 celebrada no Autodromo Nazionale Monza o 9 de setembro de 1973. Foi a d\u00e9cimo terceira proba da tempada de .\nJackie Stewart tivo unha picada no comezo da carreira. Entrou nos boxes, e tomouse un minuto para cambiar os pneum\u00e1ticos. Sa\u00edu no posto 20 e comezou unha remontada onde subiu 16 lugares e terminou cuarto na xeral, o que foi suficiente para asegurar o campionato do mundo de pilotos. A imposibilidade de Emerson Fittipaldi para ga\u00f1ar asegurou que Stewart ga\u00f1ara o seu terceiro Campionato de mundial de pilotos, a falta de d\u00faas carreiras."}
{"id": "255142", "revid": "22795", "url": "https://gl.wikipedia.org/wiki?curid=255142", "title": "Badeixo", "text": ""}
{"id": "255143", "revid": "22795", "url": "https://gl.wikipedia.org/wiki?curid=255143", "title": "Anacantinos", "text": ""}
{"id": "255144", "revid": "22795", "url": "https://gl.wikipedia.org/wiki?curid=255144", "title": "Anacanthini", "text": ""}
{"id": "255145", "revid": "89787", "url": "https://gl.wikipedia.org/wiki?curid=255145", "title": "Gran Premio do Canad\u00e1 de 1973", "text": "O Gran Premio do Canad\u00e1 de 1973 foi unha carreira de F\u00f3rmula 1, celebrada no Circu\u00edto de Mosport Park, Bowmanville, Ontario, Canad\u00e1 o 23 de setembro de 1973. A carreira, foi a 14\u00aa carreira da tempada de .\nEste Gran Premio viu por primeira vez o uso dun coche de seguridade na F\u00f3rmula Un. Eppie Wietzes pilotou un Porsche 914 amarelo. Wietzes quedou diante do coche Iso-Marlboro de Howden Ganley por erro, o que permitiu a varios pilotos, inclu\u00edndo o eventual ga\u00f1ador Peter Revson, ga\u00f1ar unha volta na pista. Tam\u00e9n este foi o primeiro Gran Premio en ter un coche co n\u00famero 0, pilotado por Jody Scheckter. Foi a \u00faltima vitoria de Peter Revson."}
{"id": "255151", "revid": "89787", "url": "https://gl.wikipedia.org/wiki?curid=255151", "title": "Sacarrollas", "text": "O sacarrollas \u00e9 un instrumento consistente nunha h\u00e9lice met\u00e1lica cun mango ou panca que se inventou para poder quitar as rollas \u00f3s frascos e botellas de vi\u00f1o e xaropes embotellados. Os sacarrollas fabr\u00edcanse en materiais tan diversos como pl\u00e1stico, metal ou madeira pero a espiral sempre \u00e9 de aceiro. Existen os nomes dialectais \"tirarrollas\" e \"tirabux\u00f3n\".\nTipos.\nExisten diferentes tipos de sacarrollas:"}
{"id": "255154", "revid": "23204", "url": "https://gl.wikipedia.org/wiki?curid=255154", "title": "Gran Premio dos Estados Unidos de 1973", "text": "O Gran Premio dos Estados Unidos de 1973 foi unha carreira de automobilismo de F\u00f3rmula Un, celebrada o 7 de outubro de 1973 no circu\u00edto de Watkins Glen. Foi a 15\u00aa carreira da tempada de F\u00f3rmula Un de .\nMorte de Fran\u00e7ois Cevert.\nEn Watkins Glen, con Stewart xa ga\u00f1ador do seu terceiro Campionato do Mundo, Cevert morreu durante a ma\u00f1\u00e1 do s\u00e1bado na clasificaci\u00f3n, mentres loitaba pola pole position con Ronnie Peterson. Na r\u00e1pida combinaci\u00f3n esquerda dereita costa arriba chamada \"Os Esses\". O coche de Cevert foise cara ao lado esquerdo da pista, batendo cos bordillos. o coche perdeu o control, bateu co gardarail da dereita e trompeou, virando para a esquerda, e batendo as\u00ed no gardarail oposto nun \u00e1ngulo de 90 graos, arrancando e levantando a barreira. Cevert morreu no acto polas lesi\u00f3ns masivas causadas pola barreira, que lle cortou o corpo ao medio entre o pescozo e a cadeira.\nJackie Stewart foi un dos \u00faltimos en chegar \u00e1 escena do accidente de Cevert e dixo m\u00e1is tarde \"Os comisarios de carreira. Deix\u00e1rono no coche, porque estaba claramente morto\". Stewart abandonou inmediatamente a escena do accidente e regresou aos boxes. Debido \u00e1 morte de Cevert, Tyrell retirou a s\u00faa participaci\u00f3n para este GP, e Stewart non correu a final, e a carreira n\u00famero 100.\nA retirada de Tyrrell logo do accidente entregou a Lotus o Campionato de Construtores."}
{"id": "255162", "revid": "85894", "url": "https://gl.wikipedia.org/wiki?curid=255162", "title": "Antonio Insua Rey", "text": "Antonio Insua Rey, finado en Calo (Teo) o 22 de xaneiro de 1917, foi un agrarista galego.\nTraxectoria.\nFillo de Manuel Insua Framil. Emigrou a Cuba, onde fixo fortuna. Retornou e instalouse en Santiago de Compostela. Despois asentouse en Calo onde promoveu a Sociedad de Agricultores y Ganaderos de Calo, da que foi o primeiro presidente.\nEra t\u00edo de Manuel Nogueira Insua."}
{"id": "255164", "revid": "1987", "url": "https://gl.wikipedia.org/wiki?curid=255164", "title": "Rickettsi\u00e1ceas", "text": "As Rickettsi\u00e1ceas (Rickettsiaceae) son unha familia de bacterias gramnegativas adaptadas a unha vida como parasitos intracelulares obrigados, entre as que est\u00e1n as bacterias do x\u00e9nero \"Rickettsia\", que orixinan enfermidades en humanos As Rickettsiaceae pertencen \u00e1 orde Rickettsiales xunto coa familia Anaplasmataceae. Comprende os x\u00e9neros \"Rickettsia\", \"Orientia\" e \"Wolbachia\" (este \u00faltimo \u00e9 clasificado como anaplasmat\u00e1cea nalgunhas \u00e1rbores filoxen\u00e9ticas, \"ver Rickettsiales\").\nA maior\u00eda dos pat\u00f3xenos desta familia te\u00f1en un ciclo de vida no que pasan unha parte en artr\u00f3podos como as carrachas, os piollos e as pulgas, e outra parte en mam\u00edferos, como o home, onde producen enfermidades transmitidas pola picadura do artr\u00f3podo. \"Rickettsia rickettsii\" consid\u00e9rase o organismo infeccioso protot\u00edpico do grupo, que produce a febre das Monta\u00f1as Rochosas transmitida por carrachas. Son tam\u00e9n importantes a \"Rickettsia prowazekii\", que produce o tifo exantem\u00e1tico epid\u00e9mico transmitido por piollos, e a \"Rickettsia typhi\", que produce o tifo murino, transmitido por pulgas. A especie \"Orientia tsutsugamushi\" produce a febre de tsutsugamushi (antes estaba clasificada no x\u00e9nero \"Rickettsia\").\nXen\u00f3mica.\nAs an\u00e1lises xen\u00f3micas comparativas identificaron 3 prote\u00ednas, RP030, RP187 e RP192, que s\u00f3 se atopan nos membros da familia \"Rickettsiaceae\" e serven como marcadores moleculares para esta familia. Ademais, son espec\u00edficos para as especies de Rickettsiaceae identificadas varios indeis sinatura conservados en varias prote\u00ednas como unha inserci\u00f3n de 4 amino\u00e1cidos no factor de acoplamento de reparaci\u00f3n da transcrici\u00f3n Mfd, unha inserci\u00f3n de 10 amino\u00e1cidos na prote\u00edna ribos\u00f3mica L19, unha inserci\u00f3n de 1 amino\u00e1cido na prote\u00edna FtsZ e no factor sigma 70 maior, e unha deleci\u00f3n de 1 amino\u00e1cido na exonuclease VII."}
{"id": "255165", "revid": "89787", "url": "https://gl.wikipedia.org/wiki?curid=255165", "title": "Silva brava", "text": "A silva brava ou simplemente silva ou silveira (Rubus fruticosus) \u00e9 unha especie de planta rubideira e espi\u00f1enta pertencente \u00e1 familia das ros\u00e1ceas. \u00c9 orixinaria de Europa, Asia e Norte de \u00c1frica. \u00c9 moi com\u00fan en Galiza. Asem\u00e9llase moito a \"Rubus ulmifolius\", tam\u00e9n chamada silva.\nDescrici\u00f3n.\n\u00c9 unha planta vizosa, l\u00edgnea e moi invasiva, con longos talos flex\u00edbeis cheos de espi\u00f1os. As follas son pinnadas e se dividen en fol\u00edolos ovais, dentados, pubescentes pola parte inferior; est\u00e1n cubertas de finos espi\u00f1os, especialmente pola nervadura media. As flores son de cor branca ou rosada e se agrupan en acios terminais. O froito, denominado amora, \u00e9 composto e globuloso. As diversas cores que adopta determinan o grao de maduraci\u00f3n (verde, vermello e negro, respectivamente). A planta presenta ao mesmo tempo a floraci\u00f3n e os diversos graos de maduraci\u00f3n do froito, feito infrecuente noutras plantas.\nPropiedades.\nEmpr\u00e9ganse as follas, os bot\u00f3ns florais, os froitos e, en menor medida, a ra\u00edz.\nVirtudes medicinais.\nPolo seu alto contido de taninos, o seu principal efecto \u00e9 o adstrinxente, polo que se recomenda no tratamento da diarrea. En forma de gargarexo \u00e9 \u00fatil nas \u00falceras aftosas da mucosa bucal e como tratamento complementario da amigdalite e mais da farinxite.\nTaxonom\u00eda.\nProblemas taxon\u00f3micos.\nA\u00ednda que o nome \"Rubus fruticosus\" L. xa foi utilizado nas descrici\u00f3ns de Linneo (que neste caso non foron inequ\u00edvocas), posteriormente foi utilizado con diversos significados refer\u00edndose a distintas especies conforme foron fac\u00e9ndose novos estudos taxon\u00f3micos do complicado x\u00e9nero \"Rubus\", que ten especies moi parecidas, diversas subespecies, variedades e microespecies e diversos casos de probables hibridaci\u00f3ns. Actualmente \"R. fruticosus\" \u00e9 un nome ambiguo para referirse \u00e1s especies de silvas do x\u00e9nero \"Rubus\". O nome foi interpretado das seguintes formas:\nSe nos atemos a como o te\u00f1en usado diversos autores, \u00e1 parte do significado establecido de \"Rubus fruticosus\" L. como \"R. plicatus\", o nome \"R. fruticosus\" foi incorrectamente aplicado a varias especies, entre as que est\u00e1n:"}
{"id": "255166", "revid": "18868", "url": "https://gl.wikipedia.org/wiki?curid=255166", "title": "Rubus fruticosus", "text": ""}
{"id": "255168", "revid": "1576", "url": "https://gl.wikipedia.org/wiki?curid=255168", "title": "Silva (bot\u00e1nica)", "text": ""}
{"id": "255170", "revid": "89787", "url": "https://gl.wikipedia.org/wiki?curid=255170", "title": "Lista de episodios de Game of Thrones", "text": "\"Game of Thrones\" \u00e9 unha serie de televisi\u00f3n de fantas\u00eda medieval creada por David Benioff e D. B. Weiss. A serie est\u00e1 baseada na saga de novelas \"A Song of Ice and Fire\" do autor George R. R. Martin. A historia ten lugar nos continentes ficticios de Westeros e Essos e \u00e9 unha cr\u00f3nica das loitas de poder entre diferentes familias nobres que se disputan entre elas o Trono de Ferro dos Sete Reinos. A serie comeza cando a Casa Stark, lidearada por Lord Eddard \"Ned\" Stark (Sean Bean), \u00e9 involucrada nas loitas de poder arredor do rei Robert Baratheon (Mark Addy). \nA serie estreouse o 17 de abril\u00a0de 2011, a trav\u00e9s da canle HBO. David Benioff e D. B. Weiss exerceron como produtores executivos, xunto con Carolyn Strauss, Frank Doelger, Bernadette Caulfield e George R. R. Martin. A rodaxe produciuse en numerosas localizaci\u00f3ns, inclu\u00edndo Croacia, Irlanda, Irlanda do Norte, Islandia e Espa\u00f1a. Os episodios foron emitidos cada domingo \u00e1s 9:00 pm (hora oriental estadounidense), e te\u00f1en unha duraci\u00f3n de entre 50 e 81 minutos.\nA serie rematar\u00e1 coa oitava tempada, que se estreou o 14 de abril de 2019 e consta de seis episodios. Os episodios da serie, ga\u00f1aron numerosos premios, inclu\u00edndo tres premios Emmy \u00e1 mellor serie dram\u00e1tica."}
{"id": "255171", "revid": "5312", "url": "https://gl.wikipedia.org/wiki?curid=255171", "title": "Moreira branca", "text": "A moreira branca (Morus alba), \u00e9 unha especie de \u00e1rbore pertencente ao x\u00e9nero \"Morus\", familia das mor\u00e1ceas.\nDescrici\u00f3n.\n\u00c9 unha \u00e1rbore de at\u00e9 15 m de altura, con p\u00f3las novas cinsentas. Folla con pec\u00edolo de 1,5\u20132\u00a0cm e limbo de 4-6 por 4\u20135\u00a0cm, m\u00e1is ou menos ovado, subagudo, irregularmente dentado ou lobado, oblicuamente cordado, delgado, glabro ag\u00e1s ao longo da nerviaci\u00f3n, verde clara. Infrutescencias (sorose) da lonxitude dos seus ped\u00fanculos (2,5 por 1\u00a0cm), brancas ou branco-rosadas, que son as amoras; adoitan resultar ins\u00edpidas.\nFlorea en abril; frutifica en maio.\nDistribuci\u00f3n.\nSon \u00e1rbores oriundas das zonas temperadas de Asia central e do leste (China, Manchuria e Corea) e moi cultivado en Asia, Europa e Am\u00e9rica.\nUsos e cultivo.\nA especie cult\u00edvase polas s\u00faas follas, \u00fanico alimento dos vermes da seda, cuxos casulos se utilizan para fabricar seda.\nAdemais do seu uso coma \u00e1rbores de cultivo \u00e9 frecuente o uso como ornamentais en xard\u00edns urbanos e para obter sombra. En Galiza non \u00e9 frecuente, mais aparece nalg\u00fans parques de vilas e cidades, como \u00e9 o caso do Campus Universitario da Xunqueira, en Pontevedra."}
{"id": "255172", "revid": "18868", "url": "https://gl.wikipedia.org/wiki?curid=255172", "title": "Morus alba", "text": ""}
{"id": "255173", "revid": "4611511", "url": "https://gl.wikipedia.org/wiki?curid=255173", "title": "Patrimonia", "text": "Os Patrimonia eran latifundios m\u00e1is ou menos vastos creados a partir do s\u00e9culo VIII no Agro Romano (ou sexa no campo que rodeaba a Urbe) xestionados por di\u00e1conos dependentes directamente do Papa. \"Patrimonia\" \u00e9 unha palabra latina, plural de \"patrimonium\", que significaba \"patrimonio\".\nElenco dos \"Patrimonia\".\nOs \"Patrimonia\" non ti\u00f1an que estar necesariamente unidos, sen\u00f3n que pod\u00edan tam\u00e9n ser grupos de terreos illados do n\u00facleo central (\"ex corpore patrimoniae\")."}
{"id": "255174", "revid": "624", "url": "https://gl.wikipedia.org/wiki?curid=255174", "title": "Estado Pontificio", "text": ""}
{"id": "255176", "revid": "27155", "url": "https://gl.wikipedia.org/wiki?curid=255176", "title": "Rickettsiaceae", "text": ""}
{"id": "255177", "revid": "27155", "url": "https://gl.wikipedia.org/wiki?curid=255177", "title": "Rickettsi\u00e1cea", "text": ""}
{"id": "255178", "revid": "89787", "url": "https://gl.wikipedia.org/wiki?curid=255178", "title": "Sorose", "text": " \nEn bot\u00e1nica, sorose (do grego \"sor\u00f3s\", fato) \u00e9 un froito composto, carnoso, derivado dunha inflorescencia, como a amora da moreira ou o anan\u00e1s.\nNeste tipo de froito todas as flores da inflorescencia participan no desenvolvemento dunha estrutura que semella un s\u00f3 froito mais que en realidade est\u00e1 formada por moitos froiti\u00f1os. En ocasi\u00f3ns participan no seu desenvolvemento outras partes da flor ou incluso o mesmo eixo da inflorescencia.\nNas moreiras \"(Morus\") todas as flores da inflorescencia contrib\u00faen ao froito, por\u00e9n a parte carnosa corresponde \u00e1s pezas do periantio que se tornan carnosas, constitu\u00edndo o conxunto unha unidade ou infrutescencia chamado vulgarmente amora, mais tecnicamente denominado sorose. No caso do anan\u00e1s \"(Ananas\") f\u00f3rmase unha estrutura que resulta da concrescencia ou soldadura de todas as bagas que producen as flores da inflorescencia. A parte central da mesma \u00e9 o eixo da inflorescencia que se volve carnoso, e a parte que se come leva os pistilos desenvolvidos e as bases fusionadas das flores."}
{"id": "255180", "revid": "56817", "url": "https://gl.wikipedia.org/wiki?curid=255180", "title": "Langur dourado", "text": "O langur dourado (\"Trachypithecus geei\") \u00e9 un primate da familia dos Cercopithecidae que se pode atopar no estado indio de Assam e nas Monta\u00f1as Negras de But\u00e1n. Tr\u00e1tase da especie de primate m\u00e1is ameazada da India a pesar de ser un animal sagrado para os habitantes do Himalaia.\nDescrici\u00f3n.\nO langur dourado caracter\u00edzase pola cor da s\u00faa pelaxe, que var\u00eda entre o dourado e o crema brillante. A s\u00faa face \u00e9 completamente negra e ten unha cola longa de at\u00e9 50\u00a0cm.\nDistribuci\u00f3n e costumes.\nA s\u00faa \u00e1rea de distribuci\u00f3n est\u00e1 moi restrinxida na actualidade; con s\u00f3 uns 100 km\u00b2 limitados no sur polo r\u00edo Brahmaputra, no leste polo r\u00edo Manas, no oeste polo r\u00edo Sankosh e no norte polas Monta\u00f1as Negras de But\u00e1n. Crese que esta barreira bioxeogr\u00e1fica \u00e9 a respons\u00e1bel da orixe da especie a partir do seu parente m\u00e1is pr\u00f3ximo, o \"Trachypithecus pileatus\".\nO n\u00famero de individuos contabilizados en 2001 era de 1.064, que estaban divididos en 130 grupos. Destes, cando menos o 60% eran adultos, o que reflicte unha escaseza de individuos non maduros, sendo isto un indicador do declive poboacional da especie. A principal causa da s\u00faa desaparici\u00f3n e a degradaci\u00f3n do seu h\u00e1bitat pola actividade humana. Unha pequena poboaci\u00f3n que se atopa nunha plantaci\u00f3n de caucho en Kokrajhar, distrito de Assam, incrementou a s\u00faa poboaci\u00f3n de 38 a 52 individuos entre 1997 e 2002. Esta poboaci\u00f3n adaptouse para alimentarse de sementes secas das \u00e1rbores de caucho.\nO langur dourado \u00e9 un animal gregario que se relaciona en grupos de varios individuos. Os grupos te\u00f1en un termo medio de 8,2 animais e a proporci\u00f3n de adultos \u00e9 de 2,3 femias por cada macho. Non obstante, a meirande parte dos grupos s\u00f3 te\u00f1en un macho adulto. Na maior parte do seu h\u00e1bitat, o langur dourado at\u00f3pase confinado \u00e1s \u00e1rbores de m\u00e1is altura, onde a s\u00faa cola lle permite abanearse entre as p\u00f3las. Alim\u00e9ntase de froita, sementes, flores, gromos e follas verdes.\nSubespecies.\nDist\u00ednguense d\u00faas subespecies:"}
{"id": "255184", "revid": "25871", "url": "https://gl.wikipedia.org/wiki?curid=255184", "title": "Trachypithecus geei", "text": ""}
{"id": "255185", "revid": "22570", "url": "https://gl.wikipedia.org/wiki?curid=255185", "title": "Chirimoio", "text": "O chirimoio ou chirimoia (Annona cherimola) \u00e9 unha especie de arbori\u00f1a pertencente \u00e1 familia das annon\u00e1ceas, nativa de Am\u00e9rica do Sur. Xa era cultivado nos Andes polo ano 200 polo seu froito comest\u00edbel: a chirimoia. A froita pode atoparse hoxe en d\u00eda nas froitar\u00edas galegas, a\u00ednda que o seu consumo a\u00ednda non \u00e9 frecuente.\nEtimolox\u00eda.\nA palabra galega \"chirimoia\" (en portugu\u00e9s \"cherim\u00f3lia\") prov\u00e9n do quechua, onde ten o significado de \"sementes fr\u00edas\", facendo referencia ao feito de que a planta medraba en lugares elevados e fr\u00edos, onde outras plantas tropicais non se desenvolv\u00edan.\nOrixe.\n\u00c9 orixinario das grandes chairas do Per\u00fa e do Ecuador.\nEn Ecuador, os chirimoios aparecen en \u00e1reas con temperaturas medias anuais, de 18 a 20\u00a0\u00b0C, unha temperatura m\u00ednima que var\u00eda de 10 a 12\u00a0\u00b0C e unha temperatura m\u00e1xima que var\u00eda entre 26,5 e 30 \u00b0C. A precipitaci\u00f3n anual var\u00eda entre 800 e 1.000 mm (concentrada en oito meses do ano) \u00e9 o rango m\u00e1is com\u00fan nos lugares onde se produce a chirimoia salvaxe. Os valores de humidade son elevados e var\u00edan entre 75 e 85%.\nCaracter\u00edsticas.\nO chirimoio \u00e9 unha \u00e1rbore que pode acadar os dez metros de altura. As s\u00faas follas son oblongas, caedizas ou semicaedizas, moi grandes, podendo acadar os quince cent\u00edmetros de longo, penduradas en disposici\u00f3n alterna. As flores, de dous ou tres cent\u00edmetros, at\u00f3panse en pequenos grupi\u00f1os con seis p\u00e9talos de cor pardo amarela. Os froitos te\u00f1en unha forma ovalada, coa tona cuberta do que poden parecer escamas, semellante a unha pi\u00f1a de pi\u00f1eiro. Por\u00e9n, a cor da pela vai do verde escuro a un morado morronoso escuro. O tama\u00f1o \u00e9 semellante ao dunha maz\u00e1, a\u00ednda que pode acadar talles maiores, de at\u00e9 m\u00e1is de quince cent\u00edmetros de di\u00e1metro.\nFroito.\nO seu froito, a chirimoia, ten forma oval, mide de 10\u00a0cm a 20\u00a0cm de longo e de 7\u00a0cm a 10\u00a0cm de di\u00e1metro e ten a tona case lisa. A polpa \u00e9 abrancazada con numerosas sementes grandes de cor negra que son t\u00f3xicas se se inxiren crebadas. O froito util\u00edzase para alimentaci\u00f3n humana.\nP\u00f3dese conservar durante uns d\u00edas cando se apa\u00f1a duro. A medida que vai chegando, a tona t\u00f3rnase el\u00e1stica e mol. Cando se atopa completamente mol \u00e9 o mellor intre para o consumo, mais a partir deste momento comeza a perder conservaci\u00f3n. Algunhas persoas cons\u00f3mena part\u00edndoa pola metada coa axuda dunha culler de sobremesa. As sementes non son comest\u00edbeis. O sabor da polpa \u00e9 semellante ao da banana, mais moito m\u00e1is suave e mac\u00edo; e a textura lembra \u00e1 das peras.\nEn Europa c\u00f3mense as exportandas dende o sur de Espa\u00f1a (Motril, Almu\u00f1\u00e9car etc.) ou dende pa\u00edses doutros continentes. Tam\u00e9n son cultivados no arquip\u00e9lago de Madeira.\nNotas.\nHannia Bridg (03-05-2001). \"Micropropagation and Determination of the in vitro Stability of Annona cherimola Mill. and Annona muricata L.\". Zertifizierter Dokumentenserver der Humboldt-Universit\u00e4t zu Berlin."}
{"id": "255186", "revid": "18868", "url": "https://gl.wikipedia.org/wiki?curid=255186", "title": "Chirimoia", "text": ""}
{"id": "255187", "revid": "18868", "url": "https://gl.wikipedia.org/wiki?curid=255187", "title": "Annona cherimola", "text": ""}
{"id": "255189", "revid": "1131", "url": "https://gl.wikipedia.org/wiki?curid=255189", "title": "Sortes de Ancares", "text": "Sortes de Ancares (\"Suertes de Ancares\" en castel\u00e1n e oficialmente) \u00e9 unha parroquia do concello leon\u00e9s de Cand\u00edn, situado na bisbarra do Bierzo.\nRecibe o seu nome do r\u00edo Sortes, en cuxa ribeira se levanta a aldea de Sortes. A principal actividade econ\u00f3mica \u00e9 a agricultura de subsistencia e a gandar\u00eda. Moitos habitantes de Sortes, as\u00ed como doutros lugares do val dos Ancares, traballan na minar\u00eda na pr\u00f3xima vila de Fabeiro, pero a crise deste sector empeorou a situaci\u00f3n econ\u00f3mica de Sortes e do resto da bisbarra. Boa parte dos seus habitantes emigraron principalmente a Barcelona e Francia, pero tam\u00e9n a Ponferrada. A hostalar\u00eda local non est\u00e1 desenvolvida e ademais sufriu unha regresi\u00f3n, de feito o hostal e os dous bares, que exist\u00edan, est\u00e1n pechados . Os veci\u00f1os de Sortes falan un dialecto do galego chamado ancar\u00e9s.\nPatrimonio.\nEn 1965 a parte alta do lugar sufriu un incendio. Moitos dos edificios de arquitectura tradicional como as pallozas e outros edificios, que ti\u00f1an os t\u00edpicos teitos de palla de centeo e elementos de madeira, perd\u00e9ronse. A reconstruci\u00f3n f\u00edxose nun ano, pero levouse a cabo con materiais baratos non tradicionais, como a lousa, quedando alterados os trazos arquitect\u00f3nicos t\u00edpicos ancareses da zona. As restauraci\u00f3ns e remodelaci\u00f3ns posteriores das casas fixeron perderse a maior parte dos elementos tradicionais dos edificios da comarca. Por\u00e9n, na parte baixa cons\u00e9rvanse alg\u00fans edificios de arquitectura tradicional, alg\u00fans deshabitados e outros en bo estado.\nOs principais monumentos son os dous mu\u00ed\u00f1os hidr\u00e1ulicos, que serv\u00edan para moer millo e centeo para facer pan. O mellor conservado dos dous \u00e9 o que se atopa na ribeira do r\u00edo a car\u00f3n da igrexa, de estilo tradicional ancar\u00e9s.\nA contorna natural \u00e9 o seu principal atractivo, na ladeira occidental da Serra dos Ancares, e encravado nunha zona de abundantes bosques de carballos. Conecta cunha pista de terra que leva ao Porto de Cienfuegos e \u00e1s bra\u00f1as de El Cuadro, xa pertencente ao veci\u00f1o val de Fornela (Forniella no dialecto leon\u00e9s do val veci\u00f1o) no actual concello de Peranzais.\nNas inmediaci\u00f3ns existe a fervenza das Nieres, a car\u00f3n dun terreo chairo ben produtivo a nivel agr\u00edcola. Nos bosques da cntorna hai unha gran riqueza faun\u00edstica: corzos, rebezos, xabar\u00eds e moitos m\u00e1is tipos de animais.\nFestas.\nA principal festividade \u00e9 a de San Roque, o 16 de agosto. Tam\u00e9n \u00e9 importante o entroido."}
{"id": "255191", "revid": "23204", "url": "https://gl.wikipedia.org/wiki?curid=255191", "title": "Iain Glen", "text": "Iain Alan Sutherland Glen, nado o 24 de xu\u00f1o de 1961 en Edimburgo, \u00e9 un actor escoc\u00e9s de cinema, televisi\u00f3n e teatro. Glen \u00e9 principalmente co\u00f1ecido polos seus traballos nos filmes ' e '. Recentemente destaca a s\u00faa participaci\u00f3n na serie de televisi\u00f3n da HBO \"Game of Thrones\", na que interpreta a Jorah Mormont."}
{"id": "255192", "revid": "1131", "url": "https://gl.wikipedia.org/wiki?curid=255192", "title": "Lumeiras", "text": "Lumeiras (\"Lumeras\" en castel\u00e1n e oficialmente) \u00e9 unha parroquia do concello leon\u00e9s de Cand\u00edn, situado na bisbarra do Bierzo. Segundo o INE en 2012 ti\u00f1a 18 habitantes.\nPatrimonio.\nLumeiras ten unha arquitectura tradicional t\u00edpica dos Ancares, con edificios constru\u00eddos con cachotar\u00eda e tellados de lousa. Algunhas casas sufriron modificaci\u00f3ns e obras para acomodar mellor aos seus habitantes, e xa non presentan un aspecto tradicional. O punto central da poboaci\u00f3n \u00e9 a Praza do Cristo, onde se sit\u00faan a igrexa de Lumeiras, e a antiga escola de Lumeiras, hoxe rehabilitada e usada para fins diversos. Na mesma praza hai unha fonte flanqueada por dous piares de auga, que serv\u00edan antano como bebedoiros para os animais.\nA zona rural componse de bosques de casti\u00f1eiros. No Porto de Lumeiras enc\u00f3ntrase o Alto da Cruz, ao que se pode subir e observar as vistas sobre o val. Dende a poboaci\u00f3n sae unha pista de terra, que atravesa o monte Mour\u00edn cara ao concello veci\u00f1o de Fabeiro.\nLingua.\nLumeiras ao igual ca o resto do concello de Cand\u00edn pertence ao \u00e1mbito ling\u00fc\u00edstico galego-berciano e os seus habitantes falan un dialecto do galego chamado ancar\u00e9s.\nFestas.\nAs principais festividades de Lumeiras son a de Santo Tirso a finais de xaneiro e a de San Pedro a finais de xu\u00f1o."}
{"id": "255195", "revid": "839", "url": "https://gl.wikipedia.org/wiki?curid=255195", "title": "Fernando Olmedo Reguera", "text": "Fernando Olmedo Reguera, nado en Santiago de Compostela o 10 de xaneiro de 1873 e finado en Madrid o 12 de agosto de 1936, foi un frade e xornalista galego.\nTraxectoria.\nFillo de Fernando Olmedo e Elisa Reguera, propietarios dos almac\u00e9ns Olmedo da vila de Pontevedra. Nesta cidade fundou o C\u00edrculo Cat\u00f3lico de Obreros e colaborou en \"El Criterio Gallego\" e \"El \u00c1ncora\", do que tam\u00e9n foi director. Tam\u00e9n colaborou en \"El Pensamiento Galaico\" e \"El Alcance\" de Santiago de Compostela. Doutorouse en Dereito, e o 15 de febreiro de 1901 ingresou na orde dos capuchinos, sendo ordenado presb\u00edtero o 31 de xullo de 1904.\nFoi asasinado durante a guerra civil espa\u00f1ola, e soterr\u00e1rono na cripta da bas\u00edlica de Xes\u00fas de Medinaceli de Madrid. Foi beatificado o 3 de outubro de 2013.. Na cidade de Pontevedra unha r\u00faa leva o nome \"Padre Fernando Olmedo\"."}
{"id": "255198", "revid": "89787", "url": "https://gl.wikipedia.org/wiki?curid=255198", "title": "Ram\u00f3n Tojo P\u00e9rez", "text": "Ram\u00f3n Tojo P\u00e9rez, nado en Padr\u00f3n o 23 de novembro de 1860 e finado en Pontevedra o 7 de outubro de 1944, foi un escritor e pol\u00edtico galego.\nTraxectoria.\nCursou o Bacharelato no Convento do Carme. Estudou Dereito na Universidade de Santiago de Compostela. En 1883 aprobou as oposici\u00f3ns de avogado do Estado. Foi Gobernador civil de Le\u00f3n (1899-1900). Foi deputado provincial dende 1890 e presidente da Deputaci\u00f3n da Coru\u00f1a de 1903 a 1909. Despois continuou como deputado provincial polo distrito de Padr\u00f3n. Foi membro da Real Academia Galega.\nVida persoal.\nCasou con Robustiana Baltar Cort\u00e9s, filla de \u00c1ngel Baltar Varela e irm\u00e1 de \u00c1ngel Baltar Cort\u00e9s."}
{"id": "255199", "revid": "1888", "url": "https://gl.wikipedia.org/wiki?curid=255199", "title": "Ram\u00f3n Tojo", "text": "Co nome de Ram\u00f3n Tojo podemos referirnos a:"}
{"id": "255200", "revid": "98629", "url": "https://gl.wikipedia.org/wiki?curid=255200", "title": "Bugatti", "text": "Bugatti \u00e9 unha marca de autom\u00f3biles superdeportivos e de luxo, fundada en 1909 na ent\u00f3n cidade alem\u00e1 de Molsheim, Alsacia (agora en territorio franc\u00e9s) polo italiano Ettore Bugatti. Hoxe en d\u00eda pertence ao grupo alem\u00e1n Volkswagen.\nNa s\u00faa primeira etapa, os coches Bugatti eran co\u00f1ecidos pola beleza do seu dese\u00f1o (Ettore Bugatti era dunha familia de artistas e consider\u00e1base \u00e1 vez un artista e construtor) e polas s\u00faas moitas vitorias. A morte de Ettore Bugatti en 1947 resultou ser o final da marca, e a morte do seu fillo Jean Bugatti en 1939 asegurou que non hab\u00eda un sucesor para dirixir a f\u00e1brica. Non se fixeron m\u00e1is de 8.000 coches. A compa\u00f1\u00eda loitou financieiramente, e lanzou un \u00faltimo modelo na d\u00e9cada de 1950, antes de ser finalmente adquirida polo seu negocio de pezas de avi\u00f3n na d\u00e9cada de 1960. \nDende os anos 1980 a marca foi xestionada pola empresa Bugatti Automobili SpA, que adquiriu tam\u00e9n Lotus, ata que despois de ser comprada en 1998 polo Grupo Volkswagen, constituiuse en empresa de capital franc\u00e9s no ano 2000 coa denominaci\u00f3n de Bugatti Automobiles SAS, con base en Molsheim.\nEtapa Ettore Bugatti.\nO fundador Ettore Bugatti naceu en Mil\u00e1n, Italia, e a empresa de autom\u00f3biles que leva o seu nome foi fundada en 1909 en Molsheim que se atopa na rexi\u00f3n de Alsacia que formaba parte do Imperio Alem\u00e1n ata 1919. A compa\u00f1\u00eda era co\u00f1ecida tanto polo nivel de detalle da enxe\u00f1er\u00eda dos seus autom\u00f3biles, como pola forma art\u00edstica na que foron executados os dese\u00f1os, dada a natureza art\u00edstica da familia de Ettore (o seu pai, Carlo Bugatti (1856-1940), foi un importante dese\u00f1ador Art Nouveau de mobles e de xoias). \nA primeira guerra mundial e as s\u00faas secuelas.\nDurante a guerra Ettore Bugatti foi enviado, inicialmente a Mil\u00e1n e m\u00e1is tarde a Par\u00eds, pero en canto conclu\u00edron as hostilidades volveu \u00e1 s\u00faa f\u00e1brica de Molsheim. Menos de catro meses despois de que o Tratado de Versalles formalizara a transferencia de Alsacia de Alema\u00f1a a Francia, Bugatti conseguiu, no \u00faltimo minuto, un stand no 15. Sal\u00f3n do Autom\u00f3bil de Par\u00eds en outubro de 1919. Expuxo tres coches lixeiros, todos eles base\u00e1banse moito nos seus equivalentes de antes da guerra, e cada un estaba equipado co mesmo \u00e1rbore de levas en cabeza de 4 cilindros e 1.368 cc con catro v\u00e1lvulas por cilindro. O m\u00e1is pequeno dos tres era un \"Tipo 13\" cunha carrozar\u00eda de carreiras (constru\u00edda polo propio Bugatti) e usando un chasis cunha distancia entre eixes de . Os outros eran un \"Tipo 22\" e un \"Tipo 23\" cunha distancia entre eixes de 2250 e 2400 mm. respectivamente.\n\u00c9xitos nas carreiras.\nA compa\u00f1\u00eda tam\u00e9n tivo un grande \u00e9xito a principios dos Gran Premio de automobilismo, ga\u00f1ando o primeiro Gran Premio de M\u00f3naco en 1929 nun Bugatti tipo 35B. O \u00e9xito da compa\u00f1\u00eda culminou co piloto Jean-Pierre Wimille ga\u00f1ando as 24 Horas de Le Mans d\u00faas veces (en 1937, con Robert Benoist e 1939 con Pierre Veyron).\nOs Bugatti m\u00e1is famosos foron o Type 35 Grand Prix, o Type 41 \"Royale\", o Type 57 \"Atlantic\" e o deportivo Tipo 55.\nOs coches Bugatti tiveron un grande \u00e9xito nas carreiras. O pequeno Bugatti Type 10 logrou as catro primeiras posici\u00f3ns na s\u00faa primeira carreira. O Bugatti Type 35 de 1924 \u00e9 probablemente o coche de carreiras m\u00e1is exitoso de todos os tempos, con m\u00e1is de 2.000 vitorias. O Tipo 35 foi desenvolvido por Bugatti co mestre enxe\u00f1eiro e piloto de carreiras Jean Chassagne, que tam\u00e9n o conduciu no primeiro Gran Premio do coche en Li\u00f3n en 1924. Bugatti logrou \u00e1 vitoria na Targa Florio durante cinco anos consecutivos desde 1925 ata 1929. Louis Chiron, celebrou a maior\u00eda dos podios dos autom\u00f3biles Bugatti, e no rexurdimento moderno da marca Bugatti Automobiles SAS nomearon o seu concept car de 1999 Bugatti 18/3 Chiron na s\u00faa honra. Pero foi o seu \u00faltimo \u00e9xito na competici\u00f3n de Le Mans a que \u00e9 m\u00e1is recordada Jean-Pierre Wimille e Pierre Veyron ga\u00f1aron a carreira de 1939 cun s\u00f3 coche e escasos recursos.\nCarreiras de avi\u00f3ns.\nNa d\u00e9cada de 1930, Ettore Bugatti involucrouse na creaci\u00f3n dun avi\u00f3n de carreiras, coa esperanza de vencer aos alem\u00e1ns na Deutsch de la Meurthe prize. Este ser\u00eda o Bugatti 100P, que nunca voou. Foi dese\u00f1ado polo enxe\u00f1eiro belga Louis de Monge que xa utilizara motores Bugatti Brescia no seu \"Tipo 7.5\".\nEttore Bugatti tam\u00e9n dese\u00f1ou un exitoso vag\u00f3n motorizado, o \"Autorail\".\nTraxedia familiar.\nA morte do fillo de Ettore Bugatti, Jean Bugatti, o 11 de agosto de 1939 marcou un punto de inflexi\u00f3n na fortuna da compa\u00f1\u00eda. Jean morreu mentres probaba un coche de carreiras Tipo 57 corpo de tanque cerca da f\u00e1brica de Molsheim.\nLogo da II Guerra Mundial.\nLogo da segunda guerra mundial a f\u00e1brica de Molsheim estaba en ru\u00ednas e a compa\u00f1\u00eda perdeu o control da propiedade. Durante a guerra, Bugatti planeou unha nova f\u00e1brica en Levallois, un suburbio do noroeste de Par\u00eds. Logo da guerra, Bugatti dese\u00f1ou e planeou constru\u00edr unha serie de novos coches, inclu\u00edndo o Tipo 73 de r\u00faa e o Tipo 73C un coche de competici\u00f3n dun s\u00f3 asento, pero foron constru\u00eddos s\u00f3 cinco coches do Tipo 73.\nA construci\u00f3n dun coche de 375 cc sobrealimentado det\u00edvose cando Ettore Bugatti morreu o 21 de agosto de 1947. Trala morte de Ettore Bugatti, o negocio reduciuse a\u00ednda m\u00e1is e fixo a s\u00faa \u00faltima aparici\u00f3n como marca comercial no Sal\u00f3n do Autom\u00f3bil de Par\u00eds en outubro de 1952.\nLogo dunha longa decadencia, Bugatti deixou de operar en 1952.\nNotables achados na era moderna.\nOs familiares do Dr. Harold Carr atoparon un raro Bugatti Tipo 57S Atalante de 1937 ao catalogar as pertenzas do m\u00e9dico logo da s\u00faa morte en 2009. O Tipo 57S do Dr. Carr \u00e9 notable porque foi orixinalmente propiedade do piloto de carreiras brit\u00e1nico Earl Howe. Dado que unha gran parte do equipo orixinal do veh\u00edculo estaba intacto, p\u00f3dese restaurar sen depender das pezas de recambio.\nO 10 de xullo de 2009, un Bugatti Brescia Tipo 22 de 1925, que permanecera no fondo de Lago Maggiore na fronteira entre Su\u00edza e Italia durante 75 anos foi recuperado do lago. O Museo Mullin en Oxnard, California comprouno nunha poxa por 351.343 d\u00f3lares nunha venda en Bonham Retromobile de Par\u00eds en 2010.\nIntentos de reactivaci\u00f3n.\nA compa\u00f1\u00eda intentou un regreso baixo a direcci\u00f3n de Roland Bugatti a mediados dos anos 1950 co Tipo 251 de carreiras con motor central. Dese\u00f1ado coa axuda de Gioacchino Colombo, o coche non puido cumprir coas expectativas e os intentos da compa\u00f1\u00eda na produci\u00f3n de autom\u00f3biles det\u00edvose.\nNa d\u00e9cada de 1960, Virgil Exner dese\u00f1ou un Bugatti como parte dos seu proxecto de \" Revival Cars\". Unha versi\u00f3n de demostraci\u00f3n deste coche foi constru\u00edda en realidade por Ghia usando o \u00faltimo chasis Bugatti Type 101, e presentouse no Sal\u00f3n do Autom\u00f3bil de Tur\u00edn de 1965. Financieiramente non era viable, e Exner dirixiu a s\u00faa atenci\u00f3n ao renacemento da Stutz.\nBugatti seguiu fabricando pezas de avi\u00f3ns e foi vendida a Hispano-Suiza, tam\u00e9n un ex fabricante de autom\u00f3biles que volveuse provedor de avi\u00f3ns, en 1963. Snecma f\u00edxose cargo de Hispano-Suiza en 1968. Logo da adquisici\u00f3n de Messier, Snecma fusionou Messier e Bugatti en Messier-Bugatti en 1977.\nIntentos modernos.\nBugatti Automobili SpA 1987-1995.\nO empresario italiano Romano Artioli adquiriu a marca Bugatti en 1987, e fundou Bugatti Automobili SpA. Bugatti encargou ao arquitecto Giampaolo Benedini dese\u00f1ar a f\u00e1brica, que foi constru\u00edda en Campogalliano, Italia.\nEn 1989 os plans para o novo renacemento de Bugatti foron presentados por Paolo Stanzani e Marcello Gandini, os dese\u00f1adores do Lamborghini Miura e do Lamborghini Countach. Bugatti chama ao seu primeiro veh\u00edculo de produci\u00f3n Bugatti EB110 GT. O Bugatti EB110 \u00e9 anunciado como o coche deportivo tecnicamente m\u00e1is avanzado xamais producido.\nO famoso dese\u00f1ador de coches de carreiras Mauro Forghieri serviu como director t\u00e9cnico de Bugatti desde 1992 ata 1994.\nO 27 de agosto de 1993, a trav\u00e9s da s\u00faa sociedade de carteira, ACBN Holdings SA de Luxemburgo, Romano Artioli compra Lotus Cars a General Motors. Bugatti fixo plans para sacar as acci\u00f3ns da compa\u00f1\u00eda nas bolsas internacionais.\nBugatti presenta un prototipo chamado o EB112 en 1993.\nQuizais o propietario m\u00e1is famoso dun Bugatti EB110 foi o sete veces campi\u00f3n do mundo de F\u00f3rmula Un o piloto Michael Schumacher, quen comprou un EB110 en 1994. Schumacher vendeu o seu EB110, que fora reparado logo dun grave accidente en 1994, a Modena Motorsport, un taller que prepara autom\u00f3biles de carreiras e servizo Ferrari en Alema\u00f1a.\nNo momento que o EB110 chegou ao mercado, as econom\u00edas de Am\u00e9rica do Norte e Europa estaban en recesi\u00f3n. A mala situaci\u00f3n econ\u00f3mica levou \u00e1 compa\u00f1\u00eda \u00f3 fracaso e as operaci\u00f3ns cesaron en setembro de 1995. Un modelo espec\u00edfico para o mercado de Estados Unidos chamado \"Bugatti Am\u00e9rica\" estaba en proxecto, cando a empresa deixou de operar.\nOs liquidadores de Bugatti venderon Lotus Cars a Proton unha empresa de Malaisia. A firma alem\u00e1 Dauer Racing adquiriu a licenza do EB110 e o stock de pezas restante en 1997 co fin de producir cinco veh\u00edculos m\u00e1is do EB110 SS. Estas cinco versi\u00f3ns SS do EB110 refin\u00e1ronse grandemente por Dauer. A f\u00e1brica de Campogalliano foi vendida a unha empresa de fabricaci\u00f3n de mobles, que posteriormente quebrou, deixando o edificio desocupado. Dauer deixou de producir autom\u00f3biles en 2011, Toscana-Motors GmbH de Alema\u00f1a comprou as acci\u00f3ns restantes de Dauer.\nBugatti Automobiles S.A.S. 1998-presente.\nVolkswagen adquiriu a marca Bugatti en 1998.\nBugatti Automobiles S.A.S. encargou a Giorgetto Giugiaro de ItalDesign producir o primeiro prototipo de Bugatti, o EB118, un cup\u00e9 que debutou no Sal\u00f3n do Autom\u00f3bil de Par\u00eds de 1998. O concepto EB118 ofreceu un 408-quilowatt (555 PS; 547 bhp), cun motor W-18. Logo do seu debut en Par\u00eds, o EB118 concepto m\u00f3strase de novo en 1999 no Sal\u00f3n do Autom\u00f3bil de Xenebra e no Sal\u00f3n do Autom\u00f3bil de Tokyo.\nBugatti presentou os seus seguintes conceptos, o EB 218 no Sal\u00f3n do Autom\u00f3bil de Xenebra de 1999 e o 18/3 Chiron no Sal\u00f3n do Autom\u00f3bil de Frankfurt de 1999 (IAA).\nBugatti Automobiles S.A.S. comezou a ensamblar o seu primeiro veh\u00edculo de produci\u00f3n regular, o Bugatti Veyron 16.4 (o 1001 BHP un Autom\u00f3bil superdeportivo con motor de 8 litros W-16 con catro turbocompresores) en setembro de 2005 na fabrica de Bugatti en Molsheim."}
{"id": "255201", "revid": "5863", "url": "https://gl.wikipedia.org/wiki?curid=255201", "title": "Teo (peri\u00f3dico)", "text": "Teo foi unha revista editada en Buenos Aires entre 1910 e 1920.\nHistoria e caracter\u00edsticas.\nSubtitulada \"\u00d3rgano oficial de la Federaci\u00f3n de Residentes de Teo en Sud-Am\u00e9rica\", apareceu o 15 de maio de 1910. Revista mensual, sa\u00eda o d\u00eda 15. Dirixida por Manuel Lueiro Edreira, Jos\u00e9 Rodr\u00edguez, A. Pascual (a partir do n\u00famero 70), Manuel Cao Turnes que colaborou coa revista dende 1915, tam\u00e9n chegou a dirixila. Como consecuencia da escisi\u00f3n da Federaci\u00f3n de Residentes de Teo en 1916, apareceu \"El Eco de Teo\", que pasou a ser o \u00f3rgano do Centro de Residentes de Teo en Sud-Am\u00e9rica. \"Teo\" informaba da vida interna e do labor que se desenvolv\u00eda no seo das instituci\u00f3ns ligadas a Teo e a outros concellos da zona, como as sociedades agrarias de Teo e Vedra. Inclu\u00eda noticias e comentarios da actualidade pol\u00edtica e social da comarca de Santiago, analizando a situaci\u00f3n das parroquias dende postulados agraristas e denunciando o caciquismo e moitas das actuaci\u00f3ns do clero no mundo rural. Entre os seus colaboradores estaban \u00c1ngel Mart\u00ednez Castro, Manuel Gonz\u00e1lez Iglesias (\"O xastre de Lal\u00edn\"), Manuel Bouz\u00f3n \u00c1lvarez, Ram\u00f3n Vieites, Juan Rof Codina, Benito de Ventraces e Rogelio Rivero. Rematou a s\u00faa publicaci\u00f3n en 1920 sendo substitu\u00edda por \"Uni\u00f3n de Teo y Vedra\"."}
{"id": "255202", "revid": "56817", "url": "https://gl.wikipedia.org/wiki?curid=255202", "title": "Uni\u00f3n de Teo y Vedra", "text": "Uni\u00f3n de Teo y Vedra foi unha revista editada en Buenos Aires entre 1920 e 1967.\nHistoria e caracter\u00edsticas.\nSubtitulada \"\u00d3rgano oficial de las Sociedades Agrarias de Teo y Vedra\", estaba editada pola Federaci\u00f3n de Residentes de Teo en Suram\u00e9rica. O seu lema dic\u00eda: \"Por la instrucci\u00f3n, protecci\u00f3n y emancipaci\u00f3n del pueblo gallego\". De periodicidade mensual, veu continuar a revista \"Teo\". Ofrec\u00eda informaci\u00f3n sobre o labor desenvolto polas instituci\u00f3ns patrocinadoras, noticias de actualidade pol\u00edtica e social da comarca (denunciando as manipulaci\u00f3ns caciqu\u00eds e clericais) e colaboraci\u00f3ns literarias de Xan Ba\u00f1a, Jos\u00e9 Pereiro e Eduardo Blanco Amor"}
{"id": "255203", "revid": "56817", "url": "https://gl.wikipedia.org/wiki?curid=255203", "title": "Gliese 176", "text": "Gliese 176 (HD 285968) \u00e9 un anana vermella que est\u00e1 na constelaci\u00f3n de Taurus. Base\u00e1ndose nas medici\u00f3ns da paralaxe feitas pola misi\u00f3n Hipparcos, a estrela est\u00e1 situada a preto de 31 anos luz de distancia. A estrela ten orbitando un planeta tipo Superterra.\nSistema planetario.\nNo 2008, anunciouse que esta estrela ti\u00f1a un compa\u00f1eiro planetario. Isto baseouse nun programa de cinco anos de medici\u00f3ns de velocidades radiais co telescopio Hobby-Beber. Estas observaci\u00f3ns amosaban unha periodicidade de 10,24 d\u00edas, a cal foi interpretada coma unha consecuencia da presenza dun planeta. Cunha semi-amplitude de 11,6\u00a0m/s, a masa m\u00ednima estimada do planeta foi de 24,5 veces a masa da Terra, ou 1,4 veces a masa de Neptuno.\nObservaci\u00f3ns feitas co espectr\u00f3grafo HARPS non puideron confirma-la variaci\u00f3n de 10,24 d\u00edas. Pola contra, outras d\u00faas periodicidades foron detectadas en 8,78 e 40,0 d\u00edas, con amplitudes por baixo do posible erro de observaci\u00f3n do HET. A variaci\u00f3n de 40 d\u00edas coincide co per\u00edodo de rotaci\u00f3n da estrela e, polo tanto, \u00e9 causada pola actividade da mesma, pero a variaci\u00f3n de curto prazo non \u00e9 explicada pola actividade da propia estrela, e polo tanto, \u00e9 causada por un planeta. A s\u00faa semi-amplitude de 4,1\u00a0m/s correspondese cunha masa m\u00ednima de 8,4 masas da Terra, facendo do planeta unha Super-Terra.\nNun estudo independente, observaci\u00f3ns feitas co telescopio Keck tampouco conseguiron confirma-lo sinal de 10,24 d\u00edas. Detectouse unha periodicidade de 8,77 d\u00edas - correspondente \u00f3 planeta anunciado polo equipo HARPS - \u00e1 que se lle asignou unha importancia intermedia, pero non foi considerada o suficientemente importante para reclamar unha causa planetaria, base\u00e1ndose s\u00f3 nos seus propios datos."}
{"id": "255206", "revid": "15490", "url": "https://gl.wikipedia.org/wiki?curid=255206", "title": "Anna Karenina", "text": "Anna Karenina (en ruso: \"\u0410\u043d\u043d\u0430 \u041a\u0430\u0440\u0435\u043d\u0438\u043d\u0430\"), \u00e9 unha novela do escritor ruso Lev Tolstoi, publicada entre 1873 e 1877. \u00c9 unha das obras m\u00e1is senlleiras do autor, canda \"Voina i mir\" (\u0412\u043e\u0439\u043d\u0430 \u0438 \u043c\u0438\u0440) [en galego, \"Guerra e Paz;\" a\u00ednda sen traducir] escrita entre 1867 e 1869.\nEsta novela rom\u00e1ntica est\u00e1 considerada unha das obras cume do Realismo e ten un dos inicios m\u00e1is co\u00f1ecidos da literatura universal: \"Todas as familias felices son iguais. As infelices sono cada unha ao seu xeito\".\nSinopse.\nA trama xira arredor do caso extraconxugal da personaxe que d\u00e1 t\u00edtulo \u00e1 obra, unha arist\u00f3crata da Rusia tsarista que, malia parecer ter todo (beleza, riqueza, popularidade e un fillo amado), se sente baleira at\u00e9 encontrar un impetuoso oficial, o conde Vronski.\nNo decorrer da obra, tam\u00e9n se tratan cuesti\u00f3ns importantes da vida na Rusia rural da \u00e9poca, onde alg\u00fans personaxes debaten a respecto do mellor xeito de xestionar as s\u00faas propiedades e terras, as\u00ed como do tratamento aos campesi\u00f1os, daquela chamados muxics (\"\u043c\u0443\u0436\u0438\u043a\").\nAdaptaci\u00f3n ao cinema.\nExisten varios filmes baseados na novela. A personaxe principal foi interpretada, entre outras, por Greta Garbo (en 1935, \u00e1s ordes de Clarence Brown), Vivien Leigh (en 1947, para Julien Duvivier), Sophie Marceau (para Bernard Rose, en 1997) e, m\u00e1is recentemente, Keira Knightley en 2012 para Joe Wright:"}
{"id": "255209", "revid": "56817", "url": "https://gl.wikipedia.org/wiki?curid=255209", "title": "Roseta (bot\u00e1nica)", "text": "En bot\u00e1nica ch\u00e1mase roseta \u00e1 disposici\u00f3n na que as follas dunha planta se distrib\u00faen moi xuntas, imbricadas en c\u00edrculo, a xeito dos p\u00e9talos dunha rosa. Tam\u00e9n se chaman follas rosuladas. Distrib\u00faense nunha porci\u00f3n moi curta do caule, dispostas espiraladamente.\nAs follas en roseta achegan vantaxes \u00e1s especies alpinas, onde a luminosidade \u00e9 intensa durante o d\u00eda (e a superficie fotosintetizante destas \u00e9 grande), mais o fr\u00edo \u00e1 noite poder\u00eda danificar o seu meristema apical. Por iso as follas m\u00e1is novas permanecen curvadas sobre o mesistema, cubr\u00edndoo e ill\u00e1ndoo da temperatura ambiente.\nNa familia Bromeliaceae, a roseta act\u00faa coma un captador de auga. As follas pos\u00faen va\u00ed\u00f1as largas e ap\u00e9rtanse unhas \u00e1s outras, facendo que o interior da roseta acumule a auga da choiva. Esta auga, algunhas veces con parte da materia org\u00e1nica al\u00ed depositada en decomposici\u00f3n, \u00e9 absorbida polas c\u00e9lulas das propias follas, facendo que moitas bromelias, especialmente as ep\u00edfitas te\u00f1an a s\u00faa funci\u00f3n de absorci\u00f3n desempe\u00f1ada m\u00e1is polas follas que polas propias ra\u00edces."}
{"id": "255212", "revid": "56817", "url": "https://gl.wikipedia.org/wiki?curid=255212", "title": "Roseta", "text": "O termo roseta fai referencia hace referencia a calquera obxecto cunha forma que lembra \u00e1 da rosa:\n\u00c1s veces f\u00e1lase de \"Pedra Roseta\" ou \"Pedra de Roseta\", en realidade c\u00f3mpre falarmos de Pedra de Rosetta."}
{"id": "255213", "revid": "19415", "url": "https://gl.wikipedia.org/wiki?curid=255213", "title": "Leif Segerstam", "text": "Leif Selim Segerstam, nado o 2 de marzo de 1944 en Vaasa, \u00e9 un compositor e director de orquestra finland\u00e9s.\nTraxectoria.\nSegerstam estudou viol\u00edn, piano e direcci\u00f3n orquestral na Sibelius-Akatemia de Helsinqui e direcci\u00f3n na Juilliard School de Nova York con Jean Morel entre 1963 e 1965.\nDeuse a co\u00f1ecer como director oper\u00edstico a finais dos anos '60 (Helsinqui, Estocolmo e Berl\u00edn Oeste). Ten dirixido na Metropolitan Opera, no Covent Garden, no Teatro alla Scala, no Treatro Col\u00f3n, na Wiener Staatsoper e no Festival de Salzburgo. Acompa\u00f1ou a personaxes como Montserrat Caball\u00e9, Birgit Nilsson, Henryk Szeryng, David O\u00efstrakh, Emil Gilels e Arthur Rubinstein. A partir de 1975 comezou a destacar como director sinf\u00f3nico, sendo director principal da Radio-Symphonieorchester Wien dende ese ano ata 1982, a Radion sinfoniaorkesteri entre 1977 e 1987, ou da Helsingin kaupunginorkesteri entre 1995 e 2007, orquestra da que lle foi concedido o t\u00edtulo de Direcotr Em\u00e9rito. Ten sido o director musical de diversas orquestras, entre as cales figuran a Deutsche Staatsphilharmonie Rheinland-Pfalz (1983-1990) ou a DR SymfoniOrkestret (1988-1995), sendo nomeado director honor\u00edfico das d\u00faas formaci\u00f3ns. Foi tam\u00e9n director principal e musical da Kungliga Operan (Estocolmo) entre 1995 e 2000. Ten sido invitado a dirixir numerosas orquestras en todo o mundo, entre as que destacan Chicago Symphony Orchestra, Los Angeles Philharmonic, London Symphony Orchestra, Toronto Symphony ou a Orquestra Sinf\u00f4nica do Estado de S\u00e3o Paulo.\n\u00c9 frecuentemente invitado a dirixir os festivais de Helsinqui e Savonlinna. A s\u00faa gravaci\u00f3n de \"Luonnotar\" e outras canci\u00f3ns orquestrais de Sibelius xunto a Soile Isokoski, foi nomeada disco do ano en 2007 polo \"BBC music magazine\".\nEn xaneiro de 2012 foi nomeado director titular da Turun Filharmoninen Orkesteri (TFO), posto que desempe\u00f1ou ata o 17 de maio\u00a0de 2019. Posteriormente foi nomeado director honorario da TFO.\nSegerstam compaxina o seu traballo como director co de profesor de direcci\u00f3n na Sibelius-Akatemia de Helsinqui. Entre os seus alumnos salientan Susanna M\u00e4lkki, Mikk Murdvee, Sasha M\u00e4kil\u00e4 e Markku Laakso.\nVida persoal.\nO pai de Leif Segerstam era o defunto Selim Segerstam, que elaborou numerosos cancioneiros.\nEstivo casado coa violinista Hannele Segerstam (concertino da Radion sinfoniaorkesteri), coa que tivo dous fillos, Jan e Pia; Pia \u00e9 concertista de violonchelo.\nLogo do divorcio de Leif Segerstam e Hannele Segerstam, casou coa arpista da Helsingin kaupunginorkesteri Minnaleena Segerstam, coa que tivo tres fillos.\nObra.\nSegerstam \u00e9 un compositor extrem\u00e1damente prol\u00edfico, sendo especialmente co\u00f1ecido polas s\u00faas numerosas sinfon\u00edas (261 en 2012), das cales en torno a un centenar te\u00f1en sido interpretadas.\n\u00c9 igualmente co\u00f1ecido polas s\u00faas series de \"Orchestral Diary Sheets\", moitas delas concibidas para ser interpretadas sen director. Segerstam desenvolveu un enfoque persoal da composici\u00f3n aleatoria a trav\u00e9s dun estilo que denominou \"pulsaci\u00f3n libre\", na que os motivos musicais interact\u00faan con flexibilidade no tempo.\nGravaci\u00f3ns.\nLeif Segerstam \u00e9 tam\u00e9n \u00e1mplamente co\u00f1ecido polas s\u00faas gravaci\u00f3ns discogr\u00e1ficas, que incl\u00faen as integrais das sinfon\u00edas de Jean Sibelius, Carl Nielsen e Gustav Mahler, as\u00ed como moitas outras obras de compositores contempor\u00e1neos coma o compositor finland\u00e9s Einojuhani Rautavaara e os compositores americanos John Corigliano e Christopher Rouse."}
{"id": "255219", "revid": "27155", "url": "https://gl.wikipedia.org/wiki?curid=255219", "title": "Exsudado", "text": "Exsudaci\u00f3n ou exsudado (do lat\u00edn \"exs\u016bd\u0101re\", que significa 'flu\u00edr para f\u00f3ra') ref\u00edrese \u00e1 sa\u00edda de l\u00edquidos org\u00e1nicos a trav\u00e9s das paredes celulares, tanto de animais coma de plantas, por lesi\u00f3n ou por inflamaci\u00f3n. Sendo m\u00e1is preciso, a exudaci\u00f3n \u00e9 o proceso de sa\u00edda do flu\u00eddo, mentres que o exudado \u00e9 o flu\u00eddo que sae. No caso de exsudaci\u00f3n sangu\u00ednea por lesi\u00f3n hai pasaxe de prote\u00ednas do plasma, leucocitos, plaquetas e hemacias.\nAs plantas exsudan zume e resinas como l\u00e1tex, mentres que os animais xeralmente exsudan compo\u00f1entes sangu\u00edneos e do sistema linf\u00e1tico.\nSegundo o elemento predominante, f\u00e1lase de:"}
{"id": "255221", "revid": "18868", "url": "https://gl.wikipedia.org/wiki?curid=255221", "title": "Acebre", "text": ""}
{"id": "255223", "revid": "85894", "url": "https://gl.wikipedia.org/wiki?curid=255223", "title": "Xornada Mundial da Xuventude 1989", "text": "A Xornada Mundial da Xuventude de 1989, tivo lugar durante os d\u00edas 19 e 20 de agosto de 1989 en Santiago de Compostela, Galicia e o 21 de agosto en Covadonga (Asturias). Esta cuarta edici\u00f3n foi a primeira dunha XMX na Uni\u00f3n Europea, ag\u00e1s as d\u00faas primeiras edici\u00f3ns celebradas en Roma en 1984 e 1985, e tam\u00e9n foi a primeira vez que o evento non se celebrou no Domingo de Ramos, tendo lugar en ver\u00e1n.\nO evento.\nMoitos participantes nas Xornadas chegaron ao lugar a p\u00e9 durante centos de quil\u00f3metros ao longo do Cami\u00f1o de Santiago.\nPor primeira vez en Santiago organiz\u00e1ronse catequesis (o 19 de agosto), sobre os temas \"Cristo \u00e9 o Cami\u00f1o\", \"Cristo \u00e9 a Verdade\", \"Cristo \u00e9 a Vida\", inspirados no vers\u00edculo do Evanxeo de Xo\u00e1n (Xo\u00e1n 14.6). Entre os responsables da catequesis estiveron Chiara Lubich (fundadora do Movemento dos Focolares), Carlo Maria Martini, don Massimo Camisasca e don Antonio Lanfranchi.\nA vixilia pechou coa presenza do papa Xo\u00e1n Paulo II no Monte do Gozo.Nese lugar erixiuse m\u00e1is tarde un monumento en memoria da visita papal."}
{"id": "255224", "revid": "98629", "url": "https://gl.wikipedia.org/wiki?curid=255224", "title": "Especies de Aloe", "text": "Esta \u00e9 unha listaxe das especies aceptadas do x\u00e9nero Aloe."}
{"id": "255226", "revid": "18868", "url": "https://gl.wikipedia.org/wiki?curid=255226", "title": "Aloe vera", "text": ""}
{"id": "255227", "revid": "98629", "url": "https://gl.wikipedia.org/wiki?curid=255227", "title": "Game of Thrones (tempada 2)", "text": "A segunda tempada de serie de televisi\u00f3n \"Game of Thrones\" estreouse nos Estados Unidos a trav\u00e9s da canle HBO o 1 de abril de 2012, e conclu\u00edu o 3 de xu\u00f1o de 2012. \u00d3 igual que a primeira tempada, componse de dez episodios. Bas\u00e9ase en \"A Clash of Kings\", o segundo libro da saga \"A Song of Ice and Fire\" creada por George R. R. Martin, da cal a serie \u00e9 unha adaptaci\u00f3n."}
{"id": "255228", "revid": "1410", "url": "https://gl.wikipedia.org/wiki?curid=255228", "title": "Game of Thrones (tempada 3)", "text": "A terceira tempada da serie de televisi\u00f3n \"Game of Thrones\" estreouse o 31 de marzo de 2013 na canle HBO. A HBO renovou a serie para a terceira tempada o 10 de abril de 2012, nove d\u00edas despois da estrea da segunda tempada. A produci\u00f3n comezou en xullo de 2012.\nComo as outras d\u00faas tempadas, a terceira consta de dez episodios. Est\u00e1 baseada na primeira metade de \"A Storm of Swords\", o terceiro libro da saga de novelas \"A Song of Ice and Fire\" creada por George R. R. Martin, da cal a serie \u00e9 unha adaptaci\u00f3n.\nPersonaxes.\nElenco convidado.\nOs m\u00fasicos Will Champion de Coldplay e Gary Lightbody de Snow Patrol fan un cameo nesta tempada.\n\"Little Bart\" foi o oso contra o que loitou Brienne no foxo de Harrenhal."}
{"id": "255229", "revid": "89787", "url": "https://gl.wikipedia.org/wiki?curid=255229", "title": "Carlos Wilson Cachicote", "text": "Carlos Wilson Cachicote da Rocha, co\u00f1ecido como Rudy, nado en Oeiras (Lisboa) o 1 de maio de 1989, \u00e9 un futbolista portugu\u00e9s. Xoga de mediapunta e o seu equipo actual \u00e9 o CF Uni\u00e3o.\nTraxectoria.\nO 23 de xullo de 2013 foi presentado como xogador do Deportivo da Coru\u00f1a, cun contrato por 2 anos e unha cl\u00e1usula de rescisi\u00f3n de 6 mill\u00f3ns de euros. O 31 de xaneiro\u00a0de 2014\u00a0anunciouse a s\u00faa cesi\u00f3n ao\u00a0Belenenses. Tralo regreso da cesi\u00f3n na escuadra lusa rescindeu contrato co Deportivo ao non contar coa confianza do adrestrador V\u00edctor Fern\u00e1ndez para xogar no equipo herculino, asinando polo cadro grego do Skoda Xanthi. A finais dese mesmo ano partiu cara a terra dos seus devanceiros para se unir ao Recreativo do Libolo, campi\u00f3n da liga angolana.\nSelecci\u00f3n nacional.\nA nai de Rudy \u00e9 angolana e o seu pai \u00e9 santomense. Isto permitiu que Rudy puidese xogar coa selecci\u00f3n angolana, sendo convocado o 23 de maio de 2014 para os encontros amig\u00e1beis contra Marrocos e Ir\u00e1n, a\u00ednda que o seu debut tivo lugar o 3 de agosto fronte a Etiop\u00eda."}
{"id": "255231", "revid": "1131", "url": "https://gl.wikipedia.org/wiki?curid=255231", "title": "Monte T\u00e0ber", "text": "O Monte T\u00e0ber \u00e9 un outeiro situado no barrio G\u00f3tico de Barcelona, a 16,9 metros sobre o nivel do mar, e que acolleu o primeiro asentamento romano da nova Barcino. \u00c9 dif\u00edcil de percibir polas edificaci\u00f3ns da cidade, pero a pendente dalgunhas r\u00faas permite notar a diferenza de cota entre a cidade romana, situada sobre o mont\u00edculo, e os terreos m\u00e1is baixos por exemplo a baixada da Llibreteria, a baixada de Santa Eul\u00e0lia ou as escaleiras da praza da Catedral. O seu cume est\u00e1 sinalado por unha lousa sobre a r\u00faa Parad\u00eds, ante a sede do Centre Excursionista de Catalunya. Dentro deste edificio tam\u00e9n se atopan as columnas do templo de Augusto, vestixio de Barcino."}
{"id": "255232", "revid": "895", "url": "https://gl.wikipedia.org/wiki?curid=255232", "title": "Rudy", "text": "Rudy pode facer referencia a:"}
{"id": "255233", "revid": "27155", "url": "https://gl.wikipedia.org/wiki?curid=255233", "title": "Klebsiella pneumoniae", "text": "Klebsiella pneumoniae \u00e9 unha especie bacteriana gramnegativa, inm\u00f3bil, encapsulada, fermentadora de lactosa, anaerobia facultativa, con forma bacilar. A\u00ednda que se encontra na flora normal da boca, pel e intestinos, pode causar problemas pulmonares se \u00e9 aspirada. \u00c9 unha enterobacteri\u00e1cea e o membro clinicamente m\u00e1is importante do x\u00e9nero \"Klebsiella\". Nos \u00faltimos anos, as klebsielas est\u00e1n convert\u00e9ndose en importantes pat\u00f3xenos causantes de infecci\u00f3ns nosocomiais (hospitalarias).\nSete especies do x\u00e9nero \"Klebsiella\" mostran grandes semellanzas na homolox\u00eda do seu ADN. Estas son: \"Klebsiella pneumoniae\", \"Klebsiella ozaenae\", \"Klebsiella terrigena\", \"Klebsiella rhinoscleromatis\", \"Klebsiella oxytoca\", \"Klebsiella planticola\", e \"Klebsiella ornithinolytica\". Ademais de \"K. pneumoniae\", tam\u00e9n se demostrou a presenza de \"K. oxytoca\" e \"K. rhinoscleromatis\" en mostras cl\u00ednicas humanas.\n\"K. pneumojniae\" est\u00e1 moi relacionada con \"K. oxytoca\", da cal se pode distinguir por ser indol negativa e pola s\u00faa capacidade de crecer con melecitosa e beta-hidroxibutirato. Vive de forma natural no solo, e aproximadamente o 30% das cepas poden fixar o nitr\u00f3xeno en condici\u00f3ns anaer\u00f3bicas. Como diaz\u00f3trofo de vida libre, o seu sistema de fixaci\u00f3n do nitr\u00f3xeno foi moi estudado.\nOs membros do x\u00e9nero \"Klebsiella\" expresan tipicamente dous tipos de ant\u00edxenos na s\u00faa superficie celular. O primeiro \u00e9 o ant\u00edxeno O, que \u00e9 un compo\u00f1ente do lipopolisac\u00e1rido (LPS), do cal existen 9 variedades. O segundo \u00e9 o ant\u00edxeno K, un polisac\u00e1rido capsular con m\u00e1is de 80 variedades. Ambos os dous contrib\u00faen \u00e1 patoxenicidade e forman a base da distribuci\u00f3n en serogrupos.\nA fermentaci\u00f3n de lactosa p\u00f3dese observar en \u00e1gar MacConkey, onde forma colonias rosas, e no medio Kliger ou TSI, onde son fermentadoras de lactosa e produtoras de gas. Na probas de Voges Poskauer para a fermentaci\u00f3n acet\u00f3nica son positivas. Por \u00faltimo, as s\u00faas condici\u00f3ns \u00f3ptimas de cultivo en \u00e1gar nutritivo son 37\u00a0\u00b0C e pH 7,0.\nHistoria.\n\"Klebsiella\" recibe o seu nome do bacteri\u00f3logo alem\u00e1n Edwin Klebs (1834\u20131913). Tam\u00e9n foi descrita por Karl Friedl\u00e4nder, e foi co\u00f1ecido como \"bacilo de Friedl\u00e4nder\".\nO cient\u00edfico dan\u00e9s Hans Christian Gram (1853\u20131938), desenvolveu a t\u00e9cnica da tinguidura de Gram en 1884 para distinguir entre \"K. pneumoniae\" e \"Streptococcus pneumoniae\".\nImportancia cl\u00ednica.\nAs infecci\u00f3ns por \"K. pneumoniae\" poden causar infecci\u00f3ns pulmonares (pneumon\u00edas). Causan cambios destrutivos nos pulm\u00f3ns, con inflamaci\u00f3n e hemorraxia, morte celular (necrose), e \u00e1s veces un esputo mucoide sanguento e mesto. O normal \u00e9 que as bacterias cheguen ao pulm\u00f3n cando a persoa aspira microbios que colonizaban a s\u00faa orofarinxe.\nEn xeral, as infecci\u00f3ns por \"Klebsiella\" son m\u00e1is frecuentes en persoas cun sistema inmunitario debilitado. Principalmente afectan a persoas de mediana idade ou vellas con enfermidades debilitantes, como diabetes, alcoholismo, tumores, enfermidades hep\u00e1ticas, enfermidades pumonares obstrutivas cr\u00f3nicas, con terapia de glicocorticoides, insuficiencia renal, e certas profesi\u00f3ns expostas (como a fabricaci\u00f3n de papel). Moitas destas infecci\u00f3ns prod\u00facense en hospitais (enfermidades nosocomiais).\nA infecci\u00f3n m\u00e1is com\u00fan causada por \"Klebsiella\" adquirida f\u00f3ra dos hospitais \u00e9 a pneumon\u00eda por \"Klebsiella\", tipicamente en forma de broncopneumon\u00eda e bronquite. Estes pacientes presentan un aumento da tendencia a desenvolver abscesos pulmonares, cavitaci\u00f3n, empiema (pus na pleura), e adherencias. Presentan unha alta taxa de mortalidade de arredor do 50% mesmo se est\u00e1n recibindo terapia antibi\u00f3tica. A taxa de mortalidade pode ser de case o 100% para as persoas con alcoholismo e bacteremia.\nAdemais de pneumon\u00eda, \"Klebsiella\" pode tam\u00e9n causar infecci\u00f3ns no tracto urinario, tracto biliar inferior, e feridas cir\u00farxicas, dando lugar a pneumon\u00eda, tromboflebite, infecci\u00f3n do tracto urinario, colecistite, diarrea, infecci\u00f3ns do tracto respiratorio superior, infecci\u00f3ns en feridas, osteomielite, meninxite, e bacteremia e septicemia. Se unha persoa ten implantado un dispositivo invasivo no seu corpo o risco \u00e9 maior; por exemplo os equipos de respiraci\u00f3n asistida e cat\u00e9teres urinarios aumentan o risco. Ademais, o uso de antibi\u00f3ticos pode ser un factor que incremente o risco de infecci\u00f3n nosocomial por \"Klebsiella\". A sepse e shock s\u00e9ptico poden orixinar a entrada da bacteria no sangue.\nInvestigaci\u00f3ns realizadas no King's College de Londres atoparon que a imitaci\u00f3n molecular do ant\u00edxeno HLA HLA-B27 por parte de d\u00faas mol\u00e9culas superficiais de \"Klebsiella\" estaba implicada na causa da espondilite anquilosante.\nEst\u00e1n aparecendo novas cepas de \"K. pneumoniae\" resistentes a antibi\u00f3ticos, que cada vez se detectan m\u00e1is nas infecci\u00f3ns nosocomiais.\nCepas resistentes.\nA infecci\u00f3n por enterobacteri\u00e1ceas resistentes ao carbapenem (CRE) ou enterobacteri\u00e1ceas produtoras de carbapenemase estase convertendo nun importante problema sanitario. Entre elas est\u00e1 a \"Klebsiella pneumoniae\" resistente ao carbapenem (CRKP). Nos \u00faltimos 10 anos, estase producindo en todo o mundo un incremento progresivo destas cepas. En Israel houbo unha importante epidemia que empezou en 2006 e chegou ao m\u00e1ximo en marzo de 2007 con 55,5 casos por 100.000 pacientes e d\u00eda, que obrigou a tomar importantes medidas sanitarias contra a epidemia en todo o pa\u00eds. Nos Estados Unidos o primeiro caso foi en 1996; e despois foi detectada en 41 estados.\nA \"K. pneumoniae\" resistente ao carbapenem resiste a case todos os axentes microbianos dispo\u00f1ibles, polo que ten unha alta taxa de morbilidade e mortalidade. O m\u00e1is preocupante \u00e9 que o carbapenem \u00e9 xeralmente usado como antibi\u00f3tico de \u00faltimo recurso contra as cepas bacterianas resistentes a outros varios antibi\u00f3ticos. Se se producisen novas mutaci\u00f3ns que favorecesen a resistencia, as infecci\u00f3ns resultantes ser\u00edan practicamene imposibles de tratar.\nHai varias formas en que as enterobacteri\u00e1ceas adquiren resistencia ao carbapenem. Entre elas est\u00e1n: (1) Hiperproduci\u00f3n de ampC beta-lactamase cunha mutaci\u00f3n na porina da membrana externa; (2) produci\u00f3n de beta-lactamase de espectro ampliado CTX-M cunha mutaci\u00f3n na porina ou efluxo do f\u00e1rmaco, e (3) produci\u00f3n de carbapenemase. Cando \"K. pneumoniae\" produce o encima carbapenemase denom\u00ednase KPC ou \"K. pneumoniae\" resistente ao carbapenem (CRKP).\nDeles o mecanismo de resistencia m\u00e1is importante \u00e9 a produci\u00f3n do encima carbapenemase, \"blak\"pc. O xene que codifica o encima \"blak\"pc est\u00e1 situado nunha porci\u00f3n m\u00f3bil do material xen\u00e9tico (un transpos\u00f3n; o transpos\u00f3n espec\u00edfico implicado denom\u00ednase Tn4401), o cal incrementa o risco de diseminaci\u00f3n da bacteria. As CRE poden ser dif\u00edciles de detectar porque algunhas cepas que levan o \"blak\"pc te\u00f1en concentraci\u00f3ns inhibitorias m\u00ednimas (concentraci\u00f3n m\u00ednima \u00e1 que o antimicrobiano inhibe o crecemento da bacteria) elevadas, pero que, malia seren elevadas, son a\u00ednda susceptibles ao rango de concentraci\u00f3ns utilizadas cos carbapenems. Como esas cepas son susceptibles aos carbapenems, non son identificadas como riscos potenciais cl\u00ednicos usando as directrices das probas de susceptibilidade est\u00e1ndar. Os pacientes con colonizaci\u00f3n por CRKP que non foron reco\u00f1ecidas como tales funcionan como reservorios para a transmisi\u00f3n nosocomial.\nA extensi\u00f3n e frecuencia dos CRKP no ambiente non se co\u00f1ece actualmente. As infecci\u00f3ns por CRE nos hospitais deben tratarse con coidado tomando precauci\u00f3ns especiais cos pacientes infectados, ill\u00e1ndoos, e comprobando os posibles casos doutros pacientes internados no hospital aos que non se lle detectaron anteriormente esas cepas.\nUnha esterilizaci\u00f3n efectiva e procedementos de descontaminaci\u00f3n son medidas importantes para manter a taxa de infecci\u00f3n por estas cepas resistentes o m\u00e1is baixa posible.\nTratamento.\nComo ocorreu con moitas bacterias, o tratamento recomendado foi cambiando conforme o organismo desenvolveu resistencia ao mesmo. As \"Klebsiella\" son con frecuencia resistentes a m\u00faltiples antibi\u00f3ticos. As evidencias actuais indican que a fonte dos xenes de resistencia \u00e9 un elemento xen\u00e9tico m\u00f3bil. \"Klebsiella\" pola s\u00faa capacidade de producir beta-lactamases de espectro ampliado (ESBL) son resistentes a moitas clases de antibi\u00f3ticos. As resistencias m\u00e1is frecuentes son a resistencia a aminoglic\u00f3sidos, fluoroquinolonas, tetraciclinas, cloranfenicol, e trimetoprim/sulfametoxazol.\nA elecci\u00f3n dun axente antimicrobiano espec\u00edfico depende da susceptibilidade das cepas do paciente e a parte do corpo que foi infectada. Para pacientes con infecci\u00f3ns graves, unha estratexia prudente \u00e9 usar unha terapia combinada de antibi\u00f3ticos de curta duraci\u00f3n (48-72 h), seguida dunha monoterapia espec\u00edfica unha vez que se co\u00f1ece o patr\u00f3n de susceptibilidade no paciente.\nSe as \"Klebsiella\" espec\u00edficas que presenta un paciente non presentan resistencia a antibi\u00f3ticos, ent\u00f3n os antibi\u00f3ticos utilizados son ampicilina/sulbactam, piperacilina/tazobactam, ticarcilina/clavulanato, ceftazidime, cefepime, levofloxacina, norfloxacina, gatifloxacina, moxifloxacina, meropenem, e ertapenem. Alg\u00fans expertos recomendan o uso de meropenem para pacientes con \"Klebsiella\" produtora de ESBL.\n\u00c1s veces \u00e9 necesario a limpeza cir\u00farxica (por exemplo drenaxes) despois de iniciado o tratamento antibi\u00f3tico.\nComprobouse que a \"K. pneumoniae\" morre \"in vivo\" pola administraci\u00f3n de fagos por v\u00eda intraperitoneal, intravenosa ou intranasal, polo que se probou un tratamento con fagos. A\u00ednda que este tratamento estivo aplic\u00e1ndose durante un certo tempo, viuse que existe un maior risco de adquirir resistencia aos fagos que aos antibi\u00f3ticos. A resistencia aos fagos pode causar unha explosi\u00f3n no n\u00famero destes microbios no ambiente e nos humanos (xa que non \u00e9 un pat\u00f3xeno obrigado e pode vivir f\u00f3ra do corpo). Por iso a terapia de fagos \u00fasase s\u00f3 en combinaci\u00f3n con antibi\u00f3ticos."}
{"id": "255235", "revid": "98629", "url": "https://gl.wikipedia.org/wiki?curid=255235", "title": "Floating production storage and offloading", "text": "As Floating production storage and offloading, ou FPSO, son unidades navais flotantes de produci\u00f3n, almacenamento e descarga empregadas nos campos petrol\u00edferos de gas e petr\u00f3leo en mar a f\u00f3ra. Os FPSO empr\u00e9ganse como unidades de almacenamento e primeiro procesado de petr\u00f3leo, gas e derivados. Operan en campos petrol\u00edferos recibindo o petr\u00f3leo e gas por tubar\u00edas submarinas de varios pozos. As primeiras versi\u00f3ns eran FSO (\"floating storage and offloading vessel\"), s\u00f3 fac\u00edan o almacenamento do petr\u00f3leo ata o transvasamento a buques lanzadeira (chamados shuttle) que o achegaban \u00e1s refinar\u00edas da costa.\nHistoria.\nNos inicios da industria petroleira as estruturas dos pozos petrol\u00edferos eran torres en terra. A explotaci\u00f3n e esgotamento dos pozos petrol\u00edferos levou \u00e1 necesidade de buscar novos pozos de petr\u00f3leo. O mar, como no Golfo de M\u00e9xico, foi o lugar onde se fixaron plataformas. Nun principio eran sinxelas construci\u00f3ns. Ampliaci\u00f3ns de peiraos existentes e conectados a terra por pasarelas. O esgotamento do petr\u00f3leo fixo evidente a necesidade de entrar cada vez m\u00e1is no mar. Ata que a distancia \u00e1 costa e a profundidade \u00e1 que se estaba a perforan obrigaron a que fosen construci\u00f3ns illadas pero a\u00ednda fixadas ao fondo. Este sistema continuou a empregarse e foise perfeccionando ata acadar as torres profundidades de centos de metros. Nun principio os traballadores \u00edan e vi\u00f1an t\u00f3dolos d\u00edas a terra, en quendas de traballo, pero ao estar vez m\u00e1is afastados da costa f\u00edxose evidente que non era viable ir e vir cada d\u00eda polo que houbo que habilitar eses lugares de traballo para facelos axeitados para pasar semanas al\u00ed. Xurdiron as plataformas petrol\u00edferas con m\u00f3dulos habitacionais. Cidades de traballadores sobre o mar. O aumento da profundidade na que se estaba a extraer petr\u00f3leo levou \u00e1 construci\u00f3n de plataformas flotantes, xa non fixadas ao fondo do mar. Agora aboiaban e pod\u00edan ir dun pozo petrol\u00edfero a outro ao esgotarse. Ata ent\u00f3n ao esgotar un pozo al\u00ed quedaba a plataforma e a estrutura que a sosti\u00f1a. O aumento do tama\u00f1o das plataformas petrol\u00edferas e que cada vez fosen m\u00e1is custosas fac\u00eda necesarias grandes investimentos de cartos. Hab\u00eda que buscar e explotar pozos rendibles de xeito que pozos pequenos ti\u00f1an que ser abandonados ou non chegaban a entrar en explotaci\u00f3n. De a\u00ed xurdiu a idea e a necesidade de facer unidades FPSO nun principio s\u00f3 FSO (\"floating storage and offloading vessel\" ). Buques transformados para captar o petr\u00f3leo de varios pozos e almacenalo, sen transformaci\u00f3n algunha, ata que era levado a outro buque lanzadeira que o achegaba \u00e1 refinar\u00eda. Eran polo tanto buques existentes adaptados para esa funci\u00f3n.\nO xurdimento da tecnolox\u00eda FPSO est\u00e1 ligada \u00e1 evoluci\u00f3n da industria do petr\u00f3leo, os prezos e mellora da tecnolox\u00eda naval. O primeiro FPSO foi o \"Shell Castellon\" de 1976 constru\u00eddo en Espa\u00f1a. Xa con moitas das caracter\u00edsticas actuais dos FPSO: forma de buque, capacidade para almacenar petr\u00f3leo, \"moonpool\" (apertura en cuberta para conectar ao pozo), guindastres, sistemas de conexi\u00f3n a lanzadeiras, sistemas de fondeo, habilitaci\u00f3n para traballadores ou posteriormente heliporto.\nO Offshore en Galiza.\nNos anos 1980 a reconversi\u00f3n do sector naval pola entrada na CEE fixo que Astano tivese que abandonar a construci\u00f3n naval de buques convencionais e adicarse a outro sector, o offshore. Primeiramente o estaleiro constru\u00edu unha plataforma flotante para a perforaci\u00f3n petrol\u00edfera, a Drillamar I. Enxe\u00f1er\u00eda desenvolvida xunto con empresas norteamericanas. Nos anos seguintes Astano fabricou artefactos offshore para armadores noruegueses, de Gran Breta\u00f1a e dos Estados Unidos.\nEn 1997, coa experiencia adquirida no sector offshore, Astano desenvolveu a primeira plataforma petrol\u00edfera con forma de buque do mundo, o Discoverer Enterprise. Ata ent\u00f3n todas eran transformaci\u00f3ns de buques existentes. No momento da s\u00faa botadura en 1997 o Discoverer Enterprise era a maior plataforma petrol\u00edfera do mundo con 254,40 metros de eslora."}
{"id": "255238", "revid": "98629", "url": "https://gl.wikipedia.org/wiki?curid=255238", "title": "Esparragueira", "text": "A esparragueira ou espargueira (Asparagus officinalis) \u00e9 unha planta herb\u00e1cea perenne pertencente \u00e1 familia Asparagaceae. \nComa cultivo dura bastante tempo no solo, da orde de 8 a 10 anos, sendo unha cultura moi rend\u00edbel. A esparragueira f\u00f3rmase por talos a\u00e9reos ramificados e unha parte soterrada constitu\u00edda por ra\u00edces e xemas. Dos rebentos novos obtense a hortaliza chamada esp\u00e1rrago ou espargo; vexetal bastante apreciado, particularmente na coci\u00f1a inglesa, alem\u00e1 e francesa. Ten un sabor delicado, poucas calor\u00edas e \u00e9 particularmente rico en \u00e1cido f\u00f3lico, al\u00e9n de ter propiedades diur\u00e9ticas.\nEtimolox\u00eda.\nA verba galega esp\u00e1rrago / espargo (en portugu\u00e9s: \"espargo\", no Brasil: \"aspargo\") v\u00e9n do lat\u00edn \"sparagus\", que deriva \u00e1 s\u00faa vez do grego \"aspharagos\" ou \"asparagos\" e este do persiano \"asparag\" que significa \"gomo\". \nExisten as variedades dialectais en galego: \"asp\u00e1rago\", \" espargo\" e \"espargueira\".\nHistoria.\nFoi usado dende tempos moi antigos coma verdura culinaria, por mor ao seu delicado sabor e \u00e1s s\u00faas propiedades diur\u00e9ticas. Hai unha receita para coci\u00f1ar esp\u00e1rragos no libro de receitas m\u00e1is antigo que se conserva, \"De re coquinaria\", libro III, escrito por Apicio no s\u00e9culo III.\nO emperador romano Octavio Augusto, o gastr\u00f3nomo romano Marcus Gavius Apicius, o naturalista tam\u00e9n romano Plinio, o Vello (que chamaba os \"esp\u00e1rragos\" \"a verdura de Deus\"), na antig\u00fcidade. O prestixio dos esp\u00e1rragos caeu moito durante a Idade Media, volvendo a ser un prato apreciado durante a Renacenza, sendo de a\u00ed en diante moi apreciado por personalidades como o Rei Sol, Lu\u00eds XIV e polo chanceler alem\u00e1n Bismarck.\nVariedades.\nO esp\u00e1rrago branco obtense ao evitarmos a exposici\u00f3n das plantas \u00e1 luz mentres medran. O esp\u00e1rrago morado \u00e9 diferente \u00e1s variedades verdes ou brancas, caracter\u00edzase principalmente por un alto contido en azucre e baixos niveis de fibra. Foi orixinalmente cultivado en Italia e comercializado co nome \"Violetto d'Albenga\". O seu cultivo continuou en pa\u00edses como os Estados Unidos e Nova Zelandia.\nO esp\u00e1rrago bravo (chamado en Espa\u00f1a \"esp\u00e1rrago triguero\" ) \u00fasase no Mediterr\u00e1neo coma sebe para choer as leiras aproveitando as s\u00faas follas en forma de espi\u00f1os desagrad\u00e1beis e para obter as \"puntas de esp\u00e1rrago\" como alimento. As plantas arden con facilidade, incluso en \u00e9pocas de choivas, e os agricultores adoitan queimalas intencionadamente para provocar a sa\u00edda de novos rebentos.\nGastronom\u00eda.\nDo xeito m\u00e1is sinxelo, os rebentos c\u00f3cense en auga ou ao vapor at\u00e9 vir\u00e1rense tenros e se serven cun mollo lixeiro (como o holand\u00e9s ou maionesa) ou con manteiga derretida ou cunhas pingas de aceite de oliva e queixo parmesano relado. Un refinamento \u00e9 atar os rebentos en feixes e preparalos de p\u00e9, de xeito que a parte inferior dos talos ferva, mentres que a xemas, m\u00e1is tenras, fanse ao vapor. As olas e potas altas e cil\u00edndricas para coci\u00f1ar esp\u00e1rragos te\u00f1en bases furadas e sa\u00edntes para os suxeitar, de xeito que este proceso sexa o m\u00e1is sinxelo pos\u00edbel. Nalgunhas ocasi\u00f3ns comercial\u00edzanse coma esp\u00e1rragos en conserva mergullados nun l\u00edquido de cobertura.\nA diferenza da maior\u00eda das verduras, nas que as m\u00e1is mi\u00fadas e magras son m\u00e1is tenras, os talos grosos dos esp\u00e1rragos te\u00f1en maior volume tenro en proporci\u00f3n \u00e1 s\u00faa pela. Cando os esp\u00e1rragos levan demasiado tempo no mercado, os extremos cortados estar\u00e1n secos e se curan un chisco c\u00f3ncavos. Os mellores esp\u00e1rragos son os que se apa\u00f1an e limpan mentres se pon a auga a ferver. Os coci\u00f1eiros meticulosos relan os talos de esp\u00e1rrago cun pelador de verduras, evitando as xemas, e os arrefr\u00edan en auga xeada antes de os ferver; as mi\u00fado a pela \u00e9 deitada na mesma auga de cocemento e se tira cando os esp\u00e1rragos xa est\u00e1n feitos, disque para dilu\u00edr o sabor. Os esp\u00e1rragos mi\u00fados ou as xemas dos grandes serven para coci\u00f1ar sopa de esp\u00e1rragos. Os restaurantes cantoneses adoitan servir esp\u00e1rragos revoltos con polo, gambas ou vitela. O esp\u00e1rrago \u00e9 unha das poucas comidas que se considera acept\u00e1bel de comer coas mans nun ambiente formal, especialmente \u00e9 com\u00fan en Europa.\nPropiedades.\nAlg\u00fans compo\u00f1entes do esp\u00e1rrago metabol\u00edzanse e excr\u00e9tanse nos ouri\u00f1os, d\u00e1ndolle un distintivo cheiro lixeiramente desagrad\u00e1bel. Este fedor \u00e9 provocado por varios produtos degradados que conte\u00f1en xofre (como tiois e tio\u00e9steres). Diversos estudos demostraron non s\u00f3 que arredor do 40% das persoas examinadas exhib\u00edan este caracter\u00edstico cheiro, sen\u00f3n tam\u00e9n que non todo o mundo \u00e9 quen de o cheirar cando se produce.\nPor mor da s\u00faa forma creuse que o esp\u00e1rrago ti\u00f1a efectos afrodis\u00edacos, pero isto nunca ten sido demostrado.\nO amino\u00e1cido asparaxina recibe o seu nome do esp\u00e1rrago, por ser esta planta rica neste composto."}
{"id": "255239", "revid": "18868", "url": "https://gl.wikipedia.org/wiki?curid=255239", "title": "Esp\u00e1rrago", "text": ""}
{"id": "255240", "revid": "18868", "url": "https://gl.wikipedia.org/wiki?curid=255240", "title": "Asparagus officinalis", "text": ""}
{"id": "255241", "revid": "18868", "url": "https://gl.wikipedia.org/wiki?curid=255241", "title": "Renacenza", "text": ""}
{"id": "255252", "revid": "29398", "url": "https://gl.wikipedia.org/wiki?curid=255252", "title": "Vincenzo Rennella", "text": "Vincenzo Renato Rennella, m\u00e1is co\u00f1ecido como Vincenzo Rennella ou Enzo Rennella, nado o 8 de outubro de 1988 en Saint-Paul-de-Vence, Alpes Mar\u00edtimos (Provenza-Alpes-Costa Azul) \u00e9 un futbolista profesional franco-italiano que xoga na posici\u00f3n de dianteiro no Miami FC.\nTraxectoria.\nNado e criado en Francia , de pai italiano e nai francesa, comezou a xogar como xuvenil no AS Cannes, onde chegou debutar como profesional nun partido da terceira divisi\u00f3n do f\u00fatbol galo. En 2007 foi adquirido polo FC Lugano da Challenge League su\u00edza, segunda categor\u00eda do f\u00fatbol helv\u00e9tico. No seu primeiro ano anota 7 goles, o que xunto coas s\u00faas boas actuaci\u00f3ns espertan o interese do Genoa da Serie A italiana, que o contrata ced\u00e9ndoo de novo ao Lugano. Nesa tempada consegue a marca de anotar 24 goles en 22 partidos, chegando a ter un rexistro de 16 goles nos 12 primeiros partidos de Liga, e sendo o m\u00e1ximo goleador da competici\u00f3n. En total no club su\u00edzo anotar\u00eda 31 goles en 51 partidos.\nAo ano seguinte da o salto de categor\u00eda, e o Genoa c\u00e9deo esta vez ao hist\u00f3rico Grasshopper da Super Liga su\u00edza, onde estar\u00eda d\u00faas tempadas, anotando 8 goles no seu segundo ano. Isto chama de novo a atenci\u00f3n do f\u00fatbol italiano, polo que Rennella \u00e9 cedido ao AC Cesena da m\u00e1xima categor\u00eda do f\u00fatbol italiano. Debuta na competici\u00f3n o 30 de outubro de 2011 ante o Parma FC, anotando o seu primeiro e \u00fanico gol o 22 de abril ante o Palermo.\nAo ano seguinte, o seu \u00fatlimo de contrato co Genoa, \u00e9 cedido ao C\u00f3rdoba da Segunda Divisi\u00f3n espa\u00f1ola, onde anota 7 goles en 33, non chegando ao seu nivel habitual por mor do falecemento do seu pai durante a tempada. Por\u00e9n, as s\u00faas boas actuaci\u00f3n l\u00e9vano a fichar por catro tempadas polo Real Betis, club da Primeira Divisi\u00f3n, que o cede ao Club Deportivo Lugo. No conxunto galego, no seu primeiro partido como local no Anxo Carro, consegue anotar dous goles e dar unha asistencia ante o Real Ja\u00e9n, racha que continuou anotando o gol da vitoria do Lugo ante o Real Zaragoza na Romareda e na seguinte xornada ante o Girona."}
{"id": "255253", "revid": "89787", "url": "https://gl.wikipedia.org/wiki?curid=255253", "title": "Lista de personaxes de Game of Thrones", "text": "Os personaxes da serie de televisi\u00f3n americana de fantas\u00eda medieval \"Game of Thrones\" est\u00e1n baseados nos creados por George R. R. Martin para a s\u00faa serie de novelas \"A Song of Ice and Fire\". A serie, ambientado nun universo m\u00e1xico ficticio, segue a guerra civil polo Trono de Ferro do continente de Westeros, loitada entre casas reais e nobres rivais e os seus respectivos aliados.\nPersonaxes principais.\nOs seguintes membros do elenco foron acreditados como parte do elenco principal nos cr\u00e9ditos de inicio ou como \"tam\u00e9n protagonista\":\n1 Nas tempadas 6 e 7, Sebastian Croft interpreta a Ned Stark de neno e Robert Aramayo interpr\u00e9tao de adulto mozo.\n2 Na tempada 5, Nell Williams interpreta a Cersei Lannister nas escenas de flashback.\n3 Na tempada 3, Daario Naharis \u00e9 interpretado por Ed Skrein.\n4 Na tempada 1, Jaqen H'ghar aparece nunha soa escena, intepretado por un extra sen acreditar.\n5 Nas tempadas 1 e 2, Tommen Baratheon \u00e9 interpretado por Callum Wharry."}
{"id": "255256", "revid": "5863", "url": "https://gl.wikipedia.org/wiki?curid=255256", "title": "Valent\u00edn Molina Couceiro", "text": "Valent\u00edn Molina Couceiro, finado na Coru\u00f1a o 27 de agosto de 1922, foi un banqueiro e pol\u00edtico galego.\nTraxectoria.\nApoderado do Banco Pastor. Concelleiro na Coru\u00f1a, foi tenente de alcalde da cidade. Foi deputado provincial e en agosto de 1919 foi elixido presidente da Deputaci\u00f3n da Coru\u00f1a\nVida persoal.\nCasou con Francisca Rodr\u00edguez L\u00f3pez."}
{"id": "255257", "revid": "89787", "url": "https://gl.wikipedia.org/wiki?curid=255257", "title": "Cavern Club", "text": "O Cavern Club \u00e9 un club nocturno de Liverpool, Inglaterra. Aberto o 16 de xaneiro de 1957, o club foi orixinalmente un local de jazz que se converteu nun local de rock and roll cando este estilo chegou \u00e1 cidade. Liverpool foi o centro do renacemento musical dos anos 1960 baseado no rock and roll e co Cavern como centro do movemento. O renacemento abrangueu tam\u00e9n \u00e1 arte e o dese\u00f1o.\nThe Beatles actuaron no club preto de 300 veces nos seus primeiros anos. The Cavern era semellante no interior \u00f3 club de jazz Le Caveau de la Huchette de Par\u00eds, coa est\u00e9tica de t\u00fanel e de paredes de ladrillo espidas. Malia que foi amplamente remodelado, cuns arcos e t\u00faneles similares, The Cavern a\u00ednda permanece aberto e \u00e9 o centro do movemento cultural da cidade. No Cavern Club cel\u00e9brase o Liverpool Mathew Street Music Festival, un festival de m\u00fasica anual de Liverpool\nO club acolleu a primeira actuaci\u00f3n de The Beatles o 9 de febreiro de 1961. Por\u00e9n, John Lennon xa ti\u00f1a actuado no local pouco despois de que este abrise en 1957. Brian Epstein, o representante de The Beatles, que conseguiu o primeiro contrato de gravaci\u00f3n do grupo, viu a primeira actuaci\u00f3n do grupo neste club o 9 de novembro de 1961."}
{"id": "255259", "revid": "98629", "url": "https://gl.wikipedia.org/wiki?curid=255259", "title": "Primeiro ministro das Bahamas", "text": "O primeiro ministro das Bahamas \u00e9 o xefe de goberno das Bahamas, e representa o partido qua pos\u00fae a maior\u00eda no parlamento. Esta \u00e9 a lista dos primeiros ministros de Bahamas desde 1955 ata hoxe."}
{"id": "255262", "revid": "23204", "url": "https://gl.wikipedia.org/wiki?curid=255262", "title": "Anextiomarus", "text": "No polite\u00edsmo celta, Anextiomarus \u00e9 un ep\u00edteto do deus-solar Apolo gravado nunha inscrici\u00f3n romano-britana de South Shields, Inglaterra. A forma \u00e9 unha variante de Anextlomarus \"gran protector\", un nome atestado nunha dedicaci\u00f3n galo-romana fragmentada de Le Mans, Francia. Anextlomarus \u00e9 tam\u00e9n atestado como o nome do pai para os galos en Langres, e a forma divina feminina, Anextlomara, aparece noutras d\u00faas dedicaci\u00f3ns galoromanas en Avenches, Su\u00edza."}
{"id": "255263", "revid": "23204", "url": "https://gl.wikipedia.org/wiki?curid=255263", "title": "Artio", "text": "Artio foi unha deusa celta con forma de osa. Evidencias do seu culto foron atopadas en Berna (Su\u00edza), cuxo nome, de acordo coa lenda, deriva da verba \"B\u00e4r\", \"oso\".\nEtimolox\u00eda.\nO seu nome \u00e9 un derivado da palabra en lingua gala \"artos\", que significa \"oso\" (Delamarre 2003 p.\u00a055-56), que \u00e1 s\u00faa vez prov\u00e9n do protocelta *arto-, do protoindoeuropeo *h\u2082\u0155\u0325t\u1e31os (oso). A palabra celta tam\u00e9n puido ser a orixe do nome Artur."}
{"id": "255264", "revid": "89787", "url": "https://gl.wikipedia.org/wiki?curid=255264", "title": "Dionisio Muro Carvajal", "text": "Dionisio Muro Carvajal, finado na Coru\u00f1a o 1 de maio de 1928, foi un militar e pol\u00edtico galego.\nTraxectoria.\nXeneral de Artiller\u00eda retirado, durante a ditadura de Primo de Rivera foi nomeado presidente da Deputaci\u00f3n da Coru\u00f1a o 20 de xaneiro de 1924, pero dimitiu en outubro de 1924."}
{"id": "255267", "revid": "98629", "url": "https://gl.wikipedia.org/wiki?curid=255267", "title": "Trypanosoma brucei", "text": "Trypanosoma brucei \u00e9 unha especie de tripanosomas salivarios, causante da tripanosiom\u00edase africana ou enfermidade do sono en humanos e da nagana en animais. Transm\u00edtense pola picadura da mosca tse-tse. A especie \"T. brucei\" foi tradicionalmente dividida en tres cepas ou subespecies, que son:\nA transmisi\u00f3n de \"T. brucei\" entre os h\u00f3spedes mam\u00edferos faise por medio dun insecto vector, que \u00e9 a mosca tse-tse. \"T. brucei\" sofre complexos cambios morfol\u00f3xicos ao pasar do insecto ao mam\u00edfero no seu ciclo vital. A forma que aparece na corrente sangu\u00ednea \u00e9 salientable pola s\u00faa cuberta de glicoprote\u00edna de superficie variable (VSG), que experimenta unha variaci\u00f3n antix\u00e9nica notable, que lle permite a evasi\u00f3n persistente das acci\u00f3ns do sistema inmunitario do h\u00f3spede e establecer unha infecci\u00f3n cr\u00f3nica. Os actuais tratamentos contra a tripanosom\u00edase son ineficaces, polo que hai unha urxente necesidade de desenvolver novos f\u00e1rmacos contra o parasito.\nOutros tripanosomas como \"T. equiperdum\" e \"T. evansi\", a\u00ednda que non se consideraron historicamente como subespecies de \"T. brucei\" debido ao seu diferente modo de transmisi\u00f3n, presentaci\u00f3n cl\u00ednica, e perda do ADN do cinetoplasto, parece, segundo as an\u00e1lises xen\u00e9ticas, que evolucionaron de parasitos moi similares a \"T. b. brucei\", polo que est\u00e1n estreitamente relacionados co clado de \"brucei\".\nInfecci\u00f3n: Tripanosom\u00edase.\nO insecto vector de \"T. brucei\" \u00e9 a mosca tse-tse (x\u00e9nero \"Glossina\"). O sitio inicial de infecci\u00f3n \u00e9 o intestino medio da mosca (estadio do ciclo vital proc\u00edclico) e a medida que progresa a infecci\u00f3n migra a trav\u00e9s do proventr\u00edculo ata as gl\u00e1ndulas salivares, onde se adhire \u00e1 superficie das gl\u00e1ndulas salivares (o que vai ligado \u00e1 diferenciaci\u00f3n no estadio epimastigote do ciclo vital). Nas gl\u00e1ndulas salivares alg\u00fans parasitos se liberan e sofren adaptaci\u00f3ns (diferenciaci\u00f3n no estadio metac\u00edclico do ciclo vital) prepar\u00e1ndose para a s\u00faa inxecci\u00f3n no h\u00f3spede mam\u00edfero xunto coa saliva da mosca cando esta pica. No h\u00f3spede mam\u00edfero o parasito vive na corrente sangu\u00ednea (estadio esvelto da corrente sangu\u00ednea do ciclo vital). Alg\u00fans parasitos sofren adaptaci\u00f3ns (diferenciaci\u00f3n no estadio da forma curta e grosa do ciclo vital) onde pode reinfectar \u00e1s moscas cando estas chuchan o sangue do mam\u00edfero. Nos \u00faltimos estadios dunha infecci\u00f3n por \"T. brucei\" nun mam\u00edfero, o parasito pode migrar da corrente sangu\u00ednea \u00e1 linfa e ao l\u00edquido cefalorraqu\u00eddeo. Ademais da forma principal de transmisi\u00f3n por medio da mosca tse-tse a infecci\u00f3n por \"T. brucei\" pode transmitirse de humano a humano por intercambio de flu\u00eddos corporais, fundamentalmente de sangue.\nAs diferentes subespecies de \"T. brucei\" causan distintas variantes da tripanosom\u00edase.\nEstrutura celular.\nA estrutura da c\u00e9lula \u00e9 bastasnte t\u00edpica dunha c\u00e9lula eucariota normal. Ten todos os org\u00e1nulos, como o n\u00facleo, mitocondria, ret\u00edculo endoplasm\u00e1tico, aparato de Golgi etc. Caracter\u00edstricas pouco usuais son a s\u00faa mitocondria \u00fanica e longa, dentro da cal hai unha estrutura especial de ADN mitocondrial co\u00f1ecida como cinetoplasto, e a s\u00faa asociaci\u00f3n co corpo basal do flaxelo. O citoesqueleto est\u00e1 formado por microt\u00fabulos. A superficie celular da forma da corrente sangu\u00ednea presenta unha densa cuberta formada por glicoprote\u00ednas de superficie variables (VSGs), que \u00e9 substitu\u00edda por unha cuberta igualmente densa de prociclinas cando o parasito se diferencia na forma proc\u00edclica no intestino medio da mosca.\nOs Trypanosomatida mostran varios tipos de organizaci\u00f3n celular nos seus ciclos vitais, dos cales o \"Trypanosoma brucei\" adopta fundamentalmente dous en diferentes momentos do seu ciclo:\nEstes nomes proceden do grego \"mastig-\", que significa l\u00e1tego, refer\u00edndose ao flaxelo.\n\"T. brucei\" at\u00f3pase en forma de tripomastigote nas formas esvelta e na curta e grosa, proc\u00edclica e metac\u00edclica. A forma proc\u00edclica difer\u00e9nciase do epimastigote proliferativo que aparece nas gl\u00e1ndulas salivares do insecto. A diferenza do que ocorre nalg\u00fans outros tripanosom\u00e1tidos, o promastigote e o amastigote non forman parte do ciclo vital de \"T.brucei\".\nXenoma.\nO xenoma de \"T. brucei\" est\u00e1 feito de:\nA maior\u00eda dos xenes enc\u00f3ntranse nos cromosomas grandes, e os minicromosomas levan s\u00f3 os xenes \"VSG\". O xenoma foi secuenciado e est\u00e1 dispo\u00f1ible online .\nO xenoma mitocondrial est\u00e1 condensado no cinetoplasto, que \u00e9 unha caracter\u00edstica infrecuente e \u00fanica da clase Kinetoplastea. Os cinetoplastos e o corpo basal do flaxelo est\u00e1n moi asociados entre si a trav\u00e9s dunha estrutura citoesquel\u00e9tica.\nCuberta superficial VSG.\nA superficie dos tripanosomas est\u00e1 cuberta por unha densa cuberta de glicoprote\u00ednas de superficie variables (VSG), que permiten a persistencia dunha poboaci\u00f3n de tripanosomas infecciosos no h\u00f3spede (v\u00e9xase m\u00e1is abaixo).\nCitoesqueleto.\nO citoesqueleto est\u00e1 feito predominantemente de microt\u00fabulos, formando unha especie de corset subpelicular. Os microt\u00fabulos disp\u00f3\u00f1ense paralelos uns a outros segundo o eixe longo da c\u00e9lula, e o n\u00famero de microt\u00fabulos en todos os puntos \u00e9 proporcional \u00e1 circunferencia da c\u00e9lula nese punto. A medida que crece a c\u00e9lula (e durante a mitose) crecen microt\u00fabulos adicionais entre os t\u00fabulos xa existentes, polo que a herdanza do citoesqueleto \u00e9 semiconservativa. Os microt\u00fabulos est\u00e1n orientados co polo + na parte posterior e o - na anterior.\nEstrutura flaxelar.\nO flaxelo dos tripanosomas ten d\u00faas estruturas principais. Est\u00e1 constitu\u00eddo polo t\u00edpico axonema flaxelar, que \u00e9 paralelo ao bast\u00f3n paraflaxelar, unha estrutura reticulada formada por prote\u00ednas exclusiva dos cinetopl\u00e1stidos, euglenoides e dinoflaxelados.\nOs microt\u00fabulos do axonema flaxelar presentan a estrutura normal de 9+2, orientados co polo + no extremo anterior e o - no corpo basal. A estrutura citoesquel\u00e9tica est\u00e9ndese desde o corpo basal do cinetoplasto. O flaxelo est\u00e1 unido ao citoesqueleto do corpo celular principal por catro microt\u00fabulos especializados, que discoren paralelos e na mesma direcci\u00f3n que a tubulina flaxelar.\nA funci\u00f3n flaxelar \u00e9 dobre: locomoci\u00f3n por medio de oscilaci\u00f3ns dos flaxelos que est\u00e1n unidos ao corpo celular, e fixaci\u00f3n ao intestino da mosca durante a fase proc\u00edclica.\nCuberta VSG.\nA superficie do tripanosoma est\u00e1 cuberta por unha densa cuberta formada por ~5 x 106 mol\u00e9culas dunhas glicoprote\u00ednas chamadas glicoprote\u00ednas de superficie variables (VSG). Esta cuberta permite que unha poboaci\u00f3n infectiva de \"T. brucei\" evite de forma persistente o sistema inmunitario do h\u00f3spede, o que posibilita as infecci\u00f3ns cr\u00f3nicas. As d\u00faas propiedades da cuberta de VSG que lle permiten a evasi\u00f3n inmune son:\nVariaci\u00f3n antix\u00e9nica.\nA VSG \u00e9 moi inmunox\u00e9nica, e organ\u00edzanse respostas inmunitarias adaptativas contra as VSG da cuberta espec\u00edficas, que rapidamente matan aos tripanosomas que expresen esas variantes. A morte dos tripanosomas mediada por anticorpos pode tam\u00e9n observarse in vitro en ensaios de lise mediada polo sistema do complemento. Por\u00e9n, con cada divisi\u00f3n celular hai unha posibilidade de que un ou ambas as c\u00e9lulas fillas muden a s\u00faa varainta de VSG expresada. A frecuencia deste cambio de VSG mediuse e \u00e9 aproximadamente do 0,1% por divisi\u00f3n. Como as poboaci\u00f3ns de \"T. brucei\" poden chegar a picos de 1011 no seu h\u00f3spede esta r\u00e1pida taxa de cambio asegura que a poboaci\u00f3n do parasito sexa constantemente diversa. Que a poboaci\u00f3n de tripanosomas exprese unha variedade diversa de cubertas significa que o sistema inmunitario est\u00e1 sempre un paso atr\u00e1s na s\u00faa loita contra o parasito: leva varios d\u00edas organizar unha resposta inmune contra unha determinada VSG, o que d\u00e1 aos tripanosomas que cambian as s\u00faas VSG tempo para reproducirse (e experimentar m\u00e1is cambios na cuberta). A reiteraci\u00f3n deste proceso impide a extinci\u00f3n da poboaci\u00f3n de tripanosomas infecciosos, e facilita a persistencia cr\u00f3nica dos parasitos no h\u00f3spede, aumentando as oportunidades de transmisi\u00f3n. O efecto cl\u00ednico deste ciclo \u00e9 que se producen sucesivas \"ondas\" de parasitemia (tripanosomas no sangue).\nEstrutura da VSG.\nOs xenes \"VSG\" son enormemente variables na s\u00faa secuencia de ADN. Por\u00e9n, para que realicen a s\u00faa funci\u00f3n de blindaxe, orixinan prote\u00ednas que te\u00f1en caracter\u00edsticas estruturais moi conservadas. As VSGs constan dun dominio N terminal moi variable de arredor de 300 a 350 amino\u00e1cidos, e un dominio C-terminal m\u00e1is conservado de arredor de 100 amino\u00e1cidos. Os dominios N-terminais dimer\u00edzanse para formar un feixe de catro h\u00e9lices alfa, arredor das cales colgan motivos estruturais m\u00e1is pequenos. Esta estrutura terciaria est\u00e1 ben conservada entre as distintas VSGs (malia a s\u00faa grande variabilidade en secuencia de amino\u00e1cidos), o que permite que diferentes VSGs formen a barreira f\u00edsica que c\u00f3mpre para blindar a superficie do tripanosoma. A VSG est\u00e1 ancorada na membrana plasm\u00e1tica por medio dunha \u00e1ncora de glicofosfatidilinositol (GPU), form\u00e1ndose un enlace covalente de aproximadamente catro azucres, desde o C-terminal ao fosfol\u00edpido fosfatidilinositol situado na membrana celular. As VSGs forman homod\u00edmeros.\nEstrutura do arquivo de VSGs.\nA fonte da variabilidade dos \"VSG\" durante unha infecci\u00f3n \u00e9 un grande \"arquivo\" de xenes \"VSG\" presente no xenoma de \"T. brucei\". Alg\u00fans deles son xenes intactos de lonxitude completa; outros son pseudoxenes xeralmente con mutaci\u00f3ns de cambio de pauta de lectura, cod\u00f3ns de stop prematuros, ou fragmentaci\u00f3n. A expresi\u00f3n dun VSG antixenicamente diferente pode ocorrer simplemente cambiando a expresi\u00f3n a un xene \"VSG\" de lonxitude completa diferente. Por\u00e9n, s\u00f3 o 5% do arquivo est\u00e1 feito de ditos xenes \"VGS\" completos silenciosos. Para utilizar o resto do arquivo de VSGs silenciosos, poden formarse \"VSGs\" \"mosaico\" ao substitu\u00edr parte do VSG expresado por unha rexi\u00f3n estruturalmente hom\u00f3loga do arquivo. A natureza combinatoria da formaci\u00f3n do mosaico xunto co enorme arquivo de VSG silenciosos pon a disposici\u00f3n do parasito unha librar\u00eda de \"VSGs\" teoricamente ilimitada, e poder\u00eda ser unha importante barreira \u00e1 hora de elaborar unha vacina.\nExpresi\u00f3n das VSGs.\nUnha das cousas m\u00e1is investigadas nos tripanosomas \u00e9 como permanecen silenciados todos os xenes \"VGS\" excepto un en cada momento dado, e como se activa e desactiva a expresi\u00f3n dese xene \"VSG\". O \"VSG\" expresado est\u00e1 sempre localizado nun Sitio de Expresi\u00f3n (ES). Estes sitios son loci de expresi\u00f3n especializados que se encontran nos tel\u00f3meros dalg\u00fans dos cromosomas de tama\u00f1o intermedio e grandes. Cada Sitio de Expresi\u00f3n \u00e9 unha unidade policistr\u00f3nica, que cont\u00e9n varios Xenes Asociados ao Sitio de Expresi\u00f3n (ESAGs) que se expresan todos xunto co \"VSG\" activo. A\u00ednda que existen moitos Sitios de Expresi\u00f3n, s\u00f3 un est\u00e1 activo \u00e1 vez. No proceso parece que est\u00e1n implicados varios mecanismos, pero a natureza exacta do silenciamento a\u00ednda non est\u00e1 clara.\nO estado de actividade dun \"VSG\" pode ser conmutado ou ben cambiando o lugar de expresi\u00f3n activa (dun sitio activo a un sitio previamente silenciado) ou ben cambiando o xene \"VSG\" que est\u00e1 no sitio activo. O xenoma cont\u00e9n moitas copias de posibles xenes \"VSG\", tanto nos minicromosomas coma en secci\u00f3ns repetidas do interior dos cromosomas. Estes est\u00e1n normalmente en silencio, e xeralmente f\u00e1ltanlles secci\u00f3ns ou te\u00f1en cod\u00f3ns de stop prematuros, pero son importantes na evoluci\u00f3n de novos xenes \"VSG\". Est\u00edmase que ata o 10% do xenoma de \"T. brucei\" pode estar constitu\u00eddo por xenes \"VSG\" ou pseudoxenes. Calquera deses xenes pode ser movido ao sitio activo por recombinaci\u00f3n xen\u00e9tica para que se exprese. O mecanismo exacto que controla isto a\u00ednda \u00e9 parcialmente desco\u00f1ecido.\nDivisi\u00f3n celular.\nA diviswi\u00f3n mit\u00f3tica de \"T.brucei\" \u00e9 estra\u00f1a comparada coa da maior\u00eda dos eucariotas. A membrana nuclear permanece intacta e os cromosomas non se condensan durante a mitose. O corpo basal, a diferenza do centrosoma da maior\u00eda das c\u00e9lulas eucariotas, non xoga ning\u00fan papel na organizaci\u00f3n do fuso, sen\u00f3n que es\u00e1 implicado na divisi\u00f3n do cinetoplasto.\nFases da mitose dos tripanosomas:"}
{"id": "255268", "revid": "5863", "url": "https://gl.wikipedia.org/wiki?curid=255268", "title": "Horacio Tenreiro Arias-Ur\u00eda", "text": "Horacio Tenreiro Arias-Ur\u00eda, finado en Madrid o 6 de febreiro de 1939, foi un avogado e pol\u00edtico galego.\nTraxectoria.\nDurante a ditadura de Primo de Rivera foi concelleiro da Coru\u00f1a, foi nomeado deputado provincial e elixido presidente da Deputaci\u00f3n da Coru\u00f1a o 16 de outubro de 1926. Foi membro da Asemblea Nacional Consultiva como representante das Deputaci\u00f3ns provinciais (1927-1929). Dimitiu como deputado provincial en xaneiro de 1929. Na Rep\u00fablica integrouse en Renovaci\u00f3n Espa\u00f1ola. O golpe de Estado do 18 de xullo de 1936 sorprendeuno en Madrid, onde finou o 6 de febreiro de 1939.\nVida persoal.\nCasou con Mar\u00eda del Carmen Molez\u00fan N\u00fa\u00f1ez en 1907."}
{"id": "255269", "revid": "140487", "url": "https://gl.wikipedia.org/wiki?curid=255269", "title": "Doaz\u00f3n de Sutri", "text": "Por Doaz\u00f3n de Sutri ent\u00e9ndese a cesi\u00f3n territorial efectuada no 728 polo soberano longobardo Liutprando ao papa Gregorio II, dalg\u00fans castelos do Ducado de Roma, entre os cales o m\u00e1is importante era o de Sutri. Foi a primeira das d\u00faas restituci\u00f3ns \"per donationis titulo\" efectuadas por Liutprando \u00e1 Igrexa de Roma. A segunda foi no 743.\nContexto hist\u00f3rico.\nTras ser elixido rei rei dos longobardos (712), Liutprando tivo que afrontar unha serie de problemas como a xeral disgregaci\u00f3n e a perda de identidade nacional dos cada vez m\u00e1is romanizados longobardos. Para realizar este prop\u00f3sito iniciou unha pol\u00edtica de reforzamento da s\u00faa monarqu\u00eda que ti\u00f1a como meta principal a conquista dos territorios italianos para danar os bizantinos. A pen\u00ednsula italiana estaba en gran parte en mans dos longobardos; a \"Langobardia\" por\u00e9n estaba dividida en dous anacos polos territorios a\u00ednda en mans do Imperio, que \u00edan do Tirreno (Roma) ao Adri\u00e1tico (R\u00e1vena). Ademais os longobardos estaban divididos internamente: ducados de Spoleto e de Benevento eran de feito aut\u00f3nomos ante o poder central.\nA febleza do Imperio bizantino, convulso polas loitas internas posteriores \u00e1 fin da dinast\u00eda de Heraclio (711), favorec\u00eda o afastamento das provincias italianas. Liutprando soubo escoller o momento propicio cando nos territorios italianos gobernados polos bizantinos se difundiu a indignaci\u00f3n polo apoio do emperador \u00e1 herex\u00eda iconoclasta. A s\u00faa campa\u00f1a militar comezou polos territorios que divid\u00edan en dous a \"Langobardia\", ou sexa, a \u00e1rea do Ducado romano.\nCando o papa veu as intenci\u00f3ns dos longobardos - os cales estaban probabelmente decididos a conquistar a mesma Roma - sentiuse directamente en perigo, en canto por moitos anos o imperio bizantino cesara de intervir militarmente en favor de Roma, empregando as propias enerx\u00edas en defender s\u00f3 R\u00e1vena, capital do Exarcado. O curso dos acontecementos tomou unha direcci\u00f3n distinta da anunciada (a pos\u00edbel toma de Roma) cando, no 728, os longobardos conquistaron a fortaleza de Narni, posta como gardi\u00e1 da v\u00eda Amerina.\nA gardar a v\u00eda Amerina ficaros an fortalezas de Amelia e Orte. M\u00e1is ao sur, os \"castra\" de Bomarzo, Sutri e Blera, no val do T\u00edber, eran a salvagarda da v\u00eda Cassia.\nO papa Gregorio II (715-731) dirixiuse directamente ao rei dos longobardos, Liutprando, ped\u00edndolle que renunciase aos territorios xa conquistados e que os restitu\u00edse ao exarca bizantino en canto lex\u00edtimo posesor. Liutprando, por\u00e9n, doou o \"castrum\" de Sutri ao pont\u00edfice, cun xesto que representou unha xiro hist\u00f3rico.\nO significado pol\u00edtico da Doaz\u00f3n.\nAta daquela o pont\u00edfice non exercitara un poder pol\u00edtico efectivo sobre territorio ning\u00fan da pen\u00ednsula. A s\u00faa forza principal era a \"superioridade\" espiritual conferida polo \"primado\" de San Pedro (superioridade confirmada m\u00e1is veces nos concilios ecum\u00e9nicos). A autoridade moral do Papa era reco\u00f1ecida nos reinos dos francos, dos visigodos de Hispania, dos burgundios, dos anglosax\u00f3ns de Inglaterra e dos mesmos longobardos.\nPor outra parte a Santa S\u00e9 era propietaria de numerosos territorios (\"Patrimonium Sancti Petri\") que creceran mesmo antes da Doaz\u00f3n, sobre todo coa \"Promissio Carisiaca\" e as doaz\u00f3ns de Carlomagno. A Doaz\u00f3n de Sutri non representa por tanto o acto formal do nacemento do poder temporal do papa: \u00e9 un puro s\u00edmbolo.\nA historiograf\u00eda contempor\u00e1nea reco\u00f1ece que, respecto \u00e1s m\u00faltiples doaz\u00f3ns que tiveron lugar mesmo antes do 728 a favor da S\u00e9 de Pedro, a Doaz\u00f3n asina o reco\u00f1ecemento dunha soberan\u00eda que ata daquela o papado exercitaba s\u00f3 de feito pero non de dereito sobre os territorios romanos, legalmente pertencentes ao gobernador bizantino.\nC\u00f3mpre recordar, finalmente, que revisten grandes problemas e dificultades as cuesti\u00f3ns historiogr\u00e1ficas relativas ao nacemento dun Estado da Igrexa e do poder temporal do papado; e mesmo as interpretaci\u00f3ns dos historiadores sobre os actos \u2013 como o de Liutprando \u2013 te\u00f1en apreciaci\u00f3ns diverxentes.\nAcontecementos posteriores \u00e1 Doaz\u00f3n.\nNo 739 o papa Gregorio III dirixiu unha carta a Carlos Martel, mestre de palacio do rei dos francos, na que aparece por primeira vez a locuci\u00f3n \"populus peculiaris beati Petri\", referida \u00e1s poboaci\u00f3ns do Ducado Romano, do \"Ravennate\" e da Pent\u00e1pole , que viven xuntas nunha \"respublica\" da que san Pedro \u00e9 o protector e o heroe ep\u00f3nimo.\nNo 743 o rei Liutprando restitu\u00edra ao Pont\u00edfice (papa Zacar\u00edas) \"per donationis titulo\" catro cidades ocupadas por el (entre elas Vetralla, Palestrina, Ninfa e Norma) e unha parte dos patrimonios da Igrexa en Sabina, que lle foran subtra\u00eddos hab\u00eda trinta anos polos duques de Spoleto (longobardos). Liutprando, pola s\u00faa banda, esvaecera temporalmente as tensi\u00f3ns cos outros ducados longobardos, sobre todo cos ducados perif\u00e9ricos - e polo tanto m\u00e1is aut\u00f3nomos - de Spoleto e Benevento, evitando as\u00ed unha guerra civil.\nA \"respublica\" de san Pedro do s\u00e9culo VIII hai que entendela como \"Patrimonio do bispo de Roma\", ou sexa, como o conxunto dos territorios en propiedade da Diocese de Roma.\nA Doaz\u00f3n de Sutri \u00e9 en realidade anterior \u00e1 falsificaci\u00f3n hist\u00f3rica da Doaz\u00f3n de Constantino do 321, segundo a cal o emperador romano Constantino I ter\u00eda cedido \u00e1 Igrexa so o papa Silvestre I a soberan\u00eda sobre o \"Estado da Igrexa\", doando o palacio de Laterano, os s\u00edmbolos imperiais e a cidade de Roma. A autenticidade da Doaz\u00f3n constantiniana en efecto foi posta en discusi\u00f3n xa no s\u00e9culo XV polo humanista Lorenzo Valla, que demostrou a s\u00faa falsidade con base ling\u00fc\u00edstica e filol\u00f3xica: ter\u00eda sido preparada sobre cincocentos anos despois da morte do emperador Constantino e haber\u00eda polo tanto que situala entre os s\u00e9culos VIII e IX."}
{"id": "255270", "revid": "624", "url": "https://gl.wikipedia.org/wiki?curid=255270", "title": "Ducado Romano", "text": ""}
{"id": "255271", "revid": "27155", "url": "https://gl.wikipedia.org/wiki?curid=255271", "title": "Trypanosoma gambiense", "text": ""}
{"id": "255274", "revid": "23204", "url": "https://gl.wikipedia.org/wiki?curid=255274", "title": "David Hilbert", "text": "David Hilbert, nado en K\u00f6nigsberg o 23 de xaneiro de 1862 e finado en Gotinga o 14 de febreiro de 1943, foi un matem\u00e1tico alem\u00e1n. Est\u00e1 reco\u00f1ecido como un dos matem\u00e1ticos m\u00e1is influentes e universais de finais do s\u00e9culo XIX e comezos do XX.\nDescubriu e desenvolveu un amplo n\u00famero de ideas fundamentais en moitas \u00e1reas, como a teor\u00eda de invariantes e a axiomatizaci\u00f3n da xeometr\u00eda. Tam\u00e9n formulou a teor\u00eda dos espazos de Hilbert, un dos fundamentos da an\u00e1lise funcional. Hilbert adoptou e defendeu vehementemente a teor\u00eda de conxuntos e os n\u00fameros transfinitos de Cantor. Un exemplo c\u00e9lebre do seu liderado nas matem\u00e1ticas foi a presentaci\u00f3n en 1900 no Congreso Internacional de Matem\u00e1ticos de Par\u00eds dunha colecci\u00f3n de 23 problemas que marcaron o curso de gran parte da investigaci\u00f3n matem\u00e1tica do s\u00e9culo XX.\nXunto cos seus disc\u00edpulos, contribu\u00edu significativamente a establecer rigor e desenvolver importantes ferramentas usadas na f\u00edsica matem\u00e1tica moderna. Hilbert \u00e9 reco\u00f1ecido como un dos fundadores da teor\u00eda da proba e a l\u00f3xica matem\u00e1tica, as\u00ed como por ser un dos primeiros en distinguir entre matem\u00e1ticas e metamatem\u00e1ticas.\nEn pugna por demostrar correctamente alg\u00fans dos erros cometidos por Einstein, na teor\u00eda xeral da relatividade, David Hilbert adiantouse \u00e1s correcci\u00f3ns de Einstein, con todo nunca quixo outorgarse o m\u00e9rito. Minkowski, o mellor e m\u00e1is sincero amigo de Hilbert morreu prematuramente dunha apendicite perforada en 1909. Pertenc\u00eda ao selecto grupo de \"fellows\" da Royal Society.\nTraxectoria.\nHilbert, foi o primeiro dos dous fillos de Otto e Maria Therese (nada Erdtmann) Hilbert, naceu en Prusia Oriental -quizais en K\u00f6nigsberg (de acordo ao afirmado por el mesmo) ou Wehlau (actualmente Znamensk) ao lado de K\u00f6nigsberg onde traballaba o seu pai. Comezou os seus estudos no Friedrichskolleg Gymnasium (\"Collegium Fridericianum\", a mesma escola onde estudou Immanuel Kant 140 anos antes), pero trasladouse ao Wilhelm Gymnasium, unha escola con m\u00e1is orientaci\u00f3n cient\u00edfica, onde se graduou en 1880. O mesmo ano ingresou na Universidad de K\u00f6nigsberg, a \"Albertina\". Aqu\u00ed co\u00f1eceu a Hermann Minkowski (dous anos m\u00e1is novo que el); esta amizade inclinouno definitivamente polas matem\u00e1ticas en contra do parecer do seu pai. En 1884, chegou \u00e1 Universidade, como profesor asociado, Adolf Hurwitz procedente de Gotinga e estableceuse un intenso e frutal intercambio entre os tres. Hilbert obtivo o seu doutoramento en 1885, cunha tese escrita baixo a supervisi\u00f3n de Ferdinand von Lindemann, titulada \"\u00dcber invariante Eigenschaften spezieller bin\u00e4rer Formen, insbesondere der Kugelfunktionen\" (\"Sobre as propiedades invariantes das f\u00f3rmulas binarias especiais, en particular das funci\u00f3ns harm\u00f3nicas esf\u00e9ricas\").\nHilbert permaneceu na Universidade de K\u00f6nigsberg como profesor desde 1886 ata 1895. En 1892, casou con K\u00e4the Jerosch (1864-1945), con quen tivo un fillo: Franz Hilbert (1893 ata 1969). En 1895, e grazas \u00e1 intervenci\u00f3n de Felix Klein no seu favor, obtivo a posici\u00f3n de catedr\u00e1tico de matem\u00e1ticas na Universidade de Gotinga, o centro m\u00e1is prestixioso de investigaci\u00f3n en matem\u00e1ticas da \u00e9poca, no que permaneceu ata a fin dos seus d\u00edas.\nO seu fillo Franz sufriu para sempre unha enfermidade mental sen diagnosticar: a s\u00faa inferioridade intelectual era unha decepci\u00f3n terrible para o seu pai e esta desgraza era un asunto de preocupaci\u00f3n polos matem\u00e1ticos e estudantes en Gotinga. Minkowski, o mellor e m\u00e1is sincero amigo de Hilbert morreu prematuramente dunha apendicite perforada en 1909.\nEntre os seus 69 estudantes de doutoramento en Gotinga hai moitos que despois se converteron en famosos matem\u00e1ticos, por exemplo (coa data da s\u00faa tese): Otto Blumenthal (1898), Felix Bernstein (1901), Hermann Weyl (1908), Richard Courant (1910), Erich Hecke (1910), Hugo Steinhaus (1911), ou Wilhelm Ackermann (1925). Entre os anos 1902 e 1939 Hilbert foi editor de \"Mathematische Annalen\", a revista de matem\u00e1ticas m\u00e1is importante daqueles tempos.\nEn 1899 publicou\" Grundlagen der Geometrie\" (Fundamentos da xeometr\u00eda), un estudo sistem\u00e1tico dos seus axiomas b\u00e1sicos que representou unha revoluci\u00f3n, presentando a disciplina baseada \u00fanica e exclusivamente en 21 axiomas e promovendo o enfoque axiom\u00e1tico das matem\u00e1ticas. Esta obra p\u00f3dese considerar das m\u00e1is influentes nas matem\u00e1ticas do s\u00e9culo XX.\nO ano seguinte, 1900, Hilbert presentou ao Congreso da Uni\u00f3n Matem\u00e1tica Internacional a s\u00faa conferencia na que presentou os retos da matem\u00e1tica do s\u00e9culo XX: estes son os famosos 23 Problemas de Hilbert, entre os que se atopaba a demostraci\u00f3n da Hip\u00f3tese de Riemann, a d\u00eda de hoxe a\u00ednda non resolta. Foi unha conferencia chea de optimismo no poder das matem\u00e1ticas.\nEn 1928 publica con Wilhelm Ackermann os\" Principios de l\u00f3xica matem\u00e1tica\" no que se establece a distinci\u00f3n entre Matem\u00e1ticas e Metamatem\u00e0tiques.\nEn 1930, Hilbert retirouse, sendo substitu\u00eddo na c\u00e1tedra por Hermann Weyl. Non obstante permaneceu na cidade de Gotinga exercendo a s\u00faa influencia no departamento de Matem\u00e1ticas da Universidade. En 1934 e 1939 public\u00e1ronse os dous volumes de \"Grundlagen der Mathematik\" (Fundamentos das Matem\u00e1ticas) en colaboraci\u00f3n con Paul Bernays e nos que intentaba establecer unha Teor\u00eda da demostraci\u00f3n.\n\u00daltimos anos.\nHilbert a\u00ednda viv\u00eda cando o nazismo vai podar moitos dos prominentes membros da Universidade de Gotinga en 1933. Esta persecuci\u00f3n obrigou a exiliarse a Hermann Weyl (o seu sucesor), Emmy Noether, Otto Neugebauer, Richard Courant e outros. Outros colegas tiveron menos sorte: Edmund Landau morreu en 1938 e Otto Blumenthal foi deportado e morto no Campo de concentraci\u00f3n de Theresienstadt.\nEn 1934, Hilbert foi invitado a un banquete no que estaba sentado a car\u00f3n do novo ministro de educaci\u00f3n, Bernhard Rust. Rust preguntoulle,\" Como est\u00e1n as matem\u00e1ticas en Gotinga, agora que as liberamos da influencia xud\u00eda?\" Hilbert respondeu,\" 'Matem\u00e1ticas en Gotinga? Xa non quedan!.\"\nCando Hilbert morr\u00eda en 1943, en plena Guerra Mundial, os nazis cambiaran todo o persoal da Universidade, xa que a maior parte dos membros do departamento eran xudeus, estaban casados con xudeus ou ti\u00f1an simpat\u00edas esquerdistas. Ao funeral de Hilbert asistiron s\u00f3 unha ducia de persoas, das cales s\u00f3 d\u00faas eran colegas acad\u00e9micos, entre eles Arnold Sommerfeld, un f\u00edsico te\u00f3rico tam\u00e9n nativo de K\u00f6nigsberg. A noticia da s\u00faa morte s\u00f3 foi mundialmente co\u00f1ecida logo de seis meses de morrer.\nO epitafio gravado na s\u00faa tumba no cemiterio de Gotinga \u00e9 o famoso epigrama que deu como conclusi\u00f3n no seu discurso de despedida ao retirarse en 1930. Estas palabras eran unha resposta \u00e1 m\u00e1xima latina: \"Ignoramus che ignorabimus\" ou \"Non sabemos, non podemos saber\":\nEn galego: \nSoluci\u00f3n de Hilbert ao problema de Gordan.\nO primeiro traballo de Hilbert sobre as funci\u00f3ns invariantes levouno en 1888 \u00e1 demostraci\u00f3n do seu famoso \"teorema da finitude\". Vinte anos antes, Paul Gordan (1837-1912) demostrara o teorema da finitude dos xeradores para as f\u00f3rmulas binarias, utilizando unha aproximaci\u00f3n computacional complexa. Os intentos de xeneralizar o seu m\u00e9todo a funci\u00f3ns con m\u00e1is de d\u00faas variables fallaron debido \u00e1 enorme dificultade que implicaban os c\u00e1lculos. Para solucionar o que se co\u00f1ec\u00eda nalg\u00fans c\u00edrculos como o\" Problema de Gordan\", Hilbert deuse conta de que era necesario tomar un cami\u00f1o completamente diferente. Como resultado, demostrou o \"teorema da base de Hilbert\", demostrando a existencia dun conxunto finito de xeradores, os invariantes das f\u00f3rmulas alx\u00e9bricas con calquera n\u00famero de variables, pero dun xeito abstracto. \u00c9 dicir, demostrando a existencia do conxunto, pero sen constru\u00edlo -non mostrou \"un obxecto\"- sen\u00f3n que simplemente demostrou a existencia, e base\u00e1base no principio do terceiro exclu\u00eddo nunha extensi\u00f3n infinita.\nHilbert enviou os seus resultados o \"Mathematische Annalen\". Gordan, o experto da teor\u00eda de invariantes do \" Mathematische Annalen\", non apreciou a natureza revolucionaria do teorema de Hilbert e rexeitou o artigo, criticando a exposici\u00f3n porque non era suficientemente comprensible. O seu comentario foi:\nKlein, por outra banda, reco\u00f1eceu a importancia do traballo, e garantiu que ser\u00eda publicado sen ningunha alteraci\u00f3n. Animado por Klein, Hilbert, nun segundo artigo, estendeu o seu m\u00e9todo, proporcionando estimaci\u00f3ns sobre o grao m\u00e1ximo do conxunto de xeradores m\u00e1is pequeno, e enviouno de novo ao \"Annalen\". Logo de ler o manuscrito, Klein escribiulle, dicindo:\nM\u00e1is tarde, despois de que a utilidade do m\u00e9todo de Hilbert fose universalmente reco\u00f1ecida, Gordan dir\u00edalle:\nPolo seu \u00e9xito, a natureza da s\u00faa demostraci\u00f3n levantou m\u00e1is problemas dos que Hilbert poder\u00eda imaxinar nese momento. A\u00ednda que Kronecker admitiuno, Hilbert m\u00e1is tarde respondeu a outras cr\u00edticas similares afirmando que \"moitas construci\u00f3ns diferentes est\u00e1n subsumidas baixo unha idea fundamental\", noutras palabras, citando a Constance Reid:\" A trav\u00e9s dunha proba de existencia , Hilbert fora capaz de obter unha construci\u00f3n\": \"a demostraci\u00f3n\" \"era\" o \"obxecto\". Non todos estaban convencidos. Mentres Kronecker morrer\u00eda pouco tempo despois, a s\u00faa filosof\u00eda construtivista continuar\u00eda co mozo Brouwer e o seu desenvolvemento da escola intuicionista, para tormento de Hilbert nos anos seguintes. De feito Hilbert perder\u00eda o seu \"alumno superdotado\", Weyl, que se pasou ao intuicionismo -\"Hilbert molestouse pola fascinaci\u00f3n do seu antigo disc\u00edpulo coas ideas de Brouwer, o cal espertaba dentro de Hilbert a memoria de Kronecker\". Brouwer, o intuicionista, en particular, op\u00faxose \u00e1 utilizaci\u00f3n do Principio do Terceiro Exclu\u00eddo sobre conxuntos infinitos (mentres Hilbert o utilizara). Hilbert responderia:\nAxiomatizaci\u00f3n de xeometr\u00eda.\nO texto \"Grundlagen der Geometrie\" (\"Fundamentos de Xeometr\u00eda\") publicado por Hilbert en 1899 prop\u00f3n un conxunto formal, os Axiomas de Hilbert, substitu\u00edndo as tradicionais definici\u00f3ns, postulados e noci\u00f3ns com\u00fans dos Elementos de Euclides. Evitan as debilidades identificadas nas definici\u00f3ns de Euclides, obra a\u00ednda vixente e libro de referencia para a xeometr\u00eda da \u00e9poca. Pouco despois, en 1902, un mozo de 19 anos o estudante americano Robert Lee Moore demostrou que un dos axiomas de Hilbert (o co\u00f1ecido teorema de Pasch) era innecesario por redundante.\nA aproximaci\u00f3n de Hilbert sinalaba o cambio ao moderno sistema axiom\u00e1tico. Nisto, o traballo de Peano en aritm\u00e9tica, anticipouse a Hilbert, en 1889. Os axiomas non se toman como verdades manifestas. A matem\u00e1tica pode tratar \"cousas\", das que temos intuici\u00f3ns poderosas, pero non hai que asignar un significado expl\u00edcito aos conceptos non definidos. Elementos, como punto, recta, plano, e outros, poder\u00edan ser substitu\u00eddos, como Hilbert di, por mesas, cadeiras, xarras de cervexa e outros obxectos.\nHilbert, primeiro, enumera os conceptos non definidos: punto, recta, plano etc. Despois formaliza as s\u00faas relaci\u00f3ns (Axiomas) de Incidencia, Orde, Continuidade e Congruencia m\u00e1is unha relaci\u00f3n especial de Paralelismo. Os axiomas unifican xeometr\u00eda plana e a xeometr\u00eda do espazo de Euclides nun \u00fanico sistema.\nOs 23 problemas de Hilbert.\nHilbert propuxo no Congreso Internacional de Matem\u00e1ticos de Par\u00eds de 1900, unha lista de 23 problemas matem\u00e1ticos sen resolver, como un reto para os matem\u00e1ticos do s\u00e9culo XX. Reco\u00f1\u00e9cese de forma xeral que esta \u00e9 a recompilaci\u00f3n de problemas abertos m\u00e1is exitosa e de profunda consideraci\u00f3n producida nunca por un \u00fanico matem\u00e1tico. Esta lista \u00e9 reco\u00f1ecida como un completo programa de traballo para os matem\u00e1ticos.\nTras reescribir os fundamentos da xeometr\u00eda cl\u00e1sica, Hilbert pod\u00eda habelo extrapolado ao resto das matem\u00e1ticas. Este enfoque difiere, con todo, dos posteriores \u00abloxicistas\u00bb Russel-Whitehead ou o \u00abformalismo matem\u00e1tico\u00bb do seu contempor\u00e1neo Giuseppe Peano e m\u00e1is recentemente do \u00abconxunto de matem\u00e1ticos\u00bb Nicolas Bourbaki . A comunidade matem\u00e1tica ao completo poder\u00eda embarcarse en problemas que el identificou como aspectos cruciales nas \u00e1reas da matem\u00e1tica que el considerou como claves.\nO conxunto de problemas explicouse nunha conferencia titulada \"Os problemas das matem\u00e1ticas\", presentado no transcurso do II Congreso Internacional de Matem\u00e1ticos celebrado en Par\u00eds. Esta \u00e9 a introduci\u00f3n do discurso que deu Hilbert:\nAlg\u00fans deles resolv\u00e9ronse en pouco tempo. Outros discutironse ao longo do s\u00e9culo XX. Uns poucos consideranse excesivamente vagos para chegar a unha conclusi\u00f3n. Alg\u00fans ata contin\u00faan hoxe en d\u00eda sendo un desaf\u00edo para os matem\u00e1ticos.\nFormalismo.\nSeguindo a tendencia que se converteu en est\u00e1ndar a metade de s\u00e9culo, o conxunto de problemas de Hilbert tam\u00e9n constitu\u00eda unha especie de manifesto, que abriu a v\u00eda para o desenvolvemento da escola do Formalismo matem\u00e1tico, unha das tres escolas matem\u00e1ticas m\u00e1is importantes do s\u00e9culo XX. De acordo co formalismo, a matem\u00e1tica \u00e9 un xogo -carente de significado- no que un o practica con s\u00edmbolos carentes de significado de acordo a unhas regras formais establecidas de antem\u00e1n. Xa que logo \u00e9 unha actividade de pensamento aut\u00f3noma. Con todo, hai marxe para a d\u00fabida respecto diso de se a propia visi\u00f3n de Hilbert era simplistamente formalista neste sentido.\nO programa de Hilbert.\nEn 1920 propuxo de forma expl\u00edcita un proxecto de investigaci\u00f3n (en \"metamatem\u00e1tica\", como se chamou ent\u00f3n) que acabou sendo co\u00f1ecido como programa de Hilbert. Quer\u00eda que a matem\u00e1tica fose formulada sobre unhas bases s\u00f3lidas e completamente l\u00f3xicas. Cr\u00eda que, en principio, isto pod\u00eda lograrse, mostrando que:\nParec\u00eda ter raz\u00f3ns t\u00e9cnicas e filos\u00f3ficas para formular esta proposta. Isto afirmaba o seu desgusto polo que se deu a co\u00f1ecer como \"ignorabimus\", que a\u00ednda era un problema activo no seu tempo dentro do pensamento alem\u00e1n, e que pod\u00eda rastrexarse nesa formulaci\u00f3n ata Emil du Bois-Reymond.\nO programa segue sendo reco\u00f1ec\u00edbel na filosof\u00eda da matem\u00e1tica m\u00e1is popular, onde se lle chama normalmente \"formalismo\". Por exemplo, o grupo Bourbaki adoptou unha versi\u00f3n selectiva e dilu\u00edda como adecuada para os requisitos dos seus proxectos xemelgos de: (a) escribir traballos fundamentais enciclop\u00e9dicos, e (b) dar soporte ao sistema axiom\u00e1tico como ferramenta de investigaci\u00f3n. Este enfoque ha ter \u00e9xito e influencia en relaci\u00f3n co traballo de Hilbert na \u00e1lxebra e na an\u00e1lise funcional, pero non conseguiu callar igual cos seus intereses en f\u00edsica e l\u00f3xica.\nHilbert describ\u00eda en 1919:\nHilbert publicou a s\u00faa visi\u00f3n dos fundamentos das matem\u00e1ticas nun traballo de 2 volumes chamado Grundlagen der Mathematik , publicado conxuntamente con Paul Bernays en 1934 e 1939.\nO traballo de G\u00f6del.\nHilbert e os matem\u00e1ticos de talento que traballaron con el nesta empresa estaban dedicados ao proxecto. O seu intento de dar soporte \u00e1 matem\u00e1tica axiomatizada con principios definidos, que eliminar\u00eda as incertezas te\u00f3ricas, \u00eda con todo a acabar en fracaso.\nG\u00f6del demostrou que non se pod\u00eda demostrar a completude de ning\u00fan sistema formal non contraditorio que fose suficientemente amplo para inclu\u00edr polo menos a aritm\u00e9tica, s\u00f3 mediante os seus propios axiomas. En 1931 o seu teorema da incompletude mostrou que o ambicioso plan de Hilbert era imposible tal como se suscitaba. O segundo requisito non pod\u00eda combinarse co primeiro de forma razoable, mentres o sistema axiom\u00e1tico sexa xenuinamente finito.\nCon todo, o teorema de completude non di nada respecto diso da demostraci\u00f3n da completude da matem\u00e1tica mediante un sistema formal diferente. Os logros posteriores da teor\u00eda da demostraci\u00f3n como m\u00ednimo \"clarificaron\" a relaci\u00f3n da consistencia coas teor\u00edas de interese principal para os matem\u00e1ticos. O traballo de Hilbert empezara l\u00f3xico no seu cami\u00f1o \u00e1 clarificaci\u00f3n; a necesidade de entender o traballo de G\u00f6del levou ent\u00f3n ao desenvolvemento da teor\u00eda da computabilidad e logo da l\u00f3xica matem\u00e1tica como disciplina aut\u00f3noma na d\u00e9cada de 1930-1940. Deste 'debate' naceu directamente a base para a inform\u00e1tica te\u00f3rica de Alonzo Church e Alan Turing.\nA escola de Gotinga.\nEntre os alumnos de Hilbert at\u00f3panse Hermann Weyl, o campi\u00f3n mundial de xadrez Emanuel Lasker, Ernst Zermelo e Carl Gustav Hempel. John von Neumann foi asistente seu. Na Universidade de Gotinga, Hilbert atopouse rodeado por un c\u00edrculo social constitu\u00eddo por alg\u00fans dos matem\u00e1ticos m\u00e1is importantes do s\u00e9culo XX, como Emmy Noether e Alonzo Church, Richard Courant, Edmund Landau, Paul Bernays etc.\nAn\u00e1lise funcional.\nAo redor de 1909, Hilbert dedicouse ao estudo de ecuaci\u00f3ns diferenciais e integrais; o seu traballo tivo consecuencias directas en partes importantes da an\u00e1lise funcional moderna. Para poder levar a cabo estes estudos, Hilbert introduciu o concepto dun espazo eucl\u00eddeo de infinitas dimensi\u00f3ns, chamado m\u00e1is tarde espazo de Hilbert. O seu traballo nesta parte da an\u00e1lise proporcionou a base de importantes contribuci\u00f3ns \u00e1 f\u00edsica matem\u00e1tica nas d\u00faas d\u00e9cadas seguintes, a\u00ednda que en direcci\u00f3ns que por ent\u00f3n non se pod\u00edan anticipar.\nM\u00e1is tarde, Stefan Banach amplificou o concepto, definindo os espazos de Banach. O espazo de Hilbert \u00e9 por si mesma a idea m\u00e1is importante da an\u00e1lise funcional, que creceu o seu ao redor durante o s\u00e9culo XX.\nF\u00edsica.\nAta 1912, Hilbert foi de forma case exclusiva un matem\u00e1tico \u00abpuro\u00bb. Cando planeaba facer unha visita a Bonn, onde estaba inmerso no estudo da f\u00edsica, o seu amigo e colega matem\u00e1tico Hermann Minkowski fac\u00eda chistes dicindo que ti\u00f1a que pasar 10 d\u00edas en corentena antes de poder visitar a Hilbert. En realidade, Minkowski parece ser responsable da maior\u00eda de investigaci\u00f3ns de Hilbert en f\u00edsica anteriores a 1912, inclu\u00eddo o seu seminario conxunto sobre o tema en 1905.\nEn 1912, tres anos tras a morte do seu amigo, cambiou o seu obxectivo cara a este tema de forma case exclusiva. Arranxou que se lle asignase un \u00abtitor en f\u00edsica\u00bb. Empez\u00f3 estudando a teor\u00eda cin\u00e9tica dos gases e pasou logo \u00e1 teor\u00eda elemental de radiaci\u00f3n e \u00e1 teor\u00eda molecular da materia. Mesmo tras o estalido da guerra en 1914, continuou celebrando seminarios e clases onde se segu\u00edan de preto os traballos de Einstein entre outros.\nHilbert invitou a Einstein a Gotinga para que impartise unha semana de lecci\u00f3ns entre xu\u00f1o e xullo de 1915 sobre relatividade xeral e a s\u00faa teor\u00eda da gravidade en desenvolvemento . O intercambio de ideas levou \u00e1 forma final das ecuaci\u00f3ns de campo da Relatividade xeral, en concreto as ecuaci\u00f3ns de campo de Einstein e a acci\u00f3n de Einstein-Hilbert. A\u00ednda que Einstein e Hilbert non chegaron nunca a enlearse nunha disputa p\u00fablica sobre prioridade, houbo algo de discusi\u00f3n sobre o descubrimento das ecuaci\u00f3ns de campo.\nAdemais, o traballo de Hilbert anticipou e asistiu a varios avances na formulaci\u00f3n matem\u00e1tica da mec\u00e1nica cu\u00e1ntica. O seu traballo foi clave para o de Hermann Weyl e John von Neumann sobre a equivalencia matem\u00e1tica da mec\u00e1nica de matrices de Werner Heisenberg e a ecuaci\u00f3n de onda de Erwin Schr\u00f6dinger, e o seu espazo de Hilbert xoga un papel importante na teor\u00eda cu\u00e1ntica. En 1926, von Neumann mostrou que se os estados at\u00f3micos se entendesen como vectores no espazo de Hilbert, ent\u00f3n se corresponder\u00edan tanto coa teor\u00eda de funci\u00f3n de onda de Schr\u00f6dinger coma coas matrices de Heisenberg.\nMediante esta inmersi\u00f3n na f\u00edsica, traballou en darlle rigor \u00e1 matem\u00e1tica que a sost\u00e9n. A\u00ednda que \u00e9 moi dependente da matem\u00e1tica avanzada, o f\u00edsico tende a ser \u00abdescoidado\u00bb con ela. Para un matem\u00e1tico \u00abpuro\u00bb como Hilbert, isto era \u00abfeo\u00bb e dif\u00edcil de entender. Ao empezar a comprender a f\u00edsica e o xeito en que os f\u00edsicos usaban a matem\u00e1tica, desenvolveu unha teor\u00eda matematicamente coherente para o que encontrou, principalmente na \u00e1rea das ecuaci\u00f3ns integrais. Cando o seu colega Richard Courant escribiu o cl\u00e1sico \"M\u00e9todos de f\u00edsica matem\u00e1tica\" inclu\u00edu algunhas ideas de Hilbert, e engadiu o seu nome como coautor mesmo a\u00ednda que Hilbert non chegou a contribu\u00edr ao escrito. Hilbert dixo que \u00aba f\u00edsica \u00e9 demasiado dura para os f\u00edsicos\u00bb, implicando que a matem\u00e1tica necesaria estaba lonxe do seu alcance polo xeral; o libro de Courant-Hilbert facilitoulles as cousas.\nTeor\u00eda de n\u00fameros.\nHilbert unificou o campo da teor\u00eda alx\u00e9brica de n\u00fameros co seu tratado de 1897 \"Zahlbericht\" (literalmente 'informe sobre n\u00fameros'). Abateu o problema de Waring no sentido amplo. Desde ent\u00f3n tivo pouco m\u00e1is que dicir sobre o tema; pero a urxencia das formas modulares de Hilbert na disertaci\u00f3n dun estudante implica que o seu nome est\u00e1 m\u00e1is unido a unha \u00e1rea importante.\nPropuxo unha serie de conxecturas sobre a teor\u00eda de corpos de clases. Os conceptos foron moi influentes, e a s\u00faa propia contribuci\u00f3n queda patente nos nomes do corpo de clase de Hilbert e o s\u00edmbolo de Hilbert da teor\u00eda local de corpos de clases. Os resultados sobre estas conxecturas quedaron probados na s\u00faa maior\u00eda sobre 1930, tralo importante traballo de Teiji Takagi que o estableceu como o primeiro matem\u00e1tico xapon\u00e9s de nivel internacional.\nHilbert non traballou nas \u00e1reas principais da teor\u00eda anal\u00edtica de n\u00fameros, pero o seu nome quedou unido \u00e1 conxectura de Hilbert-P\u00f3lya, por raz\u00f3ns anecd\u00f3ticas."}
{"id": "255283", "revid": "5863", "url": "https://gl.wikipedia.org/wiki?curid=255283", "title": "Alejandro Cadarso Ronquete", "text": "Alejandro Cadarso Ronquete, nado en Noia e finado na mesma vila o 18 de setembro de 1914, foi un avogado e pol\u00edtico galego.\nTraxectoria.\nFillo de Alejandro Cadarso Rey e t\u00edo do m\u00e9dico e pol\u00edtico Alejandro Rodr\u00edguez Cadarso. Estudou Dereito. Deputado provincial dende 1893, foi nomeado presidente da Deputaci\u00f3n da Coru\u00f1a en abril de 1901, permanecendo no posto ata decembro de 1902. Presentouse \u00e1s elecci\u00f3ns a Cortes de 1910 polo distrito de Noia e foi derrotado por Rafael Gasset Chinchilla. Foi gobernador civil de Cuenca, Pontevedra, Huelva e Badaxoz.\nVida persoal.\nCasou con Blanca Caama\u00f1o Bol\u00edvar."}
{"id": "255284", "revid": "89787", "url": "https://gl.wikipedia.org/wiki?curid=255284", "title": "Antonio Otero Pensado", "text": "Antonio Otero Pensado, finado na Coru\u00f1a o 5 de febreiro de 1933, foi un avogado e pol\u00edtico galego.\nTraxectoria.\nFoi Xu\u00edz municipal de [[Santiago de Compostela]]. Deputado provincial, foi nomeado presidente da [[Deputaci\u00f3n da Coru\u00f1a]] en 1894 e volveu ser presidente en novembro de [[1898]], permanecendo no posto ata marzo de [[1901]]. Foi nomeado gobernador civil de [[Provincia de Almer\u00eda|Almer\u00eda]] en [[1905]], pero renunciou ao cargo.\nVida persoal.\nCasou con Enriqueta Ver\u00eda Tovia.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Presidentes da Deputaci\u00f3n da Coru\u00f1a]]\n[[Categor\u00eda:Finados en 1914]]"}
{"id": "255285", "revid": "12452", "url": "https://gl.wikipedia.org/wiki?curid=255285", "title": "Igrexa Greco-cat\u00f3lica Albanesa", "text": ""}
{"id": "255287", "revid": "88215", "url": "https://gl.wikipedia.org/wiki?curid=255287", "title": "Pablo S\u00e1nchez Alberto", "text": "Pablo S\u00e1nchez Alberto, co\u00f1ecido habitualmente como Pablo S\u00e1nchez, nado o 23 de xaneiro de 1983 en C\u00e1diz, \u00e9 un futbolista profesional espa\u00f1ol da canteira do C\u00e1diz, que xoga como mediapunta no Adelaide United da A-League australiana."}
{"id": "255288", "revid": "98629", "url": "https://gl.wikipedia.org/wiki?curid=255288", "title": "Pablo S\u00e1nchez", "text": "Pablo S\u00e1nchez pode referirse a:"}
{"id": "255290", "revid": "56817", "url": "https://gl.wikipedia.org/wiki?curid=255290", "title": "For Your Love", "text": "For Your Love \u00e9 o primeiro \u00e1lbum estadounidense da banda inglesa de blues rock The Yardbirds, publicado o 13 de xu\u00f1o de 1965 a trav\u00e9s do selo Epic Records. O disco acadou o n\u00famero 96 la lista de \u00e1lbums da \"Billboard\".\n\"For Your Love\" ten tres canci\u00f3ns da primeira sesi\u00f3n de gravaci\u00f3n de Jeff Beck con The Yardbirds: \"I'm Not Talking\", \"I Ain't Done Wrong\" e \"My Girl Sloopy\" (posteriormente ser\u00eda eitadas no Reino Unido no EP \"Five Yardbirds\"). Eric Clapton foi o guitarrista nas restantes canci\u00f3ns, entre as que estaban os tres sinxelos da banda (coas caras-b) editados ata o momento e d\u00faas demos que non ser\u00edan publicadas no Reino Unido ata os anos 80. Clapton, que deixara o grupo catro mese antes, non aparece na portada nin \u00e9 mencionado no libreto.\nListaxe de canci\u00f3ns.\nReedici\u00f3ns.\nO \u00e1lbum recompilatorio do 2001 \"Ultimate!\" cont\u00e9n 8 dos 11 temas do disco orixinal. \"For Your Love\" ten sido reeditado a trav\u00e9s de varios selos, como JVC, Castle e Repertoire."}
{"id": "255291", "revid": "56817", "url": "https://gl.wikipedia.org/wiki?curid=255291", "title": "Bob Dylan (\u00e1lbum)", "text": "Bob Dylan \u00e9 o \u00e1lbum de estrea do m\u00fasico estadounidense Bob Dylan, publicado o 19 de marzo de 1962 a trav\u00e9s do selo Columbia Records. Producido polo lendario cazatalentos de Columbia John H. Hammond, grazas ao cal asinou co selo, o \u00e1lbum cont\u00e9n est\u00e1ndares de folk, ademais de d\u00faas composici\u00f3ns orixinais, \"Talkin' New York\" e \"Song to Woody\"."}
{"id": "255292", "revid": "98629", "url": "https://gl.wikipedia.org/wiki?curid=255292", "title": "After the Gold Rush", "text": "After the Gold Rush \u00e9 o terceiro \u00e1lbum do m\u00fasico canadense Neil Young, publicado o 31 de agosto de 1970 a trav\u00e9s do selo Reprise Records. O disco est\u00e1 formado principalmente por m\u00fasica country folk, xunto coa m\u00e1is roqueira \"Southern Man\". Os temas foron inspirados polo gui\u00f3n de Dean Stockwell-Herb Berman \"After the Gold Rush\".\n\"After the Gold Rush\" acadou o n\u00famero 8 na lita de \u00e1lbums da \"Billboard\"; os dous sinxelos sacados do mesmo, \"Only Love Can Break Your Heart\" e \"When You Dance I Can Really Love\", foron n\u00famero 33 e 93 na \"Billboard Hot 100\". Os cr\u00edticos non quedaron inicialmente impresionados co traballo, a\u00ednda que dende ent\u00f3n ten sido considerado unha peza mestra e aparece nun bo n\u00famero de listaxes de mellores \u00e1lbums.\nProduci\u00f3n.\nAs sesi\u00f3ns iniciais de gravaci\u00f3n realiz\u00e1ronse coa banda de apoio Crazy Horse nos Sunset Sound Studios dos \u00c1nxeles no medio dunha pequena xira no inverno de 1970 que inclu\u00edu un concerto cunha boa recepci\u00f3n con Steve Miller e Miles Davis no Fillmore East. A pesar do deterioraci\u00f3n da sa\u00fade do guitarrista r\u00edtmico Danny Whitten, as sesi\u00f3ns produciron dous temas, \"I Believe In You\" e \"Oh, Lonesome Me\".\nA meirande parte do \u00e1lbum gravouse nun estudio improvisado no soto da casa de Young en Topanga Canyon durante a primavera co baixista de Crosby, Stills, Nash, &amp; Young Greg Reeves, o bater\u00eda de Crazy Horse Ralph Molina e o florecente prodixio musical de 18 anos Nils Lofgren, da banda de Washington, D.C. Grin, no piano. A incorporaci\u00f3n de Lofgren foi unha decisi\u00f3n caracteristicamente indiosincr\u00e1tica de Young: Lofgren non tocara os teclados habitualmente antes das sesi\u00f3ns. Xunto con Jack Nitzsche, Lofgren acabar\u00eda un\u00edndose a Crazy Horse antes de conseguir o \u00e9xito co seu propio grupo, coa s\u00faa carreira en solitario e de ser membro durante 25 anos da E Street Band de Bruce Springsteen. A biograf\u00eda de Young \"Shakey\" di que Young estaba intencionadamente intentando combinar Crazy Horse e CSNY neste disco, con membros da primeira banda aparecendo xunto con Stephen Stills (que colaborou cos coros en \"Only Love Can Break Your Heart\") e Reeves. \nA portada \u00e9 unha imaxe solarizada de Young cami\u00f1ando polo campus de Dereito da Universidade de Nova York e cruz\u00e1ndose cunha muller. A imaxe foi tomada polo fot\u00f3grafo Joel Bernstein e supostamente estaba desenfocada. Debido a iso decidiuse enmascarar a cara borrosa solarizando a imaxe. A fotograf\u00eda est\u00e1 recortada; a imaxe orixinal inclu\u00eda ao amigo de Young e compa\u00f1eiro en CSNY Graham Nash.\nListaxe de canci\u00f3ns.\nTodos os temas compostos por Neil Young, ag\u00e1s onde se indique. Os tempos das canci\u00f3ns son dolanzamento orixinal en vinilo de 1970, n\u00famero de cat\u00e1logo RS 6383."}
{"id": "255293", "revid": "15490", "url": "https://gl.wikipedia.org/wiki?curid=255293", "title": "Let It Bleed", "text": "Let It Bleed \u00e9 o oitavo \u00e1lbum brit\u00e1nico e d\u00e9cimo estadounidense da banda inglesa de rock The Rolling Stones, publicado o 5 de decembro de 1969 a trav\u00e9s do selo Decca Records no Reino Unido e London Records nos Estados Unidos. Editado pouco despois da s\u00faa xira estadounidense de 1969, \u00e9 a continuaci\u00f3n do \"Beggars Banquet\" de 1968 e o derradeiro en contar con Brian Jones, ademais do primeiro onde aparece Mick Taylor.\nListaxe de canci\u00f3ns.\nTodos os temas compostos por Mick Jagger eKeith Richards, ag\u00e1s onde se indique."}
{"id": "255294", "revid": "22570", "url": "https://gl.wikipedia.org/wiki?curid=255294", "title": "Promissio Carisiaca", "text": "A Promissio Carisiaca (en lat\u00edn \"Promesa de Quierzy\"), co\u00f1ecida tam\u00e9n como Donatio Carisiaca, doaz\u00f3n de Pipino, tratado de Quierzy ou doaz\u00f3n de Quierzy, ter\u00eda sido un acto (testemu\u00f1ado por algunhas fontes, pero dunha existencia incerta) co cal Pipino o Breve no 754 ter\u00eda prometido ao papa Estevo III a restituci\u00f3n das terras tomadas ao Imperio bizantino polo rei longobardo Aistolfo. O territorio en cuesti\u00f3n correspond\u00eda na s\u00faa maior\u00eda ao Exarcado e \u00e1 Pent\u00e1pole.\nOs termos do acordo:\nO futuro rei dos francos e o Pont\u00edfice xa tiveran anteriormente outros encontros, nun intento de persuadir a Aistolfo a restitu\u00edr os territorios sen recorrer \u00e1s armas. Unha primeira asemblea de grandes not\u00e1beis tivera lugar en Braisne-sur-Vesle (nas Ardenas, 1 de marzo de 754) e unha segunda en Quierzy (en Picard\u00eda), o 14 de abril, d\u00eda de Pascua, na cal se decidiu facerlle a guerra cos longobardos.\nAs terras que foron reconquistadas foron despois efectivamente doadas \u00e1 Igrexa en 756, sancionando a creaci\u00f3n do Estado Pontificio, \"de facto\" xa institu\u00eddo pola doaz\u00f3n de Sutri.\nO adxectivo \"carisiaca\" deriva do nome latino de Quierzy (\"Carisium\")."}
{"id": "255295", "revid": "624", "url": "https://gl.wikipedia.org/wiki?curid=255295", "title": "Doaz\u00f3n de Pipino", "text": ""}
{"id": "255296", "revid": "624", "url": "https://gl.wikipedia.org/wiki?curid=255296", "title": "Tratado de Quierzy", "text": ""}
{"id": "255297", "revid": "23562", "url": "https://gl.wikipedia.org/wiki?curid=255297", "title": "Divisi\u00f3n de Honra de Rugby 1992-1993", "text": "A tempada 1992-1993 da Liga Espa\u00f1ola de rugby foi a vix\u00e9simo sexta edici\u00f3n da m\u00e1xima categor\u00eda do rugby en Espa\u00f1a. A liga contou con 12 equipos participantes. O calendario da competici\u00f3n estivo formado por 16 xornadas. Trala liga regular, os dous primeiros equipos da t\u00e1boa disputaron a final polo t\u00edtulo, con encontros de ida e de volta. \u00d3 remate do campionato o Getxo Rugby Taldea sa\u00edu campi\u00f3n por primeira vez na s\u00faa historia.\nSistema de puntuaci\u00f3n.\nO sistema de puntuaci\u00f3n foi o seguinte:\nClasificaci\u00f3n.\n&lt;noinclude&gt;\nFinal.\nO encontro de ida xogouse o 28 de marzo e o encontro de volta o 4 de abril.\nDescenso.\nAs eliminatorias pola permanencia xog\u00e1ronse nas mesmas datas que a final do campionato."}
{"id": "255298", "revid": "624", "url": "https://gl.wikipedia.org/wiki?curid=255298", "title": "Palacio de Laterano", "text": ""}
{"id": "255299", "revid": "89787", "url": "https://gl.wikipedia.org/wiki?curid=255299", "title": "Plantago", "text": "As Plantago, son un x\u00e9nero de plantas con flores pertencente \u00e1 familia Plantaginaceae e composto de arredor de 200 especies. A maior\u00eda son plantas herb\u00e1ceas, a\u00ednda que hai arbustos que acadan os 60 cm de altura. As follas son s\u00e9siles (sentadas), e polo tanto o seu pec\u00edolo \u00e9 un pseudopec\u00edolo. Te\u00f1en 3 ou 5 veas paralelas. As follas son largas ou estreitas, segundo a especie. A inflorescencia son os talos t\u00edpicos con 5-40 cm de altura, coas flores miudi\u00f1as e moi numerosas que son polinizadas polo vento.\nEtimolox\u00eda.\nO nome xen\u00e9rico \"Plantago\" v\u00e9n do lat\u00edn \"plant\u0101go\", -\"\u012dnis\", que evolucionou ao galego en chantaxe. Existen as seguintes variantes dialectais: \"chanta\", \"chantasia\", \"chant\u00e1n\", \"chante\", \"chantaxa\". As diferentes especies reciben ademais numerosos nomes vulgares. Outros nomes com\u00fans son: \"tent\u00e9n\", \"lantaxe\".\nEspecies.\nCom\u00fans en Galiza.\nA planta chamada chantaxe de auga, non pertence a este x\u00e9nero, sen\u00f3n que o seu nome cient\u00edfico \u00e9: \"Alisma plantago-aquatica\", alisma, chantaxe acu\u00e1tica.\nListaxe xeral.\nHai arredor de 200 especies de \"Plantago\", inclu\u00eddas:"}
{"id": "255301", "revid": "23562", "url": "https://gl.wikipedia.org/wiki?curid=255301", "title": "Liga Espa\u00f1ola de rugby 1992-1993", "text": ""}
{"id": "255302", "revid": "56817", "url": "https://gl.wikipedia.org/wiki?curid=255302", "title": "Correola (hom\u00f3nimos)", "text": "O termo correola p\u00f3dese referir a diferentes especies bot\u00e1nicas:"}
{"id": "255303", "revid": "18868", "url": "https://gl.wikipedia.org/wiki?curid=255303", "title": "Himanthalia elongata", "text": ""}
{"id": "255306", "revid": "1505", "url": "https://gl.wikipedia.org/wiki?curid=255306", "title": "Correola", "text": "As correolas son plantas pertencentes ao x\u00e9nero Convolvulus que conta cunhas 250 especies de plantas de flor na familia Convolvulaceae. Distrib\u00faense en moitas rexi\u00f3ns temperadas. Son plantas de porte fino e mi\u00fado, rubideiras e moitas con h\u00e1bitos ratreiros. Te\u00f1en follas simples, en espiral e flores anchas con forma de trompeta.\nCom\u00fans en Galiza, reciben tam\u00e9n os nomes dialectais de \"corriola\", \"corregola\" e \"corregota\".\nDescrici\u00f3n.\nSon plantas anuales ou perennes de porte herb\u00e1ceo ou rubideiras e algunhas especies de maior porte arbustos, acadando de 0,3 a 2 m de altura. As follas distrib\u00faense en espiral, e as flores te\u00f1en forma de trompeta, presentando especialmente cores brancas e rosadas, mais tam\u00e9n azuis, violetas, p\u00farpura ou amarelas nalgunhas especies.\nUsos.\nMoitas das especies de \"Convolvulus\" est\u00e1n consideradas como herbas dani\u00f1as, que poden sufocar e abafar outras plantas m\u00e1is valiosas gabeando nelas. Por\u00e9n algunhas especies cult\u00edvanse coma ornamentais en xardinaxe, grazas \u00e1s s\u00faas atractivas flores.\nAs especies de \"Convolvulus\" serven de base na alimentaci\u00f3n de larvas dalgunhas especies de lepid\u00f3pteros inclu\u00edda a especie furadora de follas \"Bucculatrix cantabricella\" que se alimenta exclusivamente da especie \"Convolvulus cantabricus\".\nEtnograf\u00eda.\nCantiga popular.\n\"Te\u00f1o unha h\u00e8rba n'a h\u00f2rta\n\"que lle chaman corre\u00f2la.\n\"Para falar ti comigo,\n\"c\u00f2mprech'un ano d'esc\u00f2la\""}
{"id": "255307", "revid": "98629", "url": "https://gl.wikipedia.org/wiki?curid=255307", "title": "Fist of Legend", "text": "Fist of Legend \u00e9 un filme producido en Hong Kong que foi dirixido por Gordon Chan e foi estreado en 1994. Foi producido e protagonizado por Jet Li. \u00c9 un remake do filme de 1972 \"Fist of Fury\", protagonizado por Bruce Lee. O filme est\u00e1 ambientado no Shanghai de 1937 durante a Segunda Guerra Sino-Xapanesa, per\u00edodo no cal a cidade foi ocupada polo ex\u00e9rcito xapon\u00e9s.\nSinopse.\nA Academia de Artes Marciais Jingwu adestra \u00f3s mozos que a\u00ednda cren no seu pa\u00eds para convertelos en loitadores. O mestre Huo, fundador da Academia, \u00e9 un obst\u00e1culo para a forzas de ocupaci\u00f3n xaponeses, polo que deciden asasinalo. Mentres, Chen Zen, un dos alumnos de Huo, regresa dos seus estudos no Xap\u00f3n \u00f3 descubrir a morte do seu mestre. Decide investigar o ocorrido e restablecer a boa reputaci\u00f3n da Academia."}
{"id": "255308", "revid": "1888", "url": "https://gl.wikipedia.org/wiki?curid=255308", "title": "Manuel Mart\u00ednez Blanco", "text": "Manuel Mart\u00ednez Blanco, nado no Barco de Valdeorras e finado en Pozna\u0144 en 1945, foi un delineante, pol\u00edtico e militar galego.\nTraxectoria.\nDo barrio de San Roque do Barco de Valdeorras. Delineante de profesi\u00f3n e militante do PCE. Co golpe de Estado do 18 de xullo de 1936 fuxiu ao monte canda Manuel Blanco Pascual. Fuxiu cara Asturias, loitou na fronte asturiana e chegou a comandante e oficial do Estado Maior do V Corpo de Ex\u00e9rcito republicano mandado por Enrique L\u00edster. Despois de rematar a guerra pasou por varios campos de concentraci\u00f3n franceses e acabou exili\u00e1ndose en Rusia. Al\u00ed traballou na f\u00e1brica de autom\u00f3biles de Nizhny Novgorod e participou na segunda guerra mundial integrado no corpo de Enxe\u00f1eiros do Ex\u00e9rcito Vermello. Morreu nunha acci\u00f3n de guerra durante a toma da cidade de Pozna\u0144 na primavera de 1945. Foi declarado \"Heroe da Uni\u00f3n Sovi\u00e9tica\" e condecorado coa \"Orde da Bandeira Vermella\"."}
{"id": "255311", "revid": "18868", "url": "https://gl.wikipedia.org/wiki?curid=255311", "title": "Convolvulus", "text": ""}
{"id": "255312", "revid": "18868", "url": "https://gl.wikipedia.org/wiki?curid=255312", "title": "Taraxacum officinale", "text": ""}
{"id": "255316", "revid": "56817", "url": "https://gl.wikipedia.org/wiki?curid=255316", "title": "David Bowie (\u00e1lbum de 1967)", "text": "David Bowie \u00e9 o \u00e1lbum de estrea do m\u00fasico ingl\u00e9s David Bowie, publicado o 1 de xu\u00f1o de 1967 a trav\u00e9s do selo Deram Records. O seu contido par\u00e9cese moi pouco ao tipo de m\u00fasica que m\u00e1is tarde o far\u00eda famoso, como o folk rock de \"Space Oddity\" ou o glam rock de \"The Rise and Fall of Ziggy Stardust and the Spiders from Mars\"."}
{"id": "255318", "revid": "22570", "url": "https://gl.wikipedia.org/wiki?curid=255318", "title": "Divisi\u00f3n de Honra de Rugby 1991-1992", "text": "A tempada 1991-1992 da Liga Espa\u00f1ola de rugby foi a vix\u00e9simo quinta edici\u00f3n da m\u00e1xima categor\u00eda do rugby en Espa\u00f1a. A liga contou con 12 equipos participantes. O calendario da competici\u00f3n estivo formado por 22 xornadas, nas que se enfrontaron entre si t\u00f3dolos equipos en d\u00faas voltas. \u00d3 remate do campionato o CR Ciencias sa\u00edu campi\u00f3n por primeira vez na s\u00faa historia.\nSistema de puntuaci\u00f3n.\nO sistema de puntuaci\u00f3n foi o seguinte:\nClasificaci\u00f3n.\n&lt;noinclude&gt;"}
{"id": "255319", "revid": "23562", "url": "https://gl.wikipedia.org/wiki?curid=255319", "title": "Liga Espa\u00f1ola de rugby 1991-1992", "text": ""}
{"id": "255320", "revid": "624", "url": "https://gl.wikipedia.org/wiki?curid=255320", "title": "Duque de Gaeta", "text": ""}
{"id": "255321", "revid": "624", "url": "https://gl.wikipedia.org/wiki?curid=255321", "title": "Duque de Amalfi", "text": ""}
{"id": "255323", "revid": "98629", "url": "https://gl.wikipedia.org/wiki?curid=255323", "title": "Cisitalia", "text": "Cisitalia \u00e9 un marca de autom\u00f3biles deportivos e de carreiras Italiana. O nome \"Cisitalia\" deriva de \"Compagnia Industriale Sportiva Italia\", un conglomerado de negocios fundado en Tur\u00edn en 1946 e controlado polo rico industrial e deportista Piero Dusio. O Cisitalia 202 GT de 1946 \u00e9 ben co\u00f1ecido no mundo como unha \"escultura rodante\".\nCisitalia D46.\nUsando partes de Fiat como base Dante Giacosa dese\u00f1ou o D46, que fixo o seu exitoso debut en 1946. Giacosa ti\u00f1a un vasto co\u00f1ecemento dos compo\u00f1ente e pezas de Fiat xa que foi o dese\u00f1ador do lendario Fiat Topolino 500 antes da segunda guerra mundial. O motor e a suspensi\u00f3n deriv\u00e1ronse directamente do pequeno Fiat pero amplamente modificado para a competici\u00f3n. O motor ti\u00f1a lubricaci\u00f3n por c\u00e1rter seco e varios axustes aumentaron considerablemente a potencia de sa\u00edda de 60 a 70 CV. Cun chasis de bastidor e un peso inferior a 400\u00a0kg., a potencia dispo\u00f1ible era m\u00e1is que suficiente para un rendemento competitivo. O so\u00f1o de Dusio dunha serie de modelos quedou en nada, pero en cambio os seus D46 comezaron a dominar as series de turismo. Pilotos de gran talento como Tazio Nuvolari pilotado un D46 acadou varios \u00e9xitos contra coches de carreiras m\u00e1is avanzados, pero m\u00e1is vellos.\nEste \u00e9xito levou a unha moito m\u00e1is ambicioso proxecto de monopraza que resultar\u00eda demasiado para a pequena empresa. Ferdinand Porsche foi o encargado de dese\u00f1ar e constru\u00edr un coche de Gran Premio que resultou o innovador e complexo Cisitalia 360. Cun dese\u00f1o de motor central e tracci\u00f3n \u00e1s catro rodas, o tipo 360 era demasiado caro para Dusio e o intento esencialmente rematou coa construci\u00f3n de autos de carreiras.\nCisitalia 202.\nDusio encargou varios autom\u00f3biles aos principais dese\u00f1adores de Europa. Proporcionou a Pinin Farina un chasis, sobre o que este montou unha carrozar\u00eda de aluminio feita a man. Cando se presentou por primeira vez ao p\u00fablico no Villa d'Este Gold Cup show en Como, Italia, e no Sal\u00f3n do Autom\u00f3bil de Par\u00eds de 1947, o 202GT dous asentos foi un \u00e9xito rotundo. O 202 foi un logro est\u00e9tico e t\u00e9cnico que transformou o dese\u00f1o das carrozar\u00edas de autom\u00f3bil da posguerra. O dese\u00f1o de Pinin Farina foi honrado polo Museo de Arte Moderna de Nova York en 1951. Na primeira exposici\u00f3n do MoMA de dese\u00f1o de autom\u00f3biles, denominada \"Eight Automobiles\", o Cisitalia mostrouse con outros sete coches (o Mercedes-Benz SS turismo de 1930, o Bentley berlina con carrocer\u00eda de James Young de 1939, o Talbot-Lago Figoni cup\u00e9 b\u00e1goa de 1939, o Willys Jeepde 1951, o Cord 812 Custom Beverly Sedan de 1937, o MG TC de 1948, e o Lincoln Continental cup\u00e9 de 1941). Segue sendo parte da colecci\u00f3n permanente do MoMA. Non foi, con todo, un \u00e9xito comercial, porque era un carroceiro artesanal, que era caro, e s\u00f3 produc\u00edronse 170 entre 1947 e 1952.\nSobre a base dos estudos aerodin\u00e1micos desenvolvidos polos coches de carreiras, o Cisitalia ofrece un dos exemplos m\u00e1is destacados de carrozar\u00eda concibida como un \u00fanico armaz\u00f3n. O cap\u00f3, o corpo, as defensas e os faros son parte integral da superficie que fl\u00fae continuamente, en lugar de engadirse sucesivamente. Antes do Cisitalia, o enfoque predominante seguido polos dese\u00f1adores de autom\u00f3biles cando defin\u00edan o volume e a configuraci\u00f3n do armaz\u00f3n era para tratar cada parte do corpo como unha parte separada, distintos elementos, unha caixa para aloxar aos pasaxeiros, outra para o motor, e os faros como ap\u00e9ndices. No Cisitalia, non hai bordos afiados. Protuberancias e depresi\u00f3ns mante\u00f1en o fluxo global e a unidade, creando unha sensaci\u00f3n de velocidade.\nO 202 aparece no videoxogo de 2011 L.A. Noire de Rockstar Games e Team Bondi como un coche secreto chamado Cisitalia cup\u00e9.\nCisitalia 202 MM.\nDado que o 202 nunca fixo unha produci\u00f3n a grande escala e todos os coches foron feitos a man, o talentoso pequeno grupo de Cisitalia, inclu\u00edndo a Carlo Abarth, Dante Giacosa e Giovanni Savonuzzi efectuaron diversas variantes do 202. Das versi\u00f3ns m\u00e1is importantes, o SMM Nuvolari spider foi constru\u00eddo e nomeado logo dunha vitoria na clase Mille Miglia de 1947. Identif\u00edcase facilmente polas s\u00faas grandes aletas traseiras, parabrisas dobres e a habitual pintura de cor vermella sangue italiana.\nEn parte debido \u00e1 custosa construci\u00f3n do motor central e de catro rodas motrices do coche de f\u00f3rmula un, dese\u00f1ado por Ferdinand Porsche. En total, s\u00f3 foron feitos ao redor de 200 coches, que tiveron un grande impacto nas marcas posteriores, inclu\u00edndo a gama Abarth posterior dos coches.\nCisitalia 202 SMM.\nPara a tempada 1947, Giovanni Savonuzzi, que dese\u00f1ara a maior parte do 202, esbozou unha carrozar\u00eda cup\u00e9 para os Cisitalia de competici\u00f3n. O dese\u00f1o foi realizado por Stabilimenti Farina en dous chasis # 101 e # 102. Despois fixeron dous cup\u00e9s, unha versi\u00f3n spider, chamada SMM por Spider Mille Miglia, terminaci\u00f3n que adornar\u00e1 todos os coches de competici\u00f3n posteriores que levan a denominaci\u00f3n MM.\nNa Mille Miglia de 1947, o Cistitalia spider realmente demostrou o que era liderando a maior parte da carreira nas capaces mans de Tazio Nuvolari. Malia competir con motores tres veces m\u00e1is grandes, Nuvolari liderou a competici\u00f3n ata que tivo problemas baixo a choiva. Ao final, o Cistitalia quedou segundo na xeral e primeiro na s\u00faa clase. Por este esforzo \u00e9pico, posteriores spider de competici\u00f3n foron co\u00f1ecidos como 202 SMM Nuvolaris.\nDado que o 202 SMM tivo moita aceptaci\u00f3n na Mille Miglia, Stabilimenti Farina continuou a produci\u00f3n do dese\u00f1o para varios clientes. En total, foron feitos ao redor de 20 coches moi similares ao coche ga\u00f1ador de Nuvolari."}
{"id": "255324", "revid": "56817", "url": "https://gl.wikipedia.org/wiki?curid=255324", "title": "Fumaria", "text": "Fumaria \u00e9 un x\u00e9nero de plantas herb\u00e1ceas anuais da familia das papaver\u00e1ceas, subfamilia Fumarioideae, da que son o x\u00e9nero tipo, mais alg\u00fans autores a\u00ednda consideran que \u00e9 unha familia separada: as fumari\u00e1ceas, xunta \"Corydalis\" e outros x\u00e9neros menos correntes. A especie m\u00e1is co\u00f1ecida \u00e9 a herba dona, herba fumaria, ou p\u00e9 de gali\u00f1a: \"Fumaria officinalis\", moi abondosa en Galiza.\nDescrici\u00f3n.\nSon herbas de mediano tama\u00f1o, acadando o metro de altura, a\u00ednda que polo xeral non superan os 50\u00a0cm. O talo \u00e9 erecto, flex\u00edbel e glabro; as follas son compostas, con fol\u00edolos lanceolados de cor verde cinsenta. Florean producindo inflorescencias en forma de espiga, compostos por 6 a 20 flori\u00f1as tubulares, bilabiadas, espolonadas, de cor branca a ros\u00e1cea con pintas p\u00farpuras no extremo. O froito \u00e9 unha c\u00e1psula de pequeno tama\u00f1o.\nO x\u00e9nero \u00e9 nativo das zonas temperadas de Europa e Asia, t\u00e9ndose espallado mundialmente.\nTaxonom\u00eda.\nO x\u00e9nero foi descrito por Carl von Linn\u00e9 e publicado en \"Species Plantarum\" 2: 699\u2013701. 1753. A especie tipo \u00e9 a herba dona: \"Fumaria officinalis\" L."}
{"id": "255327", "revid": "22570", "url": "https://gl.wikipedia.org/wiki?curid=255327", "title": "Ducado de Gaeta", "text": "O Ducado de Gaeta \u00e9 o ducado que no Medioevo estaba \u00e1 fronte da cidade tirr\u00e9nica hom\u00f3nima.\nAs orixes.\nNace nos primeiros anos s\u00e9culo IX como a comunidade local; empezou a crecer como poder aut\u00f3nomo bizantino, en loita con longobardos e sarracenos.\nAs orixes do Ducado de Gaeta hai que buscalas nas da cidade mesma, nada poucos s\u00e9culos antes, e na complexa situaci\u00f3n pol\u00edtica da \u00e1rea: Gaeta nace dos primeiros grupos de fuxitivos que, despois da guerra greco-gotica (535-553) e da conquista longobarda do Mezzogiorno (570), abandonaron as cidades costeiras romanas de Formia e, secundariamente, Minturno para buscar refuxio no promontorio de Gaeta, xerando o \"castrum Caietanum\". Esta localizaci\u00f3n garant\u00eda unha maior protecci\u00f3n, permitindo ao mesmo tempo mellores ligaz\u00f3ns, v\u00eda mar\u00edtima, con Roma, N\u00e1poles e Constantinopla.\nNo s\u00e9culo VI o castrum foi medrando demograficamente mentres se despoboaban as cidades romanas. A orixe do Ducado tivo lugar nos primeiros decenios do s\u00e9culo IX, cando a cidade adquiriu a autonom\u00eda de Constantinopla, \u00e1 que estaba ligada despois do intento papal de a anexionar aos seus propios dominios. Realmente dependendo do poder central, a distancia coa capital de Oriente permit\u00eda unha independencia de feito. Os longobardos inicialmente non interferiron, tras dixaren libre do seu dominio parte da costa comprendida entre os montes Auruncos, o r\u00edo Garigliano e o mar Tirreno.\nNo s\u00e9culo IX p\u00f3dese empezar a falar do inicio da documentaci\u00f3n sobre Gaeta, parte de cuxo territorio constitu\u00eda un dos grandes patrimonios en terreos da Igrexa, gobernado por un reitor que o administraba en interese do papado. A fonte principal para a historia de Gaeta durante o seu per\u00edodo ducal \u00e9 o \"Codex diplomaticus cajetanus\", unha escolma de documentos oficiais.\nO t\u00edtulo de hipata, testemu\u00f1ado no s\u00e9culo IX en referencia aos se\u00f1ores de Gaeta, ten orixe bizantina e corresp\u00f3ndese ao latino \"c\u00f3nsul\". En 778, Gaeta foi o cuartel xeral desde onde o patricio de Sicilia dirixiu a campa\u00f1a contra os sarracenos que tentaban ocupar a Campania. Xa no 810 est\u00e1 testemu\u00f1ada a presenza dunha frota gaetana. Nos mapas Gaeta \u00e9 citada como castrum ata 867, cando medra a s\u00faa importancia como para ser denominada civitas. En Formia foi realizada unha \"domusculta\" polo papa Zacar\u00edas para conter o expansionismo gaetano. O Patrimonio Gaetano foi renomeado \"Patrimonium Traiectum\", e o reitor ti\u00f1a a s\u00faa s\u00e9 no \"castrum Leopolis\".\nA rep\u00fablica mar\u00edtima de Gaeta.\nInicio da dinast\u00eda grega.\nO primeiro c\u00f3nsul de Gaeta, Constantino, co seu fillo Mari\u00f1o asociado ao goberno, foi un c\u00f3nsul bizantino, vasalo de Andr\u00e9 II de N\u00e1poles. Constantino defendeu a cidade dos ataques dos piratas sarracenos e erixiu fortificaci\u00f3ns, constru\u00edndo castelos.\nFoi co duque Mari\u00f1o I, no ano 875, cando Gaeta comeza a lexislar e a bater unha moeda propia soberana, cu\u00f1ando o \u201cfollaro\u201d; isto mostra que a cidade gozaba dunha independencia de feito. Comezou as\u00ed o per\u00edodo da Rep\u00fablica mar\u00edtima de Gaeta, que durou ata 1140, cando o ducado foi inclu\u00eddo no reino de Sicilia. O concepto de \"rep\u00fablica mar\u00edtima\" non \u00e9 antigo, pois naceu coa historiograf\u00eda oitocentista, que indicou con tal nome as cidade que gozaban dunha independencia de facto (como Amalfi e Gaeta) - \u00e1s veces transformada despois en independencia tam\u00e9n xur\u00eddica (como por exemplo no caso de Venecia) - e que basaban a propia liberdade na navegaci\u00f3n e no comercio mediterr\u00e1neo.\nO ascenso dos Docibilis.\nConstantino de Gaeta foi sucedido, probabelmente mediante violencia, por Docibilis I, que institu\u00edu unha dinast\u00eda e confirmou a independencia de feito de Gaeta.\nA dinast\u00eda dos Docibilis empe\u00f1ouse en facer progresar Gaeta mediante obras e alianzas. Uniron as forzas cos sarracenos contra os seus veci\u00f1os cristi\u00e1ns e co Papa contra os piratas musulm\u00e1ns na batalla de Ostia. Dotouse dun impo\u00f1ente palacio e aumentaron o prestixio e a riqueza da cidade. Os Docibilis rexeron Gaeta independente de N\u00e1poles.\nGaeta nominalmente mant\u00edvose como territorio bizantino ata mediados do s\u00e9culo X. Despois da s\u00faa participaci\u00f3n na vitoriosa Batalla do Garigliano (915), Xo\u00e1n I de Gaeta puido expandir o seu feudo ata o Garigliano e recibir o t\u00edtulo de \"patricius\" por Bizancio, que concedeu \u00e1 s\u00faa familia o t\u00edtulo ducal.\nAo Ducado de Gaeta as fontes atrib\u00faenlle nove castra: Campello, Castro Argento (preto de Minturno), Fratte, Itri, Maranola, Sperlonga, Spigno, Suio e Vetera (hoxe totalmente desaparecido) e as cidades de Gaeta e Traetto.\nDocibilis II (morto en 954) foi o primeiro que se puido adornar, no 933, co t\u00edtulo de \"dux\". O mesmo Docibilis por\u00e9n subdividiu o territorio facendo ao seu segundox\u00e9nito Mari\u00f1o duque de Fondi, pero a partici\u00f3n do territorio debilitou o poder da familia.\nO declive dos Docibilis.\nNo 962, Gaeta someteuse a Pandulfo Testa de ferro, o longobardo pr\u00edncipe de Capua. No 976, o ducado converteuse en vasalo de Od\u00f3n II do Sacro Romano Imperio e do Papa, as\u00ed a s\u00faa relaci\u00f3n co Imperio de Oriente pasou \u00e1 de Occidente.\nGaeta minguou en importancia a finais do s\u00e9culo X \u2013 principios do XI. No 1012, unha sucesi\u00f3n a debilitou ulteriormente: Xo\u00e1n IV morreu, deixando un fillo Xo\u00e1n V, tido con Sichelgaita, irm\u00e1 de Serxio IV de N\u00e1poles. Xo\u00e1n V, a s\u00faa avoa Emilia e os seus t\u00edos Le\u00f3n I e Le\u00f3n II entraron en conflito polo poder. A situaci\u00f3n resolveuse no 1025 cando Xo\u00e1n V, protexido mentres tanto por Serxio de N\u00e1poles, retomou o control do ducado coa axuda dos normandos. Isto irritou a Pandulfo IV de Capua que comezou a guerra e conquistou Gaeta no 1032. A dinast\u00eda dos Docibilis non hab\u00eda recuperar nunca m\u00e1is o seu ducado.\nDinast\u00eda longobarda.\nGaeta foi conquistada polos longobardos no 1032. No 1038, Pandulfo de Capua, convertido en Pandulfo I de Gaeta, foi deposto por Guaimaro IV de Salerno. Guaimaro non reinou persoalmente sobre o ducado por moito tempo, deixando o poder ao mercenario normando Rainulfo Drengot. \u00c1 morte de Rainulfo, por\u00e9n, os de Gaeta elixiron como duque ao longobardo Atenulfo, Conde de Aquino.\nSo Atenulfo e o seu fillo, Atenulfo II, Gaeta permaneceu practicamente independente, pero Ricardo I, pr\u00edncipe de Capua e o seu fillo Xordano tomaron posesi\u00f3n del no 1058 e de novo no 1062. No 1064, os longobardos foron expulsados e nace a dinast\u00eda normanda: Guillerme de Montreuil, tomou o seu posto e casou coa vi\u00fava do longobardo Atenulfo I, Mar\u00eda, filla de Pandulfo I.\nO papel pol\u00edtico das mulleres no Ducado de Gaeta foi ben significativo.\nDinast\u00eda normanda.\nA dinast\u00eda normanda comprendeu varios duques provenientes de varias familias de relevo local, sobre todo normandos, ata o 1140.\nDo 1067 ou 1068 ao 1091, o poder foi mantido pola familia Ridello, a partir de Gofredo Ridello. No 1103, Guillerme de Blosseville conquistou a cidade. Dous anos m\u00e1is tarde o ducado foi tomado por Ricardo II da familia normanda dos dell'Aquila.\nNo 1140 Gaeta foi anexionada ao reino de Sicilia \u00e1 morte de Ricardo III que deixou as s\u00faas posesi\u00f3ns a Roxerio II de Sicilia.\nComercio.\nNa \u00e9poca do seu m\u00e1ximo esplendor, a rep\u00fablica de Gaeta manti\u00f1a comercio coas m\u00e1is importantes cidades italianas, as naves chegaban ata Constantinopla e a Siria e ti\u00f1a numerosos consulados en Berberia (actuais Libia, Tunisia, Alxeria e Marrocos). Ata finais da independencia continuou a comerciar con aceite e gran con Roma, Corneto, con Sicilia e co Sarde\u00f1a.\nArte.\nTrazo caracter\u00edstico da arte gaetana no per\u00edodo do ducado foi a mestura de elementos de tradici\u00f3ns art\u00edsticas diversas, principalmente bizantinos, isl\u00e1micos e rom\u00e1nicos.\nLista de soberanos de Gaeta.\nA seguinte \u00e9 unha lista dos hipatos, patricios, c\u00f3nsules e duques que gobernaron o territorio do Ducado de Gaeta. Moitas das datas son incertas e mesmo \u00e9 ambiguo o exercicio do poder dalg\u00fans deles.\nDinast\u00eda longobarda.\nDuques.\nNo 1041 Guaimaro confiou o control directo e o seu t\u00edtulo de duque ao Conde de Aversa. No 1058 Gaeta foi anexionada ao condado de Aversa e polo tanto ao principado de Capua.\nDinast\u00eda normanda.\nDuques e c\u00f3nsules.\nVasalos do principado de Capua. Os pr\u00edncipes Ricardo I de Capua e o seu fillo Xordano I usaron os t\u00edtulos de duque e c\u00f3nsul desde 1058 o primeiro, desde o 1062 o segundo.\nNo 1140 Gaeta foi anexionada ao reino de Sicilia por Roxerio II."}
{"id": "255329", "revid": "98629", "url": "https://gl.wikipedia.org/wiki?curid=255329", "title": "Herba dona", "text": "A herba dona ou p\u00e9 de gali\u00f1a (Fumaria officinalis), \u00e9 unha planta herb\u00e1cea anual da familia Papaveraceae, nativa de Europa, com\u00fan en Galiza.\nEtimolox\u00eda.\nO termo \"Fumaria\" deriva do lat\u00edn \"fumus\" (fume) posibelmente e segundo dixo Plinio o Vello, por mor a que o seu zume provoca un intenso lagrimexo, coma se se tratase de fume, as\u00ed como polo seu cheiro, que tam\u00e9n se lle asemella.\nOs antigos exorcistas, cr\u00edan que se se queimaba esta planta, o seu fume escorrentar\u00eda os maos esp\u00edritos; existe, ademais, a lenda de que a planta non agromaba das sementes, sen\u00f3n do fume que sa\u00eda do interior da terra.\nEn galego recibe os nomes vulgares de: herba fumaria, herba dona, p\u00e9 de gali\u00f1a, pirixel de can e herba do fogo.\nDescrici\u00f3n.\n\u00c9 unha herba glabra, de talo erecto e ben ramificado, bastante difusa que acada os 50\u00a0cm de altura. Presenta follas pinnaticompostas, alternas, cos \u00faltimos fol\u00edolos case lineares. A comezos da primavera forma inflorescencias en acios terminais dunha ducia de flores cigomorfas, de at\u00e9 9\u00a0mm de lonxitude cada un. As flores te\u00f1en o c\u00e1liz formado por dous s\u00e9palos pequenos, de cor abrancazada, ovados, co bordo dentado, m\u00e1is angostos c\u00e1 corola; esta est\u00e1 composta por catro p\u00e9talos unidos no \u00e1pice mais ceibos, dos cales o superior se prolonga nun espol\u00f3n. O androceo \u00e9 diadelfo, ou sexa con 6 estames fusionados polos seus filamentos en dous grupos, que semellan cada un deles dividido en 3 anteras. O xineceo amosa dous carpelos, co ovario s\u00fapero. O froito \u00e9 un pequeno aquenio globoso estriado/engurrado, m\u00e1is ou menos truncado.\nDistribuci\u00f3n e h\u00e1bitat.\nOrixinaria de Europa; Linn\u00e9, na s\u00faa diagnose orixinal, indica: \u00ab\"Habitat in Europae agris, cultis\"\u00bb. Cosmopolita; introducida en Am\u00e9rica do Norte. \nMedra en leiras, terreos cultivados ou chairas de solo medianamente seco.\nUsos.\nA infusi\u00f3n lixeira util\u00edzase coma hepatorregulador, diur\u00e9tico e laxante, e topicamente, para as afecci\u00f3ns do coiro cabeludo. C\u00f3mpre evitar a sobredose, pois os alcaloides que cont\u00e9n resultan cardiot\u00f3xicos en doses elevadas.\nNa s\u00faa composici\u00f3n qu\u00edmica at\u00f3panse, entre outros :\nTaxonom\u00eda.\n\"Fumaria officinalis\" foi descrita por Carl von Linn\u00e9 e publicado en \"Species Plantarum\" 2: 700. 1753. \nN\u00famero de cromosomas de \"Fumaria officinalis\" (Fam. Papaveraceae) e t\u00e1xones infraespec\u00edficos: 2n=28 2n=c.32\nFumaria: nome xen\u00e9rico do lat\u00edn \"fumus\" = \"fume\", posibelmente pola cor ou polo cheiro das ra\u00edces frescas.\nofficinalis: ep\u00edteto latino que significa \"usado coma planta medicinal\"."}
{"id": "255330", "revid": "18868", "url": "https://gl.wikipedia.org/wiki?curid=255330", "title": "Fumaria officinalis", "text": ""}
{"id": "255331", "revid": "18868", "url": "https://gl.wikipedia.org/wiki?curid=255331", "title": "P\u00e9 de gali\u00f1a", "text": ""}
{"id": "255332", "revid": "18868", "url": "https://gl.wikipedia.org/wiki?curid=255332", "title": "Herba fumaria", "text": ""}
{"id": "255336", "revid": "89787", "url": "https://gl.wikipedia.org/wiki?curid=255336", "title": "Apollon F1", "text": "Apollon foi un construtor su\u00edzo de F\u00f3rmula 1. O equipo participou nun Gran premio do Mundial de F\u00f3rmula Un, pero non puido clasificarse. O equipo estaba formado polo piloto de carreiras Loris Kessel.\nF\u00f3rmula Un.\nLogo de que Loris Kessel deixara o equipo RAM de John Macdonald, achegouse a Frank Williams para un volante no seu equipo. Williams non ti\u00f1a ning\u00fan lugar para Kessel, pero pod\u00eda venderlle un coche vello. Kessel estivo de acordo e asociouse \u00f3 The Swiss Jolly Club de Su\u00edza, que tivo \u00e9xito en competici\u00f3ns de autom\u00f3biles de turismo e rally. Kessel tam\u00e9n contratou a exdese\u00f1ador de Ferrari Giacomo Caliri. No seu estudo FLY o FW03 foi moi renovado. O resultado foi un coche cun nariz sorprendentemente longo e radiadores colocados directamente en fronte da suspensi\u00f3n da roda dianteira. Pintado en frescos cores amarelo e branco o antigo FW03 era un coche con bo aspecto. O coche pasou a chamarse Fly Apollon, o nome do patrocinador do proxecto, un farmac\u00e9utico. Con todo, pasou un longo tempo antes de que o Apollon aparecera nas pistas. O Jolly club tratou de competir en B\u00e9lxica, Francia, Austria e Holanda. Con todo, en B\u00e9lxica e en Francia, Kessel tivo problemas de transporte. Finalmente o Apollon apareceu en Monza. Como non hab\u00eda suficientes Boxes dispo\u00f1ibles, os su\u00edzos tiveron que conformarse cun lugar ao aire libre, unha escena chapuceira. O coche de Kessel era demasiado lento e cando se retirou da pista na \u00faltima sesi\u00f3n de clasificaci\u00f3n, a aventura rematou."}
{"id": "255337", "revid": "1888", "url": "https://gl.wikipedia.org/wiki?curid=255337", "title": "Ram\u00f3n Vilas Gonz\u00e1lez", "text": "Ram\u00f3n Vilas Gonz\u00e1lez, finado na Coru\u00f1a o 28 de xaneiro de 1944, foi un avogado e pol\u00edtico galego.\nTraxectoria.\nFillo de Ram\u00f3n Vilas Arias. Foi xu\u00edz municipal da Coru\u00f1a (1905). Membro do Partido Liberal e leal a Manuel Garc\u00eda Prieto, foi concelleiro da Coru\u00f1a, deputado provincial polo distrito de Ferrol-Ortigueira (en 1915 e outra vez en 1919) e en 1922 foi elixido presidente da Deputaci\u00f3n da Coru\u00f1a ata a ditadura de Primo de Rivera. Convocou unha Asemblea de Deputaci\u00f3ns e Concellos de Galicia o 5 de marzo de 1922. Durante a Segunda Rep\u00fablica foi Vicepresidente da Electra Popular Coru\u00f1esa e volveu ser deputado provincial en 1934.\nVida persoal.\nCasou con Mar\u00eda del Pilar Dur\u00e1n Cao, e foi pai de Mar\u00eda del Pilar Vilas Dur\u00e1n, que casou con Jos\u00e9 Mi\u00f1ones Bern\u00e1rdez."}
{"id": "255338", "revid": "1822", "url": "https://gl.wikipedia.org/wiki?curid=255338", "title": "Juan de Sanclemente Torquemada", "text": ""}
{"id": "255339", "revid": "56817", "url": "https://gl.wikipedia.org/wiki?curid=255339", "title": "David Bowie (\u00e1lbum de 1969)", "text": "David Bowie (tam\u00e9n co\u00f1ecido como Space Oddity) \u00e9 o segundo \u00e1lbum do m\u00fasico ingl\u00e9s David Bowie, publicado o 4 de novembro de 1969 con ese nome a trav\u00e9s do selo Philips Records no Reino Unido e por Mercury Records nos Estados Unidos co t\u00edtulo Man of Words/Man of Music. Posteriormente ser\u00eda reeditado por RCA Records como Space Oddity pero chamado novamente como o orixinal na reedici\u00f3n do 2009."}
{"id": "255340", "revid": "98629", "url": "https://gl.wikipedia.org/wiki?curid=255340", "title": "Ducado de Amalfi", "text": "O Ducado de Amalfi (tam\u00e9n Rep\u00fablica de Amalfi) foi un antigo estado gobernado, entre o s\u00e9culo IX e o XII, por unha serie de duques ( \"duces\"), \u00e1s veces chamados \"dogos\" en analox\u00eda coa rival Rep\u00fablica de Venecia. Xunto coa Rep\u00fablica de Pisa, X\u00e9nova e Venecia, \u00e9 unha das rep\u00fablicas mar\u00edtimas m\u00e1is co\u00f1ecidas e est\u00e1 presente co propio bras\u00f3n na bandeira da Mari\u00f1a militar italiana. Por dous s\u00e9culos foi a m\u00e1is poderosa das rep\u00fablicas mar\u00edtimas.\nDa hexemon\u00eda de N\u00e1poles \u00e1 autonom\u00eda.\nNo 839, no contexto da loita entre longobardos e bizantinos, a filobizantina Amalfi foi asaltada e expugnada pr\u00edncipe longobardo de Benevento, Sicardo. Despois da tr\u00e1xica morte de Sicardo e a loita pola sucesi\u00f3n ao Principado de Benevento, os amalfitanos rebel\u00e1ronse e deron eliminado o continxente longobardo. O 1 de setembro de 839 Amalfi obti\u00f1a a autonom\u00eda administrativa (malia subsistir unha formal tutela de Bizancio por medio do Ducado de N\u00e1poles); era unha liberdade \"de facto\".\nAo principio, houbo un sistema de \"comites\" e \"praefecturii\": os \"comites\" gobernaban por un ano, e por veces dous ou tres, mentres os prefectos, prep\u00f3sitos aos \"comites\", ficaban no cargo m\u00e1is tempo. O prefecto Mari\u00f1o tentou inaugurar unha dinast\u00eda, facendo correxentes aos seus fillos, pero o intento fallou co seu sucesor.\nNo 849, Amalfi, sendo parte da Liga campana, participou coa s\u00faa frota na Batalla de Ostia, que tivo lugar no ver\u00e1n, contra a frota sarracena.\nAmalfi conv\u00e9rtese en ducado.\nO per\u00edodo preducal rematou no 954, cando Mastalo II se denominou duque ao que acadou a maior\u00eda de idade, pero morreu no 958.\nO novo duque, Serxio I, fundou unha nova dinast\u00eda, destinada a reinar ininterrompidamente nos seguintes 115 anos, ag\u00e1s no per\u00edodo 1039\u20131052, cando o Pr\u00edncipe de Salerno conquistou o Ducado de Amalfi.\nAmalfi so o dominio normando.\nAmalfi foi conquistada por Robert Guiscard, duque de Puglia no 1073 e pouco despois o seu terceiro fillo terzogenito, Guido foi nomeado duque.\nPero Amalfi rebelouse d\u00faas veces, a primeira elixiu o anterior pr\u00edncipe de Salerno, Xisulfo, a segunda vez un membro da familia dos duques de N\u00e1poles.\nNo 1131 Roxerio II de Sicilia someteu definitivamente a cidade.\nRelaci\u00f3ns con Pisa.\nAmalfi, xa desde mediados do s\u00e9culo XI, perdera a completa autonom\u00eda, malia que continuaba os intercambios comerciais propios gozando dunha ampla autonom\u00eda administrativa (polo menos neste per\u00edodo). So a protecci\u00f3n do normando Guillerme, terceiro Duque de Puglia, os administradores de Amalfi acadaron, en outubro de 1126, un proveitoso acordo comercial con Pisa para colaborar na tutela dos intereses com\u00fans no Tirreno. Este acordo era froito dunha amizade coa Rep\u00fablica toscana que vi\u00f1a xa de decenios. Amalfi, por\u00e9n, non dispo\u00f1\u00eda dun ex\u00e9rcito propio que protexese os intereses dos comerciantes amalfitanos. Vela\u00ed por qu\u00e9 non vemos as naves de Amalfi comprometidas moi a mi\u00fado en acci\u00f3ns militares contra outras Rep\u00fablicas Mar\u00edtimas.\nDe feito, foi o ex\u00e9rcito de Pisa quen rompeu o acordo con Amalfi e atacou a cidade costeira o 4 de agosto de 1135 no contexto da guerra na que estaban comprometidos o pont\u00edfice Inocencio II e o novo emperador Lotario II (e con eles as Rep\u00fablicas de X\u00e9nova e de Pisa) contra o normando Roxerio II d'Altavilla que controlaba o territorio de Amalfi. Esa guerra conclu\u00edu favor\u00e1bel a Roxerio II que veu reco\u00f1ecidos os seus dereitos sobre territorios da Italia meridional. Amalfi perdeu tam\u00e9n a s\u00faa autonom\u00eda pol\u00edtica.\nLista dos gobernantes de Amalfi.\nO t\u00edtulo de Duque de Amalfi no Reino de N\u00e1poles.\nO t\u00edtulo de \"Duque de Amalfi\" foi retomado no Reino de N\u00e1poles a finais do s\u00e9culo XIV:\nNo s\u00e9culo XIX o t\u00edtulo \"Duque de Amalfi\" foi reutilizado polos espa\u00f1ois:\nOs \u00f3rganos de goberno.\nO Duque.\nA principios do ano civil, o 1 de setembro, ti\u00f1a lugar a elecci\u00f3n dos duques, polos que se rex\u00eda a Rep\u00fablica de Amalfi e no mesmo d\u00eda o Duque ti\u00f1a a facultade de promulgar leis e decretos coa f\u00f3rmula \u201cper hoc nostrum preceptum\u201d.\nA Rep\u00fablica de Amalfi, constitu\u00edda no 839, foi ao primeiro dirixida por condes (comites) elixidos anualmente o 1 de setembro; despois (desde 957) por duques (duces), que asociaron ao poder o fillo primox\u00e9nito, transformando a rep\u00fablica nun ducado hereditario; finalmente, tras da conquista normanda (1131) por maxistrados de nomeamento real (strategoti).\nA investidura do Duque ti\u00f1a lugar no adro da igrexa palatina de San Salvatore de Birecto de Atrani coa entrega da cl\u00e1mide e do gorro, s\u00edmbolo do poder ducal. No patio de San Salvatore ti\u00f1a lugar tam\u00e9n, no per\u00edodo preducal, a investidura dos comites e despois reun\u00edanse os Parlamentos constitu\u00eddos en 1266 polos s\u00eddicos das cidades costeiras anualmente elixidos. A investidura era proclamada polo Arcebispo de Amalfi.\nA lexislaci\u00f3n.\n\"Consuetudines Civitatis\".\nAs \"Consuetudines Civitatis\", escolma de leis transcritas s\u00f3 en 1274, regulaban as relaci\u00f3ns xur\u00eddicas no interior do Ducado.\n\"Tavole amalfitane\".\nO m\u00e1is antigo (e c\u00e9lebre) estatuto mar\u00edtimo do Medievo son as \"Tavole Amalfitane\", punto de referencia para toda os mari\u00f1eiros mediterr\u00e1neos ata principios da \u00e9poca moderna.\nAs \"Tavole\" comprenden unha parte en lat\u00edn medieval (do s\u00e9culo X) e unha en lingua vulgar (probabelmente do s\u00e9culo XIII); nel son descritos os dereitos e os deberes da tripulaci\u00f3n dunha embarcaci\u00f3n, afr\u00f3ntase o problema da asistencia dos mari\u00f1os accidentados ou enfermos e o de como actuar en situaci\u00f3ns de emerxencia, como os asaltos de piratas; afr\u00f3ntanse ademais as cuesti\u00f3ns relativas aos fretes e establ\u00e9cense os dereitos e os deberes dos armadores. O \u00e9xito e a difusi\u00f3n das \"Tavole Amalfitane\" son debidos ao seu equilibrio e \u00e1 s\u00faa capacidade de previr o contrabando e facer dif\u00edciles as interpretaci\u00f3ns capciosas.\nO testo das \"Tavole\" chegou ata n\u00f3s por medio de copias manuscritas. No 1929 o goberno italiano comproulle a Austria unha destas copias (que fora da propiedade do \"dogo\" veneciano Marco Foscarini), para despois entregarlla a Amalfi; o documento \u00e9 hoxe conservado no museo c\u00edvico no concello da cidade.\nA moeda: o tari de Amalfi.\nO tari de Amalfi, difundido en todo o Mediterr\u00e1neo nos intercambios comerciais, foi durante s\u00e9culos a unidade monetaria oficial de Amalfi. A moeda ti\u00f1a orixe da moeda \u00e1rabe do mesmo nome. Na zona da cidade, preto da praia, estaba unha praza onde operaban os cambistas e os firmatarios das bancas florentinas e de Siena.\nEn Amalfi circulaban outras divisas: entre elas o s\u00f3lido bizantino, o m\u00e1is com\u00fan, que ti\u00f1a un valor de catro taris.\nA ceca de Amalfi cesou a s\u00faa actividade no 1220 cando Frederico II a pechou.\nAs rutas comerciais.\nEn menos de dous s\u00e9culos o Ducado de Amalfi converteuse na maior potencia comercial e militar do alto Tirreno, e Amalfi como dixo o viaxeiro \u00e1rabe Ibn Hawqal no 977, important\u00edsimo centro cosmopolita onde segundo Guillerme de Puglia (fin do s\u00e9culo XI) \nNa base das s\u00faas fortunas a madeira na que eran riqu\u00edsimas as monta\u00f1as costeiras.\nMateria prima para a construci\u00f3n dos mercantes, a madeira a un tempo constitu\u00eda unha precios\u00edsima mercanc\u00eda de cambio cos pa\u00edses \u00e1rabes e africanos. As naves amalfitanas cargadas de madeira part\u00edan de novo da \u00c1frica Setentrional onde cambiaban a s\u00faa mercador\u00eda polo ouro proveniente das minas situadas no coraz\u00f3n de \u00c1frica. Despois nas costas sirio-palestinas e de Asia Menor cambiaban o ouro por pedras preciosas, marfil, manufacturas de ouriver\u00eda, especias, sedas e teas preciosas que logo levaban \u00e1 s\u00faa patria e a Roma, R\u00e1vena, Pav\u00eda e as meirandes cidades italianas.\nAmalfi funda colonias e centros de representaci\u00f3n en Alexandr\u00eda de Exipto, en Tunisia, en Chipre, en Bizancio, mesmo na India. No monte Athos en Grecia funda un mosteiro, en Xerusal\u00e9n un grandioso hospital con capacidade de m\u00e1is de 1000 camas, dirixido polos monxes Hospitalarios de San Xo\u00e1n, hoxe co\u00f1ecido como Orde dos Cabaleiros de Malta.\nAs produci\u00f3ns t\u00edpicas.\nO principal recurso do Ducado era a madeira. Produtos relevantes eran, como hoxe, o papel de Amalfi e o Lim\u00f3n Costa d'Amalfi."}
{"id": "255342", "revid": "1131", "url": "https://gl.wikipedia.org/wiki?curid=255342", "title": "Juan de San Clemente", "text": ""}
{"id": "255344", "revid": "624", "url": "https://gl.wikipedia.org/wiki?curid=255344", "title": "Pallozas", "text": ""}
{"id": "255345", "revid": "98629", "url": "https://gl.wikipedia.org/wiki?curid=255345", "title": "Ceil\u00e2ndia", "text": "Ceil\u00e2ndia \u00e9 unha rexi\u00f3n administrativa do Distrito Federal do Brasil.\nHistoria.\nOs primeiros rexistros da ocupaci\u00f3n de orixe europea datan do s\u00e9culo XVIII e mostran que os primeiros poboados foron instalados para buscar metais preciosos. Nos anos cincuenta, coa transferencia da capital do Brasil do R\u00edo de Xaneiro a Brasilia, as comunidades creceron. En 1969, con s\u00f3 9 anos de vida, Brasilia xa ti\u00f1a case 80.000 habitantes vivindo en \"favelas\".\nAs favelas posicion\u00e1ronse como un dos problemas sociais m\u00e1is importantes na axenda brasiliense. Reco\u00f1ecendo a gravidade do problema, o gobernador H\u00e9lio Prates da Silveira solicitou a erradicaci\u00f3n das \"favelas\" \u00e1 Secretar\u00eda de Servizos Sociais. Ese mesmo ano foi creada a Comisi\u00f3n de Erradicaci\u00f3n das \"Favelas\". Foi ent\u00f3n cando xurdira a Campa\u00f1a de Erradicaci\u00f3n das Invasi\u00f3ns (CEI). Creouse unha zona, ao norte de Taguatinga (nas antigas terras da Facenda Guarioba) para transferir aos habitantes das \"favelas\" mais pr\u00f3ximas ao Plano Piloto. A partir da sigla \"CEI\". creouse o nome de Ceil\u00e2ndia.\nNo 27 de marzo de 1971, o gobernador H\u00e9lio Prates daba un paso fundamental para, na data, a cidade sat\u00e9lite de Ceil\u00e2ndia. Ese d\u00eda transfer\u00edronse as primeiras 20 familias a Ceil\u00e2ndia. Hoxe, a cidade pos\u00fae preto de 398.374 habitantes (PDAD 2010/2011) e \u00e9 a rexi\u00f3n administrativa con m\u00e1is habitantes do Distrito Federal.\nEn 2013 lanzouse o documental \"A cidade \u00e9 uma s\u00f3\" , de Adirlei Queiroz, no que se conta a historia da creaci\u00f3n de Ceil\u00e2ndia.\nSeguridade.\nA rexi\u00f3n administrativa de Ceil\u00e2ndia \u00e9 unha con maior n\u00famero de homicidios do Distrito Federal. Entre xaneiro e maio de 2012 ocorreron 64 homicidios na cidade, unha media de case 13 homicidios por mes. "}
{"id": "255346", "revid": "89787", "url": "https://gl.wikipedia.org/wiki?curid=255346", "title": "Ruta fecal-oral", "text": "A ruta fecal-oral ou v\u00eda feca-oral (ou orofecal) \u00e9 unha ruta de transmisi\u00f3n de enfermidades infecciosas nas que un pat\u00f3xeno procedente das feces dun individuo h\u00f3spede pasa ao interior do corpo a trav\u00e9s da cavidade oral.\nXeralmente hai pasos intermedios, \u00e1s veces moitos, nesta v\u00eda de transmisi\u00f3n, entre os que os m\u00e1is com\u00fans son: \nAlgunhas das enfermidades que poden transmitirse por esta v\u00eda son:\nEn modelos experimentais de roedores demostrouse a transmisi\u00f3n de \"Helicobacter pylori\" por esta ruta."}
{"id": "255347", "revid": "27155", "url": "https://gl.wikipedia.org/wiki?curid=255347", "title": "V\u00eda fecal-oral", "text": ""}
{"id": "255348", "revid": "89787", "url": "https://gl.wikipedia.org/wiki?curid=255348", "title": "L\u00f3tidos", "text": "Os l\u00f3tidos (\"Lotidae\") son unha familia de peixes oste\u00edctios da orde dos gadiformes, que comprende especies case exclusivamente mari\u00f1as (s\u00f3 \u00e9 dulciacu\u00edcola a especie \"Lota lota\", que habita en r\u00edos circumpolares do norte).\nCaracter\u00edsticas.\nDe corpo alongado, te\u00f1en entre unha e tres aletas dorsais, pero s\u00f3 unha aleta anal, e sempre presentan barbelas no mento, de onde procede o nome com\u00fan de moitas das s\u00faas especies (barbadas).\nTaxonom\u00eda.\nA taxonom\u00eda da familia \u00e9 discutida, xa que alg\u00fans autores negan a s\u00faa existencia, inclu\u00edndo o grupo, como sunbfamilia lotinos (\"Lotinae\") dentro da familia dos g\u00e1didos (\"Gadidae\"), na que s\u00f3 incl\u00faen tres x\u00e9neros:\nMentres que, para outros, \u00e9 unha familia independente, na que se consideran un total de 23 especies v\u00e1lidas, agrupadas en 6 x\u00e9neros:\nademais dos anteriormente citados.\nO SIIT incl\u00fae a todos os x\u00e9neros na familia dos \"Gadidae\":\nEn Galicia.\nNas augas costeiras galegas est\u00e1n citadas as seguintes especies:"}
{"id": "255349", "revid": "22795", "url": "https://gl.wikipedia.org/wiki?curid=255349", "title": "Lotidae", "text": ""}
{"id": "255350", "revid": "89787", "url": "https://gl.wikipedia.org/wiki?curid=255350", "title": "Plano piloto", "text": "O Plano Piloto de Brasilia, no Distrito Federal, foi proxectado por L\u00facio Costa, vencedor do concurso de 1957 do proxecto urban\u00edstico para a Nova Capital do Brasil. A forma do plano est\u00e1 inspirado nunha cruz. O formato da \u00e1rea comp\u00e1rase, comunmente, co plano dun avi\u00f3n, a\u00ednda que L\u00facio Costa defendeu a tese de que a Capital Federal pod\u00eda compararse cunha bolboreta.\nO proxecto consistiu basicamente nun eixo central (chamado popularmente \"Eix\u00e3o\" ou \"Eixo Rodovi\u00e1rio\") no sentido norte-sur; e un Eixo Monumental, no sentido leste-oeste. A creaci\u00f3n arquitect\u00f3nica dos monumentos centrais foi dese\u00f1ada por Oscar Niemeyer. O \"Eixo Rodovi\u00e1rio\" est\u00e1 formado polas \u00c1s Norte e Sur, e por unha parte central, onde se encontran as \"\u00e1s\" que forman a estrada principal. Nas \"\u00e1s\" cre\u00e1ronse os grandes quinteiros residenciais, os quinteiros comerciais e os entre-quinteiros de lecer (onde tam\u00e9n hai escolas e igrexas). O Eixo Monumental componse da \"Esplanada dos Minist\u00e9rios\" e da Praza dos Tres Poderes, ao leste; da estaci\u00f3n de autobuses, sectores das autoridades, comerciais, lecer e hoteleiros, no centro; e da Torre de TV de Brasilia, do sector deportivo, estadio Man\u00e9 Garrincha, aut\u00f3dromo e Praza Burit\u00ed, ao oeste.\nO nome de Plano Piloto, orixinariamente atribu\u00eddo ao proxecto urban\u00edstico da cidade, pasou a ser o nome para designar toda a \u00e1rea constru\u00edda segundo este plano inicial. Hoxe, o Plano Piloto e o Parque Nacional de Brasilia constit\u00faen a chamada Rexi\u00f3n Administrativa I (Brasilia), denominada comunmente como Brasilia.\nO Plano Piloto, denominado como Brasilia, \u00e9 Patrimonio Mundial da Humanidade dende 1987."}
{"id": "255352", "revid": "22795", "url": "https://gl.wikipedia.org/wiki?curid=255352", "title": "Lotinos", "text": ""}
{"id": "255353", "revid": "22795", "url": "https://gl.wikipedia.org/wiki?curid=255353", "title": "Lotinae", "text": ""}
{"id": "255354", "revid": "56817", "url": "https://gl.wikipedia.org/wiki?curid=255354", "title": "The Man Who Sold the World", "text": "The Man Who Sold the World \u00e9 o terceiro \u00e1lbum do m\u00fasico ingl\u00e9s David Bowie, publicado o [[4 de novembro de [[1970]] a trav\u00e9s do selo [[Mercury Records]]. O disco ser\u00eda o primeiro de Bowie co n\u00facleo do que ser\u00eda \"Spiders from Mars\", a banda de acompa\u00f1amento que se fixo famosa por \"[[The Rise and Fall of Ziggy Stardust and the Spiders from Mars]]\" en [[1972]].\nListaxe de canci\u00f3ns.\n[[Categor\u00eda:\u00c1lbums de David Bowie]]\n[[Categor\u00eda:\u00c1lbums musicais de 1970]]\n[[Categor\u00eda:\u00c1lbums producidos por Tony Visconti]]\n[[Categor\u00eda:\u00c1lbums de Mercury Records]]"}
{"id": "255358", "revid": "98629", "url": "https://gl.wikipedia.org/wiki?curid=255358", "title": "Vector epidemiol\u00f3xico", "text": "En epidemiolox\u00eda, un vector \u00e9 un axente biol\u00f3xico (persoa, animal ou microorganismo) que transporta e transmite un pat\u00f3xeno infeccioso a outro ser vivo.\nConceptos b\u00e1sicos.\nNa terminolox\u00eda epidemiol\u00f3xica os vectores son organismos que pasan as infecci\u00f3ns dun h\u00f3spede a outro. Os vectores biol\u00f3xicos m\u00e1is com\u00fans son os artr\u00f3podos. Moitos parasitos est\u00e1n adaptados a un vector particular como parte do seu ciclo vital.\nO concepto de vector de enfermidades ten aspectos en com\u00fan con outros conceptos en medicina e veterinaria; por exemplo, \u00e9 \u00fatil comparar o significado dos termos vector, zoonose, portador asintom\u00e1tico, e reservorio. \nArtr\u00f3podos.\nOs artr\u00f3podos son o principal grupo de vectores, entre os que est\u00e1n os mosquitos, moscas, piollos, pulgas, carrachas e outros \u00e1caros transmiten un gran n\u00famero de enfermidades. Moitos destes vectores son hemat\u00f3fagos, que se alimentan de sangue nalgunha fase do seu ciclo vital. Cando o artr\u00f3podo se alimenta, o parasito entra na corrente sangu\u00ednea do h\u00f3spede. Isto pode ocorrer de diversas maneiras.\nO mosquito \"Anopheles\", que \u00e9 o vector da malaria, a filar\u00edase e varias infecci\u00f3ns v\u00edricas (arbovirus), crava as s\u00faas pezas bucais na pel e chucha o sangue do seu h\u00f3spede. Os parasitos que porta o mosquito est\u00e1n nas s\u00faas gl\u00e1ndulas salivares coas que o mosquito inxecta saliva ao picar, e coa saliva inxecta o parasito directamente na corrente sangu\u00ednea. Cando o \"Anopheles\" chucha sangue dun h\u00f3spede infectado, os parasitos que est\u00e1n no sangue do h\u00f3spede pasan ao intestino do insecto, pechando o ciclo.\nOs insectos que se alimentan en pequenas pozas ou pingas de sangue como as moscas Phlebotominae e as moscas Simulidae, vectores da leishman\u00edase e oncocerc\u00edase respectivamente, morden ao seu h\u00f3spede na pel, formando unha pequena poza de sangue da cal se alimentan. Os parasitos \"Leishmania\" ent\u00f3n infectan ao h\u00f3spede pola saliva do insecto. O parasito \"Onchocerca\" \u00e1brese cami\u00f1o para pasar da cabeza do insecto \u00e1 poci\u00f1a de sangue.\nAs moscas Triatominae son responsables da transmisi\u00f3n do \"Trypanosoma cruzi\", que causa a enfermidade de Chagas. Os Triatominae defecan cando se est\u00e1n a alimentar e os excrementos conte\u00f1en os parasitos, que infectan ao caeren accidentalmente nunha ferida aberta polo propio h\u00f3spede ao ra\u00f1arse. Tam\u00e9n a trav\u00e9s das feces e feridas os piollos poden transmitir o tifo exantem\u00e1tico epid\u00e9mico causado por \"Rickettsia prowazekii\"."}
{"id": "255361", "revid": "7596", "url": "https://gl.wikipedia.org/wiki?curid=255361", "title": "San Lesmes", "text": "A San Lesmes era unha das carabelas da expedici\u00f3n de Garc\u00eda Jofre de Loa\u00edsa capitaneada por Francisco de Hoces e posteriormente por Diego Alonso de Sol\u00eds que se perdeu no Oc\u00e9ano Pac\u00edfico, en 1526. No s\u00e9culo XX atop\u00e1ronse indicios dos seus restos en Amanu, unha das illas Tuamotu. Algunhas especulaci\u00f3ns indican que a tripulaci\u00f3n sobreviviu e que ou ben seguiron ata Australia, ou ben quedaron nas illas veci\u00f1as de Amanu deixando rastros culturais que chegar\u00edan ata Nova Zelandia.\nSan Lesmes \u00e9 patr\u00f3n de Burgos dende 1511. Al\u00ed fundouse en 1091 o mosteiro beneditino de San Juan Evanxelista, para atender os peregrinos do Cami\u00f1o de Santiago.\nA expedici\u00f3n de Garc\u00eda Jofre de Loa\u00edsa.\nEn xullo de 1525 part\u00eda da Coru\u00f1a a segunda expedici\u00f3n ao Pac\u00edfico logo de Fern\u00e3o de Magalh\u00e3es. O obxectivo do rei Carlos I de Castela era disputar as illas Molucas aos portugueses. A frota estaba constitu\u00edda por sete buques con Garc\u00eda Jofre de Loa\u00edsa de capit\u00e1n xeneral e acompa\u00f1\u00e1bano alg\u00fans veteranos da primeira circunnavegaci\u00f3n co mesmo Juan Sebasti\u00e1n Elcano que era o segundo comandante e piloto maior. Tanto Loa\u00edsa como Elcano morrer\u00edan durante a viaxe. S\u00f3 a nave capit\u00e1 a \"Santa Mar\u00eda de la Victoria\" conseguir\u00eda chegar \u00e1s Molucas. Tres dos barcos non logran pasar o estreito de Magall\u00e1ns, e seis d\u00edas logo de entrar no Pac\u00edfico perderon de vista a carabela \"San Lesmes\" o 1 de xu\u00f1o de 1526.\nA carabela era de 80 toneladas. O capit\u00e1n ent\u00f3n era Diego Alonso de Sol\u00eds que substitu\u00eda a Francisco de Hoces. A tripulaci\u00f3n est\u00edmase en entre cincuenta e sesenta homes, a metade galegos e alg\u00fans vascos e flamengos.\nHip\u00f3tese de Roger Herv\u00e9.\nRoger Herv\u00e9 era conservador do Departamento de Mapas da Biblioteca Nacional de Par\u00eds e escribiu, en 1982, \"D\u00e9couverte fortuite de l'Australie et de la Nouvelle-Z\u00e9lande par des navigateurs portugais et espagnols entre 1521 et 1528\". Mant\u00e9n que a \"San Lesmes\" seguiu a s\u00faa viaxe cara ao oeste, intentando chegar \u00e1s illas Molucas, e atopouse con Nova Zelandia e Tasmania. Desde aqu\u00ed seguiron o litoral leste de Australia cara ao norte ata que foron capturados polos portugueses. Existen alg\u00fans indicios de nomes portugueses ou castel\u00e1ns en mapas antigos de Australia, chamada \"Java la Grande\", e unha vaga referencia portuguesa a unha nave espa\u00f1ola perdida, da cal a s\u00faa tripulaci\u00f3n foi executada debido a que os portugueses protex\u00edan os dereitos do seu dominio sobre as Molucas. Isto significar\u00eda que a costa oriental australiana foi descuberta por navegantes espa\u00f1ois 245 anos antes que o navegante brit\u00e1nico James Cook.\nHip\u00f3tese de Robert Langdon.\nEn 1929, o administrador das Tuamotu Fran\u00e7ois Herv\u00e9, que non ten ningunha relaci\u00f3n con Roger Herv\u00e9, atopou catro can\u00f3ns nos arrecifes de Amanu. Puido recuperar un que levou ao museo de Papeete pero anos despois desapareceu. En 1969, cando os franceses instalaron unha base militar en Hao, preto de Amanu, como apoio para as probas nucleares en Moruroa e Fangataufa, o capit\u00e1n Herv\u00e9 Le Goaziou recuperou dous can\u00f3ns m\u00e1is. A repetici\u00f3n dos nomes Herv\u00e9 \u00e9 pura casualidade. A an\u00e1lise dos can\u00f3ns, duns 560 quilos, non leva a unha conclusi\u00f3n definitiva sobre a s\u00faa orixe e a s\u00faa antig\u00fcidade. Parece que poder\u00edan ser espa\u00f1ois do s\u00e9culo XVI. Segundo as tradici\u00f3ns orais recolleitas en Amanu, algunhas familias son descendentes dos superviventes dun naufraxio daquela \u00e9poca.\nRobert Langdon (1924-2004) \u00e9 un investigador australiano da Universidade de Canberra. Escribiu, en 1975, \"The Lost Caravel\" (\"A carabela perdida\u00bb), que ampliou en 1988 con \"The Lost Caravel re-explored\" (\"A carabela perdida explorada de novo\"). Repasando todos os barcos desaparecidos e naufragados, no s\u00e9culo XVI no Pac\u00edfico, chega \u00e1 conclusi\u00f3n de que os can\u00f3ns de Amanu s\u00f3 poden ser da \"San Lesmes\". A base de observaci\u00f3ns culturais e xen\u00e9ticas constr\u00fae a hip\u00f3tese de que os tripulantes da \"San Lesmes\" sobreviviron e que, xunto cos seus descendentes, espall\u00e1ronse por outras illas deixando unha marcada influencia.\nSegundo Langdon, a \"San Lesmes\" desviouse do resto da expedici\u00f3n por culpa dunha tormenta que a levou ao noroeste. Encallou nos arrecifes de Amanu e tiraron pola borda os can\u00f3ns e outro lastre para reflotar a carabela. Moi danada chega ata Anaa, onde desembarcaron alg\u00fans tripulantes. Seguen ata Raiatea onde se establecen durante un tempo para reparar o buque ou constru\u00edr un novo. Anos despois outro grupo volveu a intentar a viaxe cara ao oeste ata chegar a Nova Zelandia.\nLangdon afirma que os n\u00e1ufragos e os seus descendentes ocuparon unha posici\u00f3n preeminente nas illas onde se estableceron. A influencia xen\u00e9tica explicar\u00eda porque os primeiros exploradores europeos (Pedro Fern\u00e1ndez de Quir\u00f3s 80 anos m\u00e1is tarde, e James Cook 240 anos m\u00e1is tarde) atoparon mesturados cos ind\u00edxenas uns individuos de pel clara, ollos claros e pelo vermello ou louro. A similitude europea ata explicar\u00eda a atracci\u00f3n m\u00edtica cara \u00e1s mulleres dos Mares do Sur. A influencia espiritual notar\u00edase a partir da relixi\u00f3n que xurdiu en Raiatea ao redor do deus Oro. Explicar\u00eda as similitudes da creaci\u00f3n do mundo co X\u00e9nese e a existencia do concepto da Santa Trindade. Outra influencia ser\u00eda a construci\u00f3n da piragua dobre con vela latina e a construci\u00f3n dunhas barcas con casco. A influencia cultural explicar\u00eda porque, nalgunhas illas, saud\u00e1banse encaixando as mans ou porque no s\u00e9culo XVI comezan a aparecer en Nova Zelandia unhas construci\u00f3ns similares aos h\u00f3rreos galegos denominadas \"pataka\"."}
{"id": "255362", "revid": "5863", "url": "https://gl.wikipedia.org/wiki?curid=255362", "title": "Jos\u00e9 Andr\u00e9s Cornide Saavedra y Folgueira", "text": ""}
{"id": "255363", "revid": "1131", "url": "https://gl.wikipedia.org/wiki?curid=255363", "title": "Accidente de Angrois", "text": "O accidente ferroviario de Angrois de 2013 foi un descarrilamento ferroviario sucedido o 24 de xullo de 2013 no lugar de Angrois, en Santiago de Compostela. Foi o accidente de tren m\u00e1is grave da historia de Galicia e de Espa\u00f1a, se ben hai hip\u00f3teses que sinalan que o m\u00e1is grave da historia de Espa\u00f1a foi o accidente de Torre del Bierzo, que tam\u00e9n fac\u00eda ruta dende a meseta ata Galicia. Ademais, tam\u00e9n foi o primeiro accidente de tren mortal producido nunha li\u00f1a de alta velocidade en Espa\u00f1a. Das 224 persoas que viaxaban no tren, 144 resultaron feridas e 80 morreron.\nDatos.\nO accidente produciuse a tres quil\u00f3metros da entrada da estaci\u00f3n de Santiago de Compostela, ao final da recta da li\u00f1a de alta velocidade que cruza o barrio do Eixo. Nese punto a v\u00eda traza unha curva pechada, chamada a curva da Grandeira, limitada a 80\u00a0km/h, xusto ao pasar por baixo do viaduto da AP-9.\nO descarrilamento tivo lugar \u00e1s 20:41 do ser\u00e1n (hora local, CEST) e afectou un tren Alvia serie 730 (con n\u00famero de tren 04155) que fac\u00eda o servizo de Renfe Operadora unindo as cidades de Madrid e Ferrol. O Alvia 730 \u00e9 un tren h\u00edbrido el\u00e9ctrico e di\u00e9sel con ancho de v\u00eda variable: internacional e ib\u00e9rico. No tren viaxaban 218 pasaxeiros e 4 tripulantes. O tren circulaba con tres minutos de atraso sobre o horario previsto.\nDisposici\u00f3n do tren.\nA disposici\u00f3n do tren Alvia involucrado no accidente \u00e9 a seguinte:\nLi\u00f1a de AVE Ourense-Santiago de Compostela-A Coru\u00f1a.\nA v\u00eda foi constru\u00edda con ancho ib\u00e9rico para ser empregada no transporte de viaxeiros e mercador\u00edas. Foi inaugurada en decembro de 2011 e ten unha lonxitude de 148,8\u00a0km. Custou 3.300 mill\u00f3ns de euros. A velocidade m\u00e1xima nesta li\u00f1a para os trens Alvia e Avant \u00e9 de 220 quil\u00f3metros por hora, a\u00ednda que na v\u00eda poder\u00eda chegarse aos 300\u00a0km/h xa que est\u00e1 equipada con ERTMS a\u00ednda que non se emprega. O tren Talgo h\u00edbrido da serie 730 empreg\u00e1base como transici\u00f3n ao AVE xa que permit\u00eda operar na parte do traxecto Madrid-Ferrol en ancho de v\u00eda internacional e o ib\u00e9rico xa fose electrificado ou con tracci\u00f3n di\u00e9sel para chegar \u00e1 estaci\u00f3n de Ferrol. Os trens da serie 730 comezaron a operar en Galiza o 17 de xu\u00f1o de 2012 no traxecto Madrid-Galiza.\nO director de Seguridade na Circulaci\u00f3n de Adif, asinou e transmitiu a orde de anular o sistema de frenado autom\u00e1tico ETCS (ERTMS do tren) nos trens Alvia S730 con data 25 de xu\u00f1o de 2012 que circulaban pola v\u00eda.\nO 5 de xullo de 2012 o tren sufriu unha avar\u00eda en Zamora cando levaba a 501 viaxeiros que \u00edan cara a Galiza. Ent\u00f3n Talgo calificou o acontecido como \u00abenfermidades de infancia [do tren]\u00bb e comprometeuse a asumir \u00abas indemnizaci\u00f3ns que correspondan\u00bb. Talgo tam\u00e9n declarou que ti\u00f1a aos seus mellores enxe\u00f1eiros traballando a tempo completo para tentar atopar a orixe dos fallos que estaban a provocar continuos atrasos nos trens entre Galiza e Madrid. Segundo Talgo, o S-730 \u00e9 \u00abun bo tren, que pasado o tempo e unha vez estea todo axustado, vai demostrar que funcionar\u00e1 de marabilla\u00bb. 13 d\u00edas antes do accidente en Angrois un tren Alvia que fac\u00eda a mesma rota Madrid-Ferrol quedou 20 minutos parado na sa\u00edda da estaci\u00f3n de Ourense por problemas t\u00e9cnicos.\nConsecuencias.\nLogo das primeiras horas a Xunta de Galicia anunciou que faleceran 35 persoas. Ao f\u00edo da media noite o presidente N\u00fa\u00f1ez Feij\u00f3o elevara a cifra de falecidos a 40. \u00c1 ma\u00f1\u00e1 seguinte a cifra chegaba aos 78; pero aumentou ata os 80 falecidos e 35 feridos cr\u00edticos pola tarde. Finalmente, a Polic\u00eda Cient\u00edfica reduciu o n\u00famero de v\u00edtimas mortais a 78, logo de realizar a meirande parte das autopsias. Na xornada do s\u00e1bado faleceu unha nova persoa, ferida, co que se chegou a 79 mortos.\nUnha das primeiras consecuencias foi o peche do cami\u00f1o de ferro entre Ourense e Santiago de Compostela. Tam\u00e9n se suspenderon os actos festivos e pol\u00edticos programados na cidade para o 25 de xullo, D\u00eda Nacional de Galicia. O Goberno galego decretou sete d\u00edas de loito oficial, o maior loito da autonom\u00eda ata a data.\nO maquinista do tren foi detido na mesma noite, primeiro custodiado nun centro hospitalario, e posteriormente posto a disposici\u00f3n xudicial. Despois de prestar declaraci\u00f3n nos xulgados de Santiago o 28 de xullo, foi posto en liberdade con cargos logo de admitir que cometera unha imprudencia. O xu\u00edz encargado da instruci\u00f3n do caso foi Andr\u00e9s Lago Louro.\nA plataforma de afectados polo accidente e v\u00edtimas xuntou 50 mil euros v\u00eda crowdfunding para gravar un documental dirixido por Aitor Rei sobre o accidente. En 2015 na 60 edici\u00f3n da Seminci emitiuse baixo o nome de \"Frankenstein-04155\". Frankenstein \u00e9 o nome co que se co\u00f1ece o tren no sector e 04155 o seu n\u00famero de serie."}
{"id": "255364", "revid": "89787", "url": "https://gl.wikipedia.org/wiki?curid=255364", "title": "Automobili Turismo e Sport", "text": "ATS (Automobili Turismo e Sport) foi un equipo e construtor Italiano de coches de carreiras que operou entre 1963 e 1965, formada logo da famosa \" Revoluci\u00f3n de Palacio\" de Ferrari.\nA compa\u00f1\u00eda foi creada por Carlo Chiti e Giotto Bizzarrini, entre outros, coa intenci\u00f3n de ser un competidor directo de Ferrari, tanto na pista como na r\u00faa. Chiti e Bizzarrini constru\u00edron, co patrocinio da Scuderia Serenissima do Conde Giovanni Volpi, un coche deportivo e un coche de F\u00f3rmula 1.\nO auto deportivo foi o ATS 2500 GT, un pequeno cup\u00e9 desenvolvido por Chiti e Bizzarrini cunha carrozar\u00eda constru\u00edda por Allemano. O motor era un V8 de 2\u00b45 L montaxe central dese\u00f1ado por Chiti, capaz de alcanzar 245 cabalos de forza (180\u00a0kW) e unha aceleraci\u00f3n de 257\u00a0km / h.. Supostamente s\u00f3 foron constru\u00eddos 12 coches, dos que poucos existen na actualidade. A parte de ser un dos primeiros coches deportivos con motor central o 2500 GT nunca ga\u00f1ou fama ou popularidade, pero converteuse m\u00e1is adiante no Alfa Romeo Tipo 33.\nO coche de F1 foi o Tipo 100, cun potente motor V8 de 1.5 L, o chasis era unha copia virtual do obsoleto Ferrari 156. Os pilotos Phil Hill e Giancarlo Baghetti, tam\u00e9n fuxindo de Ferrari durante un per\u00edodo de axitaci\u00f3n pol\u00edtica, asinaron para pilotar o novo coche, pero logo dunha pobre tempada de F\u00f3rmula Un en Chiti viuse obrigado a pechar a porta da escudar\u00eda. M\u00e1is tarde o ATS ser\u00eda utilizado no proxecto de F1 de Derrington-Francis encabezado polo ex xefe de mec\u00e1nicos de Rob Walker, Alf Francis.\nPosteriormente o Conde Volpi patrocinou \u00e1 marca Serenissima que utilizou moita tecnolox\u00eda similar \u00e1 ATS. Bruce McLaren utilizou un motor Serenissima durante uns poucos grandes premios en 1966.\nLogo da desaparici\u00f3n de ATS, Bizzarrini trasladouse a Lamborghini antes de constru\u00edr os seus propios coches como Bizzarrini, mentres Chiti fundou Autodelta, que traballar\u00eda estreitamente con Alfa Romeo nas seguintes d\u00e9cadas .\nEn 2012, 50 anos despois, ATS comezou a constru\u00edr 2 novos coches: ATS sport 1000 e 2500 GT.\nResultados completos na F\u00f3rmula 1.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "255365", "revid": "98629", "url": "https://gl.wikipedia.org/wiki?curid=255365", "title": "Bob Anderson", "text": "Robert James Gilbert \"Bob\" Anderson, nado en Gosport o 15 de setembro de 1922 e finado en West Sussex o 1 de xaneiro de 2012 foi un esgrimista ol\u00edmpico ingl\u00e9s, e un reco\u00f1ecido core\u00f3grafo de loita con espadas no cinema durante m\u00e1is de 50 anos, traballando en \"Highlander\", \"A princesa prometida\", \"A m\u00e1scara do Zorro\", \"O se\u00f1or dos Aneis\" e \"Die Another Day\" entre outras. Foi considerado o primeiro core\u00f3grafo de Hollywood na loita con espada, e durante a s\u00faa carreira adestrou moitos actores na arte de armas, tales como Errol Flynn, Sean Connery, Antonio Banderas e Johnny Depp. Tam\u00e9n apareceu como dobre nas pelexas de l\u00e1ser de Darth Vader en \"O imperio contraataca\" e \"O retorno do Jedi\".\nTraxectoria.\nAnderson ingresou na Mari\u00f1a Real e durante o seu servizo ga\u00f1ou varias competici\u00f3ns de esgrima. No decurso da segunda guerra mundial serviu no Mediterr\u00e1neo.\nComo esgrimista de competici\u00f3n, representou a Gran Breta\u00f1a nos Xogos Ol\u00edmpicos de 1952 en Helsinqui, e nos Campionatos do Mundo de 1950 e 1953 na modalidade de sabre. Na cita ol\u00edmpica quedou empatado no quinto posto en sabre por equipos.\nDespois do retirarse das competici\u00f3ns de esgrima, estudou co profesor Roger Crosnier e sucedeu a Crosnier como o presidente da British Academy of Fencing. Desde finais da d\u00e9cada de 1950 ata a de 1970 viaxou polo Reino Unido, dando cursos de esgrima compatibiliz\u00e1ndoos coas s\u00faas responsabilidades na televisi\u00f3n e no cinema. Instalado no Canad\u00e1 converteuse en director t\u00e9cnico da Canadian Fencing Association en Ottawa. Durante a d\u00e9cada de 1960 e 1970 foi o presidente da British Academy of Fencing.\nA carreira cinematogr\u00e1fica de Anderson principiou en 1953 cando adestrou e fixo a coreograf\u00eda de loita para Errol Flynn en \"The Master of Ballantrae\". Durante un ensaio dunha escena feriu accidentalmente a Flynn nunha coxa, o que lle supuxo notoriedade en Hollywood como \"o home que apu\u00f1alou a Errol Flynn\". Seguiu a traballar como un especialista e/ou core\u00f3grafo de loita de espadas en filmes como \"The Guns of Navarone\" e en dous filmes de Bond: \"From Russia With Love\" e \"Casino Royale\". A s\u00faa fama en Hollywood consolidouse cando Stanley Kubrick o elixiu en 1974 para actuar como o mestre de armas para \"Barry Lyndon\".\nAnderson por conseguinte participou nos tres primeiros filmes do \"Star Wars\" orixinal. Anderson non recibiu ao primeiro moito reco\u00f1ecemento polo seu traballo, en parte porque o director George Lucas non quer\u00eda danar o pulo que dera a carreira do actor. Nunha entrevista de 1983, malia todo, Mark Hamill rendeu homenaxe \u00e1 contribuci\u00f3n de Anderson ao reco\u00f1ecer que Bob Anderson fora a persoa que realmente fixera as pelexas de Vader.\"\nAnderson seguiu a traballar no cinema durante os seguintes trinta anos, e foi mestre de armas en moitos filmes, entre os que se incl\u00faen \"Highlander\", \"A princesa prometida\", \"The Three Musketeers\", \"The Mask of Zorro\", ' e a trilox\u00eda \"The Lord of the Rings\". Pouco antes da s\u00faa morte estaba a traballar en '. Ti\u00f1a a reputaci\u00f3n de ser un perfeccionista, d\u00e1ndolle o director Martin Campbell o alcume de \"Grumpy Bob\". Anderson foi un dos entrevistados para o documental sobre a loita de espadas no cinema, Reclaiming the Blade (2009).\"\nAnderson morreu no Aninovo de 2012 nun hospital de West Sussex \u00e1 idade de 89."}
{"id": "255366", "revid": "839", "url": "https://gl.wikipedia.org/wiki?curid=255366", "title": "Lebedinoe ozero", "text": "O lago dos cisnes, Op 20 (en ruso \u041b\u0435\u0431\u0435\u0434\u0438\u043d\u043e\u0435 \u041e\u0437\u0435\u0440\u043e, Lebedinoe ozero) \u00e9 un ballet en 4 actos con m\u00fasica de Petr Ilich Chaikovskii, sendo o primeiro dos tres ballets que escribiu o compositor ruso."}
{"id": "255370", "revid": "56817", "url": "https://gl.wikipedia.org/wiki?curid=255370", "title": "Hunky Dory", "text": "Hunky Dory \u00e9 o cuarto \u00e1lbum do m\u00fasico ingl\u00e9s David Bowie, publicado o 17 de decembro de 1971 a trav\u00e9s do selo RCA Records. Foi a s\u00faa primeira edici\u00f3n con RCA, que ser\u00eda a s\u00faa discogr\u00e1fica durante a seguinte d\u00e9cada.\nListaxe de canci\u00f3ns.\nTodos os temas compostos por David Bowie, ag\u00e1s onde se indique."}
{"id": "255371", "revid": "56817", "url": "https://gl.wikipedia.org/wiki?curid=255371", "title": "A Quick One", "text": "A Quick One \u00e9 o segundo \u00e1lbum da banda inglesa de rock The Who, publicado o 9 de decembro de 1966. O disco tam\u00e9n foi editado co t\u00edtulo Happy Jack por Decca Records nos Estados Unidos, onde o tema \"Happy Jack\" foi un \u00e9xito.\nListaxe de canci\u00f3ns.\nTodos os temas compostos por Pete Townshend, ag\u00e1s onde se indique."}
{"id": "255378", "revid": "89787", "url": "https://gl.wikipedia.org/wiki?curid=255378", "title": "Xurxo de Gales", "text": "Xurxo de Cambridge (en ), de nome completo George Alexander Louis Windsor Pr\u00edncipe de Cambridge, ou simplemente Pr\u00edncipe George (oficialmente, A S\u00faa Alteza Real, o Pr\u00edncipe George de Cambridge) \u00e9 un pr\u00edncipe do Reino Unido, naceu en Londres, o 22 de xullo de 2013, sendo o primox\u00e9nito do pr\u00edncipe Guillerme de Cambridge e da s\u00faa dona, Catarina, duquesa de Cambridge.\n\u00c9 neto do pr\u00edncipe Carlos de Gales e mais da princesa Diana de Gales (falecida en 1997); e bisneto da ra\u00ed\u00f1a Isabel II do Reino Unido e do pr\u00edncipe Filipe, duque de Edimburgo. Polo tanto, \u00e9 o terceiro na li\u00f1a de sucesi\u00f3n ao trono brit\u00e1nico, despois do seu av\u00f3 e seu pai, aos tronos de 16 estados independentes, a\u00ednda que residir\u00e1 principalmente e estar\u00e1 directamente ligado ao Reino Unido, o m\u00e1is antigo destes dominios."}
{"id": "255379", "revid": "17467", "url": "https://gl.wikipedia.org/wiki?curid=255379", "title": "Pr\u00edncipe Xurxo de Cambridge", "text": ""}
{"id": "255380", "revid": "98629", "url": "https://gl.wikipedia.org/wiki?curid=255380", "title": "Superstar (canci\u00f3n de Delaney and Bonnie)", "text": "\"Superstar\" \u00e9 unha canci\u00f3n de 1969 composta por Bonnie Bramlett e Leon Russell que se converteu nun \u00e9xito interpretada por moitos artistas de distintos x\u00e9neros ao longo dos anos, destacando as versi\u00f3ns de The Carpenters en 1971 e Luther Vandross en 1983.\nVersi\u00f3n orixinal de Delaney and Bonnie.\nAs versi\u00f3ns sobre a orixe da canci\u00f3n adoitan variar, pero o tema xudiu a finais dos 60 ou principios dos 70 da man dos artistas ingleses e estadounidenses co\u00f1ecidos coma Delaney &amp; Bonnie and Friends, formados por Delaney e Bonnie Bramlett, Leon Russell, Eric Clapton e alg\u00fans outros. O seu nome inicialmente era \"Groupie Song\".\nNa s\u00faa primeira encarnaci\u00f3n gravada, a canci\u00f3n chamouse \"Groupie (Superstar)\", e gravouse e editouse como unha cara-b do sinxelo de Delaney &amp; Bonnie \"Comin' Home\" en decembro de 1969. Lanzada polo selo Atlantic Records, aparece\u00eda acreditada a Delaney &amp; Bonnie and Friends con Eric Clapton.\nEstaba cantada por Bonnie, e o seu arranxo contaba cunha guitarra lenta e un baixo constru\u00eddo sobre un coro case gospel usando instrumentos de vento-metal.\nVersi\u00f3n de Mad Dogs and Englishmen.\nDurante a primeira metade de 1970, a lendaria xira de Joe Cocker \"Mad Dogs and Englishmen Revue\" percorreu os Estados Unidos. A ex-vocalista de Delaney and Bonnie Rita Coolidge foi corista nesta xira, e o co-compositor Leon Russell foi o l\u00edder da banda. Algunhas fontes soste\u00f1en que Coolidge suxeriu ou inspirou a creaci\u00f3n da canci\u00f3n nun primeiro momento, e que traballou con Bonnie Bramlett na s\u00faa parte da composici\u00f3n. En calquera caso, Coolidge fixo voces na canci\u00f3n durante a xira; cun aire m\u00e1is resignado nos versos, pero cun estribillo m\u00e1is angustioso. O arranxo foi impulsado pola li\u00f1a evocativa de piano de Russell mesturado con din\u00e1micos recheos, con ventos e guitarra e un coro por detr\u00e1s.\nEn agosto de 1970 editouse o \u00e1lbum en directo \"Mad Dogs and Englishmen\", usando actuaci\u00f3ns gravadas en marzo e xu\u00f1o dese ano. A canci\u00f3n, agora co nome \"Superstar\" (que adoptara cara o final da xira), apareceu nel. O \u00e1lbum foi todo un \u00e9xito, acadando o n\u00famero 2 na lista de \u00e1lbums de pop da Billboard, e n\u00famero 23 na lista \"Billboard Black Albums\". As\u00ed que foi con ese \u00e1lbum co cal a xente comezou a tomar conciencia da canci\u00f3n. A interpretaci\u00f3n do tema fixo que Coolidge ga\u00f1ase fama, especialmente cando fi inclu\u00edda na pel\u00edcula de 1971 \"Mad Dogs and Englishmen\".\nVersi\u00f3n de Bette Midler.\nA desco\u00f1ecida cantante Bette Midler comezou a realizar aparici\u00f3ns regulares no \"The Tonight Show\" de Johnny Carson en agosto de 1970. Durante unha desas aparici\u00f3ns cantou \"Superstar\" cun discreto arranxo consistente unicamente nun piano de acompa\u00f1amento.\nPosteriormente, unha vez que a versi\u00f3n de The Carpenters se convertera nun \"hit\", cantouna novamente no programa en outubro de 1971. A gravaci\u00f3n apareceu no seu \u00e1lbum de estrea en 1972, \"The Divine Miss M. Midler\".\nOutras primeiras versi\u00f3ns.\nSobre o mes de setembro de 1970, Cher gravou \"Superstar\" como o seu \u00faltimo sinxelo para Atco Records. Editado en outubro ou novembro dese ano, coincidindo na etapa entre o apoxeo de Sonny and Cher e o inicio dos \u00e9xitos de Cher en solitario, pero non entrou nas listas. Despois de que a canci\u00f3n se fixese m\u00e1is co\u00f1ecida, unha interpretaci\u00f3n en directo que foi inclu\u00edda no \u00e1lbum de 1973 \"Sonny &amp; Cher In Las Vegas, Volume 2. Cher\", cun cambio na letra que se far\u00eda m\u00e1is famosa coa versi\u00f3n de The Carpenters.\nVikki Carr usou a canci\u00f3n como como tema que lle daba t\u00edtulo a un \u00e1lbum en 1971, e o ano segunte, Peggy Lee inclu\u00eduna no seu disco \"Norma Deloris Egstrom from Jamestown, North Dakota\". En Australia, Colleen Hewett gravou \"Superstar\", que foi editada en maio de 1971 e tivo un \u00e9xito moderado nese pa\u00eds.\nVersi\u00f3n de The Carpenters.\n\"Superstar\" tivo o seu maior \u00e9xito coa versi\u00f3n de The Carpenters. Richard Carpenter desco\u00f1ec\u00eda as versi\u00f3ns orixinais da canci\u00f3n, e decidiu versionala despois de escoitar a interpretaci\u00f3n por parte de Bette Midler.\nO arranxo de Richard contaba cun \u00f3boe no principio, seguido pola voz de contralto de Karen que contrastaba cunha tranquila li\u00f1a de baixo no corpo da canci\u00f3n, chegando a un estribillo cun uso de case orquestral de ventos e cordas. Producida por Richard con Jack Daugherty, foi gravada con m\u00fasicos da famosa The Wrecking Crew dos \u00c1nxeles. Karen Carpenter gravou as s\u00faas voces nunha \u00fanica toma (que de feito \u00eda ser a gu\u00eda para os outros m\u00fasicos)), usando unha letra garabateada por Richard nun pano de papel.\nO tema foi inclu\u00eddo o seu \u00e1lbum \"Carpenters\" aparecido en maio de 1971, e foi editado como sinxelo no mes de setembro dese mesmo ano. Acadou o n\u00famero 2 na lista \"Billboard Hot 100\" de sinxelos de pop (held out of the top spot by Rod Stewart's \"Maggie May\") e pasou d\u00faas semanas no n\u00famero 1 da lista \"Easy Listening\" ese outono. Tam\u00e9n acadou o n\u00famero 18 na lista brit\u00e1nica de sinxelos de pop e tam\u00e9n entrou nas listas de Australia e Nova Zelandia.\nRichard ser\u00eda nomeado a un Grammy ao mellor arranxo de voces de acompa\u00f1amento polos seus esforzos. \"Superstar\" aparecer\u00eda nos \u00e1lbums ao vivo de mediados dos 70 dos Carpenters, ademais de en varios \u00e1lbums recompilatorios.\nAs opini\u00f3ns div\u00eddense entre os que din que o tratamento de The Carpenters fixo que a canci\u00f3n perdese o seu sentido orixinal, e os que pensan que ampliou o seu significado. \u00c1 s\u00faa vez, as voces de Karen recibiu grandes eloxios pola s\u00faa intensidade e natureza emocional.\nNa comedia de 1995 \"Tommy Boy\", as personaxes de David Spade e Chris Farley discuten sobre que m\u00fasica escoira na radio (Farley prefire heavy metal e Spade rock m\u00e1is moderno) cando se atopan con esta canci\u00f3n. \u00c1mbolos dous insisten en que o outro deber\u00eda cambiar de emisor se o tema os ofend\u00eda; na seguinte escena os dous aparecen cantando en voz alta o coro da canci\u00f3n. \"Superstar\" tam\u00e9n foi usada na pel\u00edcula do 2007 \"Ghost Rider\", protagonizada por Nicolas Cage. No filme, Donal Logue intenta apagar a canci\u00f3n, cando Cage a defende e di que ningu\u00e9n se mete con Karen Carpenter. Na s\u00faa banda sonora o tema aparece titulado como \"A Thing for Karen Carpenter\".\nVersi\u00f3n de Luther Vandross.\nA principios dos 80 o cantante de R&amp;B estadounidense Luther Vandross ti\u00f1a \"Superstar\" no seu repertorio, \u00e1s veces con interpretaci\u00f3ns que superaban os seis minutos. Vandross ent\u00f3n gravou \"Superstar\" en 1983 nunha versi\u00f3ns m\u00e1is lenta e cun aire m\u00e1is soul, como parte dun \"medley\" con \"Until You Come Back to Me (That's What I'm Gonna Do)\", para o seu \u00e1lbum \"Busy Body\". Foi lanzada como sinxelo ao ano seguinte e converteuse nun \u00e9xito, acadando o n\u00famero 4 da lista \"Billboard Top R&amp;B Singles\". Esta foi a primeira versi\u00f3n destacada realizada por un cantante masculino.\nVersi\u00f3n de Ruben Studdard.\nO concursante da segunda edici\u00f3n do programa \"American Idol\" Ruben Studdard interpretou a canci\u00f3n cun estilo influenciado pola versi\u00f3n de Vandross. Tivo cr\u00edticas moi favorables dos xu\u00edces e situouse como un dos l\u00edderes da competici\u00f3n, unha posici\u00f3n que manter\u00eda ata ga\u00f1ar o concurso en maio de 2003.\nComo o seu tema m\u00e1is representativo, Studdard gravou \"Superstar\" como cara-b do seu primeiro sinxelo \"Flying Without Wings\". Studdard ser\u00eda nomeado nos Grammy do 2004 ao premio \u00e1 mellor interpretaci\u00f3n vocal masculiba de R&amp;B por \"Superstar\", pero perder\u00eda ante o seu \u00eddolo Vandross (que ga\u00f1ou con \"Dance with My Father\"). O tema tam\u00e9n ser\u00eda inclu\u00eddo no seu \u00e1lbum de estrea \"Soulful\", editado en decembro de 2003.\nOutras versi\u00f3ns posteriores.\nAdemais dos artistas mencionados anteriormente, \"Superstar\" foi tam\u00e9n gravada por:"}
{"id": "255381", "revid": "98629", "url": "https://gl.wikipedia.org/wiki?curid=255381", "title": "Metallica (\u00e1lbum)", "text": "Metallica (tam\u00e9n co\u00f1ecido como The Black Album) \u00e9 o quinto \u00e1lbum da banda estadounidense de heavy metal Metallica, publicado o 12 de agosto de 1991 a trav\u00e9s do selo Elektra Records. Del sac\u00e1ronse cinco sinxelos que na actualidade son das cani\u00f3ns m\u00e1is co\u00f1ecidas do grupo: \"Enter Sandman\", \"The Unforgiven\", \"Nothing Else Matters\", \"Wherever I May Roam\", e \"Sad but True\". A banda promocionou o \u00e1lbum cunha serie de xiras. No ano 2003 foi elixido n\u00famero 255 na lista da \"Rolling Stone\" dos 500 mellores \u00e1lbums de todos os tempos. O disco marcou un cambio no son do grupo cara a un menos \u00e1spero que o estilo thrash metal dos seus anteriores catro traballos.\nA gravaci\u00f3n de \"Metallica\" foi complicada, tendo a banda conflitos frecuentemente co produtor Bob Rock. O disco estreouse no n\u00famero 1 de dez pa\u00edses, e pasou catro semanas consecutivas no primeiro posto da lista \"Billboard 200\", sendo o primeiro disco de Metallica en chegar ao n\u00famero 1 das listas. Tr\u00e1tase do \u00e1lbum m\u00e1is vendido da banda, con 30 mill\u00f3ns de unidades en tdo o mundo. Foi certificado platino 16 veces pola RIAA o 13 de decembro de 2012. Metallica tocouno enteiramente ao vivo durante a s\u00faa xira do 2012 European Black Album Tour."}
{"id": "255382", "revid": "56817", "url": "https://gl.wikipedia.org/wiki?curid=255382", "title": "Came Back Haunted", "text": "\"Came Back Haunted\" \u00e9 unha canci\u00f3n da banda estadounidense de rock industrial Nine Inch Nails, publicada como primeiro sinxelo do seu \u00e1lbum \"Hesitation Marks\" o d\u00eda 6 de xu\u00f1o do 2013. Tr\u00e1tase do primeiro sinxelo do grupo dende que est\u00e1 co selo Columbia Records.\nM\u00fasica e letra.\nO tema cont\u00e9n partes formadas por capas de sintetizadores, patr\u00f3ns r\u00edtmicos industriais e unha li\u00f1a de baixo electr\u00f3nica, que son interrompidas por un ruptura instrumental conducida por guitarras. A canci\u00f3n remata cun outro vocal cun canto do t\u00edtulo do tema.\nGary Graff de \"Billboard\" interpretou as letras da canci\u00f3n como un \"reco\u00f1ecemento da ausencia de Reznor\" e unha presumible referencia \u00e1s s\u00faas expericncias realizando bandas sonoras de pel\u00edculas e no seu proxecto paralelo How to Destroy Angels."}
{"id": "255384", "revid": "56817", "url": "https://gl.wikipedia.org/wiki?curid=255384", "title": "An End Has a Start", "text": "An End Has a Start \u00e9 o segundo \u00e1lbum da banda brit\u00e1nica de indie rock Editors, publicado o 25 de xu\u00f1o do 2007 no Reino Unido e o 17 de xullo nos Estados Unidos. O disco foi certificado platino no Reino Unido o mesmo d\u00eda do seu lanzamento. \"An End Has a Start\" acadou o n\u00famero 9 das listas de \u00e1lbums brit\u00e1nicas e a finais de 2007 levaba vendidas 600.000 copias en todo o mundo."}
{"id": "255385", "revid": "88215", "url": "https://gl.wikipedia.org/wiki?curid=255385", "title": "Jos\u00e9 Luis Abajo", "text": "Jos\u00e9 Luis Abajo G\u00f3mez, nado en Madrid o 22 de xu\u00f1o de 1978, \u00e9 un tirador de esgrima espa\u00f1ol que compite na modalidade de espada.\nAbajo ga\u00f1ou a medalla de prata na competici\u00f3n masculina por equipos no Campionato Mundial de Esgrima de 2006 canda os seus compa\u00f1eiros de equipo Ignacio Canto, Juan Casta\u00f1eda e Eduardo Sep\u00falveda Puerto. Nos Xogos Ol\u00edmpicos de 2008 en Pequ\u00edn derrotou ao h\u00fangaro G\u00e1bor Boczk\u00f3 e ga\u00f1ou o bronce. No ano 2009 Jos\u00e9 Luis Abajo nos Campionatos Mundiais logrou bronce en individual."}
{"id": "255386", "revid": "56817", "url": "https://gl.wikipedia.org/wiki?curid=255386", "title": "Their Satanic Majesties Request", "text": "Their Satanic Majesties Request \u00e9 o sexto \u00e1lbum estadounidense da banda inglesa de rock The Rolling Stones, publicado o 8 de decembro de 1967 a trav\u00e9s do selo Decca Records no Reino Unido e por London Records ao d\u00eda seguinte nos Estados Unidos. O seu t\u00edtulo \u00e9 un xogo co texto \"Her Britannic Majesty requests and requires...\" que aparece nos pasaportes brit\u00e1nicos.\nListaxe de canci\u00f3ns.\nTodos os temas compostos por Mick Jagger e Keith Richards, ag\u00e1s onde se indique."}
{"id": "255388", "revid": "1888", "url": "https://gl.wikipedia.org/wiki?curid=255388", "title": "El Momento (Viveiro)", "text": "El Momento foi un peri\u00f3dico editado en Viveiro entre 1931 e 1934.\nHistoria e caracter\u00edsticas.\nSubtitulado \"\u00d3rgano de las Agrupaciones Socialistas del distrito y Defensor de la clase trabajadora\", apareceu o 1 de decembro de 1931. Peri\u00f3dico decenal ata agosto de 1933, en que pasou a ser quincenal e cambiou o seu subt\u00edtulo por \"Peri\u00f3dico quincenal. Defensor de la clase trabajadora\". Estaba dirixido por Benito S\u00e1nchez L\u00f3pez, quen despois foi substitu\u00eddo por Jos\u00e9 L\u00f3pez Mart\u00ednez, e entre os seus colaboradores figuraban J. Germ\u00e1n D\u00edaz Mu\u00f1oz, Manuel Rivas Seivane (co\u00f1ecido tam\u00e9n por Juan del Pueblo), Mariano Rojo, Francisco Seijas, Agapito Garc\u00eda Atadell, Regina Garc\u00eda Garc\u00eda, Juan Garc\u00eda Morales, Margarita Nelken, Luciano P\u00e9rez e Miguel R. Seisdedos. Peri\u00f3dico de orientaci\u00f3n socialista, denunciou o caciquismo, foi anticlerical, apoiou a concesi\u00f3n do voto \u00e1 muller, preocupouse pola cultura do obreiro, fixo propaganda do esperanto, e mostrou reticencias ante as autonom\u00edas. Deixou de editarse en 1934."}
{"id": "255391", "revid": "1888", "url": "https://gl.wikipedia.org/wiki?curid=255391", "title": "El Proletario", "text": "El Proletario foi o nome de varias publicaci\u00f3ns:"}
{"id": "255393", "revid": "12452", "url": "https://gl.wikipedia.org/wiki?curid=255393", "title": "Accidente ferroviario de Torre del Bierzo", "text": ""}
{"id": "255395", "revid": "59564", "url": "https://gl.wikipedia.org/wiki?curid=255395", "title": "Premio Cam\u00f5es", "text": "O Premio Cam\u00f5es () \u00e9 un galard\u00f3n literario concedido anualmente a autores en lingua portuguesa, en reco\u00f1ecemento \u00e1 traxectoria e contribuci\u00f3n \u00f3 enriquecemento da literatura en portugu\u00e9s das persoas ga\u00f1adoras. O premio foi bautizado en honor do poeta portugu\u00e9s Lu\u00eds de Cam\u00f5es."}
{"id": "255396", "revid": "98629", "url": "https://gl.wikipedia.org/wiki?curid=255396", "title": "Manuel Cordero P\u00e9rez", "text": "Manuel Cordero P\u00e9rez, nado en Riomol (Castroverde) o 19 de agosto de 1885 e finado en Buenos Aires o 25 de abril de 1941, foi un pol\u00edtico socialista galego.\nTraxectoria.\nFillo de labregos, fixo as primeiras letras nas escolas de Furis e Barreiros. Aos 17 anos trasladouse a Madrid \u00e1 casa dun parente, comezou a traballar como aprendiz de dependente de taberna e despois nunha tenda de ultramarinos. Iniciouse como panadeiro na f\u00e1brica de Pan de Viena da familia Baroja. Traballou tam\u00e9n como mozo de imprenta na Correspondencia Militar. Na escola da Casa del Pueblo completou a s\u00faa formaci\u00f3n de xeito autodidacta, converteuse nun lector infatigable e chegou a dominar o franc\u00e9s e o ruso. A Junta para Ampliaci\u00f3n de Estudios e Investigaciones Cient\u00edficas enviouno \u00e1 industria panadeira de Losana, Florencia e Bolo\u00f1a para perfeccionar o seu oficio.\nIntegrouse no Centro Obrero da r\u00faa Relatores e ingresou na Agrupaci\u00f3n Socialista de Madrid en 1905. Asistiu aos congresos da UGT representando a agrupaci\u00f3ns de panadeiros e pasteleiros e aos congresos do PSOE en representaci\u00f3n de varias agrupaci\u00f3ns. Foi redactor de \"El Socialista\" e vogal da Comisi\u00f3n Executiva do PSOE de 1928 a 1939. Foi elixido concelleiro de Madrid en 1919 e a corporaci\u00f3n comisionouno a Colonia, Brandeburgo, Viena e Budapest para estudar as reformas municipais desas cidades. Candidato do PSOE nas elecci\u00f3ns xerais de 1920 por Xerez da Fronteira (C\u00e1diz), Almad\u00e9n e Puertollano (Cidade Real) e M\u00e9rida (Badaxoz). Foi elixido deputado por Madrid en 1923. Vogal do Comit\u00e9 Nacional da UGT (1914-1918) e vogal da Comisi\u00f3n Executiva (1920-1932), foi presidente do Sindicato de Artes Blancas de Madrid e da Federaci\u00f3n Nacional de Panaderos. Delegado do PSOE e da UGT ante organismos internacionais sindicais e pol\u00edticos.\nNo Instituto de Reformas Sociales foi vogal obreiro suplente (1920-1924); vogal obreiro na Junta Especial de Abastos de Carnes e representante socialista suplente nos Comit\u00e9s Paritarios (1924-1930). En maio de 1930 foi elixido xerente-tesoureiro da Mutualidad Obrera da Casa del Pueblo de Madrid.\nEn 1931, nas elecci\u00f3ns de abril que trouxeron a Rep\u00fablica, volveu ser elixido concelleiro por Madrid e desempe\u00f1ou os cargos de tenente alcalde e deputado provincial. Deputado por Madrid nas Cortes constitu\u00edntes, nome\u00e1rono xefe da minor\u00eda socialista e despois formou parte da Comisi\u00f3n de Responsabilidades, da que foi elixido presidente. Nas Cortes constitu\u00edntes correspondeulle defender en representaci\u00f3n da s\u00faa minor\u00eda o voto da muller.\nFoi membro da directiva da Internacional Socialista e acudiu a Xenebra como delegado da Oficina Internacional do Traballo. Colaborou en diversos xornais espa\u00f1ois, particularmente en \"El Socialista\" e \"La Libertad\" e os seus artigos distingu\u00edronse polo seu estilo sinxelo e a singular altura do seu pensamento.\nDurante a guerra civil exerceu como concelleiro e deputado provincial de Madrid e en Barcelona dirixiu \"El Socialista Gallego\". Ao rematar a guerra exiliouse en Francia, despois trasladouse a Casablanca onde embarcou no vapor Katiola rumbo a Arxentina en decembro de 1940. En Bos Aires colaborou na prensa socialista \"La Vanguardia\" e \"La Revista Socialista\", mentres a s\u00faa esposa traballaba de modista para poder subsistir. Cando a\u00ednda non se cumprira o ano da s\u00faa chegada, enfermou e foi internado no hospital Torn\u00fa, onde faleceu o 24 de abril de 1941. Enterr\u00e1rono no mausoleo do Centro Gallego e despediron os seus restos Castelao, Augusto Barcia Trelles e Luis Jim\u00e9nez de As\u00faa."}
{"id": "255397", "revid": "98629", "url": "https://gl.wikipedia.org/wiki?curid=255397", "title": "Queen (\u00e1lbum)", "text": "Queen \u00e9 o \u00e1lbum de estrea da banda inglesa de rock Queen, publicado o 13 de xullo de 1973. Foi gravado nos Trident Studios e De Lane Lea Music Centre en Londres, coa produci\u00f3n de Roy Thomas Baker, John Anthony e Queen.\nO \u00e1lbum estivo influenciado polo rock progresivo, o hard rock e o heavy metal da \u00e9poca e fala de temas como o folclore (\"My Fairy King\") e a relixi\u00f3n (\"Jesus\"). O vocalista Freddie Mercury compuxo cunco dos dez temas, o guitarrista Brian May escribiu catro e o bater\u00eda Roger Taylor o restante. A derradeira canci\u00f3n do disco \u00e9 unha pequena versi\u00f3n instrumental de \"Seven Seas of Rhye\". O baixista John Deacon aparece acreditado no libreto do vinilo orixinal como \"Deacon John\"."}
{"id": "255398", "revid": "89787", "url": "https://gl.wikipedia.org/wiki?curid=255398", "title": "Miguel V\u00e1zquez Freire", "text": "Miguel V\u00e1zquez Freire, nado en Corcubi\u00f3n en 1951, \u00e9 un escritor galego.\nTraxectoria.\nEstudou Filosof\u00eda e Letras nas universidades de Santiago de Compostela e Complutense de Madrid, licenci\u00e1ndose na especialidade de Filosof\u00eda. Exerceu como profesor de Filosof\u00eda no IES Eduardo Pondal de Santiago de Compostela.\nFoi director da revista \"Golfi\u00f1o\" e codirector da colecci\u00f3n \"Merl\u00edn\" de Edici\u00f3ns Xerais de Galicia. Foi promotor de \"P\u00e9 de Imaxe\" e de Nova Escola Galega.\nColaborou como cr\u00edtico e comentarista de literatura infantil en diversas publicaci\u00f3ns, como a \"Revista Galega de Educaci\u00f3n\", \"Cuadernos de Pedagog\u00eda\", \"CLIJ\", \"El Urogallo\" e nas p\u00e1xinas culturais e educativas de \"La Voz de Galicia\" e \"Faro de Vigo\". Foi coautor dos materiais educativos de Filosof\u00eda de Xerais, desde 1990 ao ano 2003."}
{"id": "255399", "revid": "98629", "url": "https://gl.wikipedia.org/wiki?curid=255399", "title": "Am\u00e9rica Autos", "text": "Am\u00e9rica Autos foi un fabricante espa\u00f1ol de autom\u00f3biles.\nHistoria da empresa.\nO se\u00f1ores Irigoyen, Pladellorens e Manuel Pazos fundaron a empresa en 1913 en Barcelona. Manuel Pazos foi o xefe de dese\u00f1o. En 1917 comezou a produci\u00f3n de autom\u00f3biles. En 1919, os veh\u00edculos presentaronse no \"Sal\u00f3n do Autom\u00f3bil de Barcelona\", en 1922 terminou a produci\u00f3n.\nCoches.\nO primeiro autom\u00f3bil foi o modelo \"tipo A\" de Catro cilindros e unha caixa de cambios de tres velocidades, que xa ti\u00f1a unha especie de sincronizaci\u00f3n. En 1919 foi presentado o \"tipo B\" o principal produto da empresa, de \"6/8 HP\" e 1097cc. En 1921 foi seguido polo tipo \"C\" baseado no tipo \"B\", era un autom\u00f3bil deportivo."}
{"id": "255400", "revid": "1888", "url": "https://gl.wikipedia.org/wiki?curid=255400", "title": "Marcelino Fern\u00e1ndez Prada", "text": "Marcelino Fern\u00e1ndez Prada, co\u00f1ecido como Poli\u00f1o, nado en San Xuli\u00e1n (A R\u00faa) o 20 de setembro de 1895 e finado en Lugo o 8 de xu\u00f1o de 1944, foi un pol\u00edtico socialista galego.\nTraxectoria.\nIndustrial e mestre de obras. Chegou \u00e1 Coru\u00f1a en 1928 procedente de Nova York, permanecendo varios d\u00edas detido. Estableceuse en San Clodio (Ribas de Sil) e foi elixido alcalde do concello o 12 de abril de 1931 ao proclamarse a Segunda Rep\u00fablica cargo no que permaneceu ata o 22 de xullo de 1936. Socialista convencido, fundou a Agrupaci\u00f3n Socialista Agraria filial da UGT e foi o seu primeiro presidente. Representou \u00e1 Agrupaci\u00f3n Socialista de San Clodio no Congreso Extraordinario do PSOE de 1931. Participou na folga xeral revolucionaria de 1934, e foi procesado por delito contra os medios de comunicaci\u00f3n por medio de explosivos con \u00c1lvaro Novas Rodr\u00edguez e Eduardo Amador Corzo. Foi detido na R\u00faa a mediados de outubro con \u00c1lvaro Novas Rodr\u00edguez, Miguel \u00c1lvarez Dom\u00ednguez, Domingo Y\u00e1\u00f1ez Losada e Modesto \u00c1lvarez V\u00e1zquez. Estivo expatriado en Francia con \u00c1lvaro Novas Rodr\u00edguez, onde permaneceu ata pouco antes das elecci\u00f3ns de febreiro de 1936. Nestas elecci\u00f3ns foi candidato do PSOE por Lugo, pero non foi elixido. Foi recibido e homenaxeado en San Clodio de Ribas de Sil a finais de febreiro de 1936. En abril de 1936 foi elixido compromisario do PSOE por Lugo para a elecci\u00f3n do Presidente da Rep\u00fablica.\nFixo fronte ao golpe de Estado do 18 de xullo de 1936. Permaneceu agochado no seu domicilio ata que foi detido pola Garda civil en 1941. Pasou polas cadeas de Ourense e Lugo, e foi condenado \u00e1 pena de morte en consello de guerra celebrado o 31 de xullo de 1941. Foille conmutada a pena pola de trinta anos de reclusi\u00f3n perpetua, conced\u00e9ndolle a liberdade condicional o 27 de xullo de 1943. Tam\u00e9n foi xulgado por responsabilidades pol\u00edticas en 1941, a\u00ednda que o seu expediente foi sobresido por carecer de bens. Trasladouse a Lugo, onde comezou novamente coa s\u00faa actividade industrial no sector da construci\u00f3n, falecendo nesta cidade o 8 de xu\u00f1o de 1944."}
{"id": "255401", "revid": "43749", "url": "https://gl.wikipedia.org/wiki?curid=255401", "title": "Accidente ferroviario en Santiago de Compostela de 2013", "text": ""}
{"id": "255402", "revid": "98629", "url": "https://gl.wikipedia.org/wiki?curid=255402", "title": "Wilkinson Microwave Anisotropy Probe", "text": "WMAP (acr\u00f3nimo de \"Wilkinson Microwave Anisotropy Probe\", Sonda de Anisotrop\u00eda de Microondas Wilkinson) foi un observatorio espacial estadounidense lanzado o 30 de xu\u00f1o de 2001 mediante un foguete Delta 7425 desde o Centro Espacial de Cabo Ca\u00f1averal cara a unha \u00f3rbita de Lisajous arredor do punto de Lagrange L2 do sistema Terra-Sol.\nCaracter\u00edsticas.\nWMAP pertence \u00f3 programa Explorer da NASA, e dentro deste programa pertence \u00e1s naves de clase MIDEX, no que se encadran as sondas de presuposto medio. A s\u00faa misi\u00f3n era observar e estudar o fondo c\u00f3smico de microondas para determinar alg\u00fans par\u00e1metros da teor\u00eda do Big Bang, investigar como e cando se formaron as primeiras galaxias. Para iso o observatorio med\u00eda as diferenzas de temperatura entre diferentes partes do ceo no rango das microondas.\nO observatorio foi lanzado cara o punto de Lagrange L2 do sistema Terra-Sol, a 1,5 mill\u00f3ns de quil\u00f3metros de distancia da Terra na direcci\u00f3n contrario ao Sol, onde a gravedade dos dous corpos maiores se equilibran e o observatorio pode permanecer orbitando sen que nin a Terra nin o Sol lle pasen por diante."}
{"id": "255403", "revid": "4817", "url": "https://gl.wikipedia.org/wiki?curid=255403", "title": "WMAP", "text": ""}
{"id": "255405", "revid": "4817", "url": "https://gl.wikipedia.org/wiki?curid=255405", "title": "MAP", "text": ""}
{"id": "255409", "revid": "56817", "url": "https://gl.wikipedia.org/wiki?curid=255409", "title": "Ciliata (x\u00e9nero)", "text": "Ciliata \u00e9 un x\u00e9nero de peixes oste\u00edctios da orde dos gadiformes pertencente \u00e1 familia dos l\u00f3tidos, a\u00ednda que para moitos autores forma parte da dos g\u00e1didos, subfamilia dos ficinos.\nEspecies.\nO x\u00e9nero incl\u00fae tres especies reco\u00f1ecidas:\ndas que a \u00fanica que ten presenza nas nosas costas \u00e9 a primeira das citadas, co\u00f1ecida popularmente como mariola."}
{"id": "255411", "revid": "1888", "url": "https://gl.wikipedia.org/wiki?curid=255411", "title": "Andr\u00e9s Garc\u00eda Ferreiro", "text": "Andr\u00e9s Garc\u00eda Ferreiro, co\u00f1ecido como Gavil\u00e1n, nado na Coru\u00f1a o 17 de setembro de 1894 e finado na mesma cidade o 15 de marzo de 1937, foi un avogado e pol\u00edtico galego.\nTraxectoria.\nEstudou Dereito na Universidade de Santiago de Compostela. Avogado de profesi\u00f3n. Foi secretario do concello de Quintela de Leirado (1925). Militou na masoner\u00eda, pertencendo \u00e1 loxa barcelonesa Humanidad n\u00ba 3 e a Fraternidad Humana de Viveiro. Pertenceu \u00e1 Agrupaci\u00f3n Socialista de Viveiro, da que foi elixido presidente o 24 de abril de 1931. Participou nun mitin con Agapito Garc\u00eda Atadell e Manuel Cordero P\u00e9rez en maio de 1931. Foi secretario do concello de Ortigueira en 1932. Obtivo a praza de secretario municipal do concello de Vimianzo en 1936. Trasladouse a Vimianzo onde tomou posesi\u00f3n do cargo o 28 de marzo, relevando ao anterior titular acusado de malversaci\u00f3n de fondos. Participou na manifestaci\u00f3n para expropiar as Torres de Martelo o 22 de xullo de 1936.\nConsiderado como un home liberal e tolerante, cando se produciu o golpe de Estado do 18 de xullo de 1936, xunto co alcalde Jos\u00e9 Albor\u00e9s G\u00e1ndara, tratou de evitar que os veci\u00f1os se enfrontaran aos golpistas alzados en Zas. Ao tomar as tropas o concello o d\u00eda 25 de xullo, foi detido xunto con Francisco Lema Send\u00f3n e Manuel Albor\u00e9s G\u00e1ndara. Xulgado en consello de guerra por rebeli\u00f3n militar o 24 de febreiro de 1937 con Ram\u00f3n Carballo Tajes, Ventura And\u00fajar M\u00e9ndez, Constante Campa Santos, Manuel Mouzo Mouzo e Gumersindo Lema, foi condenado a condenado a morte e fusilado en Punta Herminia (A Coru\u00f1a) o 15 de marzo de 1937. A\u00ednda que solicitou en varias ocasi\u00f3ns clemencia ao tribunal que o xulgou, non se atenderon as s\u00faas petici\u00f3ns. A s\u00faa familia foi desposu\u00edda de parte dos seus bens. En xaneiro de 1943 abr\u00edronlle expediente de responsabilidades pol\u00edticas.\nO ministerio de Xustiza levantou en 2010 un acta de \"Declaraci\u00f3n de reparaci\u00f3n e reco\u00f1ecemento persoal\" por ter sido inxustamente condenado. O concello de Vimianzo f\u00edxolle unha homenaxe en xullo de 2011."}
{"id": "255412", "revid": "3576", "url": "https://gl.wikipedia.org/wiki?curid=255412", "title": "54 Piscium", "text": "54 Piscium e unha estrela anana laranxa, que est\u00e1 a aproximadamente 36 anos luz de distancia na constelaci\u00f3n de Pisces. No 2002, confirmouse a presenza dun planeta extrasolar \u00f3 redor da estrela, e no ano 2006, descubriuse unha anana marr\u00f3n orbitando \u00f3 redor da estrela primaria.\nCompo\u00f1entes estelares.\nA designaci\u00f3n de Flamsteed de 54 Piscium orixinouse no cat\u00e1logo de estrelas do astr\u00f3nomo brit\u00e1nico John Flamsteed, publicado por primeira vez en 1712. Ten unha magnitude aparente de 5,86, o que permite que sexa observable a simple vista baixo unhas boas condici\u00f3ns de observaci\u00f3n. A estrela pos\u00fae un clasificaci\u00f3n K0V, coa clase de luminosidade V, indicando que esta estrela est\u00e1 na secuencia principal , xerando enerx\u00eda no seu n\u00facleo a trav\u00e9s da fusi\u00f3n termonuclear de hidr\u00f3xeno en helio. A temperatura efectiva da fotosfera \u00e9 de preto de 5.062 K, d\u00e1ndolle a tonalidade laranxa caracter\u00edstica dunha estrela do tipo K.\nCalc\u00falase que a estrela pode ter un 76 por cento da masa do Sol e o 46 por cento da s\u00faa luminosidade. O raio foi determinado directamente por interferometr\u00eda, sendo o 94 por cento do raio solar. O per\u00edodo de rotaci\u00f3n de 54 Piscium \u00e9 de preto de 40,2 d\u00edas. A idade da estrela \u00e9 de preto de 6.400 mill\u00f3ns de anos, en base a actividade da cromosfera e a an\u00e1lise isocr\u00f3nica. Hai algunhas d\u00fabidas entre a prensa cient\u00edfica sobre a presenza e cantidade de elementos m\u00e1is pesados c\u00f3 hidr\u00f3xeno en comparaci\u00f3n c\u00f3 Sol, o que os astr\u00f3nomos denominan metalicidade. Santos \"e col.\" (no 2004) informaron do logaritmo da taxa da abundancia de ferro a hidr\u00f3xeno, [Fe/H], cun valor de 0,12 dex, mentres que Cenarro \"e col.\" (no 2007) publicaron un valor de -0,15 dex.\nUnha observaci\u00f3n a longo prazo dos niveis da actividade magn\u00e9tica da estrela suxire que est\u00e1 entrando nun per\u00edodo m\u00ednimo de Maunder, o que significa que pode sufrir un longo per\u00edodo de baixas cantidades de machas solares. Ten un ciclo de actividade similar \u00f3 Sol que est\u00e1 a diminu\u00edr en magnitude. Ata o 2010, o per\u00edodo m\u00e1is recente de pico de actividade foi en 1992-1996, que amosou un menor nivel de actividade c\u00f3 pico anterior de 1976-1980.\nNo 2006, unha imaxe directa de 54 Piscium amosou que hab\u00eda unha anana marr\u00f3n acompa\u00f1ando a 54 Piscium A. P\u00e9nsase que 54 Piscium B \u00e9 unha \"anana marr\u00f3n de metano\" do tipo espectral \"T7.5V\". A luminosidade deste obxecto sub-estelar suxire que ten unha masa de 0,051 masas solares (50 veces a masa de X\u00fapiter) e 0,082 veces o raio do sol. Semellante \u00e1 Gliese 570 D, esta anana marr\u00f3n ter\u00eda unha temperatura superficial de 810 K (537\u00a0\u00b0C).\nCando 54 Piscium B foi directamente fotografada polo Telescopio Espacial Spitzer da NASA, p\u00faidose observar que a anana marr\u00f3n ti\u00f1a unha separaci\u00f3n dunhas 476 UA coa s\u00faa estrela primaria. 54 Piscium B foi a primeira anana marr\u00f3n detectada \u00f3 redor dunha estrela cun planeta extrasolar xa confirmado (baseado en pescudas de velocidade radial).\nSistema planetario.\nA estrela xira cunha inclinaci\u00f3n de 83 graos en relaci\u00f3n coa Terra.\nO 16 de xaneiro do 2002, un equipo de astr\u00f3nomos (liderado por Geoff Marcy) anunciou o descubrimento dun planeta extrasolar (chamado 54 Piscium b) \u00f3 redor de 54 Piscium. Estimase que o planeta ten unha masa de s\u00f3 o 20 por cento da masa de X\u00fapiter (o planeta ser\u00eda, m\u00e1is ou menos, do mesmo tama\u00f1o e masa que Saturno). O planeta orbita seu sol a unha distancia de 0,28 UA (o que far\u00eda que estivese dentro da \u00f3rbita de Mercurio), e l\u00e9valle preto de 62 d\u00edas completar unha \u00f3rbita. Asumiuse que o planeta comparte a mesma inclinaci\u00f3n c\u00e1 estrela e por iso seguramente te\u00f1a unha masa real moi pr\u00f3xima \u00f3 rango m\u00ednimo da s\u00faa masa estimada; polo contra, s\u00e1bese que moitos planetas do tipo \"X\u00fapiter quente\" te\u00f1en \u00f3rbitas inclinadas respecto do eixe da s\u00faa estrela nai.\nO planeta ten un alta excentricidade, do redor do 0,63. A \u00f3rbita altamente el\u00edptica suxeriu que a gravidade dun obxecto invisible m\u00e1is afastado da estrela estaba tirando cara a f\u00f3ra do planeta. Este fen\u00f3meno foi confirmado polo descubrimento dunha anana marr\u00f3n dentro do sistema.\nA \u00f3rbita dun planeta do tipo \"Terra\" deber\u00eda estar centrada dentro das 0,68 UA (\u00f3 redor da distancia orbital de Venus), que nun sistema Kepleriano significa un per\u00edodo orbital 240 d\u00edas. Nunha simulaci\u00f3n posterior que inclu\u00eda \u00e1 anana marr\u00f3n, a \u00f3rbita de 54 Piscium b \"varr\u00eda e limpaba\" a maior\u00eda das part\u00edculas da proba dentro das 0,5 UA, deixando s\u00f3 asteroides \"en \u00f3rbitas de baixa excentricidade preto da distancia do apoastro do planeta, preto da resonancia 1:2\". Ademais, as observaci\u00f3ns descartaron a posibilidade da presenza de planetas tipo Neptuno ou de planetas m\u00e1is pesados, \u200b\u200bcun per\u00edodo dun ano ou menos; a\u00ednda que si \"permite\" a posibilidade da presenza de planetas do tama\u00f1o da Terra a unha distancia de 0,6 UA ou m\u00e1is."}
{"id": "255413", "revid": "98629", "url": "https://gl.wikipedia.org/wiki?curid=255413", "title": "Paul Anspach", "text": "Paul Anspach, nado en Burcht o 1 de abril de 1882 e finado en Bruxelas o 28 de agosto de 1981, foi un tirador de esgrima belga, que competiu nas modalidades de espada e florete.\nAnspach participou en catro olimp\u00edadas co equipo de esgrima belga (1908, 1912, 1920 e 1924).\nTraxectoria.\nAnspach naceu nunha familia xud\u00eda en Burcht (B\u00e9lxica)\nFoi o capit\u00e1n do equipo nacional belga de espada de 1909 a 1928. A s\u00faa primeira participaci\u00f3n dunha ol\u00edmpiada foi nos xogos de Londres en 1908, competindo en espada, tanto no equipo individual como por equipos. Levando B\u00e9lxica a medalla de prata por equipos; Anspach ga\u00f1ou 10 dos seus 15 asaltos. Na compeci\u00f3n individual, chegou \u00e1s finais, quedando quinto. Tam\u00e9n participou en sabre, chegando \u00e1 segunda rolda.\nNos Xogos Ol\u00edmpicos de 1912 en Estocolmo logrou a medalla de ouro en espada tanto en individual como por equipos. Entre os seus compa\u00f1eiros de equipo estaba o seu irm\u00e1n Henri Anspach, o reco\u00f1ecido artista Jacques Ochs e Gaston Salmon. Na competici\u00f3n individual, ga\u00f1ou 6 das 7 loitas para ga\u00f1ar o ouro, perdendo s\u00f3 contra o brit\u00e1nico Edgar Seligman. Anspach chegou tam\u00e9n \u00e1s semifinais na competici\u00f3n de florete individual, antes de ser eliminado, quedano o 12\u00ba.\nA seguinte competici\u00f3n ol\u00edmpica de Anspach foi en 1920 nos Xogos de Antuerpen, ga\u00f1ando unha medalla de prata en espada por equipos. A s\u00faa derradeira Olimp\u00edada foi en 1924 en Par\u00eds, al\u00ed chegou \u00e1s finais en espada individual, quedando en 9\u00ba lugar e en espada por equipos chegou de novo \u00e1s finais, rematando B\u00e9lxica en 2\u00aa praza, polo que levou a medalla de prata.\nEn 1951 Anspach converteuse no primeiro ga\u00f1ador do \"Taher Pacha Trophy\", establecido en 1950 por H.E. Mohammed Taher Pacha no que o COI premia anualmente a un atleta pola s\u00faa especial distinci\u00f3n no nome do Olimpismo\nEn 1976 Anspach levou a Medalla de Prata da Orde Ol\u00edmpica, e nos Xogos Ol\u00edmpicos de 1976 en Montreal, o \"Comit\u00e9s d'organisation des Jeux Olympiques\" (COJO) convidou a Anspach a tomar parte na cerimonia da transmisi\u00f3n do Facho Ol\u00edmpico de Atenas a Ottawa, pero debido \u00e1 s\u00faa idade os m\u00e9dicos desaconsell\u00e1ronlle a viaxe, non obstante Anspach declarou que quedaba reco\u00f1ecido polo privilexio que lle outorgaban .\nComit\u00e9 Ol\u00edmpico Belga e Federaci\u00f3n Internacional de Esgrima.\nAnspach colaborou na formaci\u00f3n do Comit\u00e9 Ol\u00edmpico Belga en 1906.\nEn 1913 foi un dos fundadores da Federaci\u00f3n Internacional de Esgrima (\"F\u00e9d\u00e9ration Internationale d'Escrime\", ou FIE)., servindo como o seu secretario xeral e como presidente de 1932 a 1939, ano no que debido \u00e1 segunda guerra mundial suspendeu as s\u00faas actividades, retomou o posto en 1946, ata 1950.\nEn 1914 no Congreso Ol\u00edmpico de Par\u00eds foi o secretario. e coa marqu\u00e9s de Chasseloup-Laubat dese\u00f1ou as normas da esgrima como deporte ol\u00edmpico."}
{"id": "255414", "revid": "89787", "url": "https://gl.wikipedia.org/wiki?curid=255414", "title": "Orientia", "text": "Orientia \u00e9 un x\u00e9nero de bacterias pertencente \u00e1 familia Rickettsiaceae, que comparte co x\u00e9nero \"Rickettsia\".\nEst\u00e1 formado por bacterias parasitas intracelulares obrigadas gramnegativas (en canto \u00e1 estrutua da parede, pero t\u00ednguense mal), que se encontran en artr\u00f3podos e mam\u00edferos. A especie \"O. tsutsugamushi\" \u00e9 o axente pat\u00f3xeno da febre tsutsugamushi ou enfermidade fluvial do Xap\u00f3n. que se transmite por medio das larvas dos \u00e1caros trombic\u00falidos \"Leptotrombidium\", que parasitan roedores.\nClasificaci\u00f3n.\nO x\u00e9nero \"Orientia\" e a s\u00faa \u00fanica especie \"Orientia tsutsugamushi\", (Tamura, 1995) foron propostos para reclasificar a bacteria antes denominada \"Rickettsia tsutsugamushi\".\nA diferenciaci\u00f3n desta especie con respecto ao x\u00e9enro \"Rickettsia\" bas\u00e9ase en criterios xen\u00e9ticos (o ARNr 16S de \"O. tsutsugamushi\" presenta s\u00f3 unha homolox\u00eda do 90% co de \"Rickettsia prowazekii\", especie tipo do x\u00e9nero \"Rickettsia\"), en criterios antix\u00e9nicos e estruturais da parede celular e da c\u00e1psula lipopolisacar\u00eddica externa (a diferenza de \"Rickettsia\" sp., \"Orientia tsutsugamushi\" non pos\u00fae nin \u00e1cido mur\u00e1mico nin glicosamina nin tampouco \u00e1cido 2-ceto-3-desoxioct\u00f3nico ou \u00e1cidos graxos hidroxilados).\nA parede celular non ten peptidoglicano e presenta unha forte asimetr\u00eda, coa capa externa m\u00e1is grosa que a interna (o contrario ocorre en \"Rickettsia\").\nCultivo.\n\"O. tsutsugamushi\" pode cultivarse en sacos de xema de ovos embrionados de polo e en varios li\u00f1as celulares de cultivo, como HeLa, BHK, Vero, e L929. A bacteria pode sa\u00edr do seu h\u00f3spede por un proceso de evaxinaci\u00f3n da membrana plasm\u00e1tica da c\u00e9lula h\u00f3spede."}
{"id": "255419", "revid": "98629", "url": "https://gl.wikipedia.org/wiki?curid=255419", "title": "Orientia tsutsugamushi", "text": "Orientia tsutsugamushi (do xapon\u00e9s \"tsutsuga\" \"doenza\" e \"mushi\" \"insecto, carracha\") \u00e9 unha especie bacteriana da familia das Rickettsiaceae causante da febre tstsugamushi transmitida polos \u00e1caros trombic\u00falidos do x\u00e9nero \"Leptotrombidium\". A especie antes recib\u00eda o nome de Rickettsia tsutsugamishi, pero foi reclasificada. O organismo \u00e9 un parasito intracelular obrigado, que necesita infectar c\u00e9lulas eucari\u00f3ticas para poder rproducirse. A s\u00faa envoltura \u00e9 similar \u00e1 dunha bacteria gramnegativa, pero non se tingue doadamente coa tinguidura de Gram e pref\u00edrese a tinguidura de Gim\u00e9nez (fucsina, fenol, etanol, verde malaquita) \nSerotipos.\nDescrib\u00edronse moitos serotipos desta especie, entre os que est\u00e1n: o serotipo Karp (que \u00e9 o que aparece en aproximadamente o 50% de todas as infecci\u00f3ns), Gilliam (25%), o Kato (menos do 10%), e o Kawasaki, pero existe unha enorme variabilidade, e s\u00f3 nun campo de Malaisia recoll\u00e9ronse oito serotipos, e inf\u00f3rmase decote do descubrimento de moitos m\u00e1is serotipos. Os m\u00e9todos xen\u00e9ticos revelaron a\u00ednda unha maior complexidade da que previamente se describira (por exemplo, o tipo Gilliam foi dividido no tipo Gilliam e tipos JG). A infecci\u00f3n cun serotipo non confire inmunidade para outros serotipos (non hai inmunidade cruzada). Por tanto, son posibles as infecci\u00f3ns repetidas no mesmo individuo, e isto complica moito o dese\u00f1o dunha vacina.\nMicrobiolox\u00eda.\nA bacteria foi inicialmente clasificada no x\u00e9nero \"Rickettsia\", pero agora clasif\u00edcase no x\u00e9nero \"Orientia\", do cal \u00e9 a s\u00faa \u00fanica especie. Esta reclasificaci\u00f3n debeuse \u00e1s diferenzas na composici\u00f3n e estrutura da s\u00faa parede con Rickettsia e na serolox\u00eda e estudos xen\u00e9ticos.\nTen 0,5\u00a0\u00b5m de largo e de 1,2 a 3,0\u00a0\u00b5m de longo, e \u00e9 un organismo intracelular obrigado, que pode cultivarse en li\u00f1as de cultivo celular, e tam\u00e9n foi cultivado en ovo embrionado. O organismo \u00e9 moi virulento e debe manipularse en labortorios que te\u00f1an instalaci\u00f3ns cun nivel 3 de bioseguridade.\nTratamento.\nProduce a febre tsutsugamushi, tam\u00e9n chamada febre fluvial xaponesa ou tsutsugamushi. \"O.\u00a0tsutsugamushi\" \u00e9 sensible \"in vitro\" \u00e1 doxiciclina, rifampicina e azitromicina. \u00c9 resistente de forma innata a todos os antibi\u00f3ticos \u03b2-lact\u00e1micos como a penicilina, porque carece de parede de peptidoglicano. Os aminoglic\u00f3sidos como por exemplo a xentamicina non son tampouco efectivos nas infecci\u00f3ns humanas, porque o organismo \u00e9 intracelular, e os aminoglic\u00f3sidos non penetran dentro da c\u00e9lula.\nVacina.\nNon hai ningunha vacina contra o tsutsugamushi. S\u00e1bese que hai unha enorme variaci\u00f3n antix\u00e9nica nas cepas de \"O. tsutsugamushi\", e unha cepa non proporciona inmunidade contra outra. Unha vacina contra esta enfermidade deber\u00eda proporcionar protecci\u00f3n contra todas as cepas presentes nunha \u00e1rea, para poder ter un nivel aceptable de protecci\u00f3n. Unha vacina desenvolvida para unha \u00e1rea poder\u00eda non proporcionar protecci\u00f3n noutra localidade, e mesmo nunha \u00e1rea pode haber varias cepas. Todo isto complica os esforzos para elaborar unha vacina viable."}
{"id": "255420", "revid": "27155", "url": "https://gl.wikipedia.org/wiki?curid=255420", "title": "Rickettsia tsutsugamushi", "text": ""}
{"id": "255422", "revid": "89787", "url": "https://gl.wikipedia.org/wiki?curid=255422", "title": "Gerard Lopez", "text": "Gerard Lopez (\u00e1s veces tam\u00e9n escrito \"G\u00e9rard\" ou \"L\u00f3pez\") nado en Esch-sur-Alzette o 27 de decembro de 1971, \u00e9 un empresario e home de negocios galego-luxemburgu\u00e9s, con inversi\u00f3ns principalmente en novas tecnolox\u00edas, no sector da enerx\u00eda e nos deportes.\nXunto con Eric Lux \u00e9 un dos socios fundadores de The Genii Group; as\u00ed como co-fundador e socio director de Mangrove Capital Partners, unha firma de capital risco especializada en tecnolox\u00eda e un dos primeiros investidores de Skype. \u00c9 presidente de Genii Capital e presidente e director executivo de Nekton, unha empresa investidora no sector da enerx\u00eda.\nA nivel deportivo \u00e9 presidente e propietario do Lille OSC da Ligue 1 francesa dende 2017 e do Royal Excel Mouscron, da Primeira Divisi\u00f3n de B\u00e9lxica, dende 2020. Anteriormente fora fora presidente do club luxemburgu\u00e9s CS Fola Esch entre 2007 e 2017, ao que levou a ga\u00f1ar d\u00faas ligas luxemburguesas, sendo agora presidente honor\u00edfico. \u00c9 ademais accionista do equipo Lotus de F\u00f3rmula 1, do cal foi presidente e propietario entre 2009 e 2015.\nTraxectoria.\nNaceu en Luxemburgo, sendo fillo dos emigrantes galegos Gerardo L\u00f3pez e Arundina Fojaca, orixinarios de Riotorto. Mudouse logo Galicia, onde viviu ata os sete anos coa s\u00faa avoa materna en Espasande de Baixo. Volveu a Luxemburgo e criouse en Esch-sur-Alzette xunto a seus pais e as s\u00faas d\u00faas irm\u00e1s. Con 17 anos marchou aos Estados Unidos para estudar na Universidade Miami de Ohio, tras obter unha bolsa para xogar ao baloncesto. Al\u00ed graduouse en Sistemas de informaci\u00f3n de xesti\u00f3n e Xesti\u00f3n operativa. Desde aquela comezou un gran n\u00famero de negocios, destacando unha empresa de desenvolvemento web, Icon Solutions, e unha sociedade de leasing, ProLease. Hoxe, Gerard Lopez continua a ser un investidor activo en diversas clases de capital privado, que van desde a tecnolox\u00eda ao investimento inmobiliario. En xu\u00f1o de 2012, Lopez participou na serie de Liderado no Foro Econ\u00f3mico Internacional de San Petersburgo sobre a \"Identificaci\u00f3n da pr\u00f3xima gran cousa\".\nFundou tam\u00e9n Mangrove Capital Partners con Mark Tluszcz, sendo esta empresa un dos primeiros investidores en Skype, operaci\u00f3n coa que ga\u00f1ou sobre 400 mill\u00f3ns de euros en s\u00f3 ano e medio coa s\u00faa venda a eBay en 2005. En 2008 co-fundou con \u00c9ric Lux Genii Capital, unha firma de xesti\u00f3n do investimento privado e de asesor\u00eda financeira. Lopez \u00e9 membro do consello de Wix, Zink Imaging, o equipo Lotus F1 e Lotus Group International, ademais de ser membro do Consello Consultivo da Escola de Negocios da Universidade Miami.\nEn 2015, fundou Nekton, unha compa\u00f1\u00eda de investimentos e corretaxe no campo enerx\u00e9tico, activa en Am\u00e9rica do Sur, \u00c1frica, Asia e Europa Oriental. Nos \u00faltimos anos aumentou os seus intereses en Rusia. \u00c9 tam\u00e9n presidente de Rise Capital, unha empresa controlada polo empresario ruso Igor Snegurov e que inviste en empresas p\u00fablico-privadas enfocadas en proxectos de infraestruturas rusas, onde os contratos construci\u00f3n van ao propio grupo de construci\u00f3n VIS de Snegurov, que a mi\u00fado recibe apoio financeiro de Gazprom.\nDeporte.\nLopez comezou a implicarse no automobilismo a trav\u00e9s de operaci\u00f3ns de Mangrove coa empresa Gravity Sport Management. Tam\u00e9n participou en carreiras de resistencia a trav\u00e9s do equipo de Gravity Racing Internacional. En 2007 converteuse no novo presidente do CS Fola Esch, equipo de f\u00fatbol luxemburgu\u00e9s no que xogara durante a s\u00faa adolescencia.\nEn 2009 adquiriu o equipo Lotus da F\u00f3rmula 1 e converteuse no presidente da escudar\u00eda. O 26 de xullo de 2013 nun comunicado anunciou que \"como s\u00edmbolo de respecto e mostra de apoio moral\" Lotus F1 conducir\u00eda coa bandeira galega no Gran Premio de Hungr\u00eda de 2013 en honor \u00e1s v\u00edtimas do accidente de Angrois. Foi presidente da escudar\u00eda ata 2015, cando esta foi vendida de novo a Renault, mantendo dende ent\u00f3n unha porcentaxe de participaci\u00f3n.\nEn 2017 mercou o Lille OSC da Ligue 1 francesa, sendo dende ent\u00f3n o presidente do club. Nese momento dimitiu como presidente do Fola Esch, sendo dende ent\u00f3n presidente honor\u00edfico. En xullo de 2020 converteuse tam\u00e9n no propietario do Royal Excel Mouscron, da Primeira Divisi\u00f3n de B\u00e9lxica."}
{"id": "255423", "revid": "98629", "url": "https://gl.wikipedia.org/wiki?curid=255423", "title": "Authi", "text": "A compa\u00f1\u00eda de autom\u00f3biles Authi de Pamplona, Espa\u00f1a, foi fundada en 1965 como resultado dunha colaboraci\u00f3n entre BMC (a British Motor Corporation) e NMQ ( Nueva Monta\u00f1a Quijano).\nBMC necesitaba un xeito de vender os seus coches en Espa\u00f1a, que nese momento ti\u00f1a regras estritas para protexer aos fabricantes de autom\u00f3biles locais dos seus competidores estranxeiros e para protexer \u00e1s empresas locais das importaci\u00f3ns estranxeiras. Polo tanto, Authi constru\u00edu copias case id\u00e9nticas dunha serie de coches Austin e Morris. A empresa sobreviviu ata 1976, cando British Leyland quedou sen di\u00f1eiro e a nova planta de Authi foi vendida \u00e1 SEAT tras fracasar o intento de vendela a General Motors.\nNome.\nO nome da empresa \u00e9 sin\u00f3nimo de Autom\u00f3biles de Turismo Hispano Ingleses: en xeral escr\u00edbese e dise como unha palabra en lugar de como un acr\u00f3nimo.\nInicios.\nA firma Authi rexistrouse oficialmente o 12 de novembro de 1965, baixo a presidencia de Eduardo Ruiz de Huidrobo y Alzurena, coa s\u00faa oficina central e f\u00e1brica en Arazuri, a poucos quil\u00f3metros ao oeste de Pamplona. Unha parte importante do seu capital social pertenc\u00eda \u00f3 Banco de Santander e a Nueva Monta\u00f1a Quijano SA (NMQ), que orixinalmente fora fundada en 1899. Os verdadeiros donos da empresa foron o Banco de Santander e a familia Quijano. O banco tam\u00e9n ti\u00f1a unha participaci\u00f3n maioritaria en Fasa Renault que constru\u00eda veh\u00edculos Renault na s\u00faa planta de Valladolid para o mercado espa\u00f1ol desde 1951. NMQ fora o fornecedor de motores para os Renault constru\u00eddos en Espa\u00f1a. O traballo acabouse cando Renault empezou a s\u00faa propia produci\u00f3n de motores. Polo tanto, a procura de BMC dunha parella espa\u00f1ola capaz de constru\u00edr os seus coches para o mercado espa\u00f1ol en Espa\u00f1a coincidiu coa procura de NMQ doutro socio automotriz capaz de ofrecer dese\u00f1os que puideran ser producidos localmente.\nO primeiro produto espa\u00f1ol constru\u00eddo por Authi, un MG 1100 fabricouse en xaneiro de 1967. O Mini C 1275 seguiuno en outubro, con asentos de coiro e un taboleiro de madeira de nogueira, xunto con outras pezas de equipo adicional que non aparecen nos Minis producidos en Inglaterra.\nBLMC logra o control.\nEn xullo de 1967 o Presidente de BLMC, o se\u00f1or Stokes anunciou que a s\u00faa compa\u00f1\u00eda tomara unha participaci\u00f3n maioritaria do 51% en NMQ. Houbo unha inxecci\u00f3n de capital adicional de Leyland en 1973 que elevou o capital social a 2.400 mill\u00f3ns de pesetas e deixou aos accionistas minoritarios residuais con moi pouca influencia sobre o negocio. Neste ano a presidencia da empresa pasou a Manuel D\u00edez Alegr\u00eda. Destacou nese momento o novo centro de recambios da compa\u00f1\u00eda, cun sistema de control de inventario que empregaba tarxetas perforadas, o \u00faltimo en tecnolox\u00eda inform\u00e1tica daquela \u00e9poca.\nO \u00e9xito e o Mini.\nA produci\u00f3n comezou coa apertura da planta de Pamplona en 1969. En abril dese ano d\u00faas versi\u00f3ns do Mini 1000 chegaron ao mercado, respectivamente o \"Standard\" e o \"Especial\": incluso a versi\u00f3n est\u00e1ndar foi vista como relativamente ben equipada nese momento. O Mini alcanzou os volumes de vendas m\u00e1is altos de calquera modelo na curta historia de Authi, con m\u00e1is de 140.000 unidades ata que a planta pechou s\u00f3 sete anos m\u00e1is tarde. O coche foi montado enteiramente a Pamplona. A carrozar\u00eda e os paneis eran entregados desde Inglaterra. O motor e a caixa de cambios fabric\u00e1banse na propia planta de NMQ en Los Corrales de Buelna. Outras partes, inclu\u00edndo os eixes, a suspensi\u00f3n, as xanelas e os compo\u00f1entes m\u00e1is pequenos foron producidos a nivel local en Catalu\u00f1a co fin de cumprir cas medidas proteccionistas da pol\u00edtica comercial do goberno.\nEn xaneiro de 1970 o Mini 850 engadiuse \u00e1 gama, con practicamente o mesmo motor que se instalou no orixinal Mini Ingl\u00e9s constru\u00eddo en 1959. Seguiu unha especificaci\u00f3n reducida do Mini 1000. Isto ampliou o atractivo da gama na quietude do mercado automobil\u00edstico espa\u00f1ol, empezou a tendencia a eliminar da imaxe de marca de AUTHI a sensaci\u00f3n de luxo e excesivo custo que ata ent\u00f3n lles amparaba, rebaixando os prezos para competir contra os produtos dese\u00f1ado por Fiat e Renault.\nPor este tempo a reputaci\u00f3n da empresa empezaba a sufrir os efectos da insuficiencia dos investimentos na rede de concesionarios, perdendo clientes e non podendo afirmar o Mini no mercado espa\u00f1ol. O servizo post-venda sufr\u00eda porque os coches, nalg\u00fans aspectos m\u00e1is sofisticados que os antigos modelos ofrecidos por SEAT e Renault, eran a mi\u00fado tecnicamente pouco co\u00f1ecidos polo persoal dos talleres nos concesionarios AUTHI.\nEn 1971 a compa\u00f1\u00eda presentou o Mini 1275 GT, que substitu\u00edu o primeiro modelo da compa\u00f1\u00eda, o Mini C 1275. Os asentos de coiro e o cadro de instrumentos de nogueira do vello modelo desapareceron. O 1275 GT vendeuse a un prezo m\u00e1is agresivo que o seu predecesor.\nFinalmente, a finais de 1973 e xa en pleno declive como marca, BL-AUTHI lanzou o Mini Cooper 1300, unha versi\u00f3n moito m\u00e1is coidada que a do seu antecesor (o Mini 1275 GT), tanto en confort como en acabado. A nivel de equipo, o Cooper marcou un fito: instrumentaci\u00f3n completa, luneta t\u00e9rmica, dep\u00f3sito de combustible de 36 litros e, opcionalmente, limpa-lava luneta, repousacabezas en asentos dianteiros e radiador de aceite.\nA aparici\u00f3n deste coche non foi suficiente para manter a rendibilidade da f\u00e1brica e, xunto coa crise do petr\u00f3leo de mediados dos 70, BL-AUTHI decidiu pechar as s\u00faas portas en 1976, logo de sa\u00edr das s\u00faas naves m\u00e1is de 140.000 Minis, alg\u00fans deles exportados ao estranxeiro, por exemplo, a Su\u00edza.\nProduci\u00f3n.\nOs seguintes veh\u00edculos foron constru\u00eddos por Authi:\nLogo da creba de Leyland.\nLogo de que BLMC pechara a produci\u00f3n dos seus modelos venderon a planta a SEAT, o fabricante de autom\u00f3biles espa\u00f1ol constru\u00edu o SEAT 124, SEAT 131, SEAT Panda e Lancia Beta na antiga f\u00e1brica de Authi."}
{"id": "255424", "revid": "56817", "url": "https://gl.wikipedia.org/wiki?curid=255424", "title": "Mutante", "text": "Un mutante \u00e9 unha entidade biol\u00f3xica que sufriu un cambio na s\u00faa estrutura xen\u00e9tica.\nEste termo tam\u00e9n pode referirse a:\nM\u00fasica.\nxoguetes:"}
{"id": "255425", "revid": "88215", "url": "https://gl.wikipedia.org/wiki?curid=255425", "title": "George Calnan", "text": "George Charles Calnan, nado en Boston (Massachusetts) o 18 de xaneiro de 1900 e finado en Barnegat Light (Nova Jersey) o 4 de abril de 1933, foi un militar e tirador de esgrima norteamericano, ga\u00f1ador de tres medallas ol\u00edmpicas.\nTraxectoria.\nMembro do equipo de esgrima da Mari\u00f1a dos Estados Unidos de Am\u00e9rica, participou aos 20 anos nos Xogos Ol\u00edmpicos de 1920 celebrados en Antuerpen (B\u00e9lxica), onde non logrou \u00e9xito na \u00fanica proba que disputaba, a competici\u00f3n de florete individual. Nos Xogos Ol\u00edmpicos de 1924 de Par\u00eds participou nas modalidades de espada e florete, novamente sen \u00e9xito.\nNos Xogos Ol\u00edmpicos de 1928 de \u00c1msterdan (Pa\u00edses Baixos) conseguiu ga\u00f1ar a medalla de bronce na competici\u00f3n individual de espada e finalizou quinto en espada por equipos e de florete por equipos, quedando eliminado na proba individual de florete. Nos Xogos Ol\u00edmpicos de 1932 realizados nos \u00c1nxeles (Estados Unidos) foi o encargado de realizar o xuramento ol\u00edmpico dos atletas na cerimonia inaugural dos Xogos e conseguiu ga\u00f1ar o bronce en florete e espada por equipos, a m\u00e1is de rematar s\u00e9timo na proba individual de espada.\nMorreu no accidente do dirixible USS Akron. Ti\u00f1a o rango de tenente do ex\u00e9rcito."}
{"id": "255426", "revid": "98629", "url": "https://gl.wikipedia.org/wiki?curid=255426", "title": "Bisc\u00fater", "text": "O Bisc\u00fater foi un microcoche fabricado en Espa\u00f1a a mediados do s\u00e9culo XX.\nAntecedentes.\nA falta de materia prima e, en xeral, as dificultades econ\u00f3micas de Europa logo da segunda guerra mundial, fixeron populares os coches diminutos en moitos pa\u00edses europeos. En Espa\u00f1a a situaci\u00f3n era m\u00e1is complicada, xa que o goberno de Francisco Franco era rexeitado por moitos gobernos occidentais e comunistas como un resto do fascismo. En consecuencia, Espa\u00f1a sufriu un illamento relativo do resto do mundo industrializado, funcionou a uns niveis inferiores de desenvolvemento comparado coa Europa Occidental e tivo que desenvolver substitutos propios de produtos e tecnolox\u00edas de importaci\u00f3n dif\u00edciles de conseguir. O Bisc\u00fater, pequeno, simple e barato, ata en comparaci\u00f3n con outros microcoches, foi un produto desta contorna econ\u00f3mica e adaptouse ben ao seu tempo e ao seu mercado.\nOrixe.\nO coche ten as s\u00faas orixes en Francia, a finais dos anos 1940, onde Gabriel Voisin, dese\u00f1ador de avi\u00f3ns e titular da prestixiosa f\u00e1brica de autom\u00f3biles Voisin, dese\u00f1ou un coche m\u00ednimo chamado \"Bi-scooter\". O nome implicaba que era do tama\u00f1o de d\u00faas motos scooter ou ben unha moto scooter con catro rodas. En Francia, a idea non atraeu o interese dos fabricantes nin do p\u00fablico, pero ocorreu todo o contrario na Espa\u00f1a de posguerra, e finalmente vendeu a licenza \u00e1 firma espa\u00f1ola Autonacional S.A. de Barcelona.\nCando se introduciu no mercado en 1953, o coche non ti\u00f1a nome formal e cham\u00e1base simplemente Serie 100, pero pronto pasou a ser co\u00f1ecido como \u00abZapatilla\u00bb, polo seu perfil similar a unha zapatilla. Un dito com\u00fan era \u00abfeo como un Bisc\u00fater\u00bb.\nInformaci\u00f3n t\u00e9cnica.\nO \"Zapatilla\" realmente estaba simplificado ao m\u00ednimo, sen portas, fiestras nin marcha atr\u00e1s. O motor Hispano Villiers dun cilindro, 197 cc e dous tempos desenvolv\u00eda 9 CV, arrinc\u00e1base cun tirador e ti\u00f1a a transmisi\u00f3n soamente \u00e1 roda dianteira dereita. O freado realiz\u00e1base cun sistema pouco com\u00fan de tres puntos, que inclu\u00eda a transmisi\u00f3n e cables \u00e1s rodas traseiras. Unha caracter\u00edstica realmente avanzada foi unha carrocer\u00eda completamente de aluminio, a\u00ednda que m\u00e1is tarde se usase aceiro.\nHistoria.\nTras un intento errado de ofrecer o dese\u00f1o primixenio no mercado franc\u00e9s, Gabriel Voisin recibiu a petici\u00f3n inesperada do seu desenvolvemento e comercializaci\u00f3n para Espa\u00f1a, famenta por aquel ent\u00f3n de todo canto supuxese motorizaci\u00f3n.\nO dese\u00f1o part\u00eda dunha sofisticada vontade de reducir \u00e1 s\u00faa m\u00ednima expresi\u00f3n a mobilidade, racionalizar e maximizando as\u00ed os beneficios do autom\u00f3bil, e obtendo as\u00ed velocidades razoables para consumos nunca vistos. Con este prop\u00f3sito empregaba materiais lixeiros que \u00e1 s\u00faa vez nin sequera requir\u00edan procesos de pintado, ademais de seguir o esquema ent\u00f3n moi avanzado da tracci\u00f3n dianteira. Era un autom\u00f3bil sumamente agudo e simple. Esta formulaci\u00f3n, a\u00ednda que pola s\u00faa austeridade non atraeu a suficiente atenci\u00f3n al\u00ed onde foi proposto, era perfecto para a Espa\u00f1a de posguerra.\nA partir de 1954 A sociedade Autonacional ASA fabricouno con \u00e9xito en Barcelona, con medios semellantes aos que usase unha empresa maior, o cal, xunto co acerto do propio dese\u00f1o, permitiulle constru\u00edlo en serie e destacar entre a pl\u00e9iade de micro coches espa\u00f1ois, xeralmente producidos de xeito moi precario.\nAs iconogr\u00e1ficas carrocer\u00edas empez\u00e1ronse a constru\u00edr e redefinir en 'Construciones Met\u00e0l\u00b7liques Ra\u00f1\u00e9' de San Just Desvern, dirixida polos irm\u00e1ns Marcelino Ra\u00f1\u00e9 e Fernando Ra\u00f1\u00e9 chapista e pai do actor e director Ferran Ra\u00f1\u00e9.\nA rede de concesionarios estendeuse rapidamente por toda Espa\u00f1a, e o Bisc\u00fater co\u00f1eceu un per\u00edodo de esplendor de varios anos, tralos cales desapareceu por completo. A s\u00faa gama diversificouse no medio de fortes diverxencias da directiva con versi\u00f3ns furgoneta e familiar, e ata unha versi\u00f3n discutid\u00edsima con carrocer\u00eda de pl\u00e1stico que resultou un fracaso comercial e material.\nNa fase final, co Seat 600 xa no mercado, o Estado cortou a Autonacional o fornezo de aluminio, o que determinou que gran parte dos Bisc\u00fater de ent\u00f3n en diante fosen de aceiro total ou parcialmente. Este aceiro, contribu\u00edndo \u00e1 heroica idiosincrasia do Bisc\u00fater obt\u00ed\u00f1ase de despregar os bid\u00f3ns de aceite do Plan Marshall.\nM\u00e1is al\u00f3 de 1959-60 morre o coche e nace a lenda, pero cabe preguntarse que pasar\u00eda si, en lugar de desaparecer, o Bisc\u00fater e Autonacional lograsen sobrevivir industrialmente.\nO Bisc\u00fater floreceu durante aproximadamente 10 anos e converteuse nun visitante habitual das estradas espa\u00f1olas. Aos poucos engad\u00edronselle portas e fiestras e fabric\u00e1ronse formas de carrocer\u00eda distintas, inclu\u00edndo camionetas, unha elegante furgoneta con caixa de madeira (o Bisc\u00fater Comercial 200 C) e un deportivo case de xoguete chamado Pegas\u00edn.\nO goberno crea en 1950 a empresa p\u00fablica SEAT, que fabricar\u00e1 desde 1953 baixo licenza coches de Fiat, ademais de autorizar pouco despois o establecemento de f\u00e1bricas doutras marcas como Renault en 1952 ou Citro\u00ebn en 1957. Ao principio, incluso os modelos de dese\u00f1o italiano ou franc\u00e9s m\u00e1is baratos eran considerados coches de luxo, f\u00f3ra do alcance do consumidor espa\u00f1ol medio. Co paso do tempo e o enriquecemento do pa\u00eds, SEAT foi obtendo maiores cotas de vendas e acabou por expulsar do mercado \u00e1s marcas de coches pequenos cando, en 1957, empezou a fabricaci\u00f3n do modelo 600 a un prezo moi competitivo.\nA principios dos anos 1960 terminou a venda e produci\u00f3n de Bisc\u00fater, tras unha produci\u00f3n total duns 12.000 coches. Case todos os Bisc\u00fater foron finalmente desguazados.\nHoxe.\nActualmente os Bisc\u00fater son curiosidades de museo, a\u00ednda que, como moitas outras marcas desaparecidas, ten seguidores entre os entusiastas do autom\u00f3bil. O nome \u00e9 relativamente desco\u00f1ecido f\u00f3ra de Espa\u00f1a e a maior\u00eda da informaci\u00f3n sobre a marca est\u00e1 en espa\u00f1ol. A s\u00faa extrema rareza garante que calquera exemplar que sobreviva sexa un obxecto de coleccionista, a\u00ednda que non dun valor esaxeradamente alto."}
{"id": "255431", "revid": "98629", "url": "https://gl.wikipedia.org/wiki?curid=255431", "title": "Karmen Stavec", "text": "Karmen Stavec, nada en Berl\u00edn o 21 de decembro de 1973, \u00e9 unha cantante eslovena de orixe alem\u00e1.\nTraxectoria.\nKarmen naceu en Berl\u00edn Oeste, cando este a\u00ednda pertenc\u00eda \u00e1 Rep\u00fablica Federal Alem\u00e1, de pais eslovenos. Despois de graduarse, ela emigra a Dom\u017eale (Eslovenia), onde entra a formar parte do d\u00fao 4 Fun. Comezou a estudar Filolox\u00eda Alem\u00e1 na facultade de Filosof\u00eda da Universidade de Liubliana. En 1998 empeza a s\u00faa carreira en solitario.\nParticipou catro veces no EMA, festival musical para a selecci\u00f3n da canci\u00f3n eslovena para o Festival da Canci\u00f3n de Eurovisi\u00f3n. En 1998 a d\u00fao con Patrik Greblo, cantou \"Kje Pesem Je Domaen\", quedaron na 7\u00aa posici\u00f3n. En 2001, probou en solitario e cantou \"Ostani Tu\" (Queda aqu\u00ed), foi 3\u00aa. Un ano despois, en 2002, canta \"Se in Se\" (M\u00e1is e M\u00e1is) e consegue unha pol\u00e9mica 2\u00aa posici\u00f3n, por detr\u00e1s do tr\u00edo travesti Sestre, o cal obtivera menos puntos no televoto. Tal pol\u00e9mica xerouse no pa\u00eds, que se daba por feito que en 2003, ga\u00f1ar\u00eda, levase o que levara, e as\u00ed foi, presentou \"Lep Poletni Dan\" (Outra noite de ver\u00e1n) e ga\u00f1ou.\nParticipou no Festival da Canci\u00f3n de Eurovisi\u00f3n 2003 coa versi\u00f3n inglesa de \"Lep Poletni Dan\" co t\u00edtulo \"Nanana\", e malia que durante os ensaios foi subindo gradualmente nas apostas e a cantar en \u00faltima posici\u00f3n, non cumpriu as expectativas e t\u00edvose que conformar con 7 puntos e unha 23\u00aa posici\u00f3n. \nNo 2008, Karmen anuncia a s\u00faa volta aos escenarios do EMA, e presentase ao EMA 2009 para representar a Eslovenia no Festival de Eurovisi\u00f3n 2010 coa canci\u00f3n \"A si zelis\". Quedou de terceira na semifinal e d\u00e9cima na final do EMA quedando f\u00f3ra de Eurovisi\u00f3n."}
{"id": "255435", "revid": "102241", "url": "https://gl.wikipedia.org/wiki?curid=255435", "title": "Lingua nepalesa", "text": "O nepal\u00e9s ou nepal\u00ed \u00e9 o idioma oficial do Nepal, a\u00ednda que \u00e9 falado tam\u00e9n nalgunhas zonas do norte da India e But\u00e1n. Esta lingua pertence \u00e1 rama indo-iraniana da familia indoeuropea. As\u00ed como moitos dos idiomas do sur de Europa (como o galego, o italiano, o castel\u00e1n, o franc\u00e9s, o portugu\u00e9s etc...) desenvolv\u00e9ronse a partir do idioma latino e este do indoeuropeo, do mesmo xeito moitos dos idiomas do norte da India (entre eles o nepal\u00e9s) desenvolv\u00e9ronse a partir do s\u00e1nscrito, e orixinalmente tam\u00e9n prov\u00e9n do indoeuropeo.\nO vocabulario prov\u00e9n na s\u00faa maior parte do s\u00e1nscrito, a\u00ednda que ten algunhas palabras prestadas do \u00e1rabe e do persa (que lle chegaron a trav\u00e9s do hindi e do urd\u00fa). Recentemente aument\u00e1ronse os pr\u00e9stamos do ingl\u00e9s.\nO nepal\u00e9s escr\u00edbese no alfabeto devan\u00e1gari, por exemplo: \u0917\u0905\u0932\u0907\u0938\u092a que significa 'Galiza'.\nA tipolox\u00eda \u00e9 suxeito-obxecto-verbo."}
{"id": "255437", "revid": "624", "url": "https://gl.wikipedia.org/wiki?curid=255437", "title": "Venecia mar\u00edtima", "text": ""}
{"id": "255439", "revid": "98629", "url": "https://gl.wikipedia.org/wiki?curid=255439", "title": "Masa de X\u00fapiter", "text": "A Masa de X\u00fapiter (Mx or MXUP) \u00e9 a unidade de masa que \u00e9 equivalente \u00e1 masa total do planeta X\u00fapiter (1,8986 x 1027 kg, 317,83 masas terrestres; unha masa da Terra equivale a 0,00315 masas de X\u00fapiter). A masa de X\u00fapiter \u200b\u200busase para expresa-las masas dos xigantes gasosos, coma os planetas exteriores e os planetas extrasolares. Tam\u00e9n \u00e9 usado para expresa-la masa das ananas marr\u00f3ns.\nOs exoplanetas m\u00e1is masivos son xeralmente descritos en termos de masas de X\u00fapiter xa que isto proporciona unha escala moi c\u00f3moda para comparar. Un planeta cunha masa de X\u00fapiter a unha distancia orbital de 1 UA respecto dunha estrela semellante \u00f3 Sol, provoca un cambio de amplitude de 28\u00a0m/s, que \u00e9 detectable coa tecnolox\u00eda actual. Os planetas m\u00e1is facilmente detectables a trav\u00e9s das medici\u00f3ns da velocidade radical te\u00f1en moita masa e orbitan moi preto da s\u00faa estrela nai. Isto produce un efecto de selecci\u00f3n para os planetas con masas semellantes a de X\u00fapiter. Por outra banda, os planetas con masas superiores a de X\u00fapiter son detectables m\u00e1is facilmente con outros m\u00e9todos, coma os tr\u00e1nsitos ou as microlentes.\nUn planeta cunha masa de X\u00fapiter pode non ter as mesmas dimensi\u00f3ns c\u00e1 X\u00fapiter. Calc\u00falase que masa te\u00f3rica m\u00ednima dunha estrela pode ser, e que a\u00ednda estea sometida \u00e1 fusi\u00f3n do hidr\u00f3xeno no seu n\u00facleo, dunhas 75 veces a masa de X\u00fapiter, mentres que a fusi\u00f3n do deuterio pode ocorrer o redor de masas tan baixas coma as 13 masas de X\u00fapiter.\nNo Sistema Solar, \u00e1s veces, as masas dos planetas exteriores son expresadas en masas de X\u00fapiter.\nUnha masa de X\u00fapiter pode ser convertida a outras unidades relativas:"}
{"id": "255440", "revid": "75439", "url": "https://gl.wikipedia.org/wiki?curid=255440", "title": "Vitis", "text": "Vitis \u00e9 un x\u00e9nero con arredor de 60 especies chamadas comunmente vides ou videiras pertencentes \u00e1 familia Vitaceae. Distrib\u00faense predominantemente polo hemisferio norte. A s\u00faa importancia econ\u00f3mica d\u00e9bese ao froito, o bago ou uva, utilizado tanto para consumo directo como fermentado para producir vi\u00f1o, especialmente da especie \"Vitis vinifera\" (a videira com\u00fan). O estudo e cultivo das uvas denom\u00ednase viticultura.\nDescrici\u00f3n.\n\"Vitis\" difer\u00e9nciase doutros x\u00e9neros da familia en que os p\u00e9talos florais mant\u00e9\u00f1ense unidos no \u00e1pice separ\u00e1ndose na base para formar unha caliptra ou \"gorra\". As flores son unisexuais ou modificadas para funcionar como tales, son pent\u00e1meras e cun disco hip\u00f3xino. O c\u00e1liz est\u00e1 moi reducido ou \u00e9 inexistente na maior\u00eda das especies. Os bot\u00f3ns florais f\u00f3rmanse ao final da estaci\u00f3n de crecemento e fican durante o inverno para florear a primavera a seguir. Producen dous tipos de flores, as est\u00e9riles con longos filamentos, estames erectos e pistilos sen desenvolver e as f\u00e9rtiles con pistilos ben desenvolvidos e cinco estames sen desenvolver. O foito \u00e9 unha baga ovoide e zumarenta.\nCando medran bravas, todas as especies do x\u00e9nero son dioicas, por\u00e9n en cultivo se seleccionan as de flor perfecta.\nUsos.\nO froito de varias das especies util\u00edzase comercialmente para o seu consumo como uvas frescas e para a elaboraci\u00f3n do vi\u00f1o.\nA especie m\u00e1is importante \u00e9 \"Vitis vinifera\", orixinaria de Asia, cult\u00edvase en todas as rexi\u00f3ns temperadas. O conxunto de videiras cultivadas no agro denom\u00ednase vi\u00f1a ou vi\u00f1edo. Unha videira nova ch\u00e1mase bacelo, e un campo de bacelos: bacelar.\nA vide dom\u00e9stica produce a uva do vi\u00f1o, por\u00e9n as videiras bravas, non cultivadas, pos\u00faen unhas follas m\u00e1is \u00e1speras, e os bagos son mi\u00fados e de sabor agre.\nO cultivo da vide para a produci\u00f3n do vi\u00f1o \u00e9 unha das actividades m\u00e1is antigas da civilizaci\u00f3n, probabelmente contempor\u00e1nea ao comezo desta. En Galiza \u00e9 popular especialmente na metade sur, dende a \u00e9poca romana.\nExisten probas de que os primeiros cultivadores de vi\u00f1as e produtores de vi\u00f1o se atopaban na rexi\u00f3n de Exipto e Asia Menor, durante o neol\u00edtico, ao mesmo tempo que os primeiros asentamentos humanos permanentes empezaron a dominar a agricultura, a cr\u00eda de gado e a produci\u00f3n de cer\u00e1mica.\nHistoria.\nAs vides plant\u00e1ronse tradicionalmente usando \u00e1rbores como espeques. No Imperio Asirio (s. VII A.C.), as videiras aparecen representadas crecendo arredor de \u00e1rbores que asemellan pi\u00f1eiro. A primeira proba documental da maridanza de umeiros e videiras atop\u00e1mola na Grecia Cl\u00e1sica, onde se menciona un vi\u00f1o chamado \"Pteleaik\u00f3s oinos\" que fai referencia \u00e1 rexi\u00f3n onde se produc\u00eda, Ptelea (Umeiro). Durante a \u00e9poca Romana o cultivo das vides maridadas aos umeiros adquire maior importancia, como se reflicte nos tratados de agricultura. A pr\u00e1ctica foi tan com\u00fan que aparece de moda recorrente como t\u00f3pico na literatura. No s\u00e9culo I A.C., cando aparece a m\u00e1xima latina \"Pirum, non ulmum accedas, si cupias pira\" (\u00c1 pereira acode, non ao umeiro, se peras queres) de onde proceder\u00eda a expresi\u00f3n \"Pedirlle peras ao umeiro\", dado que a froita que se asociaba a esta \u00e1rbore non era a pera sen\u00f3n a uva. Os textos cl\u00e1sicos son copiados durante a Idade Media, e s\u00f3 os agr\u00f3nomos \u00e1rabes da pen\u00ednsula Ib\u00e9rica fornecen novas probas da relaci\u00f3n entre videiras e umeiros xa no s\u00e9culo XII. Catro s\u00e9culos despois a utilizaci\u00f3n de umeiros coma espeques por onde ruben as vides era rara na Pen\u00ednsula Ib\u00e9rica, por\u00e9n a maridanza das vides con \u00e1rbores, a\u00ednda que non umeiros, durou no sur de Espa\u00f1a e nos arrabaldes de Barcelona at\u00e9 o s\u00e9culo XIX. Por\u00e9n en Italia umeiros e videiras se plantaban xuntos incluso no s\u00e9culo XX, antes de que a grafiose comezara a matar as plantaci\u00f3ns de \u00e1rbores e os agricultores se visen na obriga de os substitu\u00edr por espeques e pastas.\nAntigamente os vi\u00f1edos plant\u00e1banse nos peores terreos e espallados por estes sen orde ningunha, aproveitando o espazo con m\u00e1is de 4.000 cepas por hect\u00e1rea. Ti\u00f1an o inconveniente de requirir moita man de obra para realizar os coidados e vendima, polo que nas novas plantaci\u00f3ns comez\u00e1ronse a ali\u00f1ar as cepas, deixando maior espazo entre elas, co obxectivo de poder usar animais para realizar alg\u00fans labores. Coa chegada da maquinaria agr\u00edcola os carreiros entre as diferentes ringleiras tivo que se facer maior, reducindo o n\u00famero de plantas, mais ga\u00f1ando en comodidade. Os sistemas de emparrado fan m\u00e1is regular a maduraci\u00f3n e permiten incluso mecanizar a vendima.\nDoenzas.\nAlgunhas das principais enfermidades que sofren son: "}
{"id": "255441", "revid": "5863", "url": "https://gl.wikipedia.org/wiki?curid=255441", "title": "Filoxera", "text": "A filoxera ou filoxera da vide (Dactylosphaera vitifoliae) \u00e9 un insecto, parasito da videira, da orde dos hem\u00edpteros clasificado correctamente como Phylloxeridae por vez primeira por Jules \u00c9mile Planchon en 1868 que o denominou \"Phylloxera vastratix\", nome que a\u00ednda se pode atopar na actualidade.\nCaracter\u00edsticas.\nFoi nomeado con anterioridade coma \"Peritymbia vitisana\" en 1854 por Asa Fitch nos Estados Unidos ao describir as formas \u00e1pteras dos bugallos das follas. Henri Schimer sep\u00e1rao do x\u00e9nero \"Peritymbia\" ao descubrir a forma alada d\u00e1ndolle o nome \"Dactylosphaera vitifoliae\".\nEn Europa, en 1868, \u00e9 nomeado provisionalmente \"Rhizaphis vastatrix\" por Planchon para describir as formas residentes nas ra\u00edces e posteriormente \"Phylloxera vitifoli\" cando se establece a relaci\u00f3n entre as formas radic\u00edcolas e as galliformes e se decide que pertence \u00e1 mesma familia que a filoxera da aci\u00f1eira. En 1869 v\u00f3ltase \u00e1 denominaci\u00f3n \"Dactylosphaera vitifoliae\" ao acharen que todas estas formas tanto americanas como europeas pertencen \u00e1 mesma especie.\nD\u00e1se tam\u00e9n o nome de filoxera \u00e1 enfermidade da vide que provoca o insecto. Esta doenza co\u00f1\u00e9cese tam\u00e9n coma enfermidade de Pierce que \u00e9 en realidade a vertente bacteriana da infecci\u00f3n.\nDescrici\u00f3n.\nA filoxera \u00e9 un insecto miudi\u00f1o picador, parasito da videira, emparentado cos pulg\u00f3ns e dun polimorfismo moi marcado:\nImportancia econ\u00f3mica.\nA filoxera \u00e9 orixinaria do leste dos Estados Unidos e provocou unha grave crise vit\u00edcola en Europa a partir de 1863, tam\u00e9n en Galiza, por exemplo no menc\u00eda. Necesit\u00e1ronse m\u00e1is de trinta anos para superar a praga grazas a padr\u00f3ns de orixe americana que eran naturalmente resistentes \u00e1 filoxera. Dende que se utiliza este sistema a filoxera volveuse un problema menor. Actualmente todos os vi\u00f1edos do mundo ag\u00e1s os chilenos, alg\u00fans espa\u00f1ois e os plantados en solos areentos, son enxertos desta clase.\nExiste ademais unha filoxera da pereira, end\u00e9mica de Portugal que apareceu en Francia por vez primeira en 1945.\nA contaminaci\u00f3n dun p\u00e9 de videira europea pola filoxera produce a s\u00faa morte en tres anos. Son as xeraci\u00f3ns radic\u00edcolas que forman nodosidades nas ra\u00edces que poden ser infectadas ou provocar a formaci\u00f3n de tumores denominados tuberosidades que acaban matando a planta.\nAs xeraci\u00f3ns gall\u00edcolas producen bugallos que non son mortais para a planta e que provocan unha desclorificaci\u00f3n da folla.\nNas vides americanas son as xeraci\u00f3ns gall\u00edcolas as m\u00e1is perigosas xa que as ra\u00edces non sofren dano alg\u00fan polas picadas da filoxera.\nA \u00fanica cepa europea nativamente resistente a \"filoxera\" \u00e9 a uva Assyrtiko que medra na illa volc\u00e1nica de Santorini, Grecia, sen se saber con certeza se a s\u00faa resistencia \u00e9 debida ao sistema radicular \"per se\" ou \u00e1s cinsas volc\u00e1nicas onde medra.\nDende 1979 un xeito de fuxir da filoxera, \u00e9 producir os vi\u00f1edos nas praias areentas da Provenza: Bouches-du-Rh\u00f4ne, estend\u00e9ndose da costa Gard \u00e1 vila mari\u00f1eira de Saintes Maries de la Mer. A area, o sol e o vento desas \u00e1reas impiden a contaminaci\u00f3n pola filoxera. O vi\u00f1o producido al\u00ed co\u00f1\u00e9cese coma \"Vins des Sables\" ou \"vi\u00f1o das areas\".\nAs rexi\u00f3ns vi\u00f1ateiras do mundo que se consideran ceibas de filoxera son Chipre, a illa de Creta (Grecia), as illas Canarias e Chile."}
{"id": "255442", "revid": "18868", "url": "https://gl.wikipedia.org/wiki?curid=255442", "title": "Dactylosphaera vitifoliae", "text": ""}
{"id": "255444", "revid": "98629", "url": "https://gl.wikipedia.org/wiki?curid=255444", "title": "Hil Kabashi", "text": "Hil Kabashi, nado o 19 de febreiro de 1941 en Prizren, Reino de Iugoslavia (hoxe Kosovo), \u00e9 un relixioso franciscano e bispo cat\u00f3lico, que dende 1996 exerce o cargo de Administrador apost\u00f3lico de Albania Meridional, e que por tanto \u00e9 cabeza da Igrexa Cat\u00f3lica Bizantina Albanesa.\nTraxectoria.\nO 18 de maio de 1969 Kabashi foi ordenado sacerdote na Orde dos Freires Menores (franciscanos). Exerceu o seu ministerio pastoral como capel\u00e1n nos concellos bosn\u00edacos de Bugojno e Biha\u0107 entre 1971 e 1976, e entre 1976 e 1979 en Gjakova, Kosovo.\nAntes de ser destinado a Albania, Kabashi residiu en Stuttgart entre 1984 e 1997, onde dedicouse \u00e1 atenci\u00f3n pastoral dos emigrantes albaneses na Misi\u00f3n Cat\u00f3lica Albanesa. Neses anos traduciu un gran n\u00famero de himnos relixiosos ao alban\u00e9s, que foron inclu\u00eddos no libro de himnos publicados por el mesmo para a administraci\u00f3n apost\u00f3lica erixida no sur de Albania. Seguiu a manter vencellos con Alema\u00f1a, ao acompa\u00f1ar a mozos albaneses cat\u00f3licos en actividades pastorais.\nComo bispo para Albania Meridional residiu inicialmente en Fier, onde constru\u00edu unha igrexa en 1999 que serviu para acoller de xeito temporal a albaneses de Kosovo. Dende 2008 a Administraci\u00f3n apost\u00f3lica ten a s\u00faa s\u00e9 en Vlora.\nDentro da Conferencia dos Bispos Albaneses Kabashi \u00e9 responsable de asuntos lit\u00farxicos e en outubro de 2005 participou no S\u00ednodo dos Bispos celebrado en Roma."}
{"id": "255446", "revid": "3054723", "url": "https://gl.wikipedia.org/wiki?curid=255446", "title": "Alboio", "text": ""}
{"id": "255447", "revid": "1131", "url": "https://gl.wikipedia.org/wiki?curid=255447", "title": "Lagar (construci\u00f3n)", "text": "O lagar \u00e9 o lugar preparado para prensar certos froitos, como as uvas, as maz\u00e1s ou as olivas, co fin de que solten o l\u00edquido que conte\u00f1en. O termo deriva do nome do recipiente ou aparello mec\u00e1nico onde se prensa o froito, chamado hoxe normalmente prensa, reservando o termo lagar para a construci\u00f3n.\nO m\u00e1is com\u00fan en Galiza \u00e9 o edificio para esmagar o bago de vi\u00f1o, mais tam\u00e9n se chama lagar o lugar para esmagar a maz\u00e1 da sidra (\"llagar\" en Asturias) e incluso a oliva para fabricar aceite.\nDende o punto de vista construtivo, non deixa de ser un pequeno alboio, fechado ou non, de cachotar\u00eda onde se atopan unha tallas e a propia prensa, que adoitaba consistir nun recipiente sobre o que acouga unha gran trabe de carballo ou casti\u00f1eiro. Os lagares rem\u00f3ntanse \u00e1 \u00e9poca romana, e son moi com\u00fan en Galiza, formando parte da arquitectura vern\u00e1cula. Nalgunhas partes de Galiza, onde a adega se atopa no piso terreo da vivenda (\"casa do vi\u00f1o\"), o lagar tam\u00e9n se acha aqu\u00ed."}
{"id": "255448", "revid": "18868", "url": "https://gl.wikipedia.org/wiki?curid=255448", "title": "Bago", "text": ""}
{"id": "255451", "revid": "89787", "url": "https://gl.wikipedia.org/wiki?curid=255451", "title": "Leptotrombidium", "text": "Leptotrombidium \u00e9 un x\u00e9nero de \u00e1caros asi\u00e1tico da familia Trombiculidae, que funciona como reservorio e vector para a transmisi\u00f3n por medio da s\u00faa picadura da bacteria \"Orientia tsutsugamushi\" (antes chamada \"Rickettsia tsutsugamushi\"), a cal produce a febre tsutsugamushi. A forma larvaria deste \u00e1caro parasita os roedores, pero tam\u00e9n ocasionalmente os humanos e outros grandes mam\u00edferos, e \u00e9 a \u00fanica fase vital do parasito na que este pode transmitir a doenza. Est\u00e1n relacionados co x\u00e9nero \"Trombicula\", que \u00e9 da mesma familia, e vive en Europa e Norteam\u00e9rica.\nPens\u00e1base orixinalmente que os roedores eran o principal reservorio natural de \"O.\u00a0tsutsugamushi\" e que os \u00e1caros simplemente funcionaban como vectores da infecci\u00f3n, \u00e9 dicir, que os \u00e1caros limit\u00e1banse a transmitir a infecci\u00f3n desde os roedores aos humanos. Pero hoxe sabemos que estes \u00e1caros s\u00f3 se alimentan durante un per\u00edodo da s\u00faa vida nun s\u00f3 h\u00f3spede, o cal significa que a transmisi\u00f3n de roedor a home por medio dos \u00e1caros \u00e9 imposible (para iso o \u00e1caro ter\u00eda que alimentarse primeiro no roedor infectado e despois outra vez no home, cousa que non fai: s\u00f3 se alimenta nun deles). En realidade, o que ocorre \u00e9 que a bacteria persiste nos \u00e1caros por medio dunha transmisi\u00f3n transov\u00e1rica, a trav\u00e9s dos ovos, por medio dos cales os \u00e1caros adultos transmiten a infecci\u00f3n \u00e1 s\u00faa futura descendencia. Os \u00e1caros \"Leptotrombidium\" son, por tanto, tanto un vector de transmisi\u00f3n coma un reservorio da bacteria \"O.\u00a0tsutsugamushi\". A infecci\u00f3n afecta predominantemene \u00e1s femias do \u00e1caro, e non parece que afecte negativamente ao animal.\nCiclo de vida.\nA larva ten unha cor laranxa p\u00e1lida e alim\u00e9ntase de tecido epitelial licuado, pero non de sangue, xa que as s\u00faas pezas bucais (quel\u00edceros) son demasiado curtas para chegar aos vasos sangu\u00edneos subcut\u00e1neos. Te\u00f1en tres pares de patas (de adulto ter\u00e1 os 4 pares de patas que corresponden a un ar\u00e1cnido). As larvas normalmente parasitan a roedores mais tam\u00e9n a humanos. Para os humanos a s\u00faa picadura \u00e9 indolora, e a dor s\u00f3 se produce normalmente cando a larva se despega da pel, deixando unha p\u00e1pula vermella no lugar da picadura, que pode orixinar unha \u00e9scara.\nOs estados larvarios duran de 1 a 2 semanas. Despois da alimentarse, a larva cae ao chan e transf\u00f3rmase en ninfa. A ninfa ten cor vermello ladrillo e 4 pares de patas (t\u00edpico dun ar\u00e1cnido). O estadio ninfal dura de 1 a 3 semanas. As ninfas maduran a adultos, que te\u00f1en catro pares de patas, e o primeiro par \u00e9 o m\u00e1is longo. Os adultos son inofensivos para os humanos. No estadio poslarvario, non son parasitos e alim\u00e9ntanse de material vexetal. As femias po\u00f1en ovos un por un, que eclosionan nunha semana. A media de vida dun adulto \u00e9 de 6 meses."}
{"id": "255452", "revid": "23204", "url": "https://gl.wikipedia.org/wiki?curid=255452", "title": "Lu\u00eds Soto Menor", "text": "Lu\u00eds Soto Menor, nado en Za\u00edn (parroquia de Seixalbo en Ourense) o 2 de marzo de 1881 e finado en Lugo o 1 de febreiro de 1964, foi un mestre e inspector galego.\nTraxectoria.\nUn t\u00edo sacerdote convenceuno para estudar no Seminario. Despois marchou a Madrid a estudar Filolox\u00eda, aprobou as oposici\u00f3ns de Maxisterio e foi destinado ao Carballi\u00f1o, onde fundou a Asociaci\u00f3n de Mestres do Carballi\u00f1o. Foi mestre en Ourense e presidente da Asociaci\u00f3n Provincial do Maxisterio de Ourense (1915). En 1917 foi nomeado inspector xefe de ensinanza en Lugo. Desde este cargo realizou unha intensa labor de creaci\u00f3n de escolas na provincia, creou o padroado das colonias escolares en 1928 e contribu\u00edu a organizar os Congresos Pedag\u00f3xicos de Lugo de 1923 e 1933. Proposto pola Asociaci\u00f3n Provincial do Maxisterio lucense, presentouse como candidato do Partido Radical Socialista \u00e1s elecci\u00f3ns a Cortes Constitu\u00edntes de 1931 pola provincia de Lugo, pero non resultou elixido. Volveu ser candidato Radical Socialista nas elecci\u00f3ns de novembro de 1933 e tampouco sa\u00edu elixido. Tam\u00e9n participou na redacci\u00f3n do Estatuto de Galicia. Integrouse en Uni\u00f3n Republicana e foi membro do Comit\u00e9 de propaganda para o referendo do Estatuto en 1936. Colaborou no xornal \"La Provincia\" e nas revistas \"Vida Escolar\" e \"La Uni\u00f3n del Magisterio\" asinando os seus artigos como Maestro de Za\u00edn.\nCo golpe de Estado do 18 de xullo de 1936 foi destitu\u00eddo, estivo encarcerado e viuse obrigado a alimentar \u00e1 familia vendendo marmelos e pement\u00f3n. Foi restitu\u00eddo no seu cargo en 1964, meses antes de morrer.\nVida persoal.\nCasou con Dolores Cardero Outeiri\u00f1o e foi pai de Carmen, Dolores, Consuelo, Mar\u00eda Luisa, Mar\u00eda del Rosario, Jos\u00e9 Lu\u00eds e Mar\u00eda de la Cruz Soto Cardero."}
{"id": "255453", "revid": "43749", "url": "https://gl.wikipedia.org/wiki?curid=255453", "title": "Descarrilamento de Santiago de Compostela", "text": ""}
{"id": "255454", "revid": "43749", "url": "https://gl.wikipedia.org/wiki?curid=255454", "title": "Accidente ferroviario de Santiago de Compostela de 2013", "text": ""}
{"id": "255455", "revid": "43749", "url": "https://gl.wikipedia.org/wiki?curid=255455", "title": "Accidente ferroviario de Santiago de Compostela", "text": ""}
{"id": "255456", "revid": "98629", "url": "https://gl.wikipedia.org/wiki?curid=255456", "title": "Prensa de vi\u00f1o", "text": "Unha prensa de vi\u00f1o ou lagareta \u00e9 un dispositivo empregado para extraer o zume de uvas como parte do proceso de produci\u00f3n do vi\u00f1o. Existen varios tipos de prensas utilizadas polos vitivinicultores mais a s\u00faa funcionalidade \u00e9 a mesma. Cada tipo de prensa emprega a presi\u00f3n controlada para ceibar o zume do bago. A presi\u00f3n non pode ser excesiva, para evitar crebar a sementes e achegar un exceso de tanino ao vi\u00f1o. O home est\u00e1 a producir vi\u00f1o dende o 6.000 aC; no ano 2011 desenterrouse unha prensa de vi\u00f1o en Armenia que conti\u00f1a vestixios de elaboraci\u00f3n de vi\u00f1o tinto de hai 6.000 anos.\nAs prensas son com\u00fans na diferentes zonas de produci\u00f3n de vi\u00f1o de Galiza, normalmente instaladas nas adegas das casas ou nunha construci\u00f3n senlleira, denominada lagar; de feito moitas veces a prensa recibe o nome de lagar.\nTipos de prensas.\nA prensa tradicional galega consta dunha soleira tallada en pedra de gra no que se sit\u00faa a gaiola de madeira ou mesmo un gran p\u00edo gran\u00edtico fechado cunha tampa sobre a que acouga unha gran trabe de carballo ou casti\u00f1eiro que esmaga o bago facendo presi\u00f3n normalmente cun parafuso fixo de madeira vertical que apoia nun p\u00e9 de pedra e que atravesa a trabe. V\u00e9xase a foto da dereita en branco e negro.\nPrensa de gaiola.\nUnha prensa de gaiola consiste nun canastro que se enche co bago para ser prensado. Apl\u00edcase presi\u00f3n tras dunha tampa que \u00e9 obrigada a baixar sobre a froita. O mecanismo para baixar a tampa adoita ser un parafuso ou un aparello hidr\u00e1ulico. O zume fl\u00fae polos buratos da gaiola. A prensa de gaiola foi o primeiro tipo de prensa mecanizada que se desenvolveu, e o seu dese\u00f1o b\u00e1sico non cambiou en case 1.000 anos.\nParafuso horizontal.\nUnha prensa de parafuso horizontal funciona usando o mesmo principio que a prensa de gaiola. No canto de utilizar unha tampa para facer presi\u00f3n sobre o bago, ach\u00e9ganse d\u00faas tampas colocadas nos dous extremos dun cilindro fechado para apertar as uvas. Xeralmente o volume de uvas utilizado \u00e9 moito maior ca o volume procesado nunha prensa de gaiola.\nPrensa pneum\u00e1tica.\nA prensa pneum\u00e1tica consiste nun cilindro grande, fechado en ambos os lados, no que fica a froita. Para prensarmos as uvas, un globo as estende e empurra. O zume fl\u00fae ao exterior polos burati\u00f1os do cilindro. O cilindro xira durante o proceso para axudar coa homoxeneizaci\u00f3n da presi\u00f3n aplicada ao bago.\nParafuso continuo.\nO parafuso continuo \u00e9 distinto das prensas xa mencionadas porque non procesa un s\u00f3 lote de uvas \u00e1 vez. No canto diso emprega un parafuso de Arquimedes para forzar o bago continuamente esmag\u00e1ndoo contra a parede do aparato. Extr\u00e1ese o zume e o bagazo contin\u00faa at\u00e9 o fin onde \u00e9 extra\u00eddo. Este tipo de prensa non se utiliza moito para producir vi\u00f1o de mesa, e alg\u00fans pa\u00edses prohiben o seu uso nos vi\u00f1os de maior calidade."}
{"id": "255457", "revid": "5312", "url": "https://gl.wikipedia.org/wiki?curid=255457", "title": "David (automoci\u00f3n)", "text": "David foi unha marca de autom\u00f3biles espa\u00f1ola do s\u00e9culo XX, fabricados en Barcelona entre 1913 e 1923 e posteriormente entre 1951 e 1957.\nA historia de David rem\u00f3ntase ao ano 1913 e vai ligada aos \"ciclocoches\" (pequenos coches, xeralmente de baixo custo fabricados principalmente entre 1910 e finais de 1920), utilizando distintas motorizaci\u00f3ns, a correa e a polea de transmisi\u00f3n daban 16 velocidades. As carrozar\u00edas adoitaban ser abertas e de d\u00faas prazas, pero tam\u00e9n se fixeron versi\u00f3ns de 3 prazas e pechadas. Esta primeira etapa durou ata 1923 aproximadamente, pero a empresa seguiu fabricando carrozar\u00edas de taxi para a s\u00faa montaxe en chasis Citro\u00ebn, para os distribuidores espa\u00f1ois.\nAo terminar a guerra civil e debido \u00e1 escaseza de combustible en Espa\u00f1a na d\u00e9cada de 1940, Jos\u00e9 Mar\u00eda Morei Comas fabricou unha curta serie de veh\u00edculos el\u00e9ctricos con chasis Citro\u00ebn (uns 10 aproximadamente) e carrozar\u00eda tipo \"haiga\" que como rezaba a publicidade da \u00e9poca \"\u00e9 o veh\u00edculo digno da cerimonia nupcial\".\nPosteriormente xa nos anos cincuenta dese\u00f1ou un microcoche de tres rodas, unha especie de moto carrozada ou, como el dic\u00eda, \"non se trata dun coche cunha roda menos, sen\u00f3n unha moto cunha roda m\u00e1is\". Este cochi\u00f1o fabricouse en versi\u00f3n turismo e tricamioneta de cinco rodas cunha produci\u00f3n global duns 60 exemplares entre 1951 e 1957.\nAs caracter\u00edsticas t\u00e9cnicas deste veh\u00edculo foron as seguintes:\nOutros veh\u00edculos dese nome.\nCo nome David existiu outro microcoche fabricado por Casalini."}
{"id": "255458", "revid": "56817", "url": "https://gl.wikipedia.org/wiki?curid=255458", "title": "El Fenix", "text": "El Fenix foi un fabricante espa\u00f1ol de autom\u00f3biles entre 1901 e 1904. Con base en Barcelona, foi fundada por Domingo Tamaro y Roig, que traballara con La Cuadra, constru\u00edu baixo este nome uns 25 veh\u00edculos similares aos veh\u00edculos el\u00e9ctricos de La Cuadra, pero con motor de gasolina, antes de unirse a Turcat-M\u00e9ry en 1904.\nNotas.\nDavid Burgess Wise, \"The New Illustrated Encyclopedia of Automobiles\"."}
{"id": "255459", "revid": "88215", "url": "https://gl.wikipedia.org/wiki?curid=255459", "title": "Gustav Casmir", "text": "Gustav Casmir, nado en Berl\u00edn o 5 de novembro de 1874 e finado o 2 de outubro de 1910, foi un tirador de esgrima alem\u00e1n, ga\u00f1ador de catro medallas nos Xogos Ol\u00edmpicos de 1906.\nTraxectoria.\nEra t\u00edo do tirador de esgrima e tam\u00e9n medallista ol\u00edmpico Erwin Casmir. Gustav participou, con 29 anos, nos Xogos Ol\u00edmpicos de 1904 celebrados en St. Louis (Estados Unidos), onde conseguiu finalizar cuarto nas probas individuais de espada e florete. Nos Xogos Ol\u00edmpicos de 1906 de Atenas (Grecia), e actualmente non reco\u00f1ecidos como oficiais polo Comit\u00e9 Ol\u00edmpico Internacional (COI), ga\u00f1ou a medalla de ouro nas probas de sabre or equipos e sabre (tres golpes individual), as\u00ed como a medalla de prata nas probas de florete e sabre individual. Tam\u00e9n parcipou na proba por equipos de espada, finalizando quinto."}
{"id": "255460", "revid": "98629", "url": "https://gl.wikipedia.org/wiki?curid=255460", "title": "Dreamkeeper", "text": "Dreamkeeper \u00e9 un telefilme dirixido por Steve Barron e escrito por John Fusco que se estreou no 2003. O argumento do filme trata do conflito entre un anci\u00e1n e contacontos lakota chamado Pete Chasing Horse (August Schellenberg) e o seu neto, Shane Chasing Horse (Eddie Spears). \u00c1mbolos dous viaxan dende a Reserva india de Pine Ridge en Dacota do Sur ata o \"Gathering of Nations\", un pow wow de Albuquerque, Novo M\u00e9xico. Durante o cami\u00f1o, o av\u00f3 c\u00f3ntalle \u00f3 neto varias historias e lendas indias para axudalo a entenderse a si mesmo e escoller o \"bo cami\u00f1o vermello\", \u00e9 dicir, aceptar a s\u00faa identidade india.\nSinopse.\nO protagonista principal, un mozo indio rebelde, cunha visi\u00f3n moi pesimista da vida, vai cambiando a s\u00faa actitude con cada conto narrado polo seu vello av\u00f3 nunha viaxe case obrigada cara o Pow wow. No cami\u00f1o, o rapaz co\u00f1ecer\u00e1 varias historias das naci\u00f3ns lakota, cheyenne, chinoock e kiowa entre outras, cheas de esp\u00edritos da natureza, animais que falan, maxia, serpes monstruosas, pantasmas e amizade."}
{"id": "255463", "revid": "1131", "url": "https://gl.wikipedia.org/wiki?curid=255463", "title": "Cand\u00edn, Cand\u00edn", "text": "Cand\u00edn \u00e9 unha parroquia do concello ancar\u00e9s de Cand\u00edn, cabeceira e principal n\u00facleo urbano do termo municipal da bisbarra do Bierzo e na provincia de Le\u00f3n. Segundo datos do INE no ano 2012 ti\u00f1a 54 habitantes.\nA econom\u00eda da vila vive principalmente de satisfacer a demanda de servizos b\u00e1sicos como a sanidade e o relacionado coa administraci\u00f3n local. A hostalar\u00eda tomou un papel puxante nos \u00faltimos tempos grazas aos bares do lugar, as\u00ed como tam\u00e9n grazas aos aloxamentos rurais, que nos \u00faltimos anos se abriron para acoller aos excursionistas e turistas, que toman como punto de partida este lugar para co\u00f1ecer os Ancares. A gandar\u00eda -especialmente a vacina-, do mesmo xeito que no resto do concello, ten grande importancia na econom\u00eda desta poboaci\u00f3n. A lingua que falan os habitantes deste lugar \u00e9 un dialecto do galego chamado \"ancar\u00e9s\".\nServizos.\nAo ser a cabeceira do concello, Cand\u00edn acolle a casa consistorial, o consultorio m\u00e9dico, o centro de ATS, un telecentro de Internet rural, unha farmacia, un estanco, dous bares, un fogar do xubilado, un alberge e unha casa rural. No edificio da casa consitorial, enc\u00f3ntranse o Concello, o consultorio m\u00e9dico e o telecentro de Internet rural. Todo isto converte a Cand\u00edn no centro comercial e de servizos do concello.\nPatrimonio.\nA vila div\u00eddese en d\u00faas zonas: a zona baixa xunto \u00e1 estrada co\u00f1ecida como O Barrac\u00f3n, \u00e9 a zona onde se atopan todos os servizos comerciais e tur\u00edsticos do lugar. A outra zona \u00e9 a zona alta, onde se encontran os edificios m\u00e1is hist\u00f3ricos da vila. Destaca a igrexa dedicada \u00e1 Virxe das Angustias, patroa do lugar. A casa consistorial at\u00f3pase xusto a medio cami\u00f1o entre os dous barrios. A arquitectura do lugar \u00e9 coma a das demais parroquias dos Ancares: casas feitas en cachotar\u00eda e tellados de lousa. Moitas casas do lugar foron reformadas ou reconstru\u00eddas polos seus propietarios, perdendo desta forma os trazos de arquitectura tradicional.\nO m\u00e1is interesante do seu patrimonio enc\u00f3ntrase aos arredores. As fontes de auga mineral do Fumeixin est\u00e1n preto da zona urbana, e ch\u00e9gase a elas por un sendeiro. A contorna de Riu Seco, un r\u00edo que en ver\u00e1n permanece seco, tam\u00e9n se encontra nas proximidades do lugar. Tam\u00e9n aos arredores da vila, at\u00f3pase unha zona de patrimonio arqueol\u00f3xico co\u00f1ecida coma as explotaci\u00f3ns aur\u00edferas romanas das Murocas. O Alto do Mirandelo, que conecta ao val dos Ancares co veci\u00f1o val do Burbia, tam\u00e9n se sit\u00faa preto deste lugar. Nas proximidades das poboaci\u00f3ns veci\u00f1as de Pereda de Ancares e Vilarb\u00f3n, at\u00f3pase o Couto de Cand\u00edn, onde os excursionistas e veci\u00f1os adoitan ir a pescar.\nFestas.\nEste lugar de Cand\u00edn celebra varias festas relixiosas ao longo do ano: A Cruz en xu\u00f1o, San Quint\u00edn en outubro, e Santa B\u00e1rbara en decembro."}
{"id": "255464", "revid": "98629", "url": "https://gl.wikipedia.org/wiki?curid=255464", "title": "Elizalde", "text": "Elizalde foi unha marca espa\u00f1ola de autom\u00f3biles e motores de aviaci\u00f3n, fabricados polo empresario Arturo Elizalde Rouvier e os seus descendentes en Barcelona entre 1914 e 1951. Fundada en 1910 como \"Biada Elizalde e C\u00eda.\", A empresa cambiou de raz\u00f3n social en 1915 e converteuse en \"F\u00e1brica Espa\u00f1ola de Autom\u00f3biles Elizalde\", pasando a constitu\u00edrse como a \"Elizalde, SA\" en 1927. A firma ti\u00f1a a planta de produci\u00f3n no Paseo de San Juan de Barcelona e destacou polos seus autom\u00f3biles de luxo e deportivos, as\u00ed como polos motores de avi\u00f3ns que empezou a producir desde de 1925, pouco despois da morte do seu fundador.\nHistoria.\nAntecedentes.\nO 8 de xaneiro de 1908, Arturo Elizalde, o seu cu\u00f1ado Rafael Biada e Navarro e Jos\u00e9 Mar\u00eda Vallet e Arnau fundaron a \"Sociedade Mercantil JM Vallet y C\u00eda\", coa achega a partes iguais dun capital social de 150.000 pesetas, mentres que Vallet tam\u00e9n aportaba un taller de reparaci\u00f3ns, con maquinaria e persoal especializado, localizado no Paseo de San Juan, n\u00fam. 149, de Barcelona. Arturo Elizalde e Rafael Biada exerc\u00edan de xerentes.\nNon foi ata o 18 de xu\u00f1o de 1910, e tras varias compras a Vallet, se fundou a empresa \"Biada Elizalde y C\u00eda.\", Dedicada \u00e1 reparaci\u00f3n de coches en xeral, inclu\u00eddos os Delahaye, ademais da fabricaci\u00f3n de autom\u00f3biles propios contando co apoio dos t\u00e9cnicos do anterior taller. A\u00ednda que o impulsor do proxecto era Arturo Elizalde, axud\u00e1bano os seus fillos Salvador, no Departamento T\u00e9cnico, e Arturo Lu\u00eds no Departamento de probas. D\u00e9bese engadir a Baltasar Bartra, cunha permanencia de m\u00e1is de 50 anos no Departamento Comercial.\nDurante a celebraci\u00f3n do Sal\u00f3n Internacional do Autom\u00f3bil de Barcelona de 1913, a firma presentou varias pezas para autom\u00f3bil e os amortecedores Telesco, do que eran representantes. Tam\u00e9n durante ese ano, presentaron o prototipo de autom\u00f3bil \"Tipo 11\" coa marca \"Biada y Elizalde\".\nO 16 de abril de 1914 empezaron a circular os veh\u00edculos \"Biada y Elizalde\". Para facer o primeiro lanzamento do \"Tipo 20\" contaran cunha casa belga para facer as primeiras pezas de estampaci\u00f3n (argot mec\u00e1nico para designar pezas de forxa mediante matrices). Con motivo da primeira guerra mundial, Elizalde viuse obrigado a comprar e instalar unha forxa nuns terreos adquiridos no Paseo de San Juan. Isto motivou que Rafael Biada retir\u00e1sese da sociedade mercantil.\n1915: Nace unha marca.\nO 21 de marzo de 1915 toda a compa\u00f1\u00eda quedou en mans de Arturo Elizalde e constitu\u00edu a sociedade \"F\u00e1brica Espa\u00f1ola de Autom\u00f3biles Elizalde\". Durante este mesmo ano, o rei Afonso XIII, grande entusiasta da automoci\u00f3n, fixo un percorrido de proba cun coche \"Tipo 20\" polos arredores de Madrid, felicitando aos construtores e inst\u00e1ndoos a proseguir co seu labor. O monarca adquiriu pouco despois un cabriol\u00e9 (autom\u00f3bil deportivo de d\u00faas prazas convertible asimilable ao que hoxe co\u00f1\u00e9cese como roadster).\nEn 1917, e baixo os requirimentos da aviaci\u00f3n militar espa\u00f1ola, Elizalde comezou un proxecto para a construci\u00f3n de motores de aviaci\u00f3n. Dese\u00f1\u00e1ronse dous motores: o T-40 de 100 CV e o T-80 de 8 cilindros en V e 150 CV. En 1924, a produci\u00f3n da f\u00e1brica c\u00e9ntrase exclusivamente na construci\u00f3n de motores de aviaci\u00f3n.\nElizalde causou sensaci\u00f3n en 1920, ao comezar a produci\u00f3n dun 50/60cv motor oito en li\u00f1a co\u00f1ecido como o \"Tipo 48\", un dos primeiros coches con esta configuraci\u00f3n en entrar en produci\u00f3n. O seu motor de 8.143 cc ti\u00f1a catro v\u00e1lvulas por cilindro e unha bomba de aire incorporada. Esta bomba duplicouse como un aspirador para ser utilizado no interior do coche. Tam\u00e9n foi fabricado un modelo de 5.181 cc motor oito en li\u00f1a versi\u00f3n Gran Sport, capaz de alcanzar 160\u00a0km/h..\nArturo Elizalde, morreu dunha gripe o 4 de decembro de 1925 en Par\u00eds, onde viaxara para asinar unha licenza de construci\u00f3n dos motores Lorraine, que m\u00e1is tarde equipar\u00eda os Breguet 19 das forzas a\u00e9reas espa\u00f1olas. Unha vez morto, a s\u00faa vi\u00fava Carmen Biada iniciou a fabricaci\u00f3n de motores de aviaci\u00f3n.\n1926: Cambio no sector da aviaci\u00f3n.\nNo transcurso do ano 1926, entreg\u00e1ronse ao Ex\u00e9rcito do Aire espa\u00f1ol a primeira serie de motores de 450 CV designados como A- 1 (licenza Lorena). Ampl\u00edan as dependencias e instalan o Laboratorio de Metalurxia. Tam\u00e9n ent\u00f3n abandonouse a fabricaci\u00f3n de autom\u00f3biles.\nO 4 de xu\u00f1o de 1927, constitu\u00eduse a sociedade \"Elizalde, SA\", cun capital social de 4\u00a0500\u00a0000 pesetas. Ocupando a vi\u00fava Carmen Biada a Presidencia do Consello de Administraci\u00f3n, Julio Renteria como Director Xeral e Antonio Elizalde como Administrador Xeral. Tam\u00e9n durante este ano, comezouse o dese\u00f1o e posterior fabricaci\u00f3n dos motores de aviaci\u00f3n Drag\u00f3n, tipo V, VII, IX e o Super-Drag\u00f3n. Tam\u00e9n se modificou o A-3 que pasou a 12 cilindros en dobre V denomin\u00e1ndose A-4 e cando se acoplou o redutor, quedou como A.\nNos \u00faltimos anos antes da guerra civil espa\u00f1ola, fabricou unha serie de 150 motores con licenza checoslovaca da casa Walter que sa\u00edron coa denominaci\u00f3n J4 con 110 CV, destinados a avionetas de pr\u00e1cticas de voo. O motor Super-Drag\u00f3n estaba a piques de superar as probas definitivas, e co comezo da guerra, foi destru\u00eddo xunto con toda a documentaci\u00f3n.\n1936: Comezo da ca\u00edda.\nDurante a guerra civil, no per\u00edodo comprendido entre 1936 e 1939, a f\u00e1brica foi colectivizada co nome de \"SAF 8\", e as s\u00faas instalaci\u00f3ns utilizadas para a fabricaci\u00f3n de bombas e tam\u00e9n os motores Shvetsov M-25 copia do Wright R-1820 Cyclone 9, que equipaba os avi\u00f3ns republicanos Polikarpov I-16. A f\u00e1brica foi bombardeada d\u00faas veces, o que ocasionou a diseminaci\u00f3n de talleres e oficinas polo territorio catal\u00e1n.\nMalia todo, logo da guerra, en 1939 reinici\u00e1ronse as actividades co encargo de fabricar 150 motores Beta B-1 de 9 cilindros en estrela e con compresor de 750 CV, que equipaban os Junkers Ju 52 / 3m que fabricaba a empresa CASA.\nM\u00e1is tarde, constru\u00edronse novas series de 350 motores potenciados ata os 775 CV. E motores Tigre, os primeiros prototipos do Tigre G con potencias de 125 e 150 CV. Tam\u00e9n 500 motores para as avionetas escola que fabricou CASA (B\u00fccker B\u00fc 131 \"Jungmann\" e B\u00fccker B\u00fc 133 \"Jungmeister\") e AISA (Huarte Mendicoa HM-1B).\nO Ministerio do Aire espa\u00f1ol, mediante o \"Instituto Nacional de T\u00e9cnica Aeron\u00e1utica\", solicitou o proxecto dun motor de 450 CV para equipar os Hispano Aviaci\u00f3n HS-42 e os CASA C- 201 Alcot\u00e1n. O proxecto Sirio quedou terminado en non m\u00e1is de 10 meses e logo de probado resultou ser de 500 CV.\n1951: Nacionalizaci\u00f3n forzada.\nFinalmente e aguillados pola falta de medios, en 1951 a empresa Elizalde foi nacionalizada, alegando motivos de \"Defensa Nacional\", e absorbida polo INI, con sede social en Madrid, co nome de Empresa Nacional de Motores de Aviaci\u00f3n, SA (ENMASA). En 1973, fusionouse coa empresa Construci\u00f3ns Aeron\u00e1uticas, SA (CASA).\nProduci\u00f3n.\nAutom\u00f3biles fabricados por Elizalde.\nCadro extra\u00eddo da Fundaci\u00f3n Elizalde:\nFondo.\nNo Arquivo Nacional de Catalu\u00f1a cons\u00e9rvase o fondo da empresa. O fondo cont\u00e9n documentaci\u00f3n xerada pola empresa Elizalde, SA desde 1909 ata os primeiros anos da Guerra Civil Espa\u00f1ola (1937). Destaca un libro de actas do consello de Empresa, unha colecci\u00f3n de patentes, probas de calidade de motores e chasis e un libro de actas do comit\u00e9 de f\u00e1brica. Dentro do fondo conserv\u00e1ronse as publicaci\u00f3ns da \"Escola de Aprendices Elizalde\"."}
{"id": "255473", "revid": "123371", "url": "https://gl.wikipedia.org/wiki?curid=255473", "title": "Mariola (peixe)", "text": "A mariola, \"Ciliata mustela\", tam\u00e9n co\u00f1ecida como barbada, barbada congreira, barbada da pedra, barbada de fondo, barbada de terra, barbada de golfo, barbada lisa, e as\u00ed mesmo polos de angu\u00eda barbuda e bacallau de cinco barbelas, \u00e9 un peixe oste\u00edctio da orde dos gadiformes e familia dos l\u00f3tidos, que vive nas costas do nordeste do Atl\u00e1ntico.\nCaracter\u00edsticas.\nAnatom\u00eda.\nDe corpo pequeno, alongado, de at\u00e9 45\u00a0cm de lonxitude (por termo medio uns 25\u00a0cm), coa cabeza pequena un pouco deprimida dorsoventralmente, con cinco barbelas (ao que alude un dos seus nomes vulgares) d\u00faas situadas a medio cami\u00f1o entre os ollos e o extremo do foci\u00f1o, d\u00faas no labio inferior e outra no mento. A boca \u00e9 pequena, con dentes nos maxilares e no v\u00f3mer, dispostos en bandas. Os ollos son pequenos e salt\u00f3ns. Presenta d\u00faas aletas dorsais, a primeira reducida a un raio seguido de longos filamentos curtos, delgados e vibr\u00e1tiles, inseridos nun suco; a segunda, \"normal\", situada a continuaci\u00f3n e chegando at\u00e9 o ped\u00fanculo caudal. A aleta caudal \u00e9 oblonga, coa marxe posterior arredondada; as pectorais son arredondadas, e chegan at\u00e9 o nivel da orixe da segunda dorsal; as aletas pelvianas son m\u00e1is curtas que as pectorais, co segundo raio m\u00e1is longo que os demais: presenta s\u00f3 unha aleta anal, que remata ao nivel do da segunda dorsal, pero \u00e9 de base m\u00e1is curta. A li\u00f1a lateral \u00e9 case horizontal.\nA s\u00faa coloraci\u00f3n vai da parda avermellada \u00e1 parda escura, \u00e1s veces negra; as aletas xeralmente te\u00f1en as marxes avermelladas. As partes inferiores son de cor avermellada ou moura, fusion\u00e1ndose cunha de cor gris apardazada p\u00e1lida.\nH\u00e1bitat e biolox\u00eda.\nVive no Atl\u00e1ntico noroeste, desde as costas do sur de Islandia e o norte de Noruega, at\u00e9 as de Portugal (a altura do cabo da Roca) en augas pouco profundas, at\u00e9 uns 20 m de profundidade, sobre fondos rochosos, con algas, e en pozas intermareais sobre fondos areosos, \u00e1s veces nadando entre rochas e sedimentos en marismas en marea baixa. Os individuos maiores poden encontrarse f\u00f3ra do l\u00edmite intermaeral sobre fondos de area, lama ou grava.\nAlim\u00e9ntase principalmente de crust\u00e1ceos, e \u00e1s veces tam\u00e9n de pequenos peixes, algas, vermes poliquetos e moluscos gaster\u00f3podos.\nReprod\u00facense no inverno e na primavera.\nEn Galicia.\nA mariola \u00e9 moi frecuente en todo o litoral galego, pod\u00e9ndose ver \u00e1s veces nas pozas que quedan ao descuberto na baixamar. Adoita agocharse debaixo das pedras, ou en fendas das rochas, esperando aos cangrexos para apa\u00f1alos. \u00c9 de escaso interese pesqueiro."}
{"id": "255475", "revid": "23204", "url": "https://gl.wikipedia.org/wiki?curid=255475", "title": "Eddie Spears", "text": "Edward \"Eddie\" Spears, nado o 29 de novembro de 1982 en Chamberlain, Dacota do Sur, \u00e9 un actor nativo americano. \u00c9 membro da tribo lakota dos Brul\u00e9. \u00c9 irm\u00e1n do tam\u00e9n actor Michael Spears."}
{"id": "255478", "revid": "27155", "url": "https://gl.wikipedia.org/wiki?curid=255478", "title": "Yersinia pestis", "text": "Yersinia pestis (antes chamada \"Pasteurella pestis\") \u00e9 unha especie de bacterias gramnegativas con forma de bacilo ou cocobacilo, anaerobia facultativa, que pode infectar a humanos e outros animais, e \u00e9 a causante das pragas de peste dos \u00faltimos 1300 anos.\nA infecci\u00f3n por \"Y. pestis\" en humanos pode presentarse de tres formas principais: peste pneum\u00f3nica, peste septic\u00e9mica, e peste bub\u00f3nica. Todas as formas foron responsables de epidemias de grande mortalidade na historia humana, como a Peste de Xustiniano no s\u00e9culo VI e a Peste negra que matou a 1/3 da poboaci\u00f3n europea no s\u00e9culo XIV. P\u00e9nsase que esas pragas se orixinaron en poboaci\u00f3ns de roedores da China.\n\"Y. pestis\" foi descuberta en 1894 por Alexandre Yersin,un m\u00e9dico e bacteri\u00f3logo francosu\u00edzo do Instituto Pasteur, durante unha peste epid\u00e9mica en Hong Kong. Yersin era membro da escola de pensamento de Pasteur. Por outra parte, Kitasato Shibasabur\u014d, un bacteri\u00f3logo xapon\u00e9s formado en Alema\u00f1a na metodolox\u00eda de Robert Koch, tam\u00e9n se ocupou naquela \u00e9poca da procura do axente causante da peste. Por\u00e9n, foi Yersin quen realmente asociou a peste con \"Yersinia pestis\". Orixinalmente a bacteria recibiu o nome de \"Pasteurella pestis\", pero o organismo foi renomeado en 1967 co seu nome actual.\nA Organizaci\u00f3n Mundial da Sa\u00fade informa todos os anos de miles de casos de peste, a\u00ednda que hoxe cun adecuado e r\u00e1pido tratamento, o progn\u00f3stico das v\u00edtimas mellorou moito. Durante a guerra do Vietnam os casos en Asia multiplic\u00e1ronse por 5 ou por 6, posiblemente debido \u00e1 destruci\u00f3n dos ecosistemas e a unha maior proximidade entre os homes e os animais. A peste tam\u00e9n afecta moi prexudicialmente a outros mam\u00edferos (fur\u00f3ns, cans das prader\u00edas etc.)\nCaracter\u00edsticas xerais.\n\"Y. pestis\" \u00e9 un bacilo anaerobio facultativo cunha tinguidura bipolar (que lle d\u00e1 ao aspecto dun imperdible). Similar a outros membros do x\u00e9nero \"Yersinia\" d\u00e1 negativo na proba de urease, e nas da fermentaci\u00f3n da lactosa, e do indol. A especie m\u00e1is pr\u00f3xima \u00e9 o pat\u00f3xeno gastrointestinal \"Yersinia pseudotuberculosis\", e m\u00e1is afastada est\u00e1 \"Yersinia enterocolitica\".\nXenoma.\nA secuencia xen\u00f3mica completa de \"Y. pestis\" est\u00e1 dispo\u00f1ible para d\u00faas das tres subespecies de \"Y. pestis\": cepa KIM (do biovar Medievalis), e cepa CO92 (do biovar \"Orientalis\", obtido dun illado cl\u00ednico nos Estados Unidos). En 2006, acabouse de completar a secuencia xen\u00f3mica da cepa do biovar \"Antiqua\". Igual que outras capas pat\u00f3xenas, hai signos de mutaci\u00f3ns de perda de funci\u00f3ns. O cromosoma da capa KIM ten 4.600.755 pares de bases; o cromosoma da cepa CO92 ten 4.653.728 pares de bases. Igual que os seus parentes pr\u00f3ximos \"Y. pseudotuberculosis\" e \"Y. enterocolitica\", \"Y. pestis\" cont\u00e9n o pl\u00e1smido pCD1. Ademais, cont\u00e9n outros dous pl\u00e1smidos, o pPCP1 (tam\u00e9n chamado pPla ou pPst) e o pMT1 (tam\u00e9n chamado pFra), que non est\u00e1n presentes noutras especies de \"Yersinia\". O pl\u00e1smido pFra codifica a fosfolipase D que \u00e9 importante pola capacidade de \"Y. pestis\" de ser transmitida por pulgas. O pPla codifica unha protease, Pla, que activa o plasmin\u00f3xeno nos h\u00f3spedes humanos e \u00e9 un factor de virulencia moi importante na peste pneum\u00f3nica. Xunto con estes pl\u00e1smidos e unha illa de patoxenicidade chamada HPI, o xenoma codifica tam\u00e9n varias prote\u00ednas que causan a patox\u00e9nese, que son moi caracter\u00edsticas de \"Y. pestis\". Entre outras cousas, estes factores de virulencia son necesarios para a adhesi\u00f3n da bacteria e a inxecci\u00f3n de prote\u00ednas na c\u00e9lula h\u00f3spede, a invasi\u00f3n da bacteria na c\u00e9lula h\u00f3spede (por medio do sistema de secreci\u00f3n de tipo III), e para a captaci\u00f3n e ligaz\u00f3n do ferro que procede dos gl\u00f3bulos vermellos (por medio de sider\u00f3foros).\n\"Y. pestis\" p\u00e9nsase que descende de \"Y. pseudotuberculosis\", da que difire s\u00f3 na presenza de pl\u00e1smidos de virulencia espec\u00edficos.\nEn 2006 f\u00edxose unha an\u00e1lise prote\u00f3mica exhaustiva e comparativa da cepa KIM de \"Y. pestis\". A an\u00e1lise centrouse no momento da transici\u00f3n ao crecemento similar ao crecemento nas c\u00e9lulas h\u00f3spedes.\nPatoxenia e inmunidade.\nNos ciclos urbanos e forestais (selv\u00e1icos) de \"Y. pestis,\" a maior\u00eda das transmisi\u00f3ns ocorren entre os roedores e as pulgas. No ciclo selv\u00e1tico, son roedores salvaxes, pero, no ciclo urbano, os roedores son dom\u00e9sticos (viven nas casas). Ademais de polas pulgas, os animais infectados poden transmitir a infecci\u00f3n aos humanos a trav\u00e9s de contactos co tecido epitelial. Os humanos tam\u00e9n poden transmitirse entre eles a bacteia por medio de espirros, toses, ou contacto directo co tecido infectado.\nNos h\u00f3spedes reservorio.\nOs reservorios de \"Y. pestis\" son varias especies de roedores. Nas estepas, as especies reservorio crese que son principalmente as marmotas. En Norteam\u00e9rica crese que varias especies de roedores son reservorios de \"Y. pestis\". Por\u00e9n, a din\u00e1mica da enfermidade esperada non se observou en ningunha especie de roedor, e s\u00e1bese que esas poboaci\u00f3ns de roedores te\u00f1en unha resistencia variable \u00e1 bacteria, que fai que alg\u00fans individuos sexan susceptibles e outros sexan portadores asintom\u00e1ticos. Hai probas de que as pulgas doutros mam\u00edferos tam\u00e9n te\u00f1en un papel nas epidemias de peste humanas.\nEsta falta de co\u00f1ecementos sobre a din\u00e1mica da praga nas especies de mam\u00edferos d\u00e1se tam\u00e9n entre os roedores susceptibles como os cans das prader\u00edas de rabo negro (\"Cynomys ludovicianus\"), nos cales a praga pode causar o colapso de toda a colonia, causando un efecto masivo na rede tr\u00f3fica da que forman parte. Por\u00e9n, a din\u00e1mica de transmisi\u00f3n nos cans das prader\u00edas parece non depender de pulgas co tubo dixestivo obstru\u00eddo, sen\u00f3n talvez dos cad\u00e1veres, pulgas non obstru\u00eddas ou outros vectores.\nNoutras rexi\u00f3ns do mundo, o reservorio da infecci\u00f3n non est\u00e1 claramente identificado, o cal complica a prevenci\u00f3n e os programas de alerta temper\u00e1. Un exemplo \u00e9 a epidemia de 2003 en Alxeria.\nVector.\nA transmisi\u00f3n de \"Y. pestis\" polas pulgas est\u00e1 ben caracterizada. A transmisi\u00f3n inicial de \"Y. pestis\" polo vector ocorre durante a s\u00faa alimentaci\u00f3n. Varias prote\u00ednas contrib\u00faen ao mantemento da bacteria no tracto dixestivo da pulga, entre elas o sistema de almacenamento de hemina (Hms) e a toxina murina de \"Yersinia\" (Ymt).\nA\u00ednda que a toxina murina de \"Yersinia\" \u00e9 moi t\u00f3xica para os roedores e antes se pensaba que se produc\u00eda para asegurar a reinfecci\u00f3n dos novos h\u00f3spedes, o que est\u00e1 demostrado \u00e9 que a Ymt \u00e9 importante para a supervivencia de \"Y. pestis\" nas pulgas.\nO sistema Hms xoga un importante papel na transmisi\u00f3n de \"Y. pestis\" ao h\u00f3spede mam\u00edfero. Mentres que no vector insecto, as prote\u00ednas codficadas polos loci xen\u00e9ticos do Hms inducen a formaci\u00f3n de biofilmes no proventriculo, unha v\u00e1lvula que conecta o intestino medio co es\u00f3fago do insecto. A agregaci\u00f3n no biofilme impide a alimentaci\u00f3n, xa que se forma unha masa de sangue coagulado inxerido e de bacterias (denominado \"bloque de Bacot\".) A transmisi\u00f3n de \"Y. pestis\" ten lugar durante os in\u00fatiles intentos da pulga por alimentarse dun sangue que non poder\u00e1 tragar. O sangue inxerido \u00e9 bombeado ao es\u00f3fago, onde remove algunhas das bacterias que forman o tap\u00f3n do proventr\u00edculo, e o sangue coas bacterias \u00e9 regurxitado na ferida da picadura do h\u00f3spede, e as bacterias pasan ao seu sistema circulatorio. Como as pulgas non se poden alimentar, te\u00f1en fame e pican m\u00e1is frecuentemente.\nEn humanos e outros h\u00f3spedes susceptibles.\nA patox\u00e9nese debida \u00e1 infecci\u00f3n por \"Y. pestis\" dos h\u00f3spedes mam\u00edferos \u00e9 producida por varios factores como a capacidade da bacteria de suprimir e evitar as respostas normais do sistema inmunitario, como a fagocitose e a produci\u00f3n de anticorpos. A picada das pulgas permite que a bacteria sobrepase a barreira da pel. \"Y. pestis\" expresa o produto do xene \"yadBC\", que \u00e9 similar \u00e1s adhesinas doutras especies de \"Yersinia\", o que facilita a adherencia e invasi\u00f3n das c\u00e9lulas epiteliais. \"Y. pestis\" expresa un activador do plasmin\u00f3xeno que \u00e9 un importante factor de virulencia para a peste pneum\u00f3nica e que poder\u00eda degradar os co\u00e1gulos e sangue para facilitar a invasi\u00f3n sist\u00e9mica. Moitos dos factores de virulencia da bacteria son antifagoc\u00edticos. Dous impotantes ant\u00edxenos antifagoc\u00edticos, chamados F1 (Fracci\u00f3n 1) e V ou LcrV, son importantes para a virulencia. Estes ant\u00edxenos prod\u00faceos a bacteria \u00e1 temperatura corporal humana normal. Ademais, \"Y. pestis\" sobrevive e produce os ant\u00edxenos F1 e V mentres est\u00e1 no interior de c\u00e9lulas brancas do sangue como os monocitos, pero non en neutr\u00f3filos. A inmunidade natural ou inducida cons\u00e9guese pola produci\u00f3n de anticorpos opsonizantes espec\u00edficos contra os ant\u00edxenos F1 e V; os anticorpos contra F1 e V inducen a fagocitose por parte dos neutr\u00f3filos.\nAdemais, o sistema de secreci\u00f3n de tipo III (T3SS) permite que \"Y. pestis\" inxecte prote\u00ednas nos macr\u00f3fagos e outras c\u00e9lulas inmunes. Estas prote\u00ednas inxectadas polo T3SS denom\u00ednanse Yops (\"Yersinia Outer Proteins\", Prote\u00edna Externas de Yersinia) e entre elas est\u00e1 Yop B/D, que forma poros na membrana plasm\u00e1tica do h\u00f3spede e foi asociada coa cit\u00f3lise. Inx\u00e9ctanse no citoplasma da c\u00e9lula h\u00f3spede por medio do T3SS as YopO, YopH, YopM, YopT, YopJ, e YopE por poros creados en parte por YopB e YopD. As prote\u00ednas Yop inxectadas limitan a fagocitose e as v\u00edas de sinalizaci\u00f3n celular importantes para o sistema inmunitario innato. Ademais, algunhas cepas de \"Y. pestis\" son capaces de interferir coa sinalizaci\u00f3n inmune (por exemplo, ao impediren a liberaci\u00f3n dalgunhas citocinas).\n\"Yersinia pestis\" prolifera no interior dos ganglios linf\u00e1ticos, onde pode evitar a s\u00faa destruci\u00f3n por c\u00e9lulas inmunitarias como os macr\u00f3fagos. A capacidade de \"Y. pestis\" de inhibir a fagocitose perm\u00edtelle crecer nos ganglios linf\u00e1ticos e causar linfadenopat\u00edas. YopH \u00e9 unha prote\u00edna tirosina fosfatase que contrib\u00fae a esa capacidade de \"Y. pestis\" de evadirse da acci\u00f3n das c\u00e9lulas inmunitarias. Nos macr\u00f3fagos, YopH desfosforila a p130Cas, Fyb (prote\u00edna de uni\u00f3n a Fyn) SKAP-HOM e Pyk, unha tirosina quinase hom\u00f3loga de FAK. YopH tam\u00e9n se une \u00e1 subunidade p85 da fosfoinos\u00edtido 3-quinase, a Gab1, \u00e1s prote\u00ednas adaptadoras Gab2, e ao factor de intercambio do nucle\u00f3tido guanina Vav.\nYopE funciona como prote\u00edna activadora da GTPase para membros da familia Rho de GTPases como RAC1. YopT \u00e9 unha ciste\u00edna protease que inhibe RhoA ao eliminar o grupo isoprenilo, que \u00e9 importante para a localizaci\u00f3n da prote\u00edna na membrana plasm\u00e1tica. Prop\u00faxose que YopE e YopT poder\u00edan funcionar limitando a cit\u00f3lise inducida por YopB/D. Isto poder\u00eda limitar o funci\u00f3n de YopB/D de crear os poros usados para a inserci\u00f3n de Yop nas c\u00e9lulas h\u00f3spedes e impedir a rotura inducida por YopB/D das c\u00e9lulas h\u00f3spede e que se libere o contido celular, o cal atraer\u00eda e estimular\u00eda as respostas inmunitarias.\nYopJ \u00e9 unha acetiltransferase que se une a unha h\u00e9lice alfa conservada das quinases MAPK. YopJ acetila as quinases MAPK en residuos de serinas e treoninas que normalmente se fosforilan durante a activaci\u00f3n da cascada das quinases MAP. YopJ act\u00edvase nas c\u00e9lulas eucariotas pola interacci\u00f3n co \u00e1cido f\u00edtico (IP6) da c\u00e9lula diana. Esta distorsi\u00f3n da actividade das prote\u00edna quinases da c\u00e9lula h\u00f3spede causa a apoptose dos macr\u00f3fagos, e prop\u00faxose que \u00e9 importante para o establecemento da infecci\u00f3n e para a evasi\u00f3n da acci\u00f3n do sistema inmunitario. YopO \u00e9 unha prote\u00edna quinase tam\u00e9n co\u00f1ecida como prote\u00edna quinase A de Yersinia (YpkA). YopO \u00e9 un potente indutor da apoptose dos macr\u00f3fagos humanos.\nInmunidade.\nNon hai vacinas efectivas contra a doenza. T\u00e9\u00f1ense utilizado algunhas vacinas de escasa efectividade e que pod\u00edan causar graves inflamaci\u00f3ns, como a vacina inactivada con formol, que xa non se usa. Estanse facendo experimentos con t\u00e9cnicas de enxe\u00f1aria xen\u00e9tica de vacinas baseadas nos ant\u00edxenos F1 e V e parecen prometedores. Por\u00e9n, as bacterias que carecen do ant\u00edxeno F1 seguen sendo virulentas, e os ant\u00edxenos V son suficientemente variables como para que unha vacina composta deles non sexa totalmente protectora.\nAspectos cl\u00ednicos.\nS\u00edntomas e progresi\u00f3n da enfermidade.\nA peste pneum\u00f3nica pode producirse por inhalaci\u00f3n de aerosois coa bacteria (primaria) ou esta pode chegar aos pulm\u00f3ns desde o sangue (secundaria). Como a bacteria se transporta polo sangue, poden verse afectados varios \u00f3rganos, como o bazo e o cerebro. A infecci\u00f3n difusa pode causar unha cascada inmunol\u00f3xica que dea lugar a unha coagulaci\u00f3n intravascular diseminada, que \u00e1 s\u00faa vez produce hemorraxias e necrose na pel e tecidos. Unha infecci\u00f3n diseminada dese tipo incrementa a mortalidade ao 22%. A pneumon\u00eda progresa en de 2 a 4 d\u00edas e se non se iniciou un tratamento temper\u00e1n os pacientes poden morrer en s\u00f3 36 horas.\nCoa excepci\u00f3n dos bub\u00f3ns, os s\u00edntomas iniciais da peste son moi similares ao de moitas outras enfermidades, o que fai dif\u00edcil o diagn\u00f3stico.\nC\u00f3digos ICD-9 da OMS para as enfermidades causadas por \"Y. pestis\":\nDeterminaci\u00f3n cl\u00ednica.\nA tinguidura de Gram pode confirmar a presenza de bacilos gramnegativos, e nalg\u00fans casos a identificaci\u00f3n de formas de dobre curvatura. Unha proba serol\u00f3xica anti-F1 pode diferenciar as diferentes especies de \"Yersinia\", e a reacci\u00f3n en cadea da polimerase (PCR) pode utilizarse para identificar a \"Y. pestis\".\nA prote\u00edna H da fibra da cola do bacteri\u00f3fago \"fago de Yersinia L-413C\" permite a diferenciaci\u00f3n entre \"Y. pestis\" e \"Y. pseudotuberculosis\".\nTratamento.\nO tratamento tradicional de primeira li\u00f1a contra \"Y. pestis\" son os antibi\u00f3ticos estreptomicina, cloranfenicol, tetraciclina, e as fluoroquinolonas. Hai tam\u00e9n boas evidencias que apoian o uso de doxiciclina ou xentamicina. Ill\u00e1ronse cepas resistentes, polo que o tratamento debe guiarse polas sensibilidades aos antibi\u00f3ticos sempre que sexa posible. O tratamento antibi\u00f3tico s\u00f3 \u00e9 insuficiente para alg\u00fans pacientes, que poden tam\u00e9n requirir apoio circulatorio, respiratorio ou renal.\nEpidemias hist\u00f3ricas.\nA Peste de Xustiniano.\nA mediados do s\u00e9culo VI produciuse unha pandemia co\u00f1ecida como Peste de Xustiniano, que matou a unha terceira parte dos habitantes do Imperio Bizantino, que se cre foi debida \u00e1 peste bub\u00f3nica. Houbo epidemias recorrentes e non desapareceu de todo ata o ano 750. Un estudo xen\u00e9tico suxire que esta praga se orixinou de cepas hoxe extintas de \"Y. pestis\", xeneticamente distintas das cepas que orixinaron a Peste negra no s\u00e9culo XIV, ou talvez de pat\u00f3xenos non relacionados coa peste bub\u00f3nica. En 2012 investigadores alem\u00e1ns recolleron mostras de \"Y. pestis\" de tumbas da \u00e9poca de Xustiniano para reconstru\u00edren o ADN da bacteria.\nA Peste negra.\nEn 2000, Didier Raoult e outros informaron do descubrimento de ADN de \"Y. pestis\" en tecido de polpa dental de mostras dun cemiterio do s\u00e9culo XIV de Montpellier. Outro estudo de 2010, que estudou restos de v\u00edtimas da peste enterradas en Inglaterra, Francia e Pa\u00edses Baixos, confirmou que \"Y. pestis\" foi a causa da Peste negra e as sucesivas epidemias de peste posteriores. Neste estudo atoparon d\u00faas cepas previamente desco\u00f1ecidas, que eran cepas antigas de \"Y. pestis\".\nInicialmente pensouse que os tres biovares de \"Y. pestis\" correspond\u00edan a cada unha das pandemias hist\u00f3ricas da peste bub\u00f3nica. O biovar \"Antiqua\" p\u00e9nsase que corresponde \u00e1 Peste de Xustiniano; non se sabe se este biovar tam\u00e9n corresponde \u00e1s epidemias temper\u00e1s ou menores de peste bub\u00f3nica, ou se estas eran verdadeiramente peste bub\u00f3nica e non outra doenza. Antes pens\u00e1base que o biovar \"Mediaevalis\" correspond\u00eda \u00e1 pandemia da Peste negra,e o biovar \"Orientalis\" correspond\u00eda \u00e1 Terceira pandemia e \u00e1 maior\u00eda dos estalidos modernos da praga. Por\u00e9n, os c\u00e1lculos da idade evolutiva de \"Y pestis\", obtidos usando o n\u00famero de substituci\u00f3ns sin\u00f3nimas de polimorfismos dun s\u00f3 nucle\u00f3tido (SNP) en conxunci\u00f3n coas taxas dos reloxos moleculares, datan a emerxencia destes biovares nun momento anterior ao de calquera das epidemias hist\u00f3ricas debido \u00e1 cantidade de tempo que c\u00f3mpre para acumular esas mutaci\u00f3ns. Evidencias adicionais en contra desa hip\u00f3tese son o feito de que \"Mediaevalis\" \u00e9 probablemente demasiado nova para ter producido a Peste negra debido \u00e1 s\u00faa recente diverxencia de \"Orientalis\".\nUso na guerra biol\u00f3xica.\nA utilizaci\u00f3n con fins b\u00e9licos de \"Y. pestis\" \u00e9 un dos primeiros exemplos de guerra biol\u00f3xica na historia. En 1347 os mongois catapultaron a v\u00edtimas da peste sobre as murallas da cidade de Caffa, que hoxe se chama Feodosiya, en Ucra\u00edna. \u00c9 posible que os habitantes desta cidade, alg\u00fans infectados, fuxisen a Italia, e as\u00ed espallasen a Peste negra por Europa, a\u00ednda que esta \u00e9 s\u00f3 unha das varias rutas polas que puido ter chegado a peste desde o leste.\n\"Y. pestis\" foi utilizada como arma biol\u00f3xica na segunda guerra mundial. Os xaponeses o 4 de outubro de 1940 lanzaron desde un avi\u00f3n que sobrevoaba a cidade chinesa de Chushien (na provincia de Chekiang), arroz e trigo con pulgas de rata que estaban infectadas de \"Y. pestis\". Un segundo avi\u00f3n fixo o mesmo 3 semanas m\u00e1is tarde. Estas acci\u00f3ns orixinaron unha praga local que matou a 121 persoas."}
{"id": "255479", "revid": "23204", "url": "https://gl.wikipedia.org/wiki?curid=255479", "title": "Gil Birmingham", "text": "Gil Birmingham, nado o 13 de xullo de 1953 en San Antonio, Texas, \u00e9 un actor nativo americano de orixe comanche. \u00c9 co\u00f1ecido por interpretar o papel de Billy Black na saga de filmes \"Twilight\"."}
{"id": "255481", "revid": "98629", "url": "https://gl.wikipedia.org/wiki?curid=255481", "title": "Sistema europeo de xesti\u00f3n do tr\u00e1fico ferroviario", "text": "O sistema europeo de xesti\u00f3n do tr\u00e1fico ferroviario (ERTMS, siglas en ingl\u00e9s de European Rail Traffic Management System) un est\u00e1ndar europeo de seguridade do sector ferroviario.\nO ERTMS ten d\u00faas compo\u00f1entes:\nO sistema est\u00e1 formado pola infraestrutura en terra, balizas e sinais, e os equipos que levan os trens.\nDescrici\u00f3n.\nO sistema est\u00e1 desenvolvido polas empresas Alstom, Ansaldo STS, AZD, CAF, Siemens AG-Invensys, Thales, Mercer e Bombardier. Ademais da Uni\u00f3n Europea \u00e9 empregado en pa\u00edses como China, Taiw\u00e1n, Corea do Sur, India, Alxeria, Libia, Arabia Saudita, M\u00e9xico, Nova Zelandia ou Australia.\nEn Europa existen catro anchos de v\u00edas diferentes, cinco sistemas de electrificaci\u00f3n e vinte sistemas de xesti\u00f3n de sinalizaci\u00f3n e control. O sistema ERTMS foi primeiramente apoiado por Espa\u00f1a, Pa\u00edses Baixos e Su\u00edza, pa\u00edses que non ti\u00f1an li\u00f1as de alta velocidade e sistemas propios.\nAs funci\u00f3ns de control dos trens est\u00e1 desenvolvido en cinco niveis:\nOs niveis 1 e 2 xa est\u00e1n operativos. O nivel 3 est\u00e1 previsto que entre en funcionamento en 2020.\nImplantaci\u00f3n do ERTMS en Galiza.\nA primeira li\u00f1a ferroviaria galega dotada deste sistema foi a de alta velocidade Bifurcaci\u00f3n do Couto da Torre - Bifurcaci\u00f3n da Grandeira -entre as cidades de Ourense e Santiago de Compostela- en decembro de 2011.\nEn 2016 comezaron as obras de instalaci\u00f3n das eurobalizas no Eixe Atl\u00e1ntico entre as estaci\u00f3ns da Coru\u00f1a, Vigo-Urz\u00e1iz e Vigo-Guixar, as\u00ed como no ramal ao porto de Mar\u00edn e nos tramos que conectan a terminal de mercador\u00edas de San Diego cos anteriormente citados."}
{"id": "255482", "revid": "1131", "url": "https://gl.wikipedia.org/wiki?curid=255482", "title": "Xo\u00e1n de San Clemente", "text": ""}
{"id": "255483", "revid": "85894", "url": "https://gl.wikipedia.org/wiki?curid=255483", "title": "Ces\u00e1reo L\u00f3pez Pinal", "text": "Ces\u00e1reo L\u00f3pez Pinal, nado no Carballi\u00f1o en maio de 1867 e finado no mesmo concello o 2 de decembro de 1936, foi un farmac\u00e9utico, poeta e pol\u00edtico galego.\nTraxectoria.\nFillo de Camilo L\u00f3pez Valeiras e Peregrina Pinal Portabales. Estudou no Colexio dos Milagres (Ba\u00f1os de Molgas) e fixo o Bacharelato no Instituto de Segundo Ensino de Ourense en 1884. Colaborou en \"O Tio Marcos d'a Portela\" (onde sostivo unha pol\u00e9mica moi sonada con Eladio Rodr\u00edguez en 1886), \"O Novo Galiciano\" e \"A Monteira\". O seu poema \"A fuliada\" foi premiado nos Xogos Florais de Betanzos de 1901. Tivo unha farmacia na praza maior do Carballi\u00f1o. Foi alcalde do Carballi\u00f1o en 1906."}
{"id": "255484", "revid": "1888", "url": "https://gl.wikipedia.org/wiki?curid=255484", "title": "Ces\u00e1reo L. Pinal", "text": ""}
{"id": "255485", "revid": "98629", "url": "https://gl.wikipedia.org/wiki?curid=255485", "title": "Mariner 10", "text": "Mariner 10 foi unha sonda espacial estadounidense lanzada o 3 de novembro de 1973 mediante un foguete Atlas-Centaur desde o Centro Espacial de Cabo Ca\u00f1averal para estudar Venus e Mercurio.\nCaracter\u00edsticas.\nMariner 10 pertenc\u00eda \u00f3 programa Mariner da NASA. Foi a s\u00e9tima nave do programa lanzada con \u00e9xito, a primeira en realizar unha asistencia gravitatoria, usando Venus para chegar a Mercurio, a primeira en visitar este \u00faltimo planeta e ademais a primeira en visitar dous planetas. Mariner 10 sobrevoou Mercurio un total de tres veces, tomando as primeiras fotograf\u00edas da s\u00faa superficie.\nA misi\u00f3n principal da nave era caracterizar o contorno, atmosfera, superficie e par\u00e1metros f\u00edsicos tanto de Venus como de Mercurio, as\u00ed como facer medici\u00f3ns do medio interplanetario e obter experiencia en manobras de asistencia gravitatoria.\nO corpo principal da nave, feito de magnesio, ti\u00f1a forma de pol\u00edgono de oito caras, con cada cara formada por un compartimento con electr\u00f3nica e cunha lonxitude en diagonal de 1,39 m e 0,457 m de altura. A alimentaci\u00f3n el\u00e9ctrica era proporcionada por dous paneis solares, cada un de 2,69 m de longo e 0,97 m de ancho. Na parte do corpo principal que apuntaba no sentido contrario \u00f3 Sol situ\u00e1base unha plataforma con instrumentos e con dous graos de liberdade. Dun dos lados do corpo sobresa\u00eda un mastro de 5,8 m de lonxitude co magnet\u00f3metro no extremo. A masa total da nave no lanzamento era de 502,9\u00a0kg, inclu\u00eddos 29\u00a0kg de propelente e 79,4\u00a0kg de instrumentos cient\u00edficos.\nA propulsi\u00f3n da sonda corr\u00eda a cargo dun motor de 222 N de pulo, monopropelente, alimentado por hidracina. O control e mando de a bordo eran responsabilidade dun ordenador cunha memoria de 512 palabras. As comunicaci\u00f3ns ti\u00f1an lugar mediante unha antena parab\u00f3lica de aluminio e alta ganancia direccional e movible mediante un motor. Unha segunda antena, m\u00e1is pequena e omnidireccional, iba montada no extremo dun mastro de 2,85 m sobresa\u00edndo da parte antisolar da sonda, e as transmisi\u00f3n ti\u00f1an lugar en banda S ou banda X e a unha velocidade m\u00e1xima de 117,7 kb/s.\nA nave orient\u00e1base usando un seguidor de estrelas que apuntaba constantemente a Canopus e mediante sensores solares situados nos extremos dos paneis solares.\nDesenvolvemento da misi\u00f3n.\nTras o lanzamento, Mariner 10 foi posta nunha \u00f3rbita de aparcamento arredor da Terra durante 25 minutos, partindo logo cara Venus. O escudo solar non se despregou totalmente, co que varios instrumentos (os analizadores electrost\u00e1ticos, o espectr\u00f3metro de electr\u00f3ns) fallaron. Ademais, os quentadores das c\u00e1maras de televisi\u00f3n de a bordo non funcionaron, polo que para evitar problemas por baixadas de temperatura deixaronse acendidas todo o tempo.\nDez d\u00edas despois do lanzamento, Mariner 10 executou unha manobra de correcci\u00f3n de traxectoria despois da cal o seguidor de estrelas confundiu unha part\u00edcula de pintura desprendida da nave con Canopus, perdendo a orientaci\u00f3n correcta. A nave recuperou a orientaci\u00f3n con Canopus grazas a un protocolo de recuperaci\u00f3n, pero o problema da perda de orientaci\u00f3n por part\u00edculas de pintura repetiuse m\u00e1is veces. Varios problemas afectaron tam\u00e9n \u00f3 ordenador de a bordo, resete\u00e1ndose e perdendo a configuraci\u00f3n de sistemas e da hora, e outros problemas afectaron \u00e1 antena de alta ganancia.\nEn xaneiro de 1974 a sonda fixo observaci\u00f3ns no ultravioleta do cometa Kohoutek. O 21 dese mes Mariner 10 fixo unha segunda correcci\u00f3n de manobra, e o 5 de febreiro \u00e1s 17:01 UTC pasou a 5768\u00a0km da superficie de Venus, tomando as primeiras imaxes pr\u00f3ximas do planeta e executando a primeira manobra de asistencia gravitatoria da historia.\nMariner 10 cruzou a \u00f3rbita de Mercurio por primeira vez o 29 de marzo de 1974 \u00e1s 20:46 UTC e a 704\u00a0km de distancia da superficie do planeta. O segundo encontro tivo lugar o 21 de setembro de 1974, a unha distancia de 48.069\u00a0km, e o terceiro e \u00faltimo encontro ocorreu o 16 de marzo de 1975 a unha altura de 327\u00a0km. Tras este \u00faltimo encontro, a nave estivo facendo probas adicionais ata que o propelente de control de actitude se esgotou o 24 de marzo de 1975 e Mariner 10 xa non foi capaz de orientarse para comunicarse coa Terra.\nResultados cient\u00edficos.\nMariner 10 mostrou que na atmosfera venusiana a circulaci\u00f3n era de tipo Hadley e que o planeta carece de campo magn\u00e9tico. Tam\u00e9n atopou que a s\u00faa ionosfera interact\u00faa co vento solar, creando unha onda de choque. En Mercurio confirmou que non existe atmosfera e que est\u00e1 repleto de cr\u00e1teres, atopando ademais un d\u00e9bil campo magn\u00e9tico e descubrindo que o n\u00facleo do planeta ten que ser rico en ferro."}
{"id": "255487", "revid": "22795", "url": "https://gl.wikipedia.org/wiki?curid=255487", "title": "Ciliata mustela", "text": ""}
{"id": "255488", "revid": "98629", "url": "https://gl.wikipedia.org/wiki?curid=255488", "title": "O Gran Gatsby", "text": "O Gran Gatsby \u00e9 unha novela en lingua inglesa escrita polo estadounidense F. Scott Fitzgerald, publicada por vez primeira en 1925 co t\u00edtulo orixinal de The Great Gatsby. A trama desenv\u00f3lvese en Nova York e Long Island na d\u00e9cada de 1920. O libro foi descrito como o reflexo da era do jazz na literatura estadounidense. Foi traducido ao galego por Laura Rodr\u00edguez G\u00f3mez, e publicado en 2002 por Ir Indo Edici\u00f3ns.\nTrama.\nO narrador \u00e9 Nick Carraway. A obra comeza cun consello do seu pai, que di que non se debe criticar as demais persoas. Nick presenta a s\u00faa curm\u00e1 Daisy Buchanan, o agresivo esposo desta, Tom Buchanan, e a s\u00faa amiga Jordan Baker, coa que comeza unha relaci\u00f3n amorosa. Tom leva a Nick a Nova York para presentarlle a s\u00faa amante, Myrtle Wilson, que \u00e1 s\u00faa vez est\u00e1 casada con George, un home pasivo que ten un taller mec\u00e1nico e que non sabe da infidelidade da s\u00faa muller.\nMentres que os Buchanan viven en East Egg, unha vila moi de moda por aquel ent\u00f3n, Nick vive en West Egg, menos elitista pero tam\u00e9n elegante, \u00e1 outra beira da ba\u00eda de East Egg. O seu veci\u00f1o \u00e9 Jay Gatsby, un home rico e misterioso que ten unha mansi\u00f3n enorme e que adoita pasar as tardes mirando unha luz verde ao outro lado da ba\u00eda desde o seu xard\u00edn. Gatsby organiza grandes festas os s\u00e1bados pola noite, \u00e1s que acode unha gran multitude. Gatsby convida a Tom a unha desas festas, e nela a xente rumorea sobre como Gatsby chegou a ser tan rico. Aos poucos, os dous veci\u00f1os comezan a ser amigos. Gatsby c\u00f3ntalle que \u00e9 orfo e que herdou unha fortuna, e que estivo no ex\u00e9rcito na primeira guerra mundial e estudou na Universidade de Oxford. Por\u00e9n, Nick descobre o verdadeiro pasado de Gatsby: procede dunha familia moi pobre, e que o que aprendeu da vida foi grazas a Dan Cody, un home rico e vello. Finalmente s\u00e1bese que Gatsby \u00e9 un contrabandista de alcohol durante a \u00e9poca da Lei seca dos Estados Unidos.\nGatsby pres\u00e9ntalle ao seu socio, Meyer Wolfshiem. Despois conf\u00e9salle, a trav\u00e9s de Jordan, que tivera unha relaci\u00f3n con Daisy antes da guerra e antes de que casase con Tom. Gatsby quere volver estar con Daisy, e intenta conseguilo a trav\u00e9s de Nick. Este organiza unha cita e Daisy e Gatsby volven ter unha relaci\u00f3n. En Nova York Tom e Gatsby discuten sobre quen pode estar con Daisy. Ao pouco, o coche de Gatsby conducido por Daisy atropela e mata a Myrtle, a amante de Tom. Gatsby dille a Nick que el asumir\u00e1 a culpa. Tom condena a Gatsby, dic\u00edndolle a George Wilson onde pode atopar o home que matou a s\u00faa esposa. George Wilson p\u00e9galle un tiro a Gatsby e despois suic\u00eddase.\nDaisy e Tom deixan a s\u00faa relaci\u00f3n. Nick, farto de todo, rompe con Jordan dun xeito algo brusco. El \u00e9 o \u00fanico que pode manexar os asuntos de Gatsby e organizar o funeral, ao cal non foi ningunha das persoas que asist\u00edan \u00e1s festas ag\u00e1s un home peculiar. Nick co\u00f1ece ent\u00f3n o pai de Gatsby. Finalmente, no xard\u00edn de Gatsby, mirando a luz verde, Nick concl\u00fae que a nostalxia, o desexo de replicar o pasado, \u00e9 o que nos leva a el constantemente.\nRecepci\u00f3n.\nA novela non foi un best-s\u00e9ller, se ben logrou vender preto de 24.000 exemplares antes da morte do autor. Durante a Gran Depresi\u00f3n e a segunda guerra mundial caeu no esquecemento, se ben foi reeditado na d\u00e9cada de 1950, con grande \u00e9xito de p\u00fablico, ao ser estudado no ensino secundario e universitario. Parte da cr\u00edtica consid\u00e9raa non s\u00f3 a mellor novela de Fitzgerald, sen\u00f3n unha das novelas m\u00e1is importantes da literatura norteamericana do s\u00e9culo XX.\nAdaptaci\u00f3ns.\nFoi traducida a numerosos idiomas. A traduci\u00f3n ao galego de Laura Rodr\u00edguez G\u00f3mez foi publicada por Ir Indo Edici\u00f3ns. Amais, fix\u00e9ronse cinco adaptaci\u00f3ns cinematogr\u00e1ficas:"}
{"id": "255489", "revid": "1131", "url": "https://gl.wikipedia.org/wiki?curid=255489", "title": "Mariola", "text": "A palabra mariola p\u00f3dese referir a:"}
{"id": "255491", "revid": "25871", "url": "https://gl.wikipedia.org/wiki?curid=255491", "title": "The Great Gatsby", "text": "The Great Gatsby pode referirse a:\nDa novela fix\u00e9ronse cinco adaptaci\u00f3ns cinematogr\u00e1ficas:"}
{"id": "255493", "revid": "88215", "url": "https://gl.wikipedia.org/wiki?curid=255493", "title": "Manuel D\u00edaz Mart\u00ednez", "text": "Manuel D\u00edaz Mart\u00ednez, nado na Habana o 8 de abril de 1874 e finado en Rochester o 20 de febreiro de 1929, foi un tirador de esgrima cubano, especialista nas modalidades de sabre e florete. Foi dobre campi\u00f3n ol\u00edmpico nos Xogos Ol\u00edmpicos de 1904.\nTraxectoria.\nD\u00edaz Mart\u00ednez conta coa particularidade de ser medalla de ouro baixo d\u00faas bandeiras diferentes nos mesmos Xogos Ol\u00edmpicos, ga\u00f1ou a competici\u00f3n de sabre individual coa bandeira do seu pa\u00eds, Cuba, e a competici\u00f3n de florete por equipos coa a bandeira dun equipo internacional que agrupaba tiradores cubanos e americanos. "}
{"id": "255495", "revid": "23204", "url": "https://gl.wikipedia.org/wiki?curid=255495", "title": "Eucort", "text": "Eucort (Eusebio Cort\u00e9s SA) foi un fabricante espa\u00f1ol de autom\u00f3biles con sede en Barcelona a partir de 1945 ata 1953.\nNun intento de crear un \"coche popular\", o primeiro Eucort bas\u00e9ase nun dese\u00f1o de DKW de antes da guerra. Incl\u00fae un motor de dous tempos de 764 cc e dous cilindros. A inspiraci\u00f3n de DKW tam\u00e9n foi evidente no dese\u00f1o de Tracci\u00f3n dianteira. O coche estaba dispo\u00f1ible como un sed\u00e1n de catro portas de estilo convencional, e como unha rancheira de tres portas.\nO \u00faltimo modelo novo foi o Vitoria de 1950, que ti\u00f1a un motor de tres cilindros e 1034 cc. En 1951, cando a empresa deixou de producir, fabricara aproximadamente 1.500 Eucorts, inclu\u00edndo versi\u00f3ns para taxis e cabriolet. O negocio posteriormente entrou en liquidaci\u00f3n.\nUn veh\u00edculo desta marca p\u00f3dese ver no museo do autom\u00f3bil \"Collecci\u00f3 d'Autom\u00f2bils de Salvador Claret\" en Sils (provincia de Xirona)."}
{"id": "255496", "revid": "23204", "url": "https://gl.wikipedia.org/wiki?curid=255496", "title": "Mija Martina", "text": "Mija Martina, nada en Mostar o 26 de abril de 1984, \u00e9 unha cantante e presentadora bosn\u00edaca, co\u00f1ecida por representar o seu pa\u00eds no Festival de Eurovisi\u00f3n en 2003 coa canci\u00f3n \"Ne Brini\" (en galego: \"Non te preocupes\").\nTraxectoria.\nMija comezou a cantar con tres anos, cando ga\u00f1ou un concurso infantil da canci\u00f3n na Bosnia e Hercegovina e foi considerada unha futura estrela da m\u00fasica no seu pa\u00eds. Pronto comezou a ser habit\u00faal nos concursos musicais do seu pa\u00eds, ata que apareceu por primeira vez con dezaseis anos nun certame de m\u00fasica profesional de Saraxevo.\nCon dezanove anos foi elixida para representar a Bosnia e Hercegovina no Festival da Canci\u00f3n de Eurovisi\u00f3n 2003 coa canci\u00f3n Ne Brini. Ela xa se presentara dous veces na preselecci\u00f3n do seu pa\u00eds para participar no festival, sen lograr ga\u00f1ar. Finalmente, o 24 de maio de 2003, representou ao seu pa\u00eds no Festival da Canci\u00f3n de Eurovisi\u00f3n 2003. Mija actuou en sexta posici\u00f3n e finalizou no posto dezaseis con 26 puntos, conseguindo a quinta mellor posici\u00f3n da historia de Bosnia e Hercegovina no Festival de Eurovisi\u00f3n.\nTam\u00e9n traballou nunha canle local de TV en Mostar como presentadora dun programa musical."}
{"id": "255498", "revid": "5312", "url": "https://gl.wikipedia.org/wiki?curid=255498", "title": "Kapi", "text": "Kapi (Autom\u00f3viles y Autoscooter Kapi) foi un fabricante de autom\u00f3biles espa\u00f1ol con sede en Barcelona a partir de 1950 ata 1955.\nOrixes.\nFundada en Burgos polo capit\u00e1n de infanter\u00eda Federico Salda\u00f1a Ramos, desenvolveu un pequeno veh\u00edculo que foi presentado ao Capit\u00e1n Xeneral de VI Rexi\u00f3n Militar, as\u00ed como ao gobernador civil de Burgos, que quedaron gratamente sorprendidos das ideas do capit\u00e1n Salda\u00f1a. Rapidamente rexistrouse o cochi\u00f1o coa patente 194.762.\nO nome da marca prov\u00e9n do diminutivo de capit\u00e1n \"capi\", no que se substitu\u00edu a \"c\" por unha \"k\".\nPosteriormente a empresa trasladouse a Barcelona, \u00e1 r\u00faa Valencia 550, onde comezaron as s\u00faas actividades, a\u00ednda que se trasladaron m\u00e1is tarde \u00e1 r\u00faa Robre\u00f1o 86. Tam\u00e9n dispo\u00f1\u00edan de oficinas na Rambla de Catalu\u00f1a, 41.\nCronolox\u00eda e modelos.\nA empresa mesturou compo\u00f1entes de varias procedencias sen orde nin concerto e sen a m\u00e1is m\u00ednima metodolox\u00eda, polo que \u00e9 moi dif\u00edcil establecer unha clasificaci\u00f3n dos veh\u00edculos fabricados. Segundo unhas fontes ascenderon a 70 e outras cifran a s\u00faa produci\u00f3n en case 300 unidades. Tam\u00e9n resulta dif\u00edcil establecer unha cronolox\u00eda dada a cantidade de modelos e a falta de documentaci\u00f3n.\nO primeiro coche foi un de tres rodas, d\u00faas portas Runabout impulsado por un motor de 2 cv de 125 cc monocil\u00edndrico de dous tempos feito por Montesa. A \u00fanica roda estaba na fronte.\nOutros modelos posteriores son os seguintes:"}
{"id": "255499", "revid": "839", "url": "https://gl.wikipedia.org/wiki?curid=255499", "title": "Lou (cantante)", "text": "Louise Hoffner, nada en Wagh\u00e4usel o 27 de outubro de 1963, \u00e9 unha cantante pop alem\u00e1, m\u00e1is co\u00f1ecida co nome art\u00edstico de Lou .\nFestival da Canci\u00f3n de Eurovisi\u00f3n 2003.\nLou probou os seus talentos nas finais nacionais para o Festival da Canci\u00f3n de Eurovisi\u00f3n do 2000, rematando en terceiro lugar. Pouco antes do Nadal do 2002, o compositor Ralph Siegel preguntoulle se estar\u00eda interesada en participar nas finais nacionais outra vez coa canci\u00f3n que escribira co escritor Bernd Meinunger. Despois de escoitar \"Let's Get Happy\", Lou era entusiasta: \"Este \u00e9 o meu tipo de canci\u00f3n, e ademais \u00e9 o lema da mi\u00f1a vida!\".\nO 7 de marzo do 2003 ga\u00f1ou as finais nacionais e cualificouse para representar a Alema\u00f1a a nivel internacional en Riga. Rematou en 12\u00ba lugar no Festival da Canci\u00f3n de Eurovisi\u00f3n 2003.&lt;ref name=\"http://www.eurovision.tv/page/history/by-country/country?country=9\"&gt;http://www.eurovision.tv/page/history/by-country/country?country=9&lt;/ref&gt; En marzo do 2006, fixo unha presentaci\u00f3n especial na preselecci\u00f3n dese ano cantando \"Let's Get Happy\" nun popurr\u00ed de canci\u00f3ns alem\u00e1s do Eurovisi\u00f3n pasadas."}
{"id": "255501", "revid": "23204", "url": "https://gl.wikipedia.org/wiki?curid=255501", "title": "Rita Guerra", "text": "Rita Guerra, nada en Lisboa o 22 de outubro de 1967, \u00e9 unha cantante de pop portuguesa.\nTraxectoria.\nCriouse na s\u00faa cidade natal. Competiu moitas veces na pre-selecci\u00f3n nacional portuguesa para o Festival de Eurovisi\u00f3n. Foi \u00e1 preselecci\u00f3n por vez primeira en 1992 coa canci\u00f3n \"Meu amor inventado em mim\", quedando en segundo lugar. Finalmente participou no Festival da Canci\u00f3n de Eurovisi\u00f3n 2003&lt;ref name=\"http://books.google.com/books?id=BfuBF7fOnyoC&amp;pg=PA116&amp;dq=%22Rita+Guerra%22+eurovision#v=onepage&amp;q=%22Rita%20Guerra%22%20eurovision&amp;f=false\"&gt;Eurovisi\u00f3n 2003&lt;/ref&gt; en Riga (Letonia), acabando en 22\u00ba posici\u00f3n con 13 puntos. Para Rita foi moi dif\u00edcil cantar esa noite porque o d\u00eda antes da competici\u00f3n o seu irm\u00e1n morrera a causa de cancro."}
{"id": "255502", "revid": "56817", "url": "https://gl.wikipedia.org/wiki?curid=255502", "title": "Jemini", "text": "Jemini foi un grupo musical brit\u00e1nico co\u00f1ecido por quedar na \u00faltima posici\u00f3n no Festival da Canci\u00f3n de Eurovisi\u00f3n 2003 con 0 puntos coa canci\u00f3n \"Cry Baby\" en Riga, Letonia."}
{"id": "255503", "revid": "98629", "url": "https://gl.wikipedia.org/wiki?curid=255503", "title": "Nacional Pescara", "text": "Nacional Pescara foi unha marca de coches espa\u00f1ola.\nHistoria da empresa.\nRa\u00fal Pateras Pescara e o seu irm\u00e1n Enrique Pescara fundaron en 1928 en Barcelona, a empresa \"F\u00e1brica Nacional de Autom\u00f3viles S.A.\" e comezou en 1929 a produci\u00f3n de autom\u00f3biles. Dado que o estado apoiaba \u00e1 empresa con beneficios fiscais, engadiu o nome de \"Nacional\" \u00e1 empresa. En 1932 terminou a produci\u00f3n. A informaci\u00f3n sobre as cifras de produci\u00f3n var\u00edan entre cinco e catorce. Actualmente a\u00ednda conservanse dous veh\u00edculos.\nCoches.\nNacional Pescara foi unha empresa espa\u00f1ola de autom\u00f3biles por iniciativa de Ra\u00fal Pateras Pescara de Castelluccio, marqu\u00e9s de Pescara. Pateras naceu en Buenos Aires en 1890, a\u00ednda que estudou en Francia Dereito e en Italia exerceu como avogado. Cando se estableceu en Barcelona, dedicouse \u00e1 s\u00faa verdadeira a vocaci\u00f3n: a inxe\u00f1ar\u00eda mec\u00e1nica.\nModelo OHC.\nO primeiro modelo foi un oito cilindros en li\u00f1a con control de v\u00e1lvulas OHC que ti\u00f1a 2.960 cc de desprazamento e 80 CV. O motor era unha aliaxe lixeira. A caixa de cambios s\u00f3 ti\u00f1a d\u00faas marchas. Unha caracter\u00edstica especial era que foi constru\u00eddo con catro gatos hidr\u00e1ulicos que permit\u00edan un r\u00e1pido cambio de rodas. Os veh\u00edculos tam\u00e9n foron utilizados en carreiras de autos. Foi dese\u00f1ado polo italiano Edmondo Moglia.\nModelo DOHC.\nO segundo modelo inclu\u00edu un motor con d\u00faas \u00e1rbores de levas. Como resultado, a potencia do motor aumentou a 125 cabalos de forza. Cun reducido Chasis, montaba unha caixa de cambios de tres velocidades. En 1931 ga\u00f1ou o campionato de Europa de Monta\u00f1a.\nModelo Compresor.\nA finais de 1932, apareceu un novo modelo cun motor con compresor, que logrou 180 cabalos de forza.\nModelo de dez cilindros.\nA compa\u00f1\u00eda estaba traballando nun modelo cun motor de dez cilindros en li\u00f1a con capacidade de 3.900 ou 4.100 cc, o que deber\u00eda lograr 100 cabalos de forza e sen sobrealimentaci\u00f3n. Para as carreiras, proporcionouse un compresor. A situaci\u00f3n pol\u00edtica de Espa\u00f1a levou ao fin este proxecto antes de que se completase.\nMotor de dezaseis cilindros.\nEn colaboraci\u00f3n co Gabriel Voisin foi desenvolvido un dezaseis cilindros. O motor de 3600 ou 4000 cc lograba 150 CV.\nPescara SLM.\nCoa chegada da Rep\u00fablica e o conseguinte exilio de Afonso XIII, o propio Ra\u00fal Pateras de Pescara trasladouse en 1933 a Su\u00edza. O \u00faltimo modelo que chegou a constru\u00edrse foi un convertible con motor V16 que se ensamblou na f\u00e1brica de locomotoras SLM de Winterthur (Su\u00edza)."}
{"id": "255517", "revid": "98629", "url": "https://gl.wikipedia.org/wiki?curid=255517", "title": "Tamara Karsavina", "text": "Tamara Platonovna Karsavina (en ), nada o 10 de marzo de 1885 en San Petersburgo (actualmente en Rusia e daquela no Imperio Ruso) e finada o 26 de maio de 1978 en Beaconsfield (Inglaterra), foi unha bailarina rusa. Despois de instalarse en Hampstead (Inglaterra), comezou a ensinar ballet profesionalmente e foi reco\u00f1ecida como un dos fundadores do ballet brit\u00e1nico moderno. Participou na creaci\u00f3n do Royal Ballet e foi un dos membros fundadores da Royal Academy of Dance.\nTraxectoria.\nPrimeiros anos e familia.\nKarsavina naceu en San Petersburgo (Rusia) o 10 de marzo de 1885, filla de Platon Konstantinovich Karsavin. Bailar\u00edn principal e mimo do Ballet Imperial, Platon foi tam\u00e9n empregado como instrutor na Escola Imperial de Ballet e contou entre os seus alumnos \u00e1 futura parella de baile e parella de Karsavina, Michel Fokine.\nFoi a irm\u00e1 do fil\u00f3sofo relixioso e historiador medieval Lev Karsavin.\nA s\u00faa sobri\u00f1a, Marianna Karsavina, casou co autor e mecenas Pyotr Suvchinsky. A trav\u00e9s da s\u00faa nai, Karsavina estaba directamente emparentada co poeta relixioso e cofundador do movemento eslav\u00f3filo, Aleksey Khomyakov.\nO pai de Karsavin fora o alumno favorito de Marius Petipa, mais a s\u00faa relaci\u00f3n empeorou nos \u00faltimos anos. Karsavina sospeitaba que Petipa estaba detr\u00e1s dunha \"intriga pol\u00edtica\" que provocou a xubilaci\u00f3n anticipada forzosa de seu pai. A\u00ednda que Platon seguiu a ensinar na Escola Imperial de Ballet, e tam\u00e9n conservou alg\u00fans alumnos particulares, el estaba desilusionado pola experiencia.\nPosteriormente Karsavina escribiu:\nEducaci\u00f3n.\nDebido \u00e1s s\u00faas propias experiencias amargas, Platon inicialmente rexeitou permitir a Karsavina que estudara ballet, mais s\u00faa nai intercedeu.\nSen pedir permiso a Platon, a nai de Karsavina organizou para que puidera comezar a recibir clases dun amigo da familia, o bailar\u00edn retirado Vera Joukova.\nCando Platon descubriu meses m\u00e1is tarde que a s\u00faa filla comezara a recibir clases de baile, tomou a nova con calma, convert\u00e9ndose no seu principal instrutor. Lonxe de recibir un trato preferente, Karsavina referiuse a seu pai como o seu \"mestre m\u00e1is exixente... coa m\u00fasica do seu viol\u00edn exerciteime ao m\u00e1ximo.\"\nEn 1894, logo dun rigoroso exame, Karsavina foi aceptada na Escola Imperial de Ballet. A instancias de s\u00faa nai decidiu graduarse antes do previsto a principios de 1902. Era inaudito para a \u00e9poca que as mulleres comezaran a bailar profesionalmente antes dos 18 anos de idade, mais seu pai perdera o seu traballo de profesor na escola en 1896, deixando \u00e1 s\u00faa familia nunha situaci\u00f3n econ\u00f3mica desesperada. Eles precisaban desesperadamente os pequenos ingresos que Karsavina recib\u00eda como bailarina no \"corps de ballet\".\nLogo de graduarse na Escola Imperial de Ballet, Karsavina experimentou un mete\u00f3rico ascenso, convert\u00e9ndose nunha bailarina principal do Ballet Imperial, bailando todo o repertorio de Marius Petipa.\nCarreira.\nOs seus papeis m\u00e1is famosos foron o de Lise en \"La Fille Mal Gard\u00e9e\", Medora en \"Le Corsaire\", e a filla do tsar en \"Konyok Gorbunok ili Tsar-Devitsa\". Foi a primeira bailarina en bailar o chamado \"Le Corsaire Pas de Deux\" en 1915.\nO core\u00f3grafo George Balanchine dixo que ti\u00f1a bos recordos de vela cando era unha estudante na Escola Imperial de Ballet. Foi durante os \u00faltimos anos da d\u00e9cada de 1910 cando ela comezou a viaxar regularmente e Par\u00eds para bailar cos Ballets Russes de Sergei Diagilev. Durante os seus anos coa compa\u00f1\u00eda foi cando creous os seus papeis m\u00e1is importantes nos ballets de Mikhail Fokine, inclu\u00eddos \"Petrushka\", e \"Le Spectre de la Rose\". Quizais foi m\u00e1is famosa por encarnar o papel principal da coreograf\u00eda de Fokine para \"L'oiseau de feu\" (un papel ofrecido orixinalmente a Anna Pavlova, que non puido chegar a un acordo coa partitura de Stravinsky) con Vatslav Nizhinskii, a s\u00faa parella ocasional.\nDespois de casar co diplom\u00e1tico brit\u00e1nico Henry James Bruce en 1918, Karsavina instalouse en Londres, a\u00ednda que continuou a s\u00faa colaboraci\u00f3n con Diagilev. Na capital brit\u00e1nica participou na creaci\u00f3n da Royal Academy of Dance en 1920, as\u00ed como na creaci\u00f3n do Royal Ballet en 1931 como asesora.\nKarsavina deixou Rusia en 1919 despois da revoluci\u00f3n, e posteriormente continuou a s\u00faa relaci\u00f3n cos Ballets Russes como bailarina principal. (Seu irm\u00e1n Lev Platonovich Karsavin trasladouse \u00e1 recentemente independizada Lituania, onde lle foi concedida unha c\u00e1tedra universitaria en historia cultural; cando os soviets ocuparon Lituana en 1940 foi arrestado e morreu nun gulag).\nNas s\u00faas memorias, \"R\u00faa Teatro\", fala da s\u00faa formaci\u00f3n na Escola Imperial de Ballet, e a s\u00faa carreira no Teatro Mariinsky e nos Ballets Russes. No mundo ultracompetitivo do ballet, ela foi case universalmente amada, on obstante Karsavina mantivo unha rivalidade con Anna Pavlova.\nDespois da morte de Diagilev, Kars\u00e1vina bailou co Ballet Rambert. Finalmente, ao po\u00f1er fin \u00e1 s\u00faa carreira en 1931, adicouse ao ensino da danza ata 1955.\n\u00daltimos anos.\nEn gran medida infrautilizados pola xesti\u00f3n do Royal Ballet, ela ocasionalmente axudou no rexurdimento dos ballets que bailara, especialmente \"Spectre de la Rose\", no que ela preparou a Margot Fonteyn e Rudolf Nureyev. En 1959 aconsellor a Frederick Ashton no seu importante renacemento de \"La Fille Mal Gard\u00e9e\" para o Royal Ballet, no que ela lle ensinou as pantomimas orixinais para a exitosa escena \"Cando estou casada\", as\u00ed como a s\u00faa coreograf\u00eda para \"Pas de Ruban\" - d\u00faas pasaxes que a\u00ednda se conservan na produci\u00f3n de Ashton.\nTamara Karsavina morreu en Beaconsfield, cerca de Londres, o 26 de maio de 1978 aos 93 anos.\nVida persoal.\nEn 1904, guiada por s\u00faa nai, Anna Iosifovna, Karsavina rexeitou unha proposta de matrimonio de Mikhail Fokine, que levou a un malestar latente entre os dous e que tinguiu a s\u00faa futura relaci\u00f3n. Posteriormente Karsavina declarou que Fokine raras veces falaba con ela fora do estudio de ballet.\nEn 1907, novamente guiada por s\u00faa nai, casou co funcionario Vasili Vasilievich Mukhin (1880 - despois de 1941), na capela da Escola de Ballet. Mukhin viaxou ocasionalmente con ela nas xiras de Diagilev.\nEn xu\u00f1o de 1918, un ano despois do seu divorcio de Vasili Mukhin, Karsavina casou co diplom\u00e1tico brit\u00e1nico Henry James Bruce (1880-1951), o pai do seu fillo Nikita (1916-2002).\nV\u00e9xase tam\u00e9n.\nBibliograf\u00eda.\nTamara Karsavina. \"A Recollection of Strawinsky\", en \"Tempo (New Series)\" N\u00ba 8 (n\u00famero sobre Stravinsky). Ver\u00e1n de 1948. P\u00e1xinas 7 a 9."}
{"id": "255525", "revid": "98629", "url": "https://gl.wikipedia.org/wiki?curid=255525", "title": "Emilio Comas Paret", "text": "Emilio Comas Paret, nado en Caibari\u00e9n (provincia de Villa Clara) o 12 de decembro de 1942, \u00e9 un escritor cubano.\nTraxectoria.\nEstudou o Bacharelato no Instituto de Segunda Ense\u00f1anza de Remedios. En 1964 comezou a traballar no Ministerio de Educaci\u00f3n mentres segu\u00eda estudando, gradu\u00e1ndose en Pedagox\u00eda na Universidad Central Martha Abreu de las Villas en 1974. En 1984 foi Vicedirector de Publicaci\u00f3ns do Fondo Econ\u00f3mico Literario y Art\u00edstico da UNEAC. Despois traballou na Direcci\u00f3n de Divulgaci\u00f3n do Ministerio de Cultura. Foi inclu\u00eddo nas antolox\u00edas \"Nuevos narradores cubanos\" (1974), \"Cuentistas j\u00f3venes\" (1978), \"Relatos de Gir\u00f3n\" (1982) e \"Contar quince a\u00f1os\" (1987). \u00c9 xefe de redacci\u00f3n da Revista \"M\u00fasica Cubana\"."}
{"id": "255526", "revid": "1987", "url": "https://gl.wikipedia.org/wiki?curid=255526", "title": "Margot Fonteyn", "text": "Dame Margot Fonteyn de Arias, nada o 18 de maio de 1919 en Surrey (Inglaterra) e finada o 21 de febreiro de 1991 en Cidade de Panam\u00e1 (Panam\u00e1), foi unha bailarina inglesa. Considerada unha das mellores do ballet cl\u00e1sico de todos os tempos, alcanzou o t\u00edtulo de \"Prima Ballerina Assoluta\". Foi condecorada co galard\u00f3n de Dame Commander of the Most Excellent Order of the British Empire (DBE)."}
{"id": "255527", "revid": "88215", "url": "https://gl.wikipedia.org/wiki?curid=255527", "title": "Ram\u00f3n Fonst", "text": "Ram\u00f3n Fonst Segundo, nado na Habana o 31 de xullo de 1883 e finado na mesma cidade o 9 de setembro de 1959, foi un tirador de esgrima cubano, ga\u00f1ador de cinco medallas ol\u00edmpicas.\nTraxectoria.\nParticipou con 16 anos nos Xogos Ol\u00edmpicos de 1900 celebrados en Par\u00eds, ga\u00f1ando a medalla de ouro na proba individual de espada ao derrotar ao franc\u00e9s Louis Perr\u00e9e na final, convert\u00e9ndose no primeiro deportista latinoamericano en ga\u00f1ar un ouro ol\u00edmpico. Nos mesmos Xogos ga\u00f1ou a medalla de prata na proba individual de espada afeccionados-profesionais. Nos Xogos Ol\u00edmpicos de 1904 de St. Louis logrou revalidar a s\u00faa medalla na proba individual de espada, ga\u00f1ando outra medalla de ouro na proba individual de florete e mais na de equipos, se ben esta \u00faltima baixo un equipo mixto. Vinte anos despois participou nos Xogos Ol\u00edmpicos de 1924 de Par\u00eds, participando na proba individual e por equipos de espada, sen chegar a recibir medallas. Entre 1941 e 1946 foi o presidente do Comit\u00e9 Ol\u00edmpico de Cuba"}
{"id": "255528", "revid": "98629", "url": "https://gl.wikipedia.org/wiki?curid=255528", "title": "Hail to the King (\u00e1lbum)", "text": " \nHail to the King \u00e9 o sexto \u00e1lbum de estudio da banda americana Avenged Sevenfold, este foi producido por Mike Elizondo. \u00c9 o primeiro \u00e1lbum co seu novo bater\u00eda Arin Ilejay, que se uniu \u00e1 banda no 2011 para tocar nos concertos e no 2013 xa \u00e9 reco\u00f1ecido como membro oficial. Este tam\u00e9n \u00e9 o primeiro \u00e1lbum sen ningunha participaci\u00f3n do antigo membro The Rev.\nCaracter\u00edsticas.\nA finais do 2012 a banda declara que comeza a traballar nun novo \u00e1lbum que ser\u00e1 publicado no 2013, este comeza a s\u00faa gravaci\u00f3n na primeira metade do 2013. En xu\u00f1o do 2013 anuncian que o sexto \u00e1lbum de estudio ser\u00eda publicado o 27 de agosto de 2013, co nome \"Hail to the King\". Segundo declaraci\u00f3ns da banda, quer\u00edan facer un \u00e1lbum de metal cl\u00e1sico, cun son que recorda a bandas coma Black Sabbath ou Led Zeppelin.\nTodas as letras das canci\u00f3ns foron escritas por M. Shadows ag\u00e1s St. James que foi escrita por Synyster Gates. St James \u00e9 unha canci\u00f3n que se pode atopar na versi\u00f3n \"deluxe\" do \u00e1lbum e \u00e9 a \u00fanica do \u00e1lbum dedicada a The Rev. No \u00e1lbum a banda transmite unha mensaxe coa canci\u00f3n, relacion\u00e1ndoa coa canci\u00f3n \"So Far Away\" do \u00e1lbum Nightmare, esta \u00e9 a seguinte:\nListaxe de canci\u00f3ns.\nA versi\u00f3n Deluxe do \u00e1lbum cont\u00e9n ademais a canci\u00f3n \"St James\" (de duraci\u00f3n 5:01) e o v\u00eddeo musical de \"Hail to the King\".\nSingles.\nO 15 de xullo de 2013 publ\u00edcase o primeiro single de mesmo nome que o \u00e1lbum \"Hail to the King\"."}
{"id": "255529", "revid": "89787", "url": "https://gl.wikipedia.org/wiki?curid=255529", "title": "Enterococcus faecalis", "text": "Enterococcus faecalis \u00e9 unha especie de bacterias grampositivas comensais, que viven no tracto dixestivo dos humanos e outros mam\u00edferos e aves. Antes clasific\u00e1banse como parte do Grupo D dos \"Streptococcus\", polo que antes de 1984 \"E. faecalis\" denomin\u00e1base Streptococcus faecalis.\n Como outras especies do x\u00e9nero \"Enterococcus\", \"E. faecalis\" pode causar infecci\u00f3ns en humanos que poden chegar a ser mortais, especialmente no ambiente hospitalario (infecci\u00f3n nosocomial), onde os altos niveis naturais de resistencia a antibi\u00f3ticos de \"E. faecalis\" contrib\u00faen \u00e1 s\u00faa patoxenicidade.\n\"E. faecalis\" enc\u00f3ntrase con frecuencia en ra\u00edces de dentes que foron tratados odontoloxicamente entre o 30% e o 90% dos casos.\nO h\u00e1bitat normal da especie \u00e9 o tubo dixestivo de animais de sangue quente. Son indicadores de contaminaci\u00f3n fecal, polo que a s\u00faa presenza nos alimentos indica en xeral falta de hixiene ou defectuosas condici\u00f3ns de conservaci\u00f3n.\nFisiolox\u00eda.\n\"E. faecalis\" \u00e9 unha bacteria inm\u00f3bil, anaerobia facultativa, que fermenta a glicosa sen producir gas, e \u00e9 catalase negativa. Pode producir unha reacci\u00f3n de pseudocatalase feble se se cultiva en \u00e1gar sangue. Reduce o leite de tornasol, pero non lic\u00faa a xelatina. O seu crecemento en caldo nutriente \u00e9 consistente con ser anaerobia facultativa. Cataboliza unha variedade de fontes de enerx\u00eda como carbohidratos, glicerol, lactato, malato, citrato, arxinina, agmatina, e moitos ceto\u00e1cidos. Os enterococos sobreviven en ambientes moi host\u00eds como a pHs extremadamente alcalinos (9,6) e altas concentraci\u00f3ns de sal. Resiste aos sales biliares, deterxentes, metais pesados, etanol, azidas, e a desecamento. Pode crecer entre 10 e 45\u00a0\u00b0C e sobrevive durante 30 minutos a 60\u00a0\u00b0C. Como son moi resistentes a condici\u00f3ns adversas (conxelaci\u00f3n, desecamento, tratamento t\u00e9rmico etc.) son bos indicadores para valorar as condici\u00f3ns hixi\u00e9nicas e de conservaci\u00f3n dos alimentos conxelados e desecados.\nPatox\u00e9nese.\n\"E. faecalis\" pode causar endocardite e bacteremia, infecci\u00f3ns do tracto urinario, meninxite, e outras infecci\u00f3ns en humanos. P\u00e9nsase que ten varios factores de virulencia que contrib\u00faen \u00e1s s\u00faas infecci\u00f3ns. Unha hemolisina codificada nun pl\u00e1smido, chamada citolisina, \u00e9 importante para a patox\u00e9nese en modelos animais, e a citolisina en combinaci\u00f3n con altos niveis de resistencia \u00e1 xentamicina est\u00e1 asociada con quintuplicar o risco de morte por bacteremia en humanos. Un factor chamado \"substancia de agregaci\u00f3n\" codificado nun pl\u00e1smido \u00e9 tam\u00e9n importante para a virulencia en modelos animais da infecci\u00f3n.\nResistencia a antibi\u00f3ticos.\n\"E. faecalis\" \u00e9 resistente a moitos axentes antimicrobianos com\u00fans (aminoglic\u00f3sidos, aztreonam, cefalosporinas, clindamicina, as penicilinas semisint\u00e9ticas nafcilina e oxacilina, e trimetoprim-sulfametoxazol). A resistencia \u00e1 vancomicina estase facendo m\u00e1is com\u00fan. Opci\u00f3ns de tratamento para \"E. faecalis\" resistente \u00e1 vancomicina son o linezolid e a daptomicina, a\u00ednda que \u00e9 preferible a ampicilina en caso de que a bacteria sexa susceptible a ela. A quinupristina/dalfopristina poden utilizarse para tratar \"Enterococcus faecium\" pero non \"E. faecalis\"."}
{"id": "255530", "revid": "88215", "url": "https://gl.wikipedia.org/wiki?curid=255530", "title": "Galina Gorokhova", "text": "Galina Gorokhova (en ruso: \u0413\u0430\u043b\u0438\u043d\u0430 \u0413\u043e\u0440\u043e\u0445\u043e\u0432\u0430), nada en Moscova o 31 de agosto de 1938, \u00e9 unha tiradora de esgrima rusa, xa retirada, ga\u00f1adora de cinco medallas ol\u00edmpicas coa Uni\u00f3n Sovi\u00e9tica.\nTraxectoria.\nParticipou, aos 21 anos, nos Xogos Ol\u00edmpicos de 1960 celebrados en Roma, ga\u00f1ando a medalla de ouro en florete por equipos, quedando cuarta na proba individual. Nos Xogos Ol\u00edmpicos de 1964 de Toquio ga\u00f1ou a medalla de prata na proba por equipos, rematando outra vez cuarta na proba individual. Nos Xogos Ol\u00edmpicos de 1968 de M\u00e9xico finalizou sexta na proba individual pero volveu ga\u00f1ar o ouro por equipos, metal que revalidou nos Xogos Ol\u00edmpicos de 1972 de M\u00fanic, ga\u00f1ando ademais unha medalla de bronce na competici\u00f3n individual. Retirouse da competici\u00f3n en 1973 tras romper un brazo nun accidente de coche, comezando a s\u00faa preparaci\u00f3n como adestradora. Desde 1975 traballou como adestradora do equipo nacional da URSS ata decembro de 1992. Foi unha das fundadoras da Uni\u00f3n de Atletas Sovi\u00e9ticos en 1991 e tras a desaparici\u00f3n da URSS \u00e9 presidenta da Uni\u00f3n de Atletas Rusos e forma parte do Comit\u00e9 Executivo da Federaci\u00f3n de Esgrima Rusa.\nAo longo da s\u00faa carreira ga\u00f1ou 15 medallas no Campionato do Mundo de Esgrima, entre elas oito de ouro. Doutorada en historia, a s\u00faa tese \"\u041a\u0443\u043b\u044c\u0442\u0443\u0440\u043d\u044b\u0435 \u0441\u0432\u044f\u0437\u0438 \u0421\u0421\u0421\u0420 \u0441\u043e \u0441\u0442\u0440\u0430\u043d\u0430\u043c\u0438 \u0417\u0430\u043f\u0430\u0434\u043d\u043e\u0439 \u0415\u0432\u0440\u043e\u043f\u044b \u043d\u0430 \u0441\u043e\u0432\u0440\u0435\u043c\u0435\u043d\u043d\u043e\u043c \u044d\u0442\u0430\u043f\u0435 1965\u20141970 \u0433\u043e\u0434\u043e\u0432\" trata sobre as relaci\u00f3ns culturais entre a URSS e a Europa Occidental. Tam\u00e9n como atleta foi amplamente reco\u00f1ecida na URSS e despois en Rusia, entre outros t\u00edtulos conta co de Mestra honorario do deporte (1960), Orde da Bandeira Vermella do Traballo (1965), Adestradora honoraria da URSS (1982), Traballadora Honoraria da Cultura F\u00edsica (1997), Adestradora honoraria de Rusia (1998), Orde ao M\u00e9rito pola Patria, IV Clase (2005)"}
{"id": "255531", "revid": "27155", "url": "https://gl.wikipedia.org/wiki?curid=255531", "title": "Streptococcus faecalis", "text": ""}
{"id": "255532", "revid": "6448657", "url": "https://gl.wikipedia.org/wiki?curid=255532", "title": "Tauro Sport Auto", "text": "Tauro Sport Auto \u00e9 un fabricante espa\u00f1ol de autom\u00f3biles superdeportivos de luxo con sede en Valladolid, fundado en 2010,\ncando un grupo de empresarios espa\u00f1ois un\u00edronse cun fabricante brit\u00e1nico de veh\u00edculos de competici\u00f3n para crear a compa\u00f1\u00eda.\nO seu modelo m\u00e1is popular \u00e9 o Tauro V8, fabricado de forma artesanal, con motor base de General Motors e catro variantes Spider, Cup\u00e9, Saeta e Portago. Sendo os seus mercados principais a Uni\u00f3n Europea, Rusia, Emiratos \u00c1rabes Unidos, Chinesa e Am\u00e9rica.\nHistoria.\nEn 2010, varios empresarios espa\u00f1ois, entre eles Pedro Juli\u00e1n Santos Perandones, e un fabricante brit\u00e1nico de veh\u00edculos de competici\u00f3n un\u00edronse creando a compa\u00f1\u00eda con sede en Valladolid. Recuperando as\u00ed a tradici\u00f3n espa\u00f1ola de autom\u00f3biles deportivos de luxo que a principios do s\u00e9culo XX abandeiraba a empresa Hispano-Suiza.\nComo o resto de autom\u00f3biles superdeportivos, os Tauro, te\u00f1en prestaci\u00f3ns altamente superiores \u00e1s dos demais autom\u00f3biles, acheg\u00e1ndose a niveis de competici\u00f3n, por esta mesma raz\u00f3n prod\u00facense en pequenas series e baixo pedido, con gran parte do seu proceso de fabricaci\u00f3n feito a man."}
{"id": "255533", "revid": "56817", "url": "https://gl.wikipedia.org/wiki?curid=255533", "title": "Loucia, Las, San Amaro", "text": "Loucia \u00e9 un lugar da parroquia de Las no concello ourens\u00e1n de San Amaro, na comarca do Carballi\u00f1o. Segundo o IGE en 2012 ti\u00f1a 14 habitantes (9 homes e 5 mulleres), o que sup\u00f3n unha diminuci\u00f3n respecto do ano 1999 cando ti\u00f1a 17 habitantes.\nNeste lugar naceu o pol\u00edtico Bautista \u00c1lvarez."}
{"id": "255534", "revid": "98629", "url": "https://gl.wikipedia.org/wiki?curid=255534", "title": "Mariner 1", "text": "Mariner 1 foi unha sonda espacial estadounidense lanzada o 22 de xullo de 1962 mediante un foguete Atlas Agena B desde o Centro Espacial de Cabo Ca\u00f1averal para estudar Venus. Non chegou a alcanzar \u00f3rbita.\nCaracter\u00edsticas.\nMariner 1 pertenc\u00eda \u00f3 programa Mariner da NASA e foi a primeira do seu tipo. Era id\u00e9ntica \u00e1 posteriormente exitosa Mariner 2 e a s\u00faa misi\u00f3n era facer un sobrevoo de Venus para facer medici\u00f3ns e observaci\u00f3ns cient\u00edficas, pero o foguete que a deb\u00eda po\u00f1er en \u00f3rbita foi destru\u00eddo durante o lanzamento por cuesti\u00f3ns de seguridade aos 293 segundos de voo: nun momento dado o foguete comezou a desviarse da s\u00faa traxectoria, ameazando con estrelarse, polo que para evitar a s\u00faa ca\u00edda en zonas habitadas enviouse o comando de destruci\u00f3n ao foguete.\nO fallo do foguete tivo lugar pola combinaci\u00f3n de dous factores: o mal funcionamento da baliza do foguete implicou varias perdas de sinal entre este e o control de terra, coa tard\u00eda detecci\u00f3n do problema de desv\u00edo da traxectoria, e un erro de programaci\u00f3n (a ausencia dun gui\u00f3n no c\u00f3digo do programa) que permitiu que o foguete aceptara ordes de guiado incorrectas. Durante as perdas de contacto con terra o foguete usou o programa e certos sinais que non deber\u00eda ter aceptado para facer correcci\u00f3ns de curso innecesarias, levandoo fora da traxectoria establecida."}
{"id": "255535", "revid": "56817", "url": "https://gl.wikipedia.org/wiki?curid=255535", "title": "Molva", "text": "Molva \u00e9 un x\u00e9nero de peixes oste\u00edctios da orde dos gadiformes e familia dos l\u00f3tidos.\nEspecies.\nActualmente reco\u00f1\u00e9cense tres especies dentro deste x\u00e9nero:\nEn Galicia.\nNas augas galegas est\u00e1n rexistradas d\u00faas das especies, \"Molva dypterygia\" e \"M. molva\"."}
{"id": "255536", "revid": "88215", "url": "https://gl.wikipedia.org/wiki?curid=255536", "title": "Kerstin Palm", "text": "Kerstin Palm, nada en Malm\u00f6 o 5 de febreiro de 1946, \u00e9 unha tiradora de esgrima sueca, que compite na modalidade de florete. Participou en todos os xogos ol\u00edmpicos de 1964 a 1988 a\u00ednda que non logrou medalla, a s\u00faa mellor posici\u00f3n foi un quinto posto en 1968.\nTraxectoria.\nParticipou en case todos os campionatos de esgrima nas d\u00e9cadas de 1960, 70 e 80. Ga\u00f1ou o Campionato Munidal J\u00fanior en 1966 e as Univers\u00edadas de 1967. Nos campionatos nacionais totalizou 23 t\u00edtulos individuais e 19 por equipos entre 1962 e 2008 . Foi elixida deportista do ano en Suecia en 1965 e en 1972 a s\u00faa figura apareceu nun selo do correo sueco "}
{"id": "255537", "revid": "98629", "url": "https://gl.wikipedia.org/wiki?curid=255537", "title": "Mariner 2", "text": "Mariner 2 foi unha sonda espacial estadounidense lanzada o 27 de agosto de 1962 mediante un foguete Atlas Agena B desde o Centro Espacial de Cabo Ca\u00f1averal para estudar Venus.\nCaracter\u00edsticas.\nMariner 2 pertenceu \u00f3 programa Mariner da NASA e foi a segunda do seu tipo. Era id\u00e9ntica \u00e1 previamente fallada Mariner 1 e a s\u00faa misi\u00f3n era facer un sobrevoo de Venus para facer medici\u00f3ns e observaci\u00f3ns cient\u00edficas do planeta e o seu contorno. Foi a primeira sonda interplanetaria que tivo \u00e9xito.\nA nave estaba composta por unha base hexagonal cunha diagonal de 1,04 metros e 0,35 metros de alto, que albergaba seis compartimentos co equipamento de control, electr\u00f3nica, comunicaci\u00f3ns, enerx\u00eda e datos. Na parte superior do hex\u00e1gono atop\u00e1base un mastro piramidal coa instrumentaci\u00f3n cient\u00edfica e d\u00e1ndolle \u00e1 nave unha altura total de 3,66 metros. Na base oposta do hex\u00e1gono atop\u00e1banse os paneis solares, cunha envergadura total de 5,05 metros e un ancho de 0,76 metros. No mesmo lado atop\u00e1base o prato da antena de alta ganancia.\nO sistema de enerx\u00eda de Mariner 2 estaba composto polos paneis solares e as bater\u00edas alimentadas por estes, cunha enerx\u00eda total de 1000 vatios hora e feitas de prata e cinc. As comunicaci\u00f3ns ti\u00f1an lugar grazas a un transmisor cunha potencia de 3 vatios capaz de emitir telemetr\u00eda continuamente e a varias antenas, unha parab\u00f3lica de alta ganancia, unha cil\u00edndrica omnidireccional situada no extremo do mastro cient\u00edfico, e d\u00faas antenas para recibir comandos de terra, unha en cada extremo dos paneis solares. O sistema de propulsi\u00f3n principal para as manobras de correcci\u00f3n estaba formado por un foguete de 225 N de pulo alimentado con hidracina, tetr\u00f3xido de nitr\u00f3xeno e part\u00edculas de \u00f3xido de aluminio. O control de actitude consegu\u00edase mediante propulsores de nitr\u00f3xeno cun erro de apuntado de 1 grao.\nInstrumentaci\u00f3n cient\u00edfica.\nNo extremo do mastro cient\u00edfico, baixo a antena omnidireccional, atop\u00e1base o magnet\u00f3metro. Cara a metade do mastro atop\u00e1banse os detectores de part\u00edculas e o detector de raios c\u00f3smicos. Nos bordos da base hexagonal estaban situados o detector de po c\u00f3smico e o espectr\u00f3metro de plasma solar, mentres que cerca da base do mastro, e montados nunha antena de 48\u00a0cm de di\u00e1metro, estaban o radi\u00f3metro de microondas e o radi\u00f3metro infravermello xunto co radi\u00f3metro de referencia. T\u00f3dolos instrumentos, excepto os radi\u00f3metros, que foron acendidos na veci\u00f1anza de Venus, funcionaron durante todo o tempo da viaxe, recollendo datos do medio interplanetario.\nDesenvolvemento da misi\u00f3n.\nTras o lanzamento, a sonda, xunto coa etapa superior do foguete, quedaron nunha \u00f3rbita de aparcadoiro a 118\u00a0km de altura. 980 segundos m\u00e1is tarde o foguete acendeuse e deixou \u00e1 Mariner 2 nunha \u00f3rbita helioc\u00e9ntrica aos 26 minutos e 3 segundos do lanzamento, escapando da atracci\u00f3n gravitatoria terrestre. Os paneis solares despreg\u00e1ronse aos 44 minutos do lanzamento e o 29 de agosto os instrumentos cient\u00edficos, excepto os radi\u00f3metros, foron acendidos. A primeira manobra de correcci\u00f3n de traxectoria tivo lugar o 4 de setembro \u00e1s 22:49:00 UTC, finalizando \u00e1s 2:45:25 do d\u00eda seguinte. O 8 de setembro a nave perdeu o seu control de actitude de maneira inesperada e por causas desco\u00f1ecidas, recuper\u00e1ndose automaticamente tres minutos m\u00e1is tarde. O 31 de outubro un dos paneis solares comezou a ter problemas para producir electricidade, apag\u00e1ndose os instrumentos cient\u00edficos; unha semana m\u00e1is tarde o panel volveu a funcionar correctamente, co que os instrumentos volveron a acenderse, pero o panel fallou totalmente o 15 de novembro. Neste punto Mariner 2 xa estaba suficientemente cerca do Sol como para poder producir electricidade sen problemas para toda a nave cun s\u00f3 panel solar. Os radi\u00f3metros acend\u00e9ronse o 14 de decembro, e ese mesmo d\u00eda \u00e1s 19:59:28 a nave pasou \u00e1 s\u00faa m\u00ednima distancia de Venus, 34.773\u00a0km, acheg\u00e1ndose polo lado nocturno do planeta. Tras o sobrevoo de Venus, Mariner 2 pasou polo perihelio o 27 de decembro. A \u00faltima transmisi\u00f3n de Mariner 2 foi recibida o 3 de xaneiro de 1963 \u00e1s 7:00 UTC.\nResultados cient\u00edficos.\nMariner 2 descubriu que Venus rota sobre si mesmo retrogradamente, \u00e9 dicir, no sentido contrario \u00f3 que a Terra rota sobre si mesma. Determinou tam\u00e9n que a temperatura na superficie de Venus era moi alta, de centos de graos Celsius, e que a s\u00faa presi\u00f3n era de decenas de atmosferas. Comprobou ademais que a composici\u00f3n da atmosfera era maioritariamente di\u00f3xido de carbono, cunha cobertura nubosa continua ata unha altura de 60\u00a0km, e que o planeta carec\u00eda de campo magn\u00e9tico. No medio interplanetario descubriu que o vento solar sopra continuamente e que a densidade de po c\u00f3smico \u00e9 moito menor que nas proximidades da Terra. O sobrevoo permitiu ademais mellorar a estimaci\u00f3n da masa de Venus e do valor da unidade astron\u00f3mica."}
{"id": "255538", "revid": "15490", "url": "https://gl.wikipedia.org/wiki?curid=255538", "title": "Carlos V\u00e1zquez Pimentel", "text": "Carlos V\u00e1zquez Fern\u00e1ndez-Pimentel, m\u00e1is co\u00f1ecido como Carlos V\u00e1zquez Pimentel, nado en Lugo e finado na mesma cidade o 23 de marzo de 1984, foi un m\u00e9dico e pol\u00edtico galego.\nTraxectoria.\nIrm\u00e1n do poeta Lu\u00eds Pimentel. Traumat\u00f3logo, exerceu no Sanatorio Pimentel de Lugo. Participou na reorganizaci\u00f3n da Agrupaci\u00f3n Socialista de Lugo en 1930. Foi elixido concelleiro e foi tenente de alcalde na primeira corporaci\u00f3n republicana e vogal Comisi\u00f3n Xestora Provincial (entre maio de 1931 e febreiro de 1934). Foi candidato do PSOE nas Elecci\u00f3ns a Cortes Constitu\u00edntes de 1931. A finais de febreiro de 1934 foi elixido alcalde de Lugo, logo da dimisi\u00f3n de Jos\u00e9 Cobreros de la Barrera, permanecendo no posto ata outubro dese ano. Formou parte da xunta do Museo Provincial de Lugo.\nAo producirse o golpe de Estado do 18 de xullo de 1936 foi sancionado cunha multa de 25.000 pesetas e confinado primeiro en Palencia en decembro de 1937 e despois en Castropol (de marzo de 1938 a marzo de 1939). Foille levantada a sanci\u00f3n logo de atender varios feridos a conta do sanatorio Pimentel e doar cantidades superiores a 39.000 pesetas para o Ex\u00e9rcito e milicias e o primeiro piso da s\u00faa casa para Secretar\u00eda de Falange. En 1940 foi expedientado por responsabilidades pol\u00edticas e sancionado co pago de 100 pesetas.\nVida persoal.\nCasou en xaneiro de 1935 con Carmen Llamas Montero, que finou en 1979, e foi pai de Carlos, Germ\u00e1n, Felipe e Isabel V\u00e1zquez-Pimentel Llamas."}
{"id": "255539", "revid": "15490", "url": "https://gl.wikipedia.org/wiki?curid=255539", "title": "Jos\u00e9 Cobreros de la Barrera", "text": "Jos\u00e9 Cobreros de la Barrera, finado en Madrid o 21 de novembro de 1976, foi un enxe\u00f1eiro e pol\u00edtico galego.\nTraxectoria.\nMilitante do Partido Radical do que foi vicepresidente en Lugo en 1931. Foi elixido concelleiro en Lugo pola Alianza Republicana na primeira corporaci\u00f3n republicana e logo elixido alcalde. Foi elixido presidente da Deputaci\u00f3n de Lugo o 7 de febreiro de 1934 e dimitiu como alcalde. Foi nomeado Gobernador civil de Lugo (do 21 de decembro de 1935 ata o 31 do mesmo mes) e despois da Coru\u00f1a (do 1 de xaneiro de 1936 ao 22 de febreiro). \nCo golpe de Estado do 18 de xullo de 1936 foi expedientado por responsabilidades pol\u00edticas e sancionado."}
{"id": "255540", "revid": "22795", "url": "https://gl.wikipedia.org/wiki?curid=255540", "title": "De Buen", "text": ""}
{"id": "255541", "revid": "92340", "url": "https://gl.wikipedia.org/wiki?curid=255541", "title": "Esteban Egea", "text": "Esteban Egea foi bispo de Tui de 1218 a 1239. No ano 1225 consagrou o templo catedralicio."}
{"id": "255542", "revid": "89787", "url": "https://gl.wikipedia.org/wiki?curid=255542", "title": "Lactobacillales", "text": "Lactobacillales \u00e9 unha orde de bacterias grampositivas que comprende as bacterias do \u00e1cido l\u00e1ctico. Enc\u00f3ntranse no solo, auga, plantas e animais. Util\u00edzanse na produci\u00f3n de alimentos fermentados, como iogur, queixo, manteiga, quefir etc., nos que orixinan a formaci\u00f3n de \u00e1cido l\u00e1ctico a partir de azucres. Tam\u00e9n son responsables da fermentaci\u00f3n malol\u00e1ctica na produci\u00f3n do vi\u00f1o, e fermentan os repolos para facer sucrut. Hai tam\u00e9n especies pat\u00f3xenas como \"Streptococcus pneumoniae\" ou \"Enterococcus faecalis\".\nCaracter\u00edsticas.\nAdemais, o riboswitch de caixa SMK enc\u00f3ntrase s\u00f3 na orde Lactobacillales.\nFamilias.\nComprenden as familias Aerococcaceae, Carnobacteriaceae, Enterococcaceae, Lactobacillaceae, Leuconostocaceae, e Streptococcaceae.\nA familia tipo \u00e9 a das \"Lactobacillaceae\" que ten numerosas especies que forman parte da microbiota da boca, tracto gastrointestinal e vaxina dos animais homeotermos. Estes bacilos est\u00e1n presentes en alimentos l\u00e1cteos, carne, peixe, cereais, froitas, zumes de froitas, legumes, prebes e pratos coci\u00f1ados. Util\u00edzanse na produci\u00f3n de alimentos fermentados como o queixo ou iogur e outros. As \"Aerococcaceae\" enc\u00f3ntranse no aire, po, vexetaci\u00f3n e solo. As \"Carnobacteriaceae\" enc\u00f3ntranse na carne envasada ao baleiro, o queixo, peixe ou nos lagos ant\u00e1rticos merom\u00edcticos. As \"Enterococcaceae\" forman parte da flora intestinal dos mam\u00edferos e aves, e algunhas son pat\u00f3xenas, como \"Enterococcus faecalis\". As \"Leuconostocaceae\" enc\u00f3ntranse nas plantas e en diversos alimentos como o leite e os produtos l\u00e1cteos fermentados, produtos vexetais fermentados e carne. Moitas \"Streptococcaceae\" son comensais ou parasitos de animais, e algunhas moi pat\u00f3xenas como \"Streptococcus pneumoniae\"..\nFiloxenia.\nA orde Lactobacillales foi proposta inicialmente en 2005, e foi descrita en 2009 no volume 3 da segunda edici\u00f3n do Manual de bacteriolox\u00eda sistem\u00e1tica de Bergey (Ludwig et al.) e validado en marzo de 2010 e inscrito na lista de validaci\u00f3n 132. A taxonom\u00eda aceptada actualmente desta orde est\u00e1 baseada na LPSN \ne a filoxenia foi elaborada segundo as secuencias do ARNr 16S da LTP 106 do 'The All-Species Living Tree' Project \nLactobacillales parte 2 (continuaci\u00f3n).\nNotas:&lt;br&gt;\n\u2660 Cepas que se encontran no NCBI pero non est\u00e1n na LPSN."}
{"id": "255543", "revid": "23204", "url": "https://gl.wikipedia.org/wiki?curid=255543", "title": "Peixe pau", "text": "O peixe pau, \"Molva dypterygia\", tam\u00e9n co\u00f1ecida como maruca azul, \u00e9 un peixe oste\u00edctio da orde dos gadiformes e familia dos l\u00f3tidos, que vive nas costas do Atl\u00e1ntico norte.\nEsta especie, descrita por Pennant en 1784 (como \"Gadus dypterygius\"), vive nas primeiras capas das augas profundas, polo que a\u00ednda \u00e9 pouco co\u00f1ecida. Ademais, \u00e9 unha das numerosas especies de peixes cuxas poboaci\u00f3ns parece que dimin\u00faen rapidamente desde que, na d\u00e9cada dos anos 1970, os arrastreiros pescan nas zonas onde os reprodutores se re\u00fanen para a posta.\nMoitas veces o peixe pau \u00e9 confundido cunha especie moi semellante, \"Molva macrophthalma\", a maruca do Mediterr\u00e1neo, de xeito que nalgunhas estat\u00edsticas sobre pesca, e en moitos mercados, estas \"marucas\" aparecen indistintamente cun ou outro nome.\nCaracter\u00edsticas.\nAnatom\u00eda.\nMoi semellante \u00e1 maruca, da que se diferenza pola forma do corpo, moito m\u00e1is alongada, ademais pola mand\u00edbula proxectada cara \u00e1 adiante, superando ao maxilar superior. Mide xeralmente de 70 a 110\u00a0cm de longo, pero a lonxitude m\u00e1xima \u00e9 de 155\u00a0cm.\nA cabeza \u00e9 grande, as\u00ed como os ollos, presentando unha \u00fanica barbela no mento. Ten d\u00faas aletas dorsais, a primeira pequena, triangular, e con de 10 a 12 raios; a segunda \u00e9 longa, estend\u00e9ndose desda a primeira at\u00e9 o ped\u00fanculo caudal; a aleta anal \u00e9 semellante \u00e1 segunda dorsal, pero m\u00e1is curta; as pectorais son estreitas e alongadas, e as pelvianas, situadas debaixo da cabeza, te\u00f1en o segundo raio m\u00e1is longo que os outros. O corpo est\u00e1 cuberto de pequenas escamas e \u00e9 de cor cobriza polo dorso, cos flancos de cor azul prateada e o ventre \u00e9 abrancazado.\nH\u00e1bitat e biolox\u00eda.\nVive en augas profundas, entre os 350 e os 500 m, a\u00ednda que se ten atopado entre os 200 e os 1 000 m. Alim\u00e9ntase de crust\u00e1ceos e de peixes (gobios, peixes planos e outros), e de diversos invertebrados bent\u00f3nicos.\nAlcanza a madurez sexual entre os 6 e os 12 anos de idade, reproduc\u00edndose de maio a xu\u00f1o en fondos de 500 a 1 000 m.\nA s\u00faa \u00e1rea de distribuci\u00f3n abarca gran parte do Atl\u00e1ntico norte, desde as costas do norte do Canad\u00e1 (pen\u00ednsula do Labrador e a illa de Terra Nova, o sur de Groenlandia, Islandia o norte da pen\u00ednsula Escandinava e Rusia occidental, at\u00e9 as costas da pen\u00ednsula Ib\u00e9rica, o norte de Marrocos e o Mediterr\u00e1neo occidental, pasando polas cosas das illas Azores.\nEn Galicia.\nEn Galicia varios autores rexistraron a s\u00faa presenza, como de Buen, en 1932, cit\u00e1ndoa como \"M. elongata\" (un sin\u00f3nimo de \"M. macrophthalma\") ou Lozano e Rey, que a cita en Pontevedra en 1960 como \"M. macrophthalma\"; Fern\u00e1ndez \"et al.\" (1978, 1979) e Fari\u00f1a \"et al.\" (1983), e como \"M. dypterygia\", en toda a plataforma continental galega en fondos de m\u00e1is de 200 m, desde a desembocadura do Mi\u00f1o at\u00e9 Ribadeo."}
{"id": "255544", "revid": "22795", "url": "https://gl.wikipedia.org/wiki?curid=255544", "title": "Molva dypterygia", "text": ""}
{"id": "255545", "revid": "22795", "url": "https://gl.wikipedia.org/wiki?curid=255545", "title": "Maruca azul", "text": ""}
{"id": "255548", "revid": "88215", "url": "https://gl.wikipedia.org/wiki?curid=255548", "title": "Pavel Kolobkov", "text": "Pavel Kolobkov (en ruso: \u041f\u0430\u0432\u0435\u043b \u041a\u043e\u043b\u043e\u0431\u043a\u043e\u0432), nado en Moscova o 22 de setembro de 1969, \u00e9 un tirador de esgrima retirado, militar e pol\u00edtico ruso, ga\u00f1ador de seis medallas ol\u00edmpicas.\nTraxectoria.\nA s\u00faa primeira participaci\u00f3n importante foi nos Campionatos da Uni\u00f3n Sovi\u00e9tica en 1985 quedando 27\u00ba de 94 atletas. Participou, aos 18 anos, nos Xogos Ol\u00edmpicos de 1988 celebrados en Se\u00fal, onde representando \u00e1 Uni\u00f3n Sovi\u00e9tica logrou ga\u00f1ar a medalla de bronce por equipos da modalidade de espada. Nos Xogos Ol\u00edmpicos de 1992 de Barcelona en representaci\u00f3n do Equipo Unificado ga\u00f1ou a medalla de prata na proba individual e a de bronce por equipos. Nos Xogos Ol\u00edmpicos de 1996 de Atlanta representando a Rusia ga\u00f1ou a medalla de prata por equipos e finalizou d\u00e9cimo cuarto en individual. Nos Xogos Ol\u00edmpicos de 2000 de Sidney ga\u00f1ou a medalla de ouro na proba individual e nos Xogos Ol\u00edmpicos de 2004 de Atenas converteu este metal en broce. Nestes mesmos xogos rematou cuarto na proba por equipos, logrando as\u00ed un diploma ol\u00edmpico. No ano 2004 foi ascendido a coronel, sendo o militar de m\u00e1is rango que o mesmo tempo era atleta en activo na historia da URSS e de Rusia . No ano 2008 colaborou nun programa de televisi\u00f3n da primeira canle rusa, dedicado \u00e1 aprendizaxe da patinaxe art\u00edstica sobre xeo facendo parella con Anna Semenovich. Desde o ano 2010 forma parte do \u00f3rgano consultivo oficial C\u00e1mara C\u00edvica da Federaci\u00f3n Rusa e desde o 8 de outubro de 2010 \u00e9 viceministro de deportes, turismo e mocidade da Federaci\u00f3n Rusa e foi o xefe da delegaci\u00f3n rusa nos Xogos Ol\u00edmpicos de 2012 .\nAo longo da s\u00faa carreira ga\u00f1ou nove medallas no Campionato do Mundo de esgrima, cinco delas de ouro; e nove medallas no Campionato de Europa da especialidade, d\u00faas delas de ouro."}
{"id": "255549", "revid": "15490", "url": "https://gl.wikipedia.org/wiki?curid=255549", "title": "\u00c1ngel L\u00f3pez P\u00e9rez", "text": "\u00c1ngel L\u00f3pez P\u00e9rez, nado o 7 de marzo de 1873 e finado en Lugo o 30 de marzo de 1964, foi un avogado e pol\u00edtico galego.\nTraxectoria.\nFoi presidente do C\u00edrculo das Artes de Lugo. Do Partido Conservador, ao longo do primeiro terzo do s\u00e9culo XX foi o rival pol\u00edtico do liberal Jos\u00e9 Benito Pardo Rodr\u00edguez. Foi alcalde de Lugo en varias ocasi\u00f3ns. Durante a Segunda Rep\u00fablica foi candidato da Uni\u00f3n Regional de Derechas nas elecci\u00f3ns a Cortes de 1933. No franquismo foi nomeado alcalde perpetuo da cidade e recibiu a medalla de Ouro de Lugo."}
{"id": "255554", "revid": "98629", "url": "https://gl.wikipedia.org/wiki?curid=255554", "title": "Thomas Pennant", "text": "Thomas Pennant, nado o 14 de xu\u00f1o de 1726 en Whitford (Flintshire) e finado o 16 de decembro de 1798 en Downing Hall, Gales, foi un naturalista e anticuario gal\u00e9s.\nTraxectoria.\nOs Pennants eran unha familia da alta burgues\u00eda da parroquia de Whitford que conseguiran un modesto patrimonio durante o s\u00e9culo XVI. En 1724, o pai de Thomas, David Pennant, herdou a veci\u00f1a propiedade de Downing dun primo, o que aumentou notabelmente a fortuna familiar. Downing Hall, onde Thomas naceu, converteuse na residencia permanente dos Pennant.\nPennant asistiu \u00e1 escola de gram\u00e1tica de Wrexham, antes de estudar no colexio Thomas Croft en Fulham en 1740. En 1744 entrou no Queen's College de Oxford e, posteriormente, pasou ao Oriel College. Como moitos estudantes de familias ricas, deixou Oxford sen conseguir ning\u00fan t\u00edtulo, a\u00ednda que en 1771 o seu traballo como zo\u00f3logo foi reco\u00f1ecido con varios t\u00edtulos honor\u00edficos.\n\u00c1 idade de doce anos despertou o seu interese pola natureza grazas ao libro de Francis Willughby \"Ornithology\". Unha excursi\u00f3n por Cornualla en 1746-1747, na que co\u00f1eceu ao anticuario e naturalista William Borlase, despertou o seu interese polos minerais e os f\u00f3siles, que foron os seus principais temas de estudo durante os anos 50 do s\u00e9culo XVIII.\nEn 1750, o seu relato dun terremoto en Downing inclu\u00eduse nas \"Philosophical Transactions\" da Royal Society, onde apareceu en 1756 un artigo de Pennant sobre corpos coralinos que recollera en Coalbrookdale, Shropshire. De forma m\u00e1is pr\u00e1ctica, Pennant usou os seus co\u00f1ecementos de xeolox\u00eda para abrir unha mina que axudou a financiar as melloras realizadas en Downing despois de que o herdara en 1763.\nEn 1757, a instancias de Carlos Linneo, foi elixido membro da Real Sociedade Sueca de Ciencias.\nEn 1766 publicou a primeira parte da s\u00faa \"British Zoology\", unha obra meritoria desde o punto de vista de que era unha laboriosa recompilaci\u00f3n dos descubrimentos doutros. Durante esta etapa visitou a Europa continental e co\u00f1eceu a varios cient\u00edficos de sona, como Georges-Louis Leclerc, Voltaire, Haller e Pallas.\nEn 1767 foi elixido membro da Royal Society de Londres. En 1771 publicou a s\u00faa \"Synopsis of Quadrupeds\" e, a finais do mesmo ano, \"A Tour in Scotland in 1769\", que se fixo moi popular, seguida en 1774 doutra narraci\u00f3n dunha viaxe a Escocia en dous volumes. Estes traballos serviron para preservar importantes tradici\u00f3ns antigas que de non ser pola s\u00faa narraci\u00f3n se perder\u00edan.\nEn 1778 publicou unha obra similar, \"Tour in Wales\", seguida por \"Journey to Snowdon\" (parte primeira en 1781; parte segunda en 1783), que posteriormente ser\u00edan o segundo volume de \"Tour\".\nEn 1782 publicou \"Journey from Chester to London\". Entre 1785 e 1787 publicou \"Arctic Zoology\".\nEn 1790 apareceu seu \"Account of London\", que se reeditou en varias ocasi\u00f3ns e, tres anos m\u00e1is tarde publicou a s\u00faa autobiogr\u00e1fica \"Literary Life of the late T. Pennant\". Nos seus \u00faltimos anos dedicouse a unha obra titulada \"Outlines of the Globe\", da cal os primeiros dous volumes apareceron en 1798 e os terceiro e cuarto en 1800, despois da s\u00faa morte, editados polo seu fillo David Pennant.\nAbreviatura.\nA abreviatura Pennant, \u00fasase para designar a Thomas Pennat como autoridade na descrici\u00f3n e taxonom\u00eda na bot\u00e1nica e na zoolox\u00eda."}
{"id": "255555", "revid": "27155", "url": "https://gl.wikipedia.org/wiki?curid=255555", "title": "Xenopsylla cheopis", "text": "A Xenopsylla cheopis, co\u00f1ecida como pulga da rata oriental, \u00e9 unha especie de insecto sifon\u00e1ptero da familia Pulicidae. Estas pulgas son parasitos dos roedores, principalmente do x\u00e9nero \"Rattus\", e son un vector primario para a peste bub\u00f3nica e o tifo murino. A transmisi\u00f3n destas enfermidades ocorre cando a pulga se alimenta primeiro dun roedor infectado e despois pica a un humano.\nHistoria.\nA especie foi atopada en Exipto por N. C. Rothschild e Karl Jordan e descrita en 1903. Recibiu inicialmente o nome de \"Pulex cheopis\". O nome \"cheopis\" p\u00faxollo Rothschild pola pir\u00e1mide de Queops (Cheops), xa que foi descuberta en Exipto.\nCaracter\u00edsticas.\nA pulga da rata oriental non ten peites xenal ou pronotal. Esta caracter\u00edstica pode utilizarse para diferenciar a \"Xenopsylla cheopis\" da pulga do gato (\"Ctenocephalides felis\"), pulga do can (\"Ctenocephalides canis\") e outras pulgas.\nO corpo da pulga mide arredor de 2,5\u00a0mm. A s\u00faa anatom\u00eda est\u00e1 estruturada para que lle sexa m\u00e1is f\u00e1cil dar grandes saltos para pasar dun h\u00f3spede a outro. O seu corpo div\u00eddese nas tres rexi\u00f3ns t\u00edpicas dos insectos: cabeza, t\u00f3rax e abdome. A cabeza e o t\u00f3rax te\u00f1en filas de sedas (chamadas peites) e o abdome consta de oito segmentos visibles.\nA boca da pulga ten d\u00faas funci\u00f3ns: produce saliva e chucha sangue (e nas infecci\u00f3ns regurxita parte do sangue). As pulgas son capaces de ulir o di\u00f3xido de carbono expulsado durante a respiraci\u00f3n dos seus h\u00f3spedes e chouta rapidamente \u00e1 fonte de di\u00f3xido de carbono para alimentarse nun novo h\u00f3spede. As pulgas son insectos sen \u00e1s, pero, a\u00ednda que non poden voar, dan grandes saltos de ata 200 veces a lonxitude do seu corpo (uns 50\u00a0cm) e ata 130 veces a altura do seu corpo (uns 33\u00a0cm). As s\u00faas patas constan de catro partes: coxa, f\u00e9mur, tibia e tarso.\nTransmisi\u00f3n de enfermidades.\nEsta especie pode actuar como vector da peste (causada pola bacteria \"Yersinia pestis\"), o tifo murino (causado pola bacteria \"Rickettsia typhi\"), e tam\u00e9n pode actuar como h\u00f3spede intermedio para as tenias \"Hymenolepis diminuta\" e \"Hymenolepis nana\" (alberga os cisticercos da tenia). As enfermidades poden ser transmitidas dunha xeraci\u00f3n de pulgas \u00e1 seguinte a trav\u00e9s dos ovos, como ocorre co tifo murino. No caso da peste bub\u00f3nica a pulga adquire a bacteria ao chuchar sangue dun individuo infectado; esta crece no seu intestino anterior (zona do proventr\u00edculo) formando un biofilme que orixina un tap\u00f3n que lle impide tragar ao animal; cando a pulga se alimenta de sangue este remove parte das bacterias do tap\u00f3n, pero non o pode tragar, polo que o regurxita xunto coas bacterias na ferida da picada na pel do mam\u00edfero, e desta maneira a bacteria infecta a outro individuo mam\u00edfero.\nCiclo vital.\nO ciclo de vida desta especie consta de catro estadios. O primeiro estadio \u00e9 o ovo. Os ovos son microsc\u00f3picos e brancos e caen facilmente da femia ao chan ou desde o animal onde os puxo. Se os deposita sobre o animal, caen axi\u00f1a ao po ou no lugar onde se deita o animal. Se os ovos caen inmediatamente ao chan, caen nas gretas do terreo onde permanecen seguros ata que se produza a eclosi\u00f3n dez d\u00edas despois (ou m\u00e1is segundo as condici\u00f3ns do ambiente). Orixinan unha larva que ten un aspecto moi similar a un verme e ten uns dous mil\u00edmetros de longo, cun pequeno corpo e pezas bucais. Neste estadio, a pulga non se alimenta de sangue, sen\u00f3n que come c\u00e9lulas mortas da pel, excrementos de pulga, e outros pequenos parasitos que atopa no po. Cando a larva est\u00e1 madura constr\u00fae un casulo de seda arredor do seu corpo e conv\u00e9rtese nunha pupa. A pulga permanece como pupa dunha semana a seis meses e sofre unha metamorfose. Emerxe transformada en adulto. Agora vive nun h\u00f3spede e alim\u00e9ntase de sangue do seu h\u00f3spede e apar\u00e9ase con outras pulgas. Unha femia pode aparearse unha vez e po\u00f1er ovos todos os d\u00edas, po\u00f1endo uns 50 ovos por d\u00eda.\nExperimentalmente demostrouse que as pulgas prosperan en condici\u00f3ns clim\u00e1ticas secas con temperaturas de 20-25\u00a0\u00b0C. Poden vivir un ano e permanecer nalgunhas ocasi\u00f3ns no casulo en estado de pupa ata un ano se as condici\u00f3ns non son favorables."}
{"id": "255557", "revid": "15490", "url": "https://gl.wikipedia.org/wiki?curid=255557", "title": "Constantino Velarde Pl\u00e1", "text": "Constantino Velarde Pl\u00e1, finado en Madrid o 22 de xu\u00f1o de 1926 , foi un pol\u00edtico galego.\nTraxectoria.\nFillo de Francisco de Borja Velarde Ram\u00edrez e Isabel Pl\u00e1 Huidobro. Concelleiro en Lugo, foi alcalde da cidade en 1891 e deputado provincial. Foi elixido deputado a Cortes polo distrito de Chantada en 1899. Volveu ser nomeado alcalde de Lugo o 1 de xullo de 1909, pero s\u00f3 permaneceu no posto ata outubro dese ano. Constantino Velarde mandou constitu\u00edr en 1905 o edificio co\u00f1ecido como palacete Velarde.\nVida persoal.\nCasou en primeiras nupcias coa s\u00faa curm\u00e1 Mar\u00eda de la O Leandra Velarde Cuervo e en segundas nupcias con Mar\u00eda Gonz\u00e1lez Fari\u00f1as."}
{"id": "255559", "revid": "1131", "url": "https://gl.wikipedia.org/wiki?curid=255559", "title": "Fontes do Sar", "text": ""}
{"id": "255560", "revid": "15490", "url": "https://gl.wikipedia.org/wiki?curid=255560", "title": "Antonio Bel\u00f3n Ventosinos", "text": "Antonio Bel\u00f3n Ventosinos, finado en Lugo o 27 de agosto de 1930 , foi un avogado e pol\u00edtico galego.\nTraxectoria.\nFoi director da Escola de Artes e Oficios de Lugo. Militante do Partido Conservador, concelleiro en Lugo, foi elixido alcalde de Lugo logo da morte de Gonzalo V\u00e1zquez Moure en outubro de 1903."}
{"id": "255561", "revid": "88215", "url": "https://gl.wikipedia.org/wiki?curid=255561", "title": "Viktor Krovopuskov", "text": "Viktor Krovopuskov (en ruso: \u0412\u0438\u043a\u0442\u043e\u0440 \u041a\u0440\u043e\u0432\u043e\u043f\u0443\u0441\u043a\u043e\u0432), nado en Moscova o 29 de setembro de 1948, \u00e9 un tirador de esgrima ruso, xa retirado, ga\u00f1ador de catro medallas ol\u00edmpicas de ouro.\nTraxectoria.\nParticipou, aos 27 anos nos Xogos Ol\u00edmpicos de 1976 celebrados en Montreal, ga\u00f1ando a medalla de ouro na proba individual e por equipos da modalidade de sabre, \u00e9xito que repetiu nos Xogos Ol\u00edmpicos de 1980 de Moscova.\nAo longo da s\u00faa carreira ga\u00f1ou catorce medallas no Campionato do Mundo de Esgrima, entre elas oito de ouro; as\u00ed como d\u00faas veces a Copa do Mundo da especialidade. No ano 1976 foi galardonado coa Orde da Bandeira Vermella do Traballo e en 1980 coa Orde de Lenin."}
{"id": "255563", "revid": "43749", "url": "https://gl.wikipedia.org/wiki?curid=255563", "title": "Traxedia de Santiago", "text": ""}
{"id": "255564", "revid": "387", "url": "https://gl.wikipedia.org/wiki?curid=255564", "title": "HD 3651", "text": ""}
{"id": "255565", "revid": "15490", "url": "https://gl.wikipedia.org/wiki?curid=255565", "title": "Ram\u00f3n Landriz Lenza", "text": "Ram\u00f3n Landriz Lenza, finado en Lugo o 27 de outubro de 1915 , foi un avogado e pol\u00edtico galego.\nTraxectoria.\nFoi presidente da banda municipal de Lugo e do \"Orfe\u00f3n Gallego\". Concelleiro en Lugo, logo da dimisi\u00f3n de \u00c1ngel L\u00f3pez P\u00e9rez en febreiro de 1910, foi nomeado alcalde de Lugo en abril, permanecendo no cargo ata 1911.\nVida persoal.\nCasou con Josefina Merckling Hemmer."}
{"id": "255567", "revid": "27155", "url": "https://gl.wikipedia.org/wiki?curid=255567", "title": "Sifon\u00e1pteros", "text": ""}
{"id": "255568", "revid": "27155", "url": "https://gl.wikipedia.org/wiki?curid=255568", "title": "Siphonaptera", "text": ""}
{"id": "255569", "revid": "27155", "url": "https://gl.wikipedia.org/wiki?curid=255569", "title": "Sifon\u00e1ptero", "text": ""}
{"id": "255570", "revid": "5312", "url": "https://gl.wikipedia.org/wiki?curid=255570", "title": "Pradairo real", "text": "O pradairo real (Acer platanoides), tam\u00e9n co\u00f1ecido coma pradairo noruegu\u00e9s, \u00e9 unha especie arb\u00f3rea pertencente \u00e1 familia das acer\u00e1ceas. Non aparece en Galiza de xeito espont\u00e1neo, atop\u00e1ndose coma ornamental nalg\u00fans parques e xard\u00edns.\nDistribuci\u00f3n e h\u00e1bitat.\nMedra en Europa, o C\u00e1ucaso, e Asia Menor. Na Pen\u00ednsula Ib\u00e9rica a s\u00faa presenza lim\u00edtase aos Pireneos e cultivares ornamentales. Medra ben en solos fondos en medios de faiais, carballeiras e pradeira, en zonas de tebras. Prefire un substrato rico en substancias nutritivas.\nDescrici\u00f3n.\n\u00c9 un \u00e1rbore caducifolia que pode acadar at\u00e9 35 m de altura, a\u00ednda que o habitual \u00e9 que non supere os 25 m. Presenta unha casca lisa e cinsenta clara. As follas son palmadas e dentadas. As flores son de cor verde amarelenta e se dispo\u00f1en en pan\u00edculas. O froito, s\u00e1mara, constit\u00faeno d\u00faas noces unidas con \u00e1s formando entre si un \u00e1ngulo.\nEspecies semellantes.\nEn Europa hai d\u00faas especie de pradairos moi semellantes que se poden confundir de xeito doado. As d\u00faas especies presentan exemplares elevados, que poden acadar at\u00e9 30\u201335 m de altura.\nObservaci\u00f3ns.\nEsta \u00e1rbore pode chegar aos 150-200 anos, considerabelmente menor que outras especies de pradairos. O nome do x\u00e9nero xa era empregado polos romanos (\"acer\": rexo, duro). Segundo outros autores, o seu nome deriva da voz celta \"ac\", espi\u00f1a oo punta, por se ter utilizado para fabricar puntas de lanza. \u00c9 sens\u00edbel a unha micose ocasionada polo fungo \"Rhytisma acerinum\", o que lle ocasiona unhas tacas semellantes ao alcatr\u00e1n nas s\u00faas follas."}
{"id": "255571", "revid": "18868", "url": "https://gl.wikipedia.org/wiki?curid=255571", "title": "Acer platanoides", "text": ""}
{"id": "255572", "revid": "89787", "url": "https://gl.wikipedia.org/wiki?curid=255572", "title": "Art\u00e9s (autom\u00f3bil)", "text": "Art\u00e9s foi un fabricante espa\u00f1ol de autom\u00f3biles.\nHistoria da empresa.\nA empresa \"Jos\u00e9 Art\u00e9s de Arcos SA\" de Barcelona iniciou a produci\u00f3n de autom\u00f3biles en 1966. Separadamente dos autom\u00f3biles, a compa\u00f1\u00eda tam\u00e9n fabricaba compo\u00f1entes para esta industria. Na d\u00e9cada de 1970, puxo fin \u00e1 produci\u00f3n.\nCoches.\nGuepardo.\nOs Guepardo eran autom\u00f3biles de F\u00f3rmula 4.\nCampeador.\nO Campeador presentouse en 1967 no Sal\u00f3n do Autom\u00f3bil de Barcelona. O prototipo era un coche deportivo con motor traseiro e carrozar\u00eda de fibra de vidro de pl\u00e1stico reforzado similar ao Ford GT40. O motor era dun Renault 8 Gordini, un catro cilindros de 1.255 cc de desprazamento e 103 CV. Para a produci\u00f3n en serie estaba previsto a utilizaci\u00f3n dun motor SEAT de 1.500 cc e 140 CV. Pero nunca chegou. O proxecto do Campeador tivo que ser abandonado tras un incendio nos talleres Zipo de Barcelona, onde se \u00eda a constru\u00edr o modelo. Soamente quedou o prototipo, que foi restaurado e m\u00e1is tarde, case 40 anos logo da s\u00faa fabricaci\u00f3n, foi exposto no Auto Retro 2007 de Barcelona por xentileza da Colecci\u00f3n Ram\u00f3n Magri\u00f1\u00e1.\nGato Mont\u00e9s.\nFoi un todo terreo de seis rodas anfibio. Foi presentado en 1971 no Sal\u00f3n do Autom\u00f3bil de Barcelona e producido en pequenas series. Opcionalmente pod\u00eda montar un motor de Bultaco con 250 cc de dous cilindros, ou o motor de pist\u00f3n do Citro\u00ebn 2CV con 602 cc de desprazamento. P\u00f3dese ver unha unidade no museo do autom\u00f3bil \"Collecci\u00f3 d'Autom\u00f2bils de Salvador Claret\" en Sils, Xirona."}
{"id": "255574", "revid": "109712", "url": "https://gl.wikipedia.org/wiki?curid=255574", "title": "Trofeo Emma Cuervo 2013", "text": "A 62\u00ba edici\u00f3n do Trofeo Emma Cuervo celebrouse en Ribadeo o 27 de xullo de 2013 a partido \u00fanico entre o Club Deportivo Lugo e o Sporting de Gij\u00f3n. O campi\u00f3n foi o Lugo. O torneo celebrouse poucos d\u00edas despois do tr\u00e1xico accidente ferroviario de Angrois, polo que ambos equipos vestiron durante o partido brazaletes negros, sendo precedidos ademais antes de entrar ao campo por uns nenos portando unha bandeira de Galicia cun cresp\u00f3n negro en sinal de loito."}
{"id": "255575", "revid": "15490", "url": "https://gl.wikipedia.org/wiki?curid=255575", "title": "Camilo L\u00f3pez Pardo", "text": "Camilo L\u00f3pez Pardo, nado cara a 1895 e finado en Lugo o 7 de maio de 1963, foi un avogado e pol\u00edtico galego.\nTraxectoria.\nMembro do grupo republicano de Lugo (1930). Foi candidato a deputado da Alianza Republicana pola provincia de Lugo nas elecci\u00f3ns a Cortes Constitu\u00edntes de 1931, pero non foi elixido. Militante do Partido Radical, do que foi secretario do Comit\u00e9 provincial, foi nomeado membro da Xestora municipal e elixido alcalde de Lugo en outubro de 1934, permanecendo no posto ata as elecci\u00f3ns de febreiro de 1936. Co golpe de Estado do 18 de xullo de 1936 foi detido o 7 de setembro de 1936. Foi posto en liberdade o 27 de xaneiro de 1938. O Tribunal de Responsabilidades Pol\u00edticas abr\u00edulle expediente. Finou en Lugo o 7 de maio de 1963.\nVida persoal.\nCasou con Emilia Bonet Pe\u00f1alver."}
{"id": "255576", "revid": "88215", "url": "https://gl.wikipedia.org/wiki?curid=255576", "title": "Vladimir Nazlymov", "text": "Vladimir Nazlymov (en ruso: \u0412\u043b\u0430\u0434\u0438\u043c\u0438\u0440 \u041d\u0430\u0437\u043b\u044b\u043c\u043e\u0432), nado en Makhachkala o 1 de novembro de 1945, \u00e9 un tirador e adestrador de esgrima ruso, ga\u00f1ador de seis medallas ol\u00edmpicas coa Uni\u00f3n Sovi\u00e9tica.\nTraxectoria.\nComezou a practicar esgrima desde moi novo, o seu primeiro adestrador foi Gaik Kazaryan. Debido \u00e1s s\u00faas cualidades deportivas mentres fac\u00eda o servizo militar obrigatorio pux\u00e9rono nun r\u00e9xime especial que lle permit\u00eda practicar a esgrima no Club Central do Ex\u00e9rcito Sovi\u00e9tico en Moscova, chegando a adquirir o grao de coronel do Ex\u00e9rcito Vermello. Aos 22 anos participou nos Xogos Ol\u00edmpicos de 1968 celebrados en M\u00e9xico, ga\u00f1ando a medalla de ouro na proba de sabre por equipos a m\u00e1is de finalizar cuarto na proba individual. En 1970 gradouse no Instituto Pedag\u00f3xico do Daguest\u00e1n, especializ\u00e1ndose en educaci\u00f3n f\u00edsica, na modalidade de esgrima. Nos Xogos Ol\u00edmpicos de 1972 de M\u00fanic f\u00edxose coa medalla de prata na proba con equipos e a de bronce na individual. Nos Xogos Ol\u00edmpicos de 1976 de Montreal volve de novo a facerse coa de ouro na proba por equipos e a de prata na individual. Finalmente nos Xogos Ol\u00edmpicos de 1980 de Moscova revalidou o ouro na proba por equipos e finalizou oitavo na individual.\nAo longo da s\u00faa carreira ga\u00f1ou quince medallas no Campionato do Mundo de Esgrima, dez delas de ouro (8 por equipos e 2 individuais). Na d\u00e9cada de 1980 foi \u00e1rbitro en competici\u00f3ns internacionais de esgrima. Foi primeiro adestrador do equipo militar sovi\u00e9tico de esgrima e de 1986 a 1988 foi o primeiro adestrador do equipo da Uni\u00f3n Sovi\u00e9tica. En 1991 trasladouse aos Estados Unidos, foi profesor de esgrima nun Instituto de Kansas City e fundou un club de esgrima na cidade (1992) e foi capit\u00e1n da selecci\u00f3n norteamericana de esgrima nos Campionatos do Mundo e na Universiada en 1995 e 1997 e adestrador de sabre equipo nacional entre 1994 e 1999. En 1999 aceptou adestrar o equipo de esgrima da Ohio State Buckeyes, pertencente \u00e1 Universidade Estatal de Ohio"}
{"id": "255577", "revid": "89787", "url": "https://gl.wikipedia.org/wiki?curid=255577", "title": "Hurtan", "text": "Hurtan Desarrollos S.L. \u00e9 unha empresa espa\u00f1ola, fundada polo almeriense Juan Hurtado Gonz\u00e1lez, dedicada \u00e1 fabricaci\u00f3n artesanal de autom\u00f3biles en Santa Fe, Granada.\nHistoria.\nNo ano 1991, Juan Hurtado Gonz\u00e1lez desenvolveu os primeiros bocexos e c\u00e1lculos de proxecci\u00f3n do que ser\u00eda o primeiro modelo de autom\u00f3bil de estilo cl\u00e1sico, inspirado nos modelos dos anos 40 e 50.\nNo ano 1992, aparece o modelo Hurtan Albayc\u00edn T2, seguido do T2+2. Os dous modelos son convertibles, de dous e catro prazas respectivamente. En 2002 traballou sobre a mec\u00e1nica dun Renault Clio II e conseguiu a homologaci\u00f3n e o permiso para a comercializaci\u00f3n en 2004, logo de adaptarse \u00e1 normativa europea en materia de seguridade e medio ambiente.\nModelos.\nEn 2015 a empresa anunciou o acordo con Jofemar Electromobility para a creaci\u00f3n ao 50% dunha empresa para a fabricaci\u00f3n de autos de luxo el\u00e9ctricos nas antigas instalaci\u00f3ns de Santana, en Linares (Ja\u00e9n).\nCaracter\u00edsticas.\nO proceso de fabricaci\u00f3n dura entre 5 e 6 meses. O chasis utilizado est\u00e1 baseado no do Renault Clio. A carrozar\u00eda est\u00e1 realizada en fibra de vidro. O cambio de marchas est\u00e1 configurado para desenvolvementos curtos. A pintura da carrocer\u00eda \u00e9 totalmente personalizable. Hai 4 motorizaci\u00f3ns diferentes, que van dos 60 CV ata os 178."}
{"id": "255585", "revid": "56817", "url": "https://gl.wikipedia.org/wiki?curid=255585", "title": "Moreira negra", "text": "A moreira negra (Morus nigra L.) \u00e9 unha especie de \u00e1rbore froiteira orixinaria de Asia occidental (Sur do C\u00e1ucaso, Armenia, Ir\u00e1n); e naturalizada en Am\u00e9rica do Norte (Canad\u00e1, Estados Unidos), en Europa e na China, que pertence \u00e1 familia das mor\u00e1ceas.\nFoi introducida coma cultivo en toda a conca mediterr\u00e1nea dende a antig\u00fcidade polos seus froitos, as amoras, hoxe pouco apreciados. En Galiza non \u00e9 tradicional o cultivo, atop\u00e1ndose coma ornamental nalg\u00fans xard\u00edns urbanos.\nDescrici\u00f3n.\nA moreira negra \u00e9 unha \u00e1rbore monoica que medra a modo e que pode acada os 10 ou 20 m de alto.\nAs follas son caedizas, alternas, glabras ou lixeiramente pubescentes polo env\u00e9s. Son xeralmente cordiformes mais poden ser lobuladas. Miden uns 15\u00a0cm de longo.\n\u00c9 unha \u00e1rbore r\u00fastica e resistente, que tolera a seca. \u00c9 autof\u00e9rtil e florea pola primavera. D\u00e1 froitos comest\u00edbeis, as amoras, semellantes \u00e1s das silveiras, bagas duns 25\u00a0mm de di\u00e1metro, que manchan moito, febles e de consistencia bastante mol. Chegan \u00e1 madureza a mediados de agosto, cando se tornan negras. C\u00f3mpre consumilas axi\u00f1a xa que logo perecen.\n\"M. nigra\" \u00e9 dexoploide (2n=22x=308), e pos\u00fae o maior n\u00famero de cromosomas entre as faner\u00f3gamas.\nPode vivir at\u00e9 os 120 anos. Por\u00e9n, non \u00e9 raro que a \u00e1rbore fenda en dous polo peso das p\u00f3las m\u00e1is vellas. O m\u00e1is com\u00fan \u00e9 que a \u00e1rbore sobreviva a\u00ednda as\u00ed, botando fillos pola base.\nDiferenzas entre a moreira branca e a negra.\nMalia que algunhas fontes indican que a moreira branca produce amoras brancas e a negra, amoras negras, isto \u00e9 falso. A moreira negra bota sempre froitos violetas escuros ou negros, por\u00e9n a moreira branca pode botar amoras brancas, amarelas, rosadas, violetas ou tam\u00e9n negras.\n\u00c1rbores senlleiras.\nEn Galiza at\u00f3pase un exemplar de moreira negra, exactamente en Cangas de Foz, recollido na lista de \u00e1rbores senlleiras de Galicia, elaborado pola Xunta de Galicia."}
{"id": "255586", "revid": "18868", "url": "https://gl.wikipedia.org/wiki?curid=255586", "title": "Morus nigra", "text": ""}
{"id": "255587", "revid": "18868", "url": "https://gl.wikipedia.org/wiki?curid=255587", "title": "Sesamum indicum", "text": ""}
{"id": "255591", "revid": "18868", "url": "https://gl.wikipedia.org/wiki?curid=255591", "title": "Beta vulgaris subsp. vulgaris var. altissima", "text": ""}
{"id": "255598", "revid": "18868", "url": "https://gl.wikipedia.org/wiki?curid=255598", "title": "Stellaria media", "text": ""}
{"id": "255600", "revid": "18868", "url": "https://gl.wikipedia.org/wiki?curid=255600", "title": "Herba paxareira", "text": ""}
{"id": "255601", "revid": "25871", "url": "https://gl.wikipedia.org/wiki?curid=255601", "title": "Gorilla", "text": ""}
{"id": "255605", "revid": "56817", "url": "https://gl.wikipedia.org/wiki?curid=255605", "title": "Enrico Cecchetti", "text": "Enrico Cecchetti, nado en Roma (daquela nos Estados Pontificios e actualmente en Italia) o 21 de xu\u00f1o de 1850 e finado o 13 de novembro de 1928 en Mil\u00e1n (Reino de Italia), foi un bailar\u00edn, core\u00f3grafo e mestre de ballet italiano. \u00c9 o creador do m\u00e9todo que leva o seu nome, o \"M\u00e9todo Cecchetti\"."}
{"id": "255606", "revid": "88215", "url": "https://gl.wikipedia.org/wiki?curid=255606", "title": "Elena Novikova-Belova", "text": "Elena Novikova-Belova (en ruso: \u0415\u043b\u0435\u043d\u0430 \u041d\u043e\u0432\u0438\u043a\u043e\u0432\u0430-\u0411\u0435\u043b\u043e\u0432\u0430), nada en Sovetskaya Gavan, (Rusia) o 28 de xullo de 1947, \u00e9 profesora e ex tiradora de esgrima rusa, ga\u00f1adora de seis medallas ol\u00edmpicas coa Uni\u00f3n Sovi\u00e9tica, catro delas de ouro. \nAdemais foi profesora do departamento de pedagox\u00eda da Universidade Estatal de Cultura F\u00edsica de Belar\u00fas.\nTraxectoria.\nResidente en Minsk, formou parte do Dinamo de Minsk e participou aos 21 anos nos Xogos Ol\u00edmpicos de 1968, celebrados en M\u00e9xico, ga\u00f1ando unha medalla de ouro na proba de florete individual e outra na proba por equipos. Nos Xogos Ol\u00edmpicos de 1972 de M\u00fanic revalidou a medalla de ouro por equipos, quedando quinta na individual. Nos Xogos Ol\u00edmpicos de 1976 de Montreal ga\u00f1ou a s\u00faa terceira medalla de ouro por equipos e unha de bronce na competici\u00f3n individual. Desde 1979 \u00e9 profesora universitaria en Minsk. Nos Xogos Ol\u00edmpicos de 1980 de Moscova ga\u00f1ou unha medalla de prata na proba por equipos ao perder ante o equipo franc\u00e9s, e foi novena na proba individual.\nAo longo da s\u00faa carreira ga\u00f1ou doce medallas no Campionato do Mundo de Esgrima, oito delas de ouro.\nO 17 de maio de 2007 o Comit\u00e9 Ol\u00edmpico Internacional concedeulle a Medalla Pierre de Coubertin ."}
{"id": "255607", "revid": "15490", "url": "https://gl.wikipedia.org/wiki?curid=255607", "title": "Carlos Llamas Navia", "text": "Carlos Llamas Navia, finado en Lugo en febreiro de 1923 , foi un avogado e pol\u00edtico galego.\nTraxectoria.\nFillo de Patricio Llamas Pons. Foi fiscal municipal, xu\u00edz municipal de Lugo e fiscal da Audiencia provincial de Lugo. Integrado no Partido Liberal, foi concelleiro en Lugo dende 1889 e elixido alcalde de Lugo en xaneiro de 1912, permanecendo no cargo ata o ver\u00e1n de 1913."}
{"id": "255611", "revid": "88215", "url": "https://gl.wikipedia.org/wiki?curid=255611", "title": "F\u00e9lix de Pom\u00e9s", "text": "F\u00e8lix de Pom\u00e9s i Soler, nado en Barcelona o 5 de febreiro de 1889 e finado na mesma cidade o 17 de xullo de 1969 foi un futbolista, tirador de esgrima, debuxante, actor e director de cinema catal\u00e1n.\nTraxectoria deportiva.\nEra membro dunha familia arist\u00f3crata barcelonesa e no que na \u00e9poca se co\u00f1ec\u00eda como un \"sportmen\". Como futbolista xogaba na posici\u00f3n de medio campo ou de interior dereito. Non obstante iniciouse como porteiro. O seu primeiro club foi o Universitary SC, onde xogou ata 1912, mentres estudaba medicina. Foi neste club cando se reconverteu en centrocampista. No ano 1911 xogou brevemente no RCD Espanyol. No ano 1912, cando alg\u00fans xogadores do FC Barcelona como Josep Quirante, Carles Comamala, Charles Wallace, Percival Wallace ou Paco Bru abandonaron a entidade para crear o Casual SC, De Pom\u00e9s foi con eles. Pero a vida do Casual foi ef\u00e9mera e De Pom\u00e9s ingresou no FC Barcelona, onde xogou entre 1913 e 1914 un total de 22 partidos. Este \u00faltimo ano, grazas \u00e1 mediaci\u00f3n do seu amigo Santiago Massana retornou ao RCD Espanyol, permanecendo ata 1916. Co Espanyol ga\u00f1ou o Campionato de Catalu\u00f1a da temporada 1914-15, e foi tam\u00e9n campi\u00f3n de Espa\u00f1a o mesmo ano.\nFoi internacional coa selecci\u00f3n de f\u00fatbol de Catalu\u00f1a en seis ocasi\u00f3ns entre 1912 (contra Francia no campo do Espanyol) e 1917 (contra a rexi\u00f3n Centro).\nAo abandonar o mundo do f\u00fatbol centrouse na esgrima, deporte co que foi campi\u00f3n de Catalu\u00f1a e representando a Espa\u00f1a participou nos Xogos Ol\u00edmpicos de 1924 e 1928. Nos primeiros superou a primeira rolda en espada por equipos, chegando a cuartos de final. Nos de 1928 logrou un quinto posto en espada por equipos. Para a esgrima o seu club de referencia era o Casino Militar de Barcelona.\nTraxectoria cinematogr\u00e1fica.\nA s\u00faa carreira como actor vai de 1928 ata 1967, actuando nun total de 74 filmes e dirixindo dous.\nA s\u00faa primeira pel\u00edcula foi no filme alem\u00e1n \"Die gro\u00dfe Abenteuerin\" (1928) de Robert Wiene. Nos anos trinta, De Pom\u00e9s tam\u00e9n foi o primeiro director de dobraxe que hab\u00eda en Espa\u00f1a, traballo que realizaba desde Barcelona. Durante estes anos converteuse en actor para os grandes \"majors\" de Hollywood, estando en n\u00f3mina da Paramount nos estudos que ti\u00f1a en Joinville de Par\u00eds actuaba na versi\u00f3n en castel\u00e1n de filmes norteamericanos como \"La fiesta del diablo\" (1931), versi\u00f3n de \"The Devil's Holiday\" (1930) ou \"Do\u00f1a Mentiras\" (1931), versi\u00f3n de \"The Lady Lies\" (1930). En Barcelona protagonizou \"Rataplan\" (1935) de Francesc Elias, \"Usted tiene ojos de mujer fatal\" (1939) de Joan Parellada escrita por Enrique Jardiel Poncela, \"Nuevos ideales\" (Metro Goldwin Meyer, 1939) de Salvador Alberich e Aurora de Esperanza (1937).\nEn 1941 dirixiu a s\u00faa primeira pel\u00edcula, \"La madre guapa\", onde participou a s\u00faa filla Isabel de Pom\u00e9s, tam\u00e9n actriz. Como actor traballou en \"La Torre de los siete jorobados\" (1944), \"Once pares de botas\" (1954), de Francesc Rovira-Beleta onde participaron futbolistas como Francesc Xavier Marcet, Ricard Teruel, Alfredo Di Stefano, Luis Molowny, Joan Segarra, Antoni Puchades, Telmo Zarra, Agust\u00edn Ga\u00ednza, Venancio P\u00e9rez ou Jacinto Quincoces. Nos anos 50 volveu participar en produci\u00f3ns americanes como \"John Paul Jones\" (1959), \"King of Kings\" (1961), onde interpretou o papel de Xos\u00e9 de Arimatea, \"The Pride and the Passion\" (1957) con Cary Grant e Frank Sinatra ou \"Solomon and Sheba\" (1959), rodada en Zaragoza e en El Escorial, entre outras localizaci\u00f3ns. Entre os seus \u00faltimos filmes salienta a comedia rom\u00e1ntica \"Quanto sei bella Roma\" (1959), \"Lost Command\" (1966), con Anthony Quinn, Alain Delon e Claudia Cardinale. A s\u00faa derradeira pel\u00edcula foi \"Una historia de amor\" (1967) de Jordi Grau, protagonizada por Sim\u00f3n Andreu e Serena Vergano."}
{"id": "255613", "revid": "1505", "url": "https://gl.wikipedia.org/wiki?curid=255613", "title": "FPSO", "text": ""}
{"id": "255616", "revid": "1888", "url": "https://gl.wikipedia.org/wiki?curid=255616", "title": "V\u00edctor Manuel Basanta Varela", "text": ""}
{"id": "255623", "revid": "89787", "url": "https://gl.wikipedia.org/wiki?curid=255623", "title": "Gram\u00f3n", "text": "O gram\u00f3n (\"Stenotaphrum secundatum\") \u00e9 un c\u00e9spede popular en xard\u00edns de rexi\u00f3ns tropicais, subtropicais e zonas con seca estival, como o sur de Galiza. Con el obtense unha superficie realmente ornamental, coma unha alfombra grosa, cando se logra manter unha boa cobertura. Densidade media, textura grosa, cor verde media, apto para localizaci\u00f3ns de media sombra. \u00c9 m\u00e1is xoto ca o c\u00e9spede tradicional ingl\u00e9s, m\u00e1is fino. O \u00fanico inconveniente \u00e9 que pode verse moi afectado polas xeadas, a\u00ednda que \u00e1s veces regroma.\nActualmente at\u00f3pase moi espallado polo mundo, levado polo ser humano, xa que, ademais das s\u00faas caracter\u00edsticas de aparencia e a s\u00faa tolerancia \u00e1 seca, tam\u00e9n \u00e9 tolerante ao esmagado. P\u00f3dese plantar de esgallo, despois el vaise espallando grazas aos estol\u00f3ns.\nCo\u00f1\u00e9cese tam\u00e9n co nome de grama de santo Agosti\u00f1o.\nCaracter\u00edsticas.\n\u00c9 unha planta perenne estolon\u00edfera con talos procumbentes de 5 \u2013 30\u00a0cm. Ten follas lisas, sen pelos e angostas, de coloraci\u00f3n verde escura. \u00c9 rizomatosa, \u00e9 dicir, o talo fica baixo o chan e bota follas cara a arriba (a\u00ednda que coas seguintes camadas os talos poden irse superpo\u00f1endo). D\u00e1 unha espiga de 4 a 15\u00a0cm de lonxitude.\nAtura pleno sol ou media sombra e consid\u00e9rase unha das especies m\u00e1is tolerantes \u00e1 sombra. At\u00f3pase na natureza en solos calcarios ou silicosos preto da costa; cultivada d\u00e1se ben nunha gran variedade de solos, desde arxilosos at\u00e9 lixeiramente areentos. Medra ben en solos de pouco a moi f\u00e9rtiles, con pH de 5 a 8,5 e tam\u00e9n en solos con salinidade de at\u00e9 15 dS/cm. Tam\u00e9n tolera salinidade tra\u00edda pola airexa do mar.\nEn canto \u00e1 temperatura, non tolera as xeadas nin o fr\u00edo. Por baixo dos 10\u00a0\u00b0C deixa de medrar e vira nunha cor marr\u00f3n. D\u00e1se mellor ente os 20 e 30\u00a0\u00b0C. Con todo pode volver a agromar na primavera.\nA\u00ednda que \u00e9 tolerante a seca moderada, prefire os lugares h\u00famidos, e o seu h\u00e1bitat natural est\u00e1 en rexi\u00f3ns h\u00famidas tropicais.\nDistribuci\u00f3n.\n\"Stenotaphrum secundatum\" \u00e9 nativo en varios pa\u00edses da costa atl\u00e1ntica, parte central e costa leste de \u00c1frica, alg\u00fans estados do sueste de M\u00e9xico, algunhas partes dos Estados Unidos, Am\u00e9rica Central e Am\u00e9rica do Sur. pa\u00edses do sueste asi\u00e1tico, illas do Pac\u00edfico e Australia. Nas zonas onde \u00e9 nativo adoita atoparse na beiramar ou preto de regos, lagoas e lagos.\nUsos.\nAmplamente usado coma c\u00e9spede, tam\u00e9n se utiliza para pastoreo e para preservar o chan arredor das \u00e1rbores. Por mor \u00e1 s\u00faa resistencia \u00e1 salinidade \u00fasase tam\u00e9n en sitios onde outros pastos non medrar\u00edan: preto das praias, beiramar en xeral."}
{"id": "255625", "revid": "18868", "url": "https://gl.wikipedia.org/wiki?curid=255625", "title": "Stenotaphrum secundatum", "text": ""}
{"id": "255634", "revid": "46634", "url": "https://gl.wikipedia.org/wiki?curid=255634", "title": "F\u00e8lix de Pom\u00e9s", "text": ""}
{"id": "255640", "revid": "1505", "url": "https://gl.wikipedia.org/wiki?curid=255640", "title": "Herba da envexa", "text": "A herba da envexa, pervinca ou cangroia.Vinca difformis, \u00e9 unha especie de planta medicinal pertencente \u00e1 familia\ndas apocin\u00e1ceas. \u00c9 orixinaria da conca do Mediterr\u00e1neo. En Galiza consid\u00e9rase especie invasora, de feito at\u00f3pase na lista de Flora invasora de Galicia elaborada pola Xunta.\nDescrici\u00f3n.\n\"Vinca difformis\" est\u00e9ndese polo chan con longas ramas cubertas por follas arredondadas, brillantes e opostas. As flores son de cor azul suave, \u00e1s veces poden semellar brancas, te\u00f1en un longo tubo que se abre en cinco l\u00f3bulos un pouco asim\u00e9tricos, que recordan un pouco a imaxe dunha h\u00e9lice. Florea durante o inverno e a primavera.\nDistribuci\u00f3n e h\u00e1bitat.\n\u00c9 orixinaria da conca do Mediterr\u00e1neo. Na Pen\u00ednsula Ib\u00e9rica at\u00f3pase no levante. \u00c9 camefito, atop\u00e1ndose en zonas sombrizas, silveiras, pedregueiras e bordos de cami\u00f1os.\nCitolox\u00eda.\nN\u00famero de cromosomas de \"Vinca difformis\" (Fam. Apocynaceae) e t\u00e1xones infraespec\u00edficos\n\"Vinca difformis\" Pourr.\n2n=230.\n\"Vinca difformis\" Pourr.\n2n=46.\nPropiedades.\nCont\u00e9n alcaloides diferentes aos das outras especies do x\u00e9nero, entre os que salientan a vincamedina e a sarpaxina."}
{"id": "255641", "revid": "18868", "url": "https://gl.wikipedia.org/wiki?curid=255641", "title": "Vinca difformis", "text": ""}
{"id": "255642", "revid": "18868", "url": "https://gl.wikipedia.org/wiki?curid=255642", "title": "Pervinca", "text": ""}
{"id": "255643", "revid": "18868", "url": "https://gl.wikipedia.org/wiki?curid=255643", "title": "Cangroia", "text": "Co termo cangroia podemos referirnos a d\u00faas especies bot\u00e1nicas:"}
{"id": "255651", "revid": "23204", "url": "https://gl.wikipedia.org/wiki?curid=255651", "title": "Sheila Tousey", "text": "Sheila May Tousey, nada o 4 de xu\u00f1o de 1960 en Keshena, Wisconsin, \u00e9 unha actriz nativo americana da naci\u00f3n menominee."}
{"id": "255652", "revid": "865", "url": "https://gl.wikipedia.org/wiki?curid=255652", "title": "The Count Five", "text": ""}
{"id": "255653", "revid": "98629", "url": "https://gl.wikipedia.org/wiki?curid=255653", "title": "Taenia solium", "text": "Taenia solium, tam\u00e9n chamada tenia do porco ou solitaria, \u00e9 unha especie de verme platihelminto cestodo ciclof\u00edlido que parasita os porcos e os humanos. No seu estado larvario causa a cisticercose. \"T. solium\" ten catro ventosas no seu esc\u00f3lex (\"cabeza\"; en realidade funciona como un \u00f3rgano de fixaci\u00f3n) e ademais d\u00faas filas de tres ganchos. Outro verme similar que parasita os humanos \u00e9 a \"Taenia saginata\", \u00e1 que tam\u00e9n se lle chama solitaria.\nDescrici\u00f3n.\n\"T. solium \" \u00e9 un animal tribl\u00e1stico acelomado. Ten normalmente de 2 a 3 m de lonxitude, pero pode chegar a ser m\u00e1is longa.\nO adulto \u00e9 un verme plano en forma de fita dividido en segmentos chamados proglotes, de cor amarela abrancazada. Ten no seu extremo un esc\u00f3lex, \u00f3rgano especializado na fixaci\u00f3n (similar a unha \"cabeza\", pero sen boca), e os segmentos son m\u00e1is grandes canto m\u00e1is lonxe do esc\u00f3lex, Vive no intestino delgado, onde est\u00e1 ancorado \u00e1 parede por medio do seu esc\u00f3lex piriforme con catro ventosas e un rostelo cunha dobre coroa de ganchos. O tama\u00f1o do esc\u00f3lex \u00e9 similar ao da cabeza dun alfinete. Despois deste \u00f3rgano de fixaci\u00f3n hai un colo fino, porci\u00f3n xerminal que d\u00e1 orixe a un conxunto de segmentos ou proglotes que forman o estr\u00f3bilo ou cadea estrobilar. As proglotes m\u00e1is pr\u00f3ximas ao colo est\u00e1n inmaturos e conforme se afastan do mesmo presentan unha maduraci\u00f3n progresiva. Cada unha das proglotes presenta ambos os aparatos reprodutores, con \u00f3rganos masculinos e femininos ben diferenciados, polo que non s\u00f3 \u00e9 hermafrodita o animal, sen\u00f3n que cada proglote o \u00e9 tam\u00e9n. Non ten aparato dixestivo, polo que se alimenta por absorci\u00f3n a trav\u00e9s da pel dos nutrientes do intestino xa dixeridos polo h\u00f3spede. O animal fai unha vida anaerobia.\nCada proglote \u00e9 unha unidade de reproduci\u00f3n autofecundante e independente, que produce ovos que conte\u00f1en embri\u00f3ns infectivos; as proglotes m\u00e1is distais, que son as gr\u00e1vidos e maiores, presentan ramas uterinas ateigadas de ovos que lle dan un aspecto arboriforme; cada proglote cont\u00e9n unha media de 50.000 a 60.000 ovos. As proglotes da parte final do corpo despr\u00e9ndense do estr\u00f3bilo en cadeas curtas, que se eliminan coas feces. Os ovos son esf\u00e9ricos, miden de 30 a 45 micr\u00f3metros e presentan varias membranas, e vitelo, que s\u00f3 se presenta nos ovos inmaturos do que obt\u00e9n nutrientes. O vitelo cobre o embri\u00f3foro formando unha cuberta con bloques embriof\u00f3ricos; estes bloques est\u00e1n unidos por unha prote\u00edna cementante, o que lle d\u00e1 ao ovo unha aparencia f\u00edsica radiada; a membrana oncosferal recobre a oncosfera ou embri\u00f3n hexacanto, chamado as\u00ed porque presenta tres pares de ganchos.\n\"T. solium\" ten un ciclo de vida moi similar a \"Taenia saginata\". As s\u00faas larvas enquistadas ou cisticercos te\u00f1en tres posibles morfolox\u00edas. O m\u00e1is com\u00fan \u00e9 o cisticerco chamado de \"celulosa\", que ten unha ves\u00edcula chea de l\u00edquido de 0,5\u00a0cm a 1,5\u00a0cm de longo e un exc\u00f3lex invaxinado. A forma \"intermedia\" dos cisticercos ten esc\u00f3lex, mentres que a forma \"racemosa\" non ten un esc\u00f3lex evidente pero \u00e9 m\u00e1is longo e moito m\u00e1is perigoso. Os cisticercos te\u00f1en 60\u00a0mL de flu\u00eddo, e un 13% dos pacientes poden ter no seu corpo os tres tipos morfol\u00f3xicos de cisticercos no seu cerebro.\nCiclo de vida.\nOs seus ovos, que conte\u00f1en os embri\u00f3foros, saen ao medio ambiente coas feces de persoas infectadas. A composici\u00f3n dos ovos perm\u00edtelles sobrevivir no medio ambiente, mesmo en condici\u00f3ns extremas de sequidade, xa que est\u00e1n formados por unha estrutura cementante que recobre todo o ovo e cont\u00e9n no seu interior o embri\u00f3n ou oncosfera. Logo, en caso de que un hospede intermediario inxira os ovos, que son os porcos e xabar\u00eds, dito material cementante \u00e9 dixerido no tracto dixestivo e o embri\u00f3n \u00e9 liberado, convert\u00e9ndose nunha oncosfera. Posteriormente, a oncosfera migra a trav\u00e9s do tecido intestinal e chega ao sangue ou a linfa e invade a musculatura ou o sistema nervioso central do porco e al\u00ed establ\u00e9cese e desenv\u00f3lvese ata atinxir a fase larvaria ou intermedia denominada cisticerco. Esta forma larvaria ten forma de ves\u00edcula que mide ata 5\u00a0cm e no seu interior alberga o esc\u00f3lex invaxinado, que cont\u00e9n a porci\u00f3n \"cef\u00e1lica\" armada necesaria para que se fixe ao intestino. Despois, cando os cisticercos son inxeridos polo ser humano, ao comer carne de porco cr\u00faa ou pouco coci\u00f1ada (unha boa cocci\u00f3n mata aos cisticercos), o esc\u00f3lex evax\u00ednase e f\u00edxase ao intestino pola s\u00faa dobre coroa de ganchos e as ventosas. Logo, ao cabo de aproximadamente tres meses de fixaci\u00f3n no intestino, o parasito adulto ou tenia medra e chega \u00e1 s\u00faa madurez. Como \u00e9 hermafrodita, autofec\u00fandase, as proglotes forman ovos, despr\u00e9ndense as proglotes terminais cargadas de ovos, que saen coas feces do h\u00f3spede e o ciclo volve a empezar. O verme pode permanecer no intestino durante anos se non hai tratamento. Vive un s\u00f3 individuo adulto en cada persoa afectada.\nAdemais de pola inxesti\u00f3n de carne de porco con cisticercos, o home tam\u00e9n se pode infectar directamente con ovos. Os ovos (ou as proglotes con ovos) proceden das feces humanas de persoas infectadas e por causa dunha mala hixiene poden chegar \u00e1 comida. Tam\u00e9n pode producirse unha autoinfecci\u00f3n por proglotes que chegan ao est\u00f3mago desde o intestino por peristaltismo inverso. Unha vez que se inxeriron os ovos, as oncosferas eclosionan no intestino, invaden as paredes intestinais, e migran aos m\u00fasculos estriados ou tam\u00e9n ao cerebro, f\u00edgado e outros tecidos, onde se desenvolven dando lugar a cisticercos. Nos humanos, os quistes poden causar serias complicaci\u00f3ns se se localizan no cerebro, orixinando neurocisticercose.\nPatox\u00e9nese.\nA parasitaci\u00f3n por tenias adultas ch\u00e1mase ten\u00edase. A inxesti\u00f3n de ovos ou a rotura de proglotes con ovos de \"T. solium\" no intestino pode causar que as larvas migren aos tecidos do h\u00f3spede, onde se enquistan, e causan cisticercose. Os cisticercos poden localizarse no m\u00fasculo, cerebro, f\u00edgado, ollo e outros tecidos.\nDiagnose.\nCon observaci\u00f3n microsc\u00f3pica, os ovos s\u00f3 poden ser diagnosticados ao nivel de familia, pero se un \u00fatero dunha proglote se tingue con tinta chinesa o n\u00famero de ramas uterinas visibles pode permitir identificar as especies: a diferenza dos \u00fateros de \"Taenia saginata\", os de \"T. solium\" s\u00f3 te\u00f1en de cinco a dez ramas en cada lado.\nA diagnose require facer unha biopsia do tecido infectado e examinar as feces. Cando se atopan ovos de \"T. solium\" e proglotes nas feces a diagnose \u00e9 ten\u00edase (infestaci\u00f3n pola tenia) e non cisticercose. A cisticercose diagnost\u00edcase principalmente confirmando a presenza de ganchos de \"T. solium\" nas mostras. Os exames radiol\u00f3xicos, como os de raios X (que poden detectar larvas calcificadas no tecido muscular ou subcut\u00e1neo), e o esc\u00e1ner de tomograf\u00eda computerizada, e a tomograf\u00eda de resonancia magn\u00e9tica (que demostran a presenza de lesi\u00f3ns cerebrais caracter\u00edsticas) son tam\u00e9n \u00fatiles.\nTratamento.\nA infecci\u00f3n por \"T. solium\" adulta tr\u00e1tase con niclosamida. Se hai neurocisticercose os f\u00e1rmacos utilizados son o praziquantel ou o albendazole. Estas drogas danan a pel dos parasitos internamente, facendo que se desintegren e sexan eliminados polo sistema inmunitario do h\u00f3spede. Para a cisticercose, o tratamento con albendazole combinada con esteroides reduce a inflamaci\u00f3n. Poden ser necesarias intervenci\u00f3ns cir\u00farxicas para tratar as lesi\u00f3ns no sistema nervioso central.\nEpidemiolox\u00eda.\n\"T. solium\" enc\u00f3ntrase en todo o mundo. \u00c9 m\u00e1is frecuente nas \u00e1reas onde os humanos viven en estreito contacto cos porcos ou onde se come a carne de porco cr\u00faa ou pouco coci\u00f1ada. Ev\u00edtase se a carne foi ben cocida ou se foi conxelada a \u221210\u00a0\u00b0C durante 5 d\u00edas. A cisticercose \u00e9 frecuente en \u00e1reas onde hai unha escasa hixiene ao manipular a comida ou hai contaminaci\u00f3n da auga e o solo con feces. A ten\u00edase e a cisticersose son raras nos pa\u00edses musulm\u00e1ns, xa que o islam (igual que o xuda\u00edsmo) non permite o consumo de carne de porco."}
{"id": "255654", "revid": "23204", "url": "https://gl.wikipedia.org/wiki?curid=255654", "title": "Balaena mysticetus", "text": ""}
{"id": "255655", "revid": "23204", "url": "https://gl.wikipedia.org/wiki?curid=255655", "title": "Eubalaena glacialis", "text": ""}
{"id": "255658", "revid": "56817", "url": "https://gl.wikipedia.org/wiki?curid=255658", "title": "Sean Wei Mah", "text": "Sean Wei Mah, nado o 14 de decembro de 1976 en Edmonton, Alberta, \u00e9 un actor e artista nativo americano da naci\u00f3n cree. Interpretou a \"High Horse\" no telefilme de 2003 \"Dreamkeeper\", a \"Heavy Shield\" na miniserie de televisi\u00f3n \"Into the West\", e a \"Ben Wheelock\" no filme de 2005 \"It Waits\". Sean tam\u00e9n interpretou a \"Bull Head\" no filme da HBO \"Enterr\u00e1deme o coraz\u00f3n en Wounded Knee\" (2007), e a \"Whitecloud\" en \"Goodnight For Justice\" (2011)."}
{"id": "255660", "revid": "23204", "url": "https://gl.wikipedia.org/wiki?curid=255660", "title": "Chaske Spencer", "text": "Chaske Spencer, nado o 9 de marzo de 1975 en Tahlequah, Oklahoma, \u00e9 un actor nativo americano."}
{"id": "255661", "revid": "15490", "url": "https://gl.wikipedia.org/wiki?curid=255661", "title": "Gonzalo V\u00e1zquez Moure", "text": "Gonzalo V\u00e1zquez-Moure Iglesias, finado en Lugo o 29 de outubro de 1903 , foi un m\u00e9dico e pol\u00edtico galego.\nTraxectoria.\nMilitante do Partido Conservador, concelleiro en Lugo, foi elixido alcalde de Lugo en decembro de 1902. Morreu ao ano seguinte."}
{"id": "255662", "revid": "1888", "url": "https://gl.wikipedia.org/wiki?curid=255662", "title": "Gonzalo V\u00e1zquez-Moure Iglesias", "text": ""}
{"id": "255663", "revid": "98629", "url": "https://gl.wikipedia.org/wiki?curid=255663", "title": "Uoleva", "text": "Uoleva \u00e9 unha illa de area no distrito de Lifuka, nas illas Ha'apai en Tonga. Case deshabitada, \u00e9 co\u00f1ecida polos seus tres pequenos centros tur\u00edsticos e praias limpas e tranquilas.\nOs complexos tur\u00edsticos.\nUoleva \u00e9 co\u00f1ecida polos estranxeiros polos seus tres hoteis: Tiana\u2019s, Captain Cook\u2019s, e Serenity Beach. Son complexos pequenos, cada un capaz de albergar unhas d\u00faas ducias de persoas cada un, pero a asistencia \u00e9 xeralmente m\u00e1is baixa. Todos at\u00f3panse no lado oeste, a sotavento da illa.\nAg\u00e1s dos propietarios do complexo e os seus invitados, a illa est\u00e1 deshabitada. Dado que toda a terra \u00e9 propiedade de varios habitantes de Tonga, alg\u00fans deles utilizan a illa para criar porcos ou colleitar cocos, pero non en grande escala.\nInfraestrutura.\nNon hai estradas en Uoleva. Non hai torres de telefon\u00eda celular, pero est\u00e1 dentro do rango das torres en Lifuka ou Uiha. A electricidade s\u00f3 \u00e9 xerada por paneis solares a pequena escala. A auga s\u00f3 est\u00e1 dispo\u00f1ible desde os tanques de recolecci\u00f3n de auga de choiva.\nTransporte.\nA Uoleva p\u00f3dese chegar en barco ou a p\u00e9. O arrecife entre a punta norte de Uoleva e a punta sur de Lifuka \u00e9 pouco profundo, coa marea baixa p\u00f3dese vadear cunha cami\u00f1ada vigorosa de 30 minutos. A auga chega polo xeral \u00e1 altura do xeonllo, pero pode elevarse a nivel da cintura dependendo de onde un cami\u00f1e. O cami\u00f1o \u00e9 claramente visible a trav\u00e9s da maior parte del, pero pode cambiar logo de cada tormenta. Os tonganos de Lifuka \u00e1s veces pasan a cabalo a trav\u00e9s deste arrecife para visitar as s\u00faas plantaci\u00f3ns en Uoleva.\nA Uoleva ad\u00f3itase chegar en barco. Os servizos poden ser arranxados polos propietarios dos complexos ou por varios operadores estranxeiros en Pangai.\nHistoria.\nNon houbo ning\u00fan asentamento permanente co\u00f1ecido en Uoleva. Cando os primeiros colonos Lapita chegaron a Tonga aproximadamente (900 aC), o nivel do mar era 2 metros m\u00e1is alto que na actualidade, polo que era unha illa moito m\u00e1is pequena. Os primeiros habitantes de Tonga instal\u00e1ronse, nas illas m\u00e1is grandes de pedra calcaria Uiha, Lifuka, Foa e Ha'ano.\nNo s\u00e9culo XV, a nova li\u00f1a de xefes Mata'uvave comezaron a constru\u00edr moitas mont\u00edculos para atrapar pombas ao redor do norte de Ha'apai. Constru\u00edron polo menos oito en Uoleva e a\u00ednda se poden ver hoxe repartidos polo interior da illa. Situado no centro de Uoleva at\u00f3pase o mont\u00edculo m\u00e1is grande de Tonga, chamado Siaulufotu. Era o mont\u00edculo persoal do Mata'uvave. \u00c1 beira do mont\u00edculo tam\u00e9n estaba o de ba\u00f1o de auga doce do xefe, vaisioata."}
{"id": "255666", "revid": "15490", "url": "https://gl.wikipedia.org/wiki?curid=255666", "title": "Pedro Morandeira Rico", "text": "Pedro Morandeira Rico, finado en Begonte o 16 de xaneiro de 1954, foi un avogado e pol\u00edtico galego.\nTraxectoria.\nLicenciado en Dereito pola Universidade de Santiago de Compostela. Foi vocal da C\u00e1mara Agr\u00edcola de Lugo. Concelleiro en Lugo dende 1897, logo da renuncia de Manuel Pardo de la Vega foi nomeado alcalde de Lugo en abril de 1901. Dimitiu en novembro de 1902. Foi alcalde de Begonte ao rematar a ditadura de Primo de Rivera.\nVida persoal.\nCasou en Vilalba con Benigna Garc\u00eda Montero en 1907."}
{"id": "255667", "revid": "98629", "url": "https://gl.wikipedia.org/wiki?curid=255667", "title": "Ellen M\u00fcller-Preis", "text": "Ellen M\u00fcller-Preis, tam\u00e9n co\u00f1ecida como Ellen Preis ou Ellen M\u00fcller, nada en Berl\u00edn, o 6 de maio de 1912 e finada en Viena o 18 de novembro de 2007, foi unha tiradora de esgrima xermano-austr\u00edaca, ga\u00f1adora de tres medallas ol\u00edmpicas con Austria.\nTraxectoria.\nEllen, de familia xud\u00eda, aprendeu esgrima coa s\u00faa t\u00eda tras mudarse a Viena aos dezaoito anos, especialista de florete, logo de medio ano ga\u00f1ou os campionatos de Austria e ao ano seguinte quedou terceira nos Campionatos Europeos. Intentou participar nos Xogos Ol\u00edmpicos de 1932 celebrados nos \u00c1nxeles en representaci\u00f3n do equipo alem\u00e1n, pero como ti\u00f1a dobre cidadan\u00eda logrou participar baixo representaci\u00f3n austr\u00edaca, conseguindo a medalla de ouro en individual. Nos Xogos Ol\u00edmpicos de 1936 de Berl\u00edn levou a medalla de bronce, metal que revalidou nos Xogos Ol\u00edmpicos de 1948 de Londres despois da par\u00e9ntese que supuxo a segunda guerra mundial. Posteriormente participou nos Xogos Ol\u00edmpicos de 1952 de Helsinqui e nos Xogos Ol\u00edmpicos de 1956 de Melbourne, a\u00ednda ben que foi eliminada en semifinais e finalizou s\u00e9tima respectivamente.\nAo longo da s\u00faa carreira ga\u00f1ou dez medallas no Campionato do Mundo de Esgrima, entre elas tres de ouro. Ademais ti\u00f1a 17 t\u00edtulos nacionais austr\u00edacos. En 1949 recibiu o premio de atleta austr\u00edaca feminina do ano.\nDespois de retirarse foi profesora da Universidade de M\u00fasica e Arte Dram\u00e1tica de Viena e desenvolveu unha t\u00e9cnica de respiraci\u00f3n e movemento para mellorar a voz dos vocalistas, ensinou tam\u00e9n esgrima hist\u00f3rica e pr\u00e1cticas de esgrima para aos cantantes, directores e actores da \u00d3pera Estatal de Viena e do Burgtheater para asegurar que os lances de esgrima dos espect\u00e1culos se realizaran de xeito apropiado."}
{"id": "255668", "revid": "46634", "url": "https://gl.wikipedia.org/wiki?curid=255668", "title": "Ellen M\u00fcller", "text": ""}
{"id": "255670", "revid": "46634", "url": "https://gl.wikipedia.org/wiki?curid=255670", "title": "Ellen Preis", "text": ""}
{"id": "255671", "revid": "25871", "url": "https://gl.wikipedia.org/wiki?curid=255671", "title": "Irish Volunteers", "text": ""}
{"id": "255672", "revid": "89787", "url": "https://gl.wikipedia.org/wiki?curid=255672", "title": "Maruca do Mediterr\u00e1neo", "text": "A maruca do Mediterr\u00e1neo, \u00e9 un peixe oste\u00edctio da orde dos gadiformes e familia dos l\u00f3tidos, que vive nas costas do Atl\u00e1ntico nordeste.\nEsta especie, descrita por Rafinesque en 1810 (como \"Phycis macrophthalmus\"), vive nas primeiras capas das augas profundas, polo que non foi descuberta at\u00e9 o s\u00e9culo XIX e a\u00ednda hoxe \u00e9 pouco co\u00f1ecida. Por outra parte, \u00e9 unha das numerosas especies de peixes cuxas poboaci\u00f3ns parece que diminu\u00edron rapidamente desde que, na d\u00e9cada dos anos 1970, os arrastreiros pescan nas zonas onde os reprodutores se re\u00fanen para a posta.\nMoitas veces a maruca do Mediterr\u00e1neo conf\u00fandese cunha especie moi semellante, \"Molva dypterygia\", o peixe pau ou maruca azul, de xeito que nalgunhas estat\u00edsticas sobre pesca, e en moitos mercados, estas \"marucas\" aparecen indistintamente con un ou outro nome.\nNomes galegos.\nNa bibliograf\u00eda ictiol\u00f3xica galega s\u00f3 se rexitra a especie \"Molva macrophthalma\", ademais de no xa citado \"Vocabulario\" de Lahuerta e V\u00e1zquez, na monograf\u00eda de R\u00edos Panisse \"Nomenclatura de la flora y fauna mar\u00edtimas de Galicia\".\nLahuerta e V\u00e1zquez elixiron como nome vulgar da especie, como quedou dito, o de maruca do Mediterr\u00e1neo, sen d\u00fabida porque unha das s\u00faas caracter\u00edsticas \u00e9 a de abundar neste mar, desbotando o de \"maruca espa\u00f1ola\" co que se co\u00f1ece noutras linguas (franc\u00e9s, \"lingue espagnole\"; ingl\u00e9s, \"Spanish ling\").\nPola s\u00faa parte, R\u00edos recolleu en diversos portos galegos os nomes populares de maruca, martilonga, meruca (unha variante de maruca) e, nada menos que en 15 localidades, o de peixe pau, indicando, iso si, que en todos os casos \u00e1 identificaci\u00f3n foi \"dubidosa\".\nA este respecto, c\u00f3mpre dicir que os icti\u00f3logos galegos dan este \u00faltimo nome \u00e1 moi semellante especie \"Molva dypterygia\".\nCaracter\u00edsticas.\nA maruca do Mediterr\u00e1neo ten o corpo alongado, en forma de l\u00e1mina grosa, dunha lonxitude que pode chegar aos 100\u00a0cm (108\u00a0cm tama\u00f1o m\u00e1ximo declarado).\nO seu h\u00e1bitat \u00e9 poco co\u00f1ecido, a\u00ednda que este peixe se captura normalmente polos arrastreiros demersais en zonas subtropicais a profundidades bastante grandes.\nCo\u00f1\u00e9cese nas costas do Atl\u00e1ntico nororiental, desde Irlanda at\u00e9 a pen\u00ednsula Ib\u00e9rica e o noroeste de \u00c1frica, pasando polas illas Azores. \u00c9 com\u00fan no Mediterr\u00e1neo, polo menos at\u00e9 o leste do mar X\u00f3nico, onde vive a profundidades de entre 388 e 754 m.\nOs cient\u00edficos non dispo\u00f1en a\u00ednda de datos suficientes para precisar a extensi\u00f3n xeogr\u00e1fica desta especie e, polo tanto, poder avaliar os eventuais \"stocks\" das s\u00faas poboaci\u00f3ns\nPesca e estado das poboaci\u00f3ns.\nA pesca e comercializaci\u00f3n da maruca do Mediterr\u00e1neo comezou a efectuarse de maneira significativa a parir da d\u00e9cada dos anos 1960.\nA idade dos exemplares capturados \u00e9 moi dif\u00edcil de precisar, e a avaliaci\u00f3n do estado dos \"stoks\" sobre a base das pir\u00e1mides de poboaci\u00f3n \u00e9, por tanto, impos\u00edbel.\nEste peixe es\u00e1 considerado por todos os expertos (Ifremer, CIEM etc.) desde \"vulner\u00e1bel\" a \"moi vulner\u00e1bel\", debido \u00e1 sobreexplotaci\u00f3n. Ademais, esta especie consid\u00e9rase que \u00e9 moi pouco resilientes, xa que son necesarios polo menos 14 anos para que poidan duplicar a s\u00faa poboaci\u00f3n, por varias raz\u00f3ns, entre elas:\nEsta maruca, como as outras, \u00e9 un peixe carn\u00edvoro, polo que \u00e9 m\u00e1is sens\u00edbel \u00e1 contaminaci\u00f3n debido \u00e1 bioconcentraci\u00f3n dos contaminantes na cadea tr\u00f3fica que os peixes que se alimentan de algas ou de fitoplancto.\nEn Galicia.\nEn Galicia varios autores rexistraron a s\u00faa presenza, como de Buen, en 1932, cit\u00e1ndoa como \"M. elongata\" (un sin\u00f3nimo de \"M. macrophthalma\") ou Lozano e Rey, que a cita en Pontevedra en 1960 xa como \"M. macrophthalma\"."}
{"id": "255673", "revid": "158", "url": "https://gl.wikipedia.org/wiki?curid=255673", "title": "Lista dos Presidentes de Filipinas", "text": ""}
{"id": "255674", "revid": "22795", "url": "https://gl.wikipedia.org/wiki?curid=255674", "title": "Molva macrophthalma", "text": ""}
{"id": "255677", "revid": "15490", "url": "https://gl.wikipedia.org/wiki?curid=255677", "title": "Manuel Pardo de la Vega", "text": "Manuel Pardo de la Vega, nado en Outeiro de Rei en 1832 e finado en Lugo o 4 de febreiro de 1907, foi un militar e pol\u00edtico galego.\nTraxectoria.\nFillo de Juan Pardo de Guevara Baamonde de Taboy e Antonia de la Vega Arias-Enr\u00edquez (da Casa de Santa Mari\u00f1a de Cabreiros). Coronel de Infanter\u00eda retirado. Foi fundador e presidente da C\u00e1mara Agr\u00edcola de Lugo. Foi nomeado alcalde de Lugo en xu\u00f1o de 1897 e deixou o cargo aos poucos meses. Volveu ser nomeado alcalde en xullo de 1899 e renunciou en abril de 1901.\nVida persoal.\nCasou con Melchora Pardo-Montenegro Ponte, filla de Jos\u00e9 Mar\u00eda Pardo Montenegro Men\u00e9ndez."}
{"id": "255682", "revid": "23204", "url": "https://gl.wikipedia.org/wiki?curid=255682", "title": "Margo Kane", "text": "Margo Gwendolyn Kane, nada o 21 de agosto de 1951 en Edmonton, Alberta, \u00e9 unha actriz e artista cree-salteaux co\u00f1ecida polos seus traballos en \"Moonlodge\" e \"Confessions of an Indian Cowboy\"."}
{"id": "255684", "revid": "15490", "url": "https://gl.wikipedia.org/wiki?curid=255684", "title": "Reinaldo Fole Quiroga", "text": "Reinaldo Fole Quiroga, finado en Lugo en xaneiro de 1921, foi un avogado e pol\u00edtico galego.\nTraxectoria.\nFillo de \u00c1ngel Fole Garc\u00eda e Jacoba Quiroga Sangro, neta de Juan Mar\u00eda Quiroga, se\u00f1or de Orb\u00e1n e Basille. Concelleiro en Lugo e deputado provincial. Foi nomeado alcalde de Lugo en novembro de 1897, permanecendo no cargo ata xu\u00f1o de 1899. Foi xu\u00edz municipal de Lugo, fiscal da Audiencia de Cuenca (1911), da de Sevilla (1914), presidente da Audiencia provincial de Huesca (1918) e fiscal da Audiencia de Palencia.\nVida persoal.\nCasou en primeiras nupcias con Mar\u00eda Mart\u00ednez Fole coa que tivo catro fillos e en segundas con Mar\u00eda Benita S\u00e1nchez Corredoira coa que tivo outros catro, entre eles o escritor \u00c1nxel Fole."}
{"id": "255685", "revid": "15490", "url": "https://gl.wikipedia.org/wiki?curid=255685", "title": "Antonio Rodr\u00edguez P\u00e9rez (alcalde)", "text": "Antonio Rodr\u00edguez P\u00e9rez, finado en Lugo o 3 de novembro de 1905, foi un avogado e pol\u00edtico galego.\nTraxectoria.\nDecano do Colexio de procuradores de Lugo. Concelleiro en Lugo dende 1887, foi alcalde da cidade entre 1893 e 1895. Recibiu a Gran Cruz de Isabel la Cat\u00f3lica en 1887.\nVida persoal.\nFoi pai de Jos\u00e9 Rodr\u00edguez Mourelo. Logo do pasamento da s\u00faa primeira muller, casou con Petra Silva Robles."}
{"id": "255686", "revid": "23204", "url": "https://gl.wikipedia.org/wiki?curid=255686", "title": "Divisi\u00f3n de Honra de Rugby 1952-1953", "text": "A tempada 1952-1953 da Liga Nacional de rugby foi a edici\u00f3n inaugural da m\u00e1xima categor\u00eda do rugby en Espa\u00f1a, creada pola Federaci\u00f3n Espa\u00f1ola de Rugby. At\u00e9 1952 a principal competici\u00f3n nacional de rugby era o Campionato de Espa\u00f1a (actual Copa do Rei), pero en setembro de 1952 a FER considerou oportuno crear un novo campionato cun formato de liga no que se enfrontasen os equipos participantes todos contra todos. A iniciativa non estivo carente de pol\u00e9mica posto que as federaci\u00f3ns rexionais e os clubs non foron consultados, e o sistema de admisi\u00f3n de participantes era exclu\u00ednte. A FER considerou que na s\u00faa edici\u00f3n inaugural a liga estar\u00eda composta por 4 equipos, que ser\u00edan o campi\u00f3n e o subcampi\u00f3n dos pasados campionatos de Catalu\u00f1a e Castela, \u00e9 dicir, dous equipos catal\u00e1ns e dous equipos madrile\u00f1os. Os equipos do resto do pa\u00eds non tiveron, pois, ningunha posibilidade de participar na liga.\nA liga contou con 4 equipos que disputaron 6 xornadas, enfront\u00e1ndose entre si t\u00f3dolos equipos a d\u00faas voltas. O campionato celebrouse no outono de 1952, antes dos diversos campionatos rexionais. O primeiro encontro da historia da liga espa\u00f1ola de rugby levouse a cabo \u00e1s 12:00h do 12 de outubro de 1952 no Campo de La Bordeta, en Barcelona. Nese encontro inaugural enfront\u00e1ronse o FC Barcelona e a AD Plus Ultra de Madrid, que rematou co resultado final de 21-0 a prol do conxunto barcelon\u00e9s.\nA competici\u00f3n rematou coa vitoria final para o FC Barcelona, que deste xeito se converteu no primeiro campi\u00f3n de liga de rugby en Espa\u00f1a.\nSistema de puntuaci\u00f3n.\nO sistema de puntuaci\u00f3n foi o seguinte:\nClasificaci\u00f3n.\n&lt;noinclude&gt;"}
{"id": "255687", "revid": "23562", "url": "https://gl.wikipedia.org/wiki?curid=255687", "title": "Liga Espa\u00f1ola de rugby 1952-1953", "text": ""}
{"id": "255688", "revid": "89787", "url": "https://gl.wikipedia.org/wiki?curid=255688", "title": "Trisopterus", "text": "Trisopterus \u00e9 un x\u00e9nero de peixes oste\u00edctios da orde dos gadiformes e familia dos g\u00e1didos.\nO nome do x\u00e9nero deriva do grego antigo \u03c4\u03c1\u03af\u03c2 \"tr\u00eds\", tres, o elemento \"-o-\" (para facilitar a pronuncia), e \u03c0\u03c4\u03b5\u03c1\u03cc\u03bd \"pter\u00f3n\", \u00e1, aludindo \u00e1s tres aletas dorsais que presentan estes peixes.\nCatacter\u00edsticas.\nAs especies do x\u00e9nero te\u00f1en a aperencia dun bacallau en miniatura, co dorso de cor vaca marela, m\u00e1is ou menos escura.\nTe\u00f1en tres aletas dorsais e d\u00faas aletas anais, e presentan unha barbela no mento.\nDistribuci\u00f3n, h\u00e1bitat e alimentaci\u00f3n.\nAs especies de \"Trispopterus\" est\u00e1n difundidas polo Atl\u00e1ntico nororiental, desde Islandia e o mar de Barents a Marrocos, e polo Mediterr\u00e1neo.\nSon peixes demersais que viven nas zonas infralitoral e circalitoral.\nAlim\u00e9ntanse de peixi\u00f1os e invertebrados bent\u00f3nicos.\nEspecies.\nNo x\u00e9nero reco\u00f1\u00e9cense as seguintes especies:\nPor\u00e9n, alg\u00fans autores consideran, ademais, a especie\nPesca.\nAlgunhas especies son obxecto de pesca comercial, con artes de arrastre (\"Trisopterus minutus\", \"Trisopterus esmarkii\"), sobre todo para a fabricaci\u00f3n de fari\u00f1a de peixe, a\u00ednda que \"T. minutus\" tam\u00e9n se aproveita para o consumo humano nalg\u00fans pa\u00edses do sur de Europa.\nPola s\u00faa parte, \"Trisopterus luscus\" \u00e9 obxecto de activa pesca en Galicia nas costas e nas R\u00edas Baixas, con tramallos, \u00e1 li\u00f1a e, en ocasi\u00f3ns, ao arrastre, xa que \u00e9 unha especie moi abundante nas nosas augas e moi prezada gastronomicamente.\nEn Galicia.\nNas augas galegas, das tres especies aceptadas pola comunidade cient\u00edfica, est\u00e1n citadas d\u00faas:"}
{"id": "255689", "revid": "98629", "url": "https://gl.wikipedia.org/wiki?curid=255689", "title": "Ten\u00edase", "text": "A ten\u00edase \u00e9 unha enfermidade parasitaria intestinal causada polas formas adultas de cestodos do x\u00e9nero \"Taenia\" (as larvas enquistadas producen outra enfermidade chamada cisticercose). Nos humanos os causantes son as especies \"Taenia solium\" (tenia do porco) e a \"Taenia saginata\" (tenia da vaca), comunmente co\u00f1ecidas como tenias ou solitarias, das cales normalmente s\u00f3 se atopa un individuo adulto en cada persoa afectada. As tenias adultas son hermafroditas, e requiren un h\u00f3spede intermediario para cumpriren o seu ciclo biol\u00f3xico: o porco ou o xabaril, no caso da \"Taenia solium\", e o gando vac\u00fan no caso da \"Taenia saginata\".\nEpidemiolox\u00eda.\nA ten\u00edase \u00e9 unha cestod\u00edase de distribuci\u00f3n mundial, principalmente de zonas onde os animais te\u00f1en acceso \u00e1s feces humanas. A infestaci\u00f3n \u00e9 maior cando prevalece a insalubridade e malos m\u00e9todos de eliminaci\u00f3n de excrementos que contaminan as augas e plantas, os cales, neses casos, son consumidos por porcos e vacas. Afecta tanto a nenos coma a adultos e \u00e9 m\u00e1is freceunte en mulleres, e \u00e9 m\u00e1is perigosa nas mulleres pre\u00f1adas e nos nenos. Transm\u00edtese pola inxesta de carne cr\u00faa ou mal cocida e infectada con cisticercos do parasito que se encontran nos tecidos do h\u00f3spede intermediario, e que se desenvolven en tenias adultas no hospedador humano.\nDistribuci\u00f3n xeogr\u00e1fica.\n\u00c9 unha enfermidade cosmopolita que se presenta con maior frecuencia en rexi\u00f3ns onde se acostuma a comer carne de porco ou bovino cr\u00faa ou mal cocida, con maior incidencia en Latinoam\u00e9rica, a pen\u00ednsula Ib\u00e9rica, pa\u00edses eslavos, \u00c1frica meridional, Sueste asi\u00e1tico, India, China, Oriente Pr\u00f3ximo, Siria, Turqu\u00eda, Etiop\u00eda e Estados Unidos.\nFonte de infestaci\u00f3n primaria.\nA ten\u00edase \u00e9 unha antropozoonose cuxa \u00fanica fonte de infestaci\u00f3n primaria \u00e9 o home doente que libera proglotes e ovos coas s\u00faas feces. O adulto inf\u00e9stase con maior frecuencia debido aos h\u00e1bitos de alimantaci\u00f3n, en particular comer carne cr\u00faa ou mal cocida. A falta de educaci\u00f3n sanitaria e as condici\u00f3ns socioecon\u00f3micas deficientes fan que se produza a excreci\u00f3n contaminante de feces ao medio ambiente. O ciclo de vida do parasito facil\u00edtase ademais en ambientes rodeados de pasteiros e auga, onde se alimentan o gando bovino e porcino.\nMecanismo de transmisi\u00f3n.\nA v\u00eda de eliminaci\u00f3n \u00e9 o ano e o medio de eliminaci\u00f3n, as feces. O axente de contaxio \u00e9 o h\u00f3spede intermediario: en \"Taenia solium\" o porco, e en \"Taenia saginata\" o gando vac\u00fan.\nO porco e o bovino inf\u00e9stanse ao comer herba e/ou auga contaminada coas feces de persoas infestadas. A cr\u00eda destes animais en lugares con condici\u00f3ns sanitarias deficientes, as\u00ed como os matadeiros con escaso control sanitario, facilitan a probabilidade de infestaci\u00f3n.\nPatoxenia.\nAs formas infestantes son os cisticercos do tipo \"bovis\" e \"cellulosae\", que corresponden respectivamente a \"T. saginata\" e \"T. solium\", e o h\u00f3spede susceptible \u00e9 o humano san.\nAo ser inxerido o cisticerco contido na carne de porco ou vac\u00fan contaminada, pola acci\u00f3n dos zumes dixestivos, perde a s\u00faa cuberta e libera o esc\u00f3lex, que se fixa \u00e1 parede intestinal, e a partir del se desenvolve o individuo adulto no intestino da persoa afectada nun per\u00edodo de 50 d\u00edas ou m\u00e1is .\nDebido ao grande tama\u00f1o destes cestodos na fase adulta (de 2 a 10 metros) producen alteraci\u00f3ns na funci\u00f3n normal do intestino, igual que unha inflamaci\u00f3n da mucosa intestinal debida \u00e1 irritaci\u00f3n mec\u00e1nica producida polo estr\u00f3bilo (\"corpo\") e o esc\u00f3lex (\"cabeza\") do verme, o que ocasiona tam\u00e9n trastornos nerviosos. Outro dos seus principais mecanismos de dano \u00e9 o consumo de gran parte dos nutrientes dixeridos polo h\u00f3spede, que o parasito absorbe pola pel ao longo de todo o seu corpo (non ten boca), xa que se alimentan osmoticamente, por careceren de tubo dixestivo. Outro efecto \u00e9 o provocado polos metabolitos do parasito ao seren absorbidos polo h\u00f3spede, xa que poden inducir alteraci\u00f3ns t\u00f3xicas ou al\u00e9rxicas, producindo alg\u00fans s\u00edntomas xerais e dixestivos. Igualmente, a acci\u00f3n das toxinas trad\u00facese en trastornos neurol\u00f3xicos.\nCadro cl\u00ednico.\nO per\u00edodo de incubaci\u00f3n \u00e9 de 2 a 3 meses, e polo xeral non causan grandes alteraci\u00f3ns patol\u00f3xicas na anatom\u00eda do afectado, o cal pode albergar o parasito durante varios anos sen presentar ning\u00fan s\u00edntoma.\nComplicaci\u00f3ns.\nAs complicaci\u00f3ns ocorren na infestaci\u00f3n por \"T. solium\", cando, pola ruta fecal-oral a trav\u00e9s da inxesti\u00f3n de ovos do parasito esparexidos no ambiente, ou por autoinfestaci\u00f3n producida pola rotura de proglotes dos parasitos adultos no intestino, as oncosferas penetran na circulaci\u00f3n, dando lugar \u00e1 formaci\u00f3n de cisticercos, que poden aloxarse nos tecidos do h\u00f3spede, orixinando unha cisticercose. Este fen\u00f3meno non se observa nas infestaci\u00f3ns con \"T. saginata\", que non orixina cisticercose en humanos.\nDiagn\u00f3stico.\nAnte a presenza de s\u00edntomas, o primeiro diagn\u00f3stico faise pola observaci\u00f3n directa das cadeas de proglotes nas feces, ou adheridas \u00e1 roupa. \u00c9 frecuente encontrar proglotes nas feces de persoas que non te\u00f1en ning\u00fan s\u00edntoma ou malestar. En ocasi\u00f3ns o diagn\u00f3stico \u00e9 facilitado polo mesmo doente que encontra as proglotes no seu propio b\u00f3lo fecal.\nO diagn\u00f3stico espec\u00edfico debe facerse pola observaci\u00f3n microsc\u00f3pica de ovos por medio de diagn\u00f3stico coproparasitosc\u00f3pico (CPS), xa sexa polo m\u00e9todo Faust (por flotaci\u00f3n) ou polo m\u00e9todo Ritchie (por sedimentaci\u00f3n) ou por frotis groso ou m\u00e9todo Kato-Katz. Alg\u00fans autores propo\u00f1en unha impresi\u00f3n anal con fita adhesiva.\nPara poder facer a diferenciaci\u00f3n de especies, c\u00f3mpre realizar un peneirado das feces. Para isto homoxein\u00edzase o contido dunha evacuaci\u00f3n sospeitosa con soluci\u00f3n fisiol\u00f3xica e logo p\u00e1sase por unha malla porosa fina peneirando as\u00ed as proglotes. Estes obs\u00e9rvanse ao miscroscopio facendo doada a diferenciaci\u00f3n entre especies, en particular distinguindo as proglotes gr\u00e1vidas.\nTratamento. A infecci\u00f3n por T. solium adulta tr\u00e1tase con niclosamida. Se hai neurocisticercose os f\u00e1rmacos utilizados son o praziquantel ou o albendazole.\nPrevenci\u00f3n.\nAs medidas profil\u00e1cticas para evitar as teniases son:"}
{"id": "255690", "revid": "15490", "url": "https://gl.wikipedia.org/wiki?curid=255690", "title": "Jos\u00e9 Mar\u00eda Zubiri", "text": "Jos\u00e9 Mar\u00eda Zubiri \u00c1vila, finado en Lugo en febreiro de 1917, foi un m\u00e9dico e pol\u00edtico galego.\nTraxectoria.\nM\u00e9dico municipal de Lugo. Vicepresidente do Orfe\u00f3n Gallego. Concelleiro en Lugo, foi alcalde da cidade en decembro de 1892, permanecendo no cargo ata finais de 1893."}
{"id": "255691", "revid": "15490", "url": "https://gl.wikipedia.org/wiki?curid=255691", "title": "Francisco Hermida Noya", "text": "Francisco Hermida Noya, nado en 1843 e finado en Lugo o 20 de outubro de 1897, foi un pol\u00edtico galego.\nTraxectoria.\nComerciante. Militante do Partido Liberal, concelleiro en Lugo, logo da dimisi\u00f3n de Mart\u00edn Eliodoro R\u00faa L\u00f3pez foi nomeado alcalde de Lugo en decembro de 1888, permaneceu no posto ata decembro de 1890."}
{"id": "255698", "revid": "23204", "url": "https://gl.wikipedia.org/wiki?curid=255698", "title": "Relinga", "text": "A relinga (de \"ralinga\", \u00e1 s\u00faa vez do franc\u00e9s \"ralingue\",) \u00e9 un dos bordos das velas chamadas de relinga. Consiste no bordo que queda a proa da embarcaci\u00f3n e que se enfronta \u00f3 vento. A relinga leva unha costura reforzada que alberga no seu interior un cabo que ten como misi\u00f3n manter tenso a beira de relinga para que poida corta-lo vento e facer que a vela porte. A punta baixa da relinga \u00e9 chamada pu\u00f1o de relinga e \u00e9 con ela que a vela se amura.\nTam\u00e9n se chama relinga (ou \"tralla\") a un cabo que se cose en cada un dos bordos das redes ou artes de pesca, especialmente nas de deriva. Na chamada \"relinga superior\" estaban colocadas antigamente as cortizas que aseguraban o sostemento e flotabilidade da rede, e que hoxe est\u00e1n substitu\u00eddas por flotadores de pl\u00e1stico, mentres que na \"relinga inferior\" se sit\u00faan as chumbadas que facilitan o calado da rede, mantendo as\u00ed, entre ambas as d\u00faas, a rede tensa."}
{"id": "255699", "revid": "88215", "url": "https://gl.wikipedia.org/wiki?curid=255699", "title": "Leonidas Pyrgos", "text": "Leonidas \"Leon\" Pyrgos (en grego: \u039b\u03b5\u03c9\u03bd\u03af\u03b4\u03b1\u03c2 \u03a0\u03cd\u03c1\u03b3\u03bf\u03c2), nado en Mantineia en 1874 - ?, foi un tirador de esgrima grego, especialista en florete, que participou nos Xogos Ol\u00edmpicos de 1896 de Atenas. \nTraxectoria.\nPyrgos participou na proba de florete profesional, ga\u00f1ando a medalla de ouro tras impo\u00f1erse na final ao franc\u00e9s Jean Maurice Perronet por 3 a 1. Con esta vitoria, o 7 de abril de 1896, Pyrgos converteuse no primeiro deportista grego en ga\u00f1ar unha medalla na historia dos Xogos Ol\u00edmpicos modernos. Escribiu manuais de esgrima e foi adestrador deste deporte durante moitos nos ."}
{"id": "255701", "revid": "27155", "url": "https://gl.wikipedia.org/wiki?curid=255701", "title": "Taenia", "text": "Taenia \u00e9 un x\u00e9nero de vermes planos Cestodos ciclof\u00edlidos, organismos chamados tenias, entre os que se incl\u00faen importantes parasitos dos animais e do home. Especies deste x\u00e9nero son responsables da ten\u00edase e a cisticercose nos humanos. Hai m\u00e1is de 100 especies rexistradas neste x\u00e9nero. Morfoloxicamente caracter\u00edzanse por ter un corpo en forma de fita composto por segmentos chamados proglotes; e da s\u00faa forma deriva o seu nome, xa que en grego \u03c4\u03b1\u03af\u03bd\u03b9\u03b1, \"tain\u00eda\" significa fita, vendaxe ou faixa. O extremo anterior do corpo \u00e9 un \u00f3rgano de fixaci\u00f3n con ventosas e \u00e1s veces ganchos chamado esc\u00f3lex. Non todos os membros do x\u00e9nero \"Taenia\" te\u00f1en un esc\u00f3lex armado con ganchos ou espi\u00f1as (por exemplo, \"Taenia saginata\" non os ten, pero \"Taenia solium\" si).\nAs proglotes te\u00f1en un ovario central, cun vitelario (gl\u00e1ndula da xema) na parte posterior. Como en todos os cestodos ciclof\u00edlidos, hai un poro xenital a cada lado de cada proglote. Os ovos lib\u00e9ranse cando a proglote se desprende do corpo e se deteriora, xa que non te\u00f1en un poro uterino para a sa\u00edda dos ovos.\nCiclo de vida.\nO ciclo de vida empeza cando se liberan polas feces ovos ou proglotes gr\u00e1vidas cheas de ovos. Os ovos libres (embri\u00f3foros) levan oncosferas (tam\u00e9n chamados embri\u00f3ns hexacantos). Os ovos son resistentes e duran de d\u00edas a meses no medio ambiente. Algunhas veces, como pasa en \"T. saginata\", eses segmentos (proglotes ou cadeas de proglotes) son a\u00ednda m\u00f3biles despois da excreci\u00f3n, baleiran os seus ovos en poucos minutos ou, nalgunhas especies, ret\u00e9\u00f1enos agrupados e agardan \u00e1 chegada dun h\u00f3spede vertebrado axeitado. O h\u00f3spede intermediario (gando, porcos, roedores etc., segundo a especie de verme) debe despois inxerir os ovos ou as proglotes. Se o h\u00f3spede \u00e9 da especie correcta, o embri\u00f3foro eclosiona, e os embri\u00f3ns hexacantos invaden a parede do intestino delgado do h\u00f3spede intermediario para viaxar despois ao m\u00fasculo estriado onde se desenvolven como larvas cisticercos. Al\u00ed crecen, e difer\u00e9ncianse nesta forma larvaria que parece unha ves\u00edcula (e creuse erradamente ata mediados do s\u00e9culo XIX que era outra especie de parasito), que \u00e9 infecciosa para o h\u00f3spede definitivo en canto desenvolva un esc\u00f3lex invaxinado (protoesc\u00f3lex). Para continuar o proceso, o h\u00f3spede definitivo debe comer carne mal cocida ou cr\u00faa do h\u00f3spede intermediario. Unha vez que est\u00e1 no h\u00f3spede definitivo, a ves\u00edcula \u00e9 dixerida, o esc\u00f3lex ins\u00edrese na parede intestinal, e o colo empeza a producir segmentos que formar\u00e1n o corpo do verme ou estr\u00f3bilo. Aparecen novos ovos nas feces do h\u00f3spede definitivo xeralmente de seis a nove semanas despois, e o ciclo volve a repetirse.\n\"Taenia saginata\" ten unhas 1.000-2.000 proglotes e cada unha das proglotes gr\u00e1vidas cont\u00e9n 100.000 ovos, mentres que \"Taenia solium\" ten unhas 1.000 proglotes e cada proglote gr\u00e1vida ten 60.000 ovos aproximadamente.\nDiverxencia de \"Taenia\" en humanos.\nInicialmente pens\u00e1base que os humanos adquiriran especies de \"Taenia\" (\"T. solium\", \"T. asiatica\" e \"T. saginata\") despois da domesticaci\u00f3n de grandes animais, a\u00ednda que a dieta omn\u00edvora e a busca de alimentos dos primeiros hom\u00ednidos suxire que o contacto entre a \"Taenia\" ancestral estableceuse antes da aparici\u00f3n dos humanos modernos e a agricultura avanzada. As probas indican que a domesticaci\u00f3n de animais polos humanos introduciu especies de \"Taenia\" en novos h\u00f3spedes intermediarios, como vac\u00fans e porcinos.\nOs datos morfol\u00f3xicos e moleculares suxiren que a diverxencia das \"Taenia\" como parasitos humanos especializados estivo directamente asociada cos primeiros hom\u00ednidos e antes da existencia do \"Homo sapiens\" moderno. As relaci\u00f3ns predador-presa directas entre os humanos e os h\u00f3spedes intermedio e definitivo orixinais de \"Taenia\" tivo como resultado este cambio de h\u00f3spede. As evidencias ecol\u00f3xicas mostran que os primeiros hom\u00ednidos predaban frecuentemente h\u00f3spedes intermedios de \"Taenia\", como os ant\u00edlopes, propiciando unha coloniaci\u00f3n m\u00e1is temper\u00e1 polo parasito anterior \u00e1 domesticaci\u00f3n de animais. Os primeiros hom\u00ednidos ti\u00f1an unha dieta omn\u00edvora; eran cazadores e comedores de prea. A abundancia de ant\u00edlopes na sabana da \u00c1frica subsahariana no Plioceno tard\u00edo supo\u00f1\u00eda un enorme recurso alimenticio para os hom\u00ednidos e outros animais carn\u00edvoros como os f\u00e9lidos, c\u00e1nidos e hi\u00e9nidos. Os hom\u00ednidos que cazaban ant\u00edlopes ou buscaban prea mataban ant\u00edlopes establecendo o inicio dunha relaci\u00f3n h\u00f3spede parasito entre os hom\u00ednidos e a \"Taenia\". Daquela, \u00e9 posible que os hom\u00ednidos non tivesen modo de coci\u00f1ar os alimentos. Isto aumentaria grandemente as posibilidades de adquirir os cisticercos como resultado de comer carne non coci\u00f1ada. Ademais, a transmisi\u00f3n do parasito puido verse potenciada polo consumo directo do h\u00f3spede definitivo. Os datos parasitol\u00f3xicos apoian a busca de ant\u00edlopes como alimentro polas especies de \"Homo\" durante o Plioceno tard\u00edo e Plistoceno. Isto corresponde co contacto inicial coa \"Taenia\" ancestral e a especializaci\u00f3n en \"T. solium\", \"T. saginata\" e \"T. asiatica\", que resultou as\u00ed na colonizaci\u00f3n dos primeiros hom\u00ednidos como h\u00f3spedes definitivos.\nO cambio de h\u00f3spede de \"Taenia\" \u00e9 m\u00e1is frecuente entre carn\u00edvoros e menos entre herb\u00edvoros por medio de coespeciaci\u00f3n. Obs\u00e9rvase un exceso de 50\u201360% de colonizaci\u00f3n de \"Taenia\" entre carn\u00edvoros (hi\u00e9nidos, f\u00e9lidos e hom\u00ednidos). A adquisici\u00f3n do parasito ocorre m\u00e1is frecuentemente entre o h\u00f3spede definitivo que entre os h\u00f3spedes intermedios. Por tanto, o cambio de h\u00f3spede probablemente pode que non ocorrese a trav\u00e9s de vacas e porcos. O establecemento de vacas e porcos como h\u00f3spedes intermedios de especies de \"Taenia\" deeuse, en consecuencia, \u00e1s relaci\u00f3ns sinantr\u00f3picas cos humanos. Durante os pasados 8000\u201310000 anos, estableceuse a colonizaci\u00f3n das respectivas especies de \"Taenia\" desde os humanos \u00e1s vacas e aos porcos. En contraste, a colonizaci\u00f3n da \"Taenia\" ancestral nos primeiros hom\u00ednidos estableceuse hai 1,0\u20132,5 mill\u00f3ns de anos. Isto indica claramente que a coloniaci\u00f3n das \"Taenia\" humanas antecede a domesticaci\u00f3n de animais."}
{"id": "255702", "revid": "1131", "url": "https://gl.wikipedia.org/wiki?curid=255702", "title": "Jos\u00e9 Castro Freire", "text": "Jos\u00e9 Castro Freire, finado en Lugo o 10 de outubro de 1886, foi un farmac\u00e9utico e pol\u00edtico galego.\nTraxectoria.\nFoi alcalde de Lugo en 1875. Deputado provincial, foi vicepresidente da Deputaci\u00f3n de Lugo. Foi vicepresidente da Comisi\u00f3n organizadora da Exposici\u00f3n Regional de Lugo de 1877. Participou como redactor no peri\u00f3dico local \"La Voz P\u00fablica\".\nVida persoal.\nCasou con Dionisia Soto Freire, e foi pai do farmac\u00e9utico Salvador Castro Soto Freire."}
{"id": "255703", "revid": "15490", "url": "https://gl.wikipedia.org/wiki?curid=255703", "title": "Mart\u00edn Eliodoro R\u00faa L\u00f3pez", "text": "Mart\u00edn Eliodoro R\u00faa L\u00f3pez, nado en 1834 e finado en Lugo o 23 de febreiro de 1917, foi un avogado e pol\u00edtico galego.\nTraxectoria.\nProcurador, foi o primeiro decano do Colexio provincial de procuradores de Lugo. Foi nomeado alcalde de Lugo en xu\u00f1o de 1883. Volveu ser nomeado alcalde en xullo de 1885. En 1888 presentou a dimisi\u00f3n."}
{"id": "255704", "revid": "1888", "url": "https://gl.wikipedia.org/wiki?curid=255704", "title": "Mart\u00edn Heliodoro R\u00faa L\u00f3pez", "text": ""}
{"id": "255705", "revid": "27155", "url": "https://gl.wikipedia.org/wiki?curid=255705", "title": "Tenia", "text": ""}
{"id": "255706", "revid": "23562", "url": "https://gl.wikipedia.org/wiki?curid=255706", "title": "UE Santboiana", "text": ""}
{"id": "255707", "revid": "18868", "url": "https://gl.wikipedia.org/wiki?curid=255707", "title": "Linum usitatissimum", "text": ""}
{"id": "255710", "revid": "27155", "url": "https://gl.wikipedia.org/wiki?curid=255710", "title": "Cestodo", "text": ""}
{"id": "255715", "revid": "18868", "url": "https://gl.wikipedia.org/wiki?curid=255715", "title": "Musa textilis", "text": ""}
{"id": "255717", "revid": "27155", "url": "https://gl.wikipedia.org/wiki?curid=255717", "title": "Tenia do porco", "text": ""}
{"id": "255718", "revid": "27155", "url": "https://gl.wikipedia.org/wiki?curid=255718", "title": "Solitaria", "text": ""}
{"id": "255726", "revid": "98629", "url": "https://gl.wikipedia.org/wiki?curid=255726", "title": "Taenia saginata", "text": "Taenia saginata ou tenia da vaca \u00e9 unha especie de verme platihelminto cestodo ciclof\u00edlido parasito da vaca e do ser humano. \u00c9 unha das especies que se chama \"solitaria\" (a outra \u00e9 \"Taenia solium\"), xa que normalmente vive unha soa en cada persoa afectada, e produce a ten\u00edase, pero non a cisticercose no home. As s\u00faas formas adultas viven no intestino delgado humano, onde atinxen de 2 a 5 m de lonxitude e poden chegar a 10 m. A fase larvaria intermedia transcorre no gando vac\u00fan, no que se produce unha infestaci\u00f3n xeralmente asintom\u00e1tica, localizada na musculatura do animal.\nCaracter\u00edsticas.\nComo en todos os cestodos, a forma adulta \u00e9 un verme segmentado que nace do esc\u00f3lex ou \"cabeza\", fixada nesta especie por 4 poderosas ventosas, xa que, a diferenza de \"T. solium\", a outra especie de solitaria, non pos\u00fae ganchos no seu rostelo, polo que se di que \u00e9 inerme. \nAo esc\u00f3lex segue a porci\u00f3n xerminal ou colo, a partir da cal se desenvolve o estr\u00f3bilo ou cadea de segmentos, chamados proglotes, que forman o corpo do animal. A medida que estas proglotes se afastan do esc\u00f3lex desenv\u00f3lvense en cada un deles aparatos xenitais masculinos e femininos, xa que son hermafroditas. As proglotes maduras te\u00f1en un \u00fatero (non ramificado, pero ramif\u00edcase no \u00fatero gr\u00e1vido), ovario, un poro xenital, test\u00edculos, e unha gl\u00e1ndula vitelina. Trala autofecundaci\u00f3n, o aparato xenital masculino atr\u00f3fiase e prod\u00facense os ovos ou embri\u00f3foros dentro do \u00fatero, que pasa a ocupar practicamente todo o interior das proglotes, os cales se desprenden do estr\u00f3bilo en pequenas cadeas e saen ao exterior xunto coas feces do h\u00f3spede ou a trav\u00e9s da s\u00faa propia acci\u00f3n motriz (poden moverse unha vez desprendidos), o que lles permite atravesar o esf\u00ednter anal, caracter\u00edstica que non ten \"T. solium\", que ademais \u00e9 m\u00e1is curta e delgada. Desta maneira, os segmentos da tenia poden verse frecuentemente nas feces ou adheridos \u00e1 roupa interior.\nO est\u00f3bilo de \"T. saginata\" \u00e9 o maior do x\u00e9nero \"Taenia\" en n\u00famero de segmentos, e consta de 1000 a 2000 proglotes e ten cor abrancazada. Pode vivir 25 anos no intestino do h\u00f3spede. Como os outros cestodos carece de aparato dixestivo, boca ou ano.\nAs formas intermedias larvarias son de tipo cisticerco, e co\u00f1\u00e9cense tradicionalmente como \"Cysticercus bovis\"; te\u00f1en o aspecto dunha ves\u00edcula de forma ovoide, miden 6\u20138\u00a0mm por 3\u20135\u00a0mm, pos\u00faen unha parede delgada, transl\u00facida que encerra un l\u00edquido lixeiramente rosa, con trazas de mioglobina. Nun punto da superficie, entre o ecuador e un dos dous polos, hai un punto opaco que corresponde ao esc\u00f3lex invaxinado que est\u00e1 desprovisto de rostelo e ganchos, pero ten catro ventosas fortes de forma el\u00edptica de 800 \u03bcm no seu eixe maior.\nCiclo biol\u00f3xico.\nOs ovos, que conte\u00f1en a oncosfera, te\u00f1en caracter\u00edsticas moi parecidas aos de \"T. solium\", dos cales son practicamente imposibles de diferenciar ao microscopio \u00f3ptico. Enc\u00f3ntranse nas proglotes que saen coas feces, xeralmente en cadeas de 4 a 5 segmentos. Pode ocorrer a inxesti\u00f3n completa dos mesmos por cochos ou cans copr\u00f3fagos ou ter lugar a s\u00faa destruci\u00f3n por putrefacci\u00f3n da envoltura, coa conseguinte liberaci\u00f3n dos ovos ao medio ambiente, onde contaminan a auga e os alimentos que inxiren os h\u00f3spedes intermediarios, neste caso o gando vac\u00fan. No tracto dixestivo as oncosferas son liberadas por acci\u00f3n dixestiva; unha vez libres atravesan a parede do intestino e por v\u00eda sangu\u00ednea ou linf\u00e1tica disp\u00e9rsanse practicamente por todo o organismo, onde se transforman en cisticercos despois duns tres meses. Invaden en especial o tecido muscular estriado, particularmente os m\u00fasculos maseter, coraz\u00f3n, lingua, costas, diafragma e intercostais. En menor grao ocupan o es\u00f3fago, a graxa do f\u00edgado, pulm\u00f3ns, os ganglios linf\u00e1ticos e o tecido celular subcut\u00e1neo, dando orixe \u00e1 cisticercose bovina. A esta forma enquistada cham\u00f3uselle tradicionalmente \"Cysticercus bovis\" ou \"inermis\". Cando estes cisticercos viables (metacestodos, ou formas larvarias ou intermedias) son inxeridos polo ser humano coa carne, ou outros tecidos crus ou pouco cocidos, o protoesc\u00f3lex que conte\u00f1en sae da s\u00faa envoltura, evax\u00ednase e f\u00edxase \u00e1 parede intestinal, dando orixe ao parasito adulto, e despois de tres meses obs\u00e9rvase a eliminaci\u00f3n de proglotes gr\u00e1vidas ou per\u00edodo prepatente.\nAdemais do gando bovino, sin\u00e1lanse como h\u00f3spedes intermedios a ovinos, caprinos, llamas e outros ruminantes, a\u00ednda que \u00e9 dubidoso.\nO home constit\u00fae o \u00fanico h\u00f3spede definitivo da forma adulta de \"T. saginata\", igual que de \"T. solium\", pero, a diferenza desta, por raz\u00f3ns que se desco\u00f1ecen, non produce cisticercose no ser humano. Como contrapartida, a s\u00faa presenza \u00e9 moito m\u00e1is frecuente, ata 10 veces maior.\nDiagn\u00f3stico.\nO diagn\u00f3stico bromatol\u00f3xico faise para examinar se a carne ten cisticercos e \u00e9 apta para o consumo. O cisticerco pode distribu\u00edrse por todo o corpo do ruminante. Debido \u00e1 s\u00faa localizaci\u00f3n nos tecidos, o diagn\u00f3stico xeralmente faise \"post mortem\" en cortes de m\u00fasculo, en especial o coraz\u00f3n, a lingua e os m\u00fasculos maseter e tr\u00edceps braquial. Certas probas inmunitarias (ELISA) detectan ant\u00edxenos circulantes con grande especificidade.\nAs t\u00e9cnicas de laboratorio frecuentemente utilizadas para este cestodo e para os demais, son as t\u00e9cnicas coproparasitosc\u00f3picas (CPS) cualitativas e cuantitativas, o peneirado de feces, tinguidura de Ziehl-Neelsen, t\u00e9cnica de Graham e frotis directo. Pode facerse unha PCR para detectar os xenes do ARNr 5,8S.\nAo microscopio os ovos non se diferencian dos doutros da familia Taeniidae. O exame do esc\u00f3lex e proglotes pode servir para identificala. Cando o \u00fatero gr\u00e1vido se inxecta con tinta chinesa poden contarse as s\u00faas ramas, que son m\u00e1is de 12 (de 12 a 20) en \"T. saginata\" e s\u00f3 de 5 a 10 en \"T. solium\".\nTratamento.\nUtil\u00edzase o f\u00e1rmaco praziquantel, que abre os canais de calcio causando a par\u00e1lise do verme, o que axuda a que os movementos perist\u00e1lticos do intestino expulsen o parasito. Tam\u00e9n se usa a niclosamida.\nPrevenci\u00f3n.\nHixiene para evitar a contaminaci\u00f3n por feces, cocer debidamente (56\u00a0\u00b0C durante 5 minutos) a carne e v\u00edsceras de vaca para matar os cisticercos, conxelaci\u00f3n (-10\u00a0\u00b0C durante 9 d\u00edas), longos per\u00edodos de salaz\u00f3n, inspecci\u00f3n e control nos matadeiros."}
{"id": "255727", "revid": "98629", "url": "https://gl.wikipedia.org/wiki?curid=255727", "title": "54 Piscium b", "text": "54 Piscium b (HD 3651 b) \u00e9 un planeta extrasolar, de cando en vez catalogado coma 54 Piscium Ab, a fin de diferencia-la pertenza \u00e1 s\u00faa estela nai, xa que foi confirmado que 54 Piscium \u00e9 unha binaria, co descubrimento dunha anana marr\u00f3n (54 Piscium B) no sistema. Est\u00e1 a unha distancia de aproximadamente 36 anos luz, na constelaci\u00f3n de Pisces. O planeta foi descuberto orbitando \u00f3 redor da estrela anana laranxa 54 Piscium. A masa m\u00ednima do planeta \u00e9 unha quinta parte dunha masa de X\u00fapiter, a s\u00faa \u00f3rbita \u00e9 moi exc\u00e9ntrica e tarda algo m\u00e1is de dous meses en completala.\nDescubrimento.\nO 16 de xaneiro de 2002, un equipo de astr\u00f3nomos (liderado por Geoff Marcy) anunciou o descubrimento dun planeta extrasolar \u00f3 redor de 54 Piscium usando o m\u00e9todo de detecci\u00f3n por velocidade radial, un proceso utiliza o efecto de \"oscilaci\u00f3n\" que unha estrela pode experimentar cando algo est\u00e1 tirando dela, para establece-la presenza dun corpo planetario. O planeta estimase que ten unha masa de s\u00f3 o 20 por cento da masa de X\u00fapiter (outorg\u00e1ndolle \u00f3 planeta un tama\u00f1o e masa semellantes \u00f3s de Saturno).\n\u00d3rbita e masa.\nO planeta orbita seu sol, a unha distancia de 0,28 UA (o que far\u00eda que estivese dentro da \u00f3rbita de Mercurio), e l\u00e9valle preto de 62 d\u00edas completa-la s\u00faa \u00f3rbita. O planeta ten unha alta excentricidade orbital, cun valor duns 0,63. A \u00f3rbita altamente el\u00edptica suxeriu que a gravidade dun obxecto invis\u00edbel m\u00e1is afastado da estrela estaba tirando cara a f\u00f3ra do planeta. A \u00f3rbita exc\u00e9ntrica confirmouse co descubrimento dunha anana marr\u00f3n dentro do sistema.\nPerturbaci\u00f3ns.\nA \u00f3rbita dun planeta do tipo \"Terra\" deber\u00eda estar centrada dentro das 0,68 UA (\u00f3 redor da distancia orbital de Venus), que nun sistema Kepleriano significa un per\u00edodo orbital 240 d\u00edas. Nunha simulaci\u00f3n posterior (do ano 2006) que inclu\u00eda \u00e1 anana marr\u00f3n, a \u00f3rbita de 54 Piscium b \"varr\u00eda e limpaba\" a maior\u00eda das part\u00edculas da proba dentro das 0,5 UA, deixando s\u00f3 asteroides \"en \u00f3rbitas de baixa excentricidade preto da distancia do apoastro do planeta, preto da resonancia 1:2\". Ademais, as observaci\u00f3ns descartaron a posibilidade da presenza de planetas tipo Neptuno ou de planetas m\u00e1is pesados, \u200b\u200bcun per\u00edodo dun ano ou menos; a\u00ednda que si \"permite\" a posibilidade da presenza de planetas do tama\u00f1o da Terra a unha distancia de 0,6 UA ou m\u00e1is."}
{"id": "255728", "revid": "387", "url": "https://gl.wikipedia.org/wiki?curid=255728", "title": "HD 3651 b", "text": ""}
{"id": "255729", "revid": "27155", "url": "https://gl.wikipedia.org/wiki?curid=255729", "title": "Tenia da vaca", "text": ""}
{"id": "255730", "revid": "88215", "url": "https://gl.wikipedia.org/wiki?curid=255730", "title": "Alexandr Romankov", "text": "Alexandr Romankov (en ruso: \u0410\u043b\u0435\u043a\u0441\u0430\u043d\u0434\u0440 \u0420\u043e\u043c\u0430\u043d\u044c\u043a\u043e\u0432), nado en Korsakov o 7 de novembro de 1953, \u00e9 un tirador de esgrima belaruso, xa retirado, ga\u00f1ador de cinco medallas ol\u00edmpicas coa Uni\u00f3n Sovi\u00e9tica, considerado un dos mellores esgrimistas do s\u00e9culo XX, a s\u00faa modalidade \u00e9 o florete.\nTraxectoria.\nRepresentante do Dinamo de Minsk adestrou toda a s\u00faa carreira con Ernst Asiyevsky. A s\u00faa primeira participaci\u00f3n importante foi en 1970 nos Campionatos Mundiais da Xuventude, onde quedou de 12\u00ba. O seu primeiro triunfo foi en 1973 ao vencer nos campionatos nacionais sovi\u00e9ticos o que resultou en ser inclu\u00eddo na selecci\u00f3n nacional, e un mes despois ga\u00f1ou o Campionato do Mundo , acontecido en Grenoble. Participou, aos 22 anos nos Xogos Ol\u00edmpicos de 1976 celebrados en Montreal, ga\u00f1ando a medalla de prata na competici\u00f3n individual de florete e o cuarto posto na proba por equipos desa modalidade. Nos Xogos Ol\u00edmpicos de 1980 de Moscova logrou a medalla de bronce na proba individual e a de prata por equipos. Ausente dos Xogos Ol\u00edmpicos de 1984 dos \u00c1nxeles polo boicot pol\u00edtico realizado polas autoridades sovi\u00e9ticas, nos Xogos Ol\u00edmpicos de 1988 de Se\u00fal revalidou o seu bronce na proba individual e ga\u00f1ou a de ouro por equipos. \nFoi campi\u00f3n dezasete veces do seu pa\u00eds na modalidade de florete individual ou por equipos e ao longo da s\u00faa carreira ga\u00f1ou vinte e unha medallas no Campionato do Mundo de Esgrima, doce delas de ouro.\nEn 1993 graduouse como profesor de educaci\u00f3n f\u00edsica. Como mestre de esgrima adestrou \u00e1s selecci\u00f3ns nacionais de Australia, Belar\u00fas e Corea do Sur e \u00e9 presidente da Federaci\u00f3n de Esgrima de Belar\u00fas "}
{"id": "255731", "revid": "56817", "url": "https://gl.wikipedia.org/wiki?curid=255731", "title": "Mondo\u00f1edo (1904)", "text": "Mondo\u00f1edo foi un peri\u00f3dico editado en Mondo\u00f1edo entre 1904 e 1918.\nHistoria e caracter\u00edsticas.\nSubtitulado \"Peri\u00f3dico bisemanal independiente\", foi un peri\u00f3dico de informaci\u00f3n xeral fundado por C\u00e9sar Gonz\u00e1lez Seco Romero. O seu director foi Eduardo Lence-Santar."}
{"id": "255734", "revid": "1987", "url": "https://gl.wikipedia.org/wiki?curid=255734", "title": "Gran Premio de B\u00e9lxica de 2013", "text": "O Gran Premio de B\u00e9lxica de 2013, formalmente 2013 Formula 1 Shell Belgian Grand Prix, \u00e9 unha carreira de F\u00f3rmula Un que que se celebrou o 25 de agosto de 2013, no Circu\u00edto de Spa-Francorchamps de Spa., B\u00e9lxica. Foi a und\u00e9cima rolda do Campionato Mundial de F\u00f3rmula 1 de 2013."}
{"id": "255737", "revid": "88215", "url": "https://gl.wikipedia.org/wiki?curid=255737", "title": "Adolf Schmal", "text": "Adolf Schmal, nado en Dortmund o 18 de setembro de 1872 e finado en Salzburgo o 28 de agosto de 1919, foi un tirador de esgrima, ciclista e xornalista deportivo austr\u00edaco.\nAdolf Schmal era co\u00f1ecido como tirador da modalidade de sabre. Nos Xogos Ol\u00edmpicos de 1896 Schmal xa ti\u00f1a d\u00faas vitorias e estaba en clara vantaxe cando, segundo conta John MacAloons no seu libro \"This Great Symbol. Pierre de Coubertin and the Origins of the Modern Olimpic Games\" (1981), fixo a s\u00faa entrada no estadio o rei grego e o torneo quedou anulado, volvendo a empezar e nesta segunda volta ga\u00f1ou s\u00f3 a Georgios Iatridis, quedando cuarto sobre cinco participantes.\nD\u00edas despois deron comezo as probas ciclistas no Vel\u00f3dromo Neo Phaliron, quedando terceiro en 333 metros contra reloxo e 10 quil\u00f3metros pero o seu mellor resultado veu dous d\u00edas despois ao ga\u00f1ar a proba de 12 horas, ao cubrir 314'997\u00a0km. Sobre a s\u00faa participaci\u00f3n nos olimpiadas escribiu unhas memorias \"Wie ich einen olympischen Lorbeer verlor - und einen gewann\" que se publicaron en 1919. Despois de rematar a s\u00faa carreira atl\u00e9tica dedicouse ao automobilismo e co pseud\u00f3nimo de \"Filius\u201c e m\u00e1is tarde de Schmal-Filius, converteuse nun dos xornalistas do motor m\u00e1is importantes de Austria. Foi editor do \"Illustrierten Allgemeinen Radfahrerzeitung\", foi cofundador con Felix Sterne, e director entre 1900 e 1919, do \"Allgemeine Automobil-Zeitung\"."}
{"id": "255739", "revid": "98629", "url": "https://gl.wikipedia.org/wiki?curid=255739", "title": "Fod\u00f3n", "text": "O fod\u00f3n, \"Trisopterus minutus\", \u00e9 un peixe oste\u00edctio da orde dos gadiformes e familia dos g\u00e1didos, moi com\u00fan na costa europea do oc\u00e9ano Atl\u00e1ntico, na costa de Marrocos e no mar Mediterr\u00e1neo.\nCaracter\u00edsticas.\nDe corpo de forma semellante \u00e1 dun bacallau en miniatura, algo m\u00e1is pequeno (e m\u00e1is esvelto) que a faneca, pode alcanzar unha lonxitude m\u00e1xima de at\u00e9 40\u00a0cm, a\u00ednda que comunmente s\u00f3 mide uns 20\u00a0cm.\nA coloraci\u00f3n do dorso \u00e9 amarela acasta\u00f1ada (como a dunha vaca marela), cambiando at\u00e9 \u00e1 abrancazada no ventre, cunha pequena mancha escura por riba da base da aleta pectoral,\nNo presenta espi\u00f1as nin na aleta dorsal nin na anal.\nO maxilar superior \u00e9 algpo prot\u00e1ctil, e exhibe unha longa barbela no mento.\nH\u00e1bitat e biolox\u00eda.\n\u00c9 unha especie bentopel\u00e1xica mari\u00f1a, non migradora, que habita en augas superficiais nun rango de profundidade de entre 1 e 440 m, a\u00ednda que normalmente entre 15 e 200 m, en augas temperadas, entre os 66\u00b0 e 28\u00b0 de latitude norte, e entre os 13\u00ba de lonxitude oeste e os 36\u00ba leste, agrupado en pequenos cardumes, mentres que no Mediter\u00e1neo adoita encontrarse en torno aos 120 m de profundidade pousado sobre a area do fondo.\nAlim\u00e9ntase de crust\u00e1ceos, pequenos peixes e vermes poliquetos e outros animais bent\u00f3nicos.\nAdquire a madurez sexual ao ano de idade, e desova a profundidades de entre os 50 e os 100 m. Ao sur do mar do Norte e do Canal da Mancha a \u00e9poca da reproduci\u00f3n vai desde febreiro a abril, mentres que no Mediterr\u00e1neo \u00e9 de decembro a marzo.Os ovos, pel\u00e1xicos, miden 1\u00a0mm, e as larvas recentemente eclosionadas, de 2 a 2,5\u00a0mm. O crecemento do fod\u00f3n \u00e9 moi r\u00e1pido, alcanzando de 12 a 14\u00a0cm aoi ano de idade, e de 17 a 19\u00a0cm aos dous anos.\nPesca e usos.\nO fod\u00f3n pescouse tradicionalmente no Atl\u00e1ntico norte como captura adicional en redes de arrastre, utiliz\u00e1ndose para a fabricaci\u00f3n de fari\u00f1a de peixe para a elaboraci\u00f3n de pensos en gandar\u00eda, mentres que no Mediterr\u00e1neo se pesca tam\u00e9n para consumo humano, alcanzando prezos intermedios no mercado.\nNa zona do levante espa\u00f1ol adoita po\u00f1erse en salmoira, e a s\u00faa carne forma parte de diversas salsas.\nEn Galicia.\nEn Galicia tam\u00e9n co\u00f1ecido, entre outros, polos nomes nomes de:\nMoitos destes nomes, segundo R\u00edos Panisse, d\u00e9bese a que os mari\u00f1eiros dividen \u00e1s \"fanecas\" en d\u00faas clases, macho e femia, aplicando \"aos machos\" o nome de fod\u00f3n, \u00e9 dicir \"ao home que fode\", polo que un dos nomes \"da femia\" (a faneca) \u00e9 \"puta descalsa\" (recollido en Cesantes, Redondela) polo que se ao macho chaman fod\u00f3n [...] o correlato esperado para a faneca \"femia\" \u00e9 o de puta. Tam\u00e9n o castel\u00e1n co\u00f1ece este nome: \"puta en cueros\". Por\u00e9n, segundo Ant\u00f3n Santamarina, o fod\u00f3n \u00e9 as\u00ed chamado porque vive xunto coa faneca aut\u00e9ntica pero, ao contrario desta, morde con m\u00e1is dificultade os anzois e, se o fai, \u00e9 para devorar a carnada, pero sen quedar enganchado, o que causa a desesperaci\u00f3n dos pescadores \u00e1 li\u00f1a; \u00e9 dicir, que empregan \"fod\u00f3n\" no sentido figurado de \"que molesta ou amola\".\nNas augas galegas o fod\u00f3n aparece rexistrado en numerosos traballos ictiol\u00f3xicos, desde o de Steindachner, en Lozano e Rey (1960), onde se cita na Coru\u00f1a e Vigo, como \"Gadus minutus\", at\u00e9 os m\u00e1is recentes, xa como \"Trisopterus minutus\", desde o de Labarta (1976) aos de Fari\u00f1a \"et al.\" (1983), que o rexistran sobre fondos da plataforma desde o alfoz do Mi\u00f1o at\u00e9 Ribadeo ou os de Iglesias (1983), en pol\u00edgonos de bateas mexilloeiras na r\u00eda de Muros e Noia ou o de Iglesias e Gonz\u00e1lez Gurriar\u00e1n (1984), nos pol\u00edgonos de mexilloeiras e en zonas centrais da r\u00eda de Pontevedra, pasando por moitos outros."}
{"id": "255740", "revid": "6410635", "url": "https://gl.wikipedia.org/wiki?curid=255740", "title": "Primeiro ministro de Bulgaria", "text": "O primeiro ministro de Bulgaria \u00e9 o xefe de goberno de Bulgaria. Esta \u00e9 a lista dos primeiros ministros do pa\u00eds de 1879 ata o presente."}
{"id": "255741", "revid": "22795", "url": "https://gl.wikipedia.org/wiki?curid=255741", "title": "Trisopterus minutus", "text": ""}
{"id": "255742", "revid": "15490", "url": "https://gl.wikipedia.org/wiki?curid=255742", "title": "Manuel Sarille Lanceiro", "text": "Manuel Sarille Lanceiro, nado en Montecubeiro (Castroverde) o 8 de maio de 1923 e finado no mesmo lugar o 25 de maio de 2008, foi un pol\u00edtico galego.\nTraxectoria.\nIngresou nas Xuventudes Socialistas en setembro de 1935. O 14 de abril de 1936 participou nun mitin da Rep\u00fablica en Montecubeiro. Tralos sucesos de Montecubeiro en agosto de 1937 nos que foron asasinados 14 veci\u00f1os (entre eles a s\u00faa irm\u00e1 Carmen Sarille Lanceiro), figurou nas listas de persoas a fusilar. Estivo preso. En 1945 ingresou en Tel\u00e9grafos por oposici\u00f3n. En 1976 afiliouse ao PSOE, do que foi membro da executiva galega e do comit\u00e9 federal. Financiou e dirixiu o mon\u00f3lito aos mortos de Montecubeiro de 1937, coa colaboraci\u00f3n do concello de Castroverde, instalado en 2003. Colaborou en \"El Progreso\". Foi secretario do Moto-Club Lucense (1952-1958)."}
{"id": "255743", "revid": "23204", "url": "https://gl.wikipedia.org/wiki?curid=255743", "title": "Scott Grimes", "text": "Scott Richard Grimes, nado o 9 de xullo de 1971 en Lowell, Massachusetts, \u00e9 un actor e cantante estadounidense. Alg\u00fans dos seus papeis m\u00e1is importantes son as s\u00faas aparici\u00f3ns en series de televisi\u00f3n como \"ER\" interpretando a Archie Morris, \"Party of Five\" como Will McCorkle e \"Band of Brothers\" como Donald Malarkey. Na serie de animaci\u00f3n \"American Dad!\" \u00e9 a voz de Steve Smith."}
{"id": "255744", "revid": "5863", "url": "https://gl.wikipedia.org/wiki?curid=255744", "title": "Argimiro Rico Trabada", "text": "Argimiro Rico Trabada, nado en San Bernabel (Baleira) o 14 de setembro de 1905 e finado en Montecubeiro o 16 de outubro de 1937, foi un mestre e pol\u00edtico galego.\nTraxectoria.\nExerceu como mestre e fixo por libre os estudos de Maxisterio na Escola Normal de Santiago de Compostela (1924-1927). Foi mestre nas escolas da Fontaneira e San Bernabel. Organizou e foi director da Uni\u00f3n Cultural San Bernab\u00e9. Organizou a Festa da \u00c1rbore na escola do San Bernabel o 10 de maio do 1934. Visitaba asiduamente Montecubeiro, de onde proced\u00eda a s\u00faa nai, participando en actividades culturais desenvolvidas pola Uni\u00f3n de Labradores de Montecubeiro, e en mitins, como o do 14 de abril de 1936 para celebrar a festa da Rep\u00fablica, no que pronunciou un discurso defendendo a cultura como factor de liberaci\u00f3n.\nEn outubro de 1937 un grupo de falanxistas f\u00f3rono buscar \u00e1 casa e lev\u00e1rono atado cara o monte. Nunha taberna do cami\u00f1o detiv\u00e9ronse a beber deixando a Argimiro atado \u00e1 fachada; ao sa\u00edr peg\u00e1ronlle patadas e insult\u00e1rono. Seguiron cami\u00f1ando ata o lugar elixido onde lle cortaron os test\u00edculos e a lingua, sac\u00e1ronlle os ollos e remat\u00e1rono de varios tiros."}
{"id": "255746", "revid": "56817", "url": "https://gl.wikipedia.org/wiki?curid=255746", "title": "Antonio Rodr\u00edguez P\u00e9rez", "text": "O nome de Antonio Rodr\u00edguez P\u00e9rez pode referirse a:"}
{"id": "255747", "revid": "89787", "url": "https://gl.wikipedia.org/wiki?curid=255747", "title": "Gorilla beringei", "text": "O Gorilla beringei \u00e9 unha das d\u00faas especies do x\u00e9nero \"Gorilla\" e o maior primate existente na actualidade. \u00c1 s\u00faa vez, o \"Gorilla beringei\" est\u00e1 dividido en d\u00faas subespecies: o \"Gorilla beringei graueri\" e o \"Gorilla beringei beringei\". O primeiro \u00e9 o m\u00e1is abondoso, con entre 4.000 e 5.000 individuos, mentres que en novembro de 2012, estimouse que a poboaci\u00f3n total de \"Gorilla beringei beringei\" ascend\u00eda a 880. A pesar de que o seu n\u00famero est\u00e1 medrando lentamente con respecto a anos anteriores, o \"Gorilla beringei beringei\" segue a considerarse como unha especie en perigo cr\u00edtico de extinci\u00f3n. Ademais, alg\u00fans cient\u00edficos consideran unha terceira subespecie co\u00f1ecida como \"Gorilla beringei beringei\" de Bwindi (que representa arredor da metade da poboaci\u00f3n de \"Gorilla beringei beringei\")."}
{"id": "255751", "revid": "1822", "url": "https://gl.wikipedia.org/wiki?curid=255751", "title": "Xes\u00fas Carro Garc\u00eda", "text": ""}
{"id": "255759", "revid": "18868", "url": "https://gl.wikipedia.org/wiki?curid=255759", "title": "Cichorium intybus", "text": ""}
{"id": "255760", "revid": "25871", "url": "https://gl.wikipedia.org/wiki?curid=255760", "title": "Detroit, M\u00edchigan", "text": ""}
{"id": "255761", "revid": "89787", "url": "https://gl.wikipedia.org/wiki?curid=255761", "title": "Ludwig Schnorr von Carolsfeld", "text": "Ludwig Schnorr von Carolsfeld, nado o 2 de xullo de 1836 en M\u00fanic (daquela no Reino de Baviera e actualmente en Alema\u00f1a) e finado o 21 de xullo de 1865 en Dresde (daquela no Reino de Saxonia e actualmente en Alema\u00f1a), foi o primeiro Heldertenor (tenor heroico) alem\u00e1n, sendo o primeiro en encarnar a Tristan na \u00f3pera de Richard Wagner \"Tristan und Isolde\". A s\u00faa prometedora carreira foi interrompida por unha grave enfermidade que o matar\u00eda aos 28 anos de idade, logo de tan s\u00f3 catro representaci\u00f3ns do papel de Trist\u00e1n.\nTraxectoria.\nLudwig Schnorr von Carolsfeld naceu en M\u00fanic. Era fillo do famoso pintor Julius Schnorr von Carolsfeld. Posteriormente, converteuse en alumno da Kreuzschule de Dresde, onde se encontraba o Dresdner Kreuzchor (coro). Isto puido influ\u00edr na s\u00faa decisi\u00f3n de non seguir a tradici\u00f3n familiar de converterse en pintor profesional e estudar canto no seu lugar, tomando clases de canto no Conservatorio de Leipzig.\nRealizou o seu debut en 1858 en Karlsruhe, e en 1860 tam\u00e9n cantou na Semperoper de Dresde e na Bayerische Staatsoper de M\u00fanic, na \u00f3pera de Bellini \"Norma\" e na de Weber \"Der Freisch\u00fctz\". Pronto adquiriu fama como cantante intelixente e dedicado, cunha voz forte que o levou a protagonizar \u00f3peras de Richard Wagner e Giuseppe Verdi.\nEn 1860, Schnorr casou coa soprano dinamarquesa Malvina Garrigues, que era dez anos maior e que reduciu as s\u00faas aparici\u00f3ns en escena para apoiar a prometedora carreira do seu home.\nO rei Lu\u00eds II de Baviera escoitou o tenor encarnando a Lohengrin na \u00f3pera hom\u00f3nima de Wagner en 1861. Dise que esta representaci\u00f3n foi unha da serie de representaci\u00f3ns que converteron ao rei nun fervente partidario de Wagner e a s\u00faa m\u00fasica.\nEn 1862, Schnorr e a s\u00faa muller co\u00f1eceron a Wagner en Biebrich, cerca de Wiesbaden; Wagner prop\u00faxolles que cantasen pasaxes da s\u00faa nova \u00f3pera, \"Tristan und Isolde\", mentres que el os acompa\u00f1ar\u00eda ao piano. Aparentemente, o compositor quedou impresionado co resultado.\nUn intento de representar a \u00f3pera en Viena fracasou logo de 70 ensaios, entre outras cousas porque o tenor residente non era capaz de dominar o esixente papel de Tristan. Foi ent\u00f3n cando Wagner chamou a Schnorr von Carolsfeld e \u00e1 s\u00faa muller para encarnar a Tristan e Isolde, o rei Ludwig patrocinou o renovado intento de montar a \u00f3pera, que finalmente se estreou en M\u00fanic o 10 de xu\u00f1o de 1865, a\u00ednda que a \u00f3pera recibiu cr\u00edticas mixtas, con alg\u00fans cr\u00edticos que a xulgaron como \"indecente\".\nSeis semanas e catro representaci\u00f3ns de \"Tristan und Isolde\" despois, o cantante morr\u00eda en Dresde, tan s\u00f3 19 d\u00edas antes do seu 29\u00ba aniversario. A s\u00faa morte prematura e misteriosa fixeron del unha lenda, e con frecuencia foi atribu\u00edda ao enorme esforzo que requir\u00eda o papel de Tristan (un papel que infrinxiu un esforzo in\u00e9dito ata ese momento dentro do x\u00e9nero l\u00edrico). En realidade, non obstante, foi debido a complicaci\u00f3ns reum\u00e1ticas que causaron un ictus do que o tenor non se puido sobrepo\u00f1er.\nLogo da morte do seu home, Malvina non foi capaz de continuar a s\u00faa carreira e retirouse dos escenarios.\nEst\u00e1 enterrado xunto a seu pai no cemiterio de Santa Anne de Dresde."}
{"id": "255774", "revid": "98629", "url": "https://gl.wikipedia.org/wiki?curid=255774", "title": "Cistanche phelypaea lutea", "text": "\"Este artigo trata sobre a planta do x\u00e9nero Cistanche, para a planta do x\u00e9nero Silybum, v\u00e9xase artigo Cardo de Santa Mar\u00eda.\"\nO couti\u00f1o ou cardo leiteiro (Cistanche phelypaea\" subsp. \"lutea) \u00e9 unha planta parasita, desprovista de clorofila, da familia das Orobanc\u00e1ceas, que medra en terreos areosos e salinos, como as beiras das marismas. C\u00f3mpre ter en conta que tam\u00e9n recibe o nome vulgar de cardo leiteiro o cardo de Santa Mar\u00eda.\nO nome xen\u00e9rico procede do grego \"kisth\u00f3s\", pola relaci\u00f3n co x\u00e9nero \"Cistus\" que, na s\u00faa acci\u00f3n parasita, afoga; e o espec\u00edfico \"phelypaea\" en honor do cient\u00edfico franc\u00e9s Louis Ph\u00e9lypeaux (1643-1727).\nA planta est\u00e1 presente nas Canarias e no sueste da Pen\u00ednsula Ib\u00e9rica (Albacete, Alacant, Almer\u00eda, Granada, Xa\u00e9n e Murcia), as\u00ed como no norte de \u00c1frica ata Exipto e Arabia Saudita. Na costa atl\u00e1ntica \u00e9 com\u00fan ata a altura de Lisboa, onde desaparace para reaparecer en Galicia, onde s\u00f3 est\u00e1 presente no enseada Umia-O Grove, l\u00edmite norte da distribuci\u00f3n da especie.\nDescrici\u00f3n.\nO talo \u00e9 robusto e carnoso, m\u00e1is groso na base, cunha altura de ata 40\u00a0cm, erecto e non ramificado, dunha cor desde o gris ata o amarelo p\u00e1lido ou sucio. As follas son tam\u00e9n carnosas e glabras , de forma oval-lanceolada, de cor gris ou amarelada, a modo de escamas envolvendo o talo.\nFlorece entre febreiro e maio. As flores agr\u00fapanse en inflorescencias apertadas, cil\u00edndricas, zigomorfas A corola \u00e9 de forma acampanada e tubular formada por 5 p\u00e9talos soldados, case iguais, de cor amarela e \u00e1s veces cos bordos viol\u00e1ceos. O froito \u00e9 en c\u00e1psula ovoide, dehiscente e con d\u00faas valvas; produce un alto n\u00famero de sementes de forma case esf\u00e9ricas.\nH\u00e1bitat.\nComo se trata dunha planta sen clorofila s\u00f3 pode medrar como parasita de plantas le\u00f1osas quenopodi\u00e1ceas , mediante unha adaptaci\u00f3n das s\u00faas ra\u00edces en \"haustorios\" que penetran nas ra\u00edces do hospedador, do que absorben os nutrientes.\nAproveitamento.\nA\u00ednda que en Galicia non se lle d\u00e1 uso ning\u00fan, en \u00c1frica c\u00f3mense os talos tenros a modo de esp\u00e1rragos. Da base do talo, subterr\u00e1nea, obtense unha fari\u00f1a comestible tralo seu desecamento. Esta mesma parte da planta \u00fasase tam\u00e9n como afrodis\u00edaca. Atrib\u00faenselle propiedades antidiarreicas e diur\u00e9ticas."}
{"id": "255778", "revid": "18868", "url": "https://gl.wikipedia.org/wiki?curid=255778", "title": "Silybum marianum", "text": ""}
{"id": "255779", "revid": "18868", "url": "https://gl.wikipedia.org/wiki?curid=255779", "title": "Cistanche phelypaea subsp. lutea", "text": ""}
{"id": "255781", "revid": "18868", "url": "https://gl.wikipedia.org/wiki?curid=255781", "title": "Borago officinalis", "text": ""}
{"id": "255784", "revid": "1987", "url": "https://gl.wikipedia.org/wiki?curid=255784", "title": "Gorilla gorilla", "text": "O Gorilla gorilla \u00e9 unha das d\u00faas especies do x\u00e9nero \"Gorilla\". \u00c1 s\u00faa vez, o \"Gorilla gorilla\" est\u00e1 dividido en d\u00faas subespecies: o \"Gorilla gorilla gorilla\" e o \"Gorilla gorilla diehli\". Case a totalidade dos \"Gorilla gorilla\" pertencen \u00e1 subespecie do \"Gorilla gorilla gorilla\", cunha poboaci\u00f3n entre 95.000 e 100.000 individuos. Est\u00edmase que s\u00f3 quedan de 250 a 300 \"Gorilla gorilla diehli\".\nDescrici\u00f3n.\nEn comparanza co \"Gorilla beringei\", o \"Gorilla gorilla\" \u00e9 sensibelmente m\u00e1is pequeno, pesa menos, ten unha figura m\u00e1is estilizada e a s\u00faa pelaxe \u00e9 m\u00e1is clara. O \"Gorilla gorilla gorilla\" caracter\u00edzase pola coloraci\u00f3n da s\u00faa pelaxe, que pode ir dende o marr\u00f3n at\u00e9 o gris, e a fronte alaranxada. Os machos miden entre 160 e 170\u00a0cm de altura e pesan arredor dos 140\u00a0kg. As femias son m\u00e1is pequenas e miden entre 120 e 140\u00a0cm de alto e o seu peso oscila entre os 60 e 80\u00a0kg. Os \"Gorilla gorilla\" meirandes poden chegar \u00f3s 200\u00a0kg nos machos e \u00f3s 98\u00a0kg nas femias. O \"Gorilla gorilla diehli\" difer\u00e9nciase no maior tama\u00f1o da s\u00faa caveira e dos seus dentes. Tam\u00e9n \u00e9 uns 10\u201315\u00a0cm m\u00e1is alto e 20\u201335\u00a0kg m\u00e1is pesado. Perante isto, segue a ser m\u00e1is pequeno e lixeiro que o \"Gorilla beringei beringei\" e o \"Gorilla beringei graueri\", que est\u00e1n consideradas as subespecies de maior tama\u00f1o."}
{"id": "255785", "revid": "85894", "url": "https://gl.wikipedia.org/wiki?curid=255785", "title": "Siro Montenegro L\u00f3pez", "text": "Siro Montenegro L\u00f3pez, nado en Moa\u00f1a o 25 de xu\u00f1o de 1818 e finado en Lugo o 6 de abril de 1889, foi un avogado e pol\u00edtico galego.\nTraxectoria.\nFillo de Francisco Montenegro Arias, terratenente de San Xiao de Mos (Castro de Rei), e Josefa L\u00f3pez Bustillo Obreg\u00f3n, naceu no Pazo do Rosal de Moa\u00f1a. Licenciouse en Dereito na Universidade de Santiago de Compostela en 1840 e exerceu como avogado en Lugo dende 1842. Foi alcalde de Lugo de 1852 a 1853 e novamente de 1867 a 1868.\nVida persoal.\nCasou con Pilar Saavedra Costas, e foi pai de Amador Montenegro Saavedra."}
{"id": "255787", "revid": "23204", "url": "https://gl.wikipedia.org/wiki?curid=255787", "title": "Nathaniel Arcand", "text": "Nathaniel Arcand, nado o 13 de novembro de 1971 en Edmonton, Alberta, \u00e9 un actor nativo americano da naci\u00f3n cree. \u00c9 un N\u0113hilaw\u0113 (cree das chairas), da Reserva Alexander First Nation. Nathaniel ten unha filla, Trisha, e dous fillos, Jaden e Griffen."}
{"id": "255793", "revid": "23204", "url": "https://gl.wikipedia.org/wiki?curid=255793", "title": "John Trudell", "text": "John Trudell, nado o 15 de febreiro de 1946 en Omaha (Nebrasca) e finado en Santa Clara (California) o 8 de decembro de 2015, foi un actor, poeta e activista nativo americano. Durante os anos 1970, foi o presidente do American Indian Movement, con base en Minneapolis, Minnesota. Logo da tr\u00e1xica morte da s\u00faa familia, Trudell comezou a escribir e actuar. Actuou en tres filmes nos anos 1990. O documental \"Trudell\" (2005) trata da s\u00faa vida como activista e artista.\nInfancia.\nTrudell naceu en Omaha, Nebrasca sendo fillo de pai Santee Sioux e de nai mexicana. Medrou nunha pequena vila da Reserva Santee Sioux no norte de Nebrasca. Foi educado en colexios locais e tam\u00e9n na cultura Santee Sioux.\nServizo militar.\nEn 1963, con 17 anos de idade, Trudell abandonou o instituto para unirse \u00f3 Armada dos Estados Unidos de Am\u00e9rica. Serviu durante os primeiros anos da Guerra de Vietnam e estivo no ex\u00e9rcito ata 1967.\nDespois diso, estivo dous anos ensinando radio e locuci\u00f3n nun colexio de San Bernardino (California). Decidiu traballar no activismo pol\u00edtico.\nMatrimonio e familia.\nEn 1968, Trudell casou coa s\u00faa primeira muller, Fenicia \"Lou\" Ordonez. En 1972, Trudell casou con Tina Manning, unha activista da tribo shoshone. Tiveron tres fillos xuntos: Ricarda Star, Sunshine Karma e Eli Changing Sun. En febreiro de 1979, Tina (que estaba embarazada), os nenos e a s\u00faa nai Leah Hicks-Manning morreron nun incendio na casa dos seus pais na Reserva Duck Valley. O seu pai Arthur sobreviviu. Trudell estaba f\u00f3ra da vila ese d\u00eda.\nDiscograf\u00eda.\nJohn Trudell apareceu nos seguintes \u00e1lbums:"}
{"id": "255794", "revid": "23204", "url": "https://gl.wikipedia.org/wiki?curid=255794", "title": "The Von Bondies", "text": "The Von Bondies foi unha banda estadounidense de rock alternativo formada en 1997 en Detroit e activa ata o ano 2011. O grupo cre\u00e1rono Jason Stollsteimer e Marcie Bolen e pasou por varios cambios de membros e nomes, como The Baby Killers, antes de quedar con \"The Von Bondies\" no ano 2000. Don Blum uniuse no 1999 tras asistir a numerosos concertos de The Baby Killers, mentres que Leann Banks foi escollido tras unha audici\u00f3n. The Von Bondies d\u00e9ronse a co\u00f1ecer tras un concerto de Ano Novo en Detroit no ano 2000. Como asistente ao concerto estaba Long Gone John, dono do selo Sympathy for the Record Industry. Isto fixo que Sympathy publicase o \u00e1lbum de estrea da banda, \"Lack of Communication\", en 2001.\nNo ano 2003 a banda editou o \u00e1lbum ao vivo \"Raw and Rare\" a trav\u00e9s do selo Dim Mak Records, que foi seguido en 2004 polo seu \u00e9xito \"Pawn Shoppe Heart\", lanzado por Sire Records. \"Pawn Shoppe\" foi producido por Jerry Harrison de Talking Heads e co-producido por Stollsteimer. O disco acadou o n\u00famero 36 nas listas brit\u00e1nicas, e o 8 na lista estadounidense da \"Billboard\" \"Top Heatseekers\", onde estivo oito semanas. O seu exitoso sinxelo \"C'mon C'mon\" acadou o posto 25 da \"Billboard Hot 100\" e puido escoitarse nas radios de todo o pa\u00eds.\nUnha versi\u00f3n m\u00e1is curta de \"C'mon C'mon\" foi a sinton\u00eda da serie de televisi\u00f3n \"Rescue Me\" e foi interpretada ao vivo polo grupo na pel\u00edcula de Michael Winterbottom \"9 Songs\". MLB Network tam\u00e9n usa un anaco do tema na apertura do seu programa \"30 Clubs in 30 Days\".\nNo ano 2008 a banda asinou co selo indie Majordomo Records. A s\u00faa estrea coa discogr\u00e1fica foi o \u00e1lbum \"Love, Hate and Then There's You\", editado en febreiro do ano 2009 e que conti\u00f1a o sinxelo \"Pale Bride.\"\nCo\u00f1ecida como unha banda de directo, The Von Bondies ten encabezado xiras por Europa, Australia e os Estados Unidos, e foi abreconcertos de grupos como The Kills, Kasabian, Franz Ferdinand, Modey Lemon, SSM, The Subways, The Stills, Hot Panda e The Donnas. Tan\u00f1en aareceron nos programas \"Late Show with David Letterman\", \"Last Call with Carson Daly\" e \"CD:UK\".\nO grupo separouse en xullo do 2011. A s\u00faa formaci\u00f3n nese momento estaba composta por Jason Stollsteimer nas voces e na guitarra solista, Christy Hunt na guitarra r\u00edtmica e Leann Banks no baixo."}
{"id": "255796", "revid": "1888", "url": "https://gl.wikipedia.org/wiki?curid=255796", "title": "Primitivo Rodr\u00edguez Otero", "text": "Jes\u00fas Primitivo Benedicto Rodr\u00edguez Otero, nado en Mosteiro (Pol) o 31 de marzo de 1891, foi un sindicalista e pol\u00edtico galego.\nTraxectoria.\nFoi fundador da Sociedade Agraria Trabajadores de la Tierra, vinculada \u00e1 UGT e integrante do Comit\u00e9 Socialista de Mosteiro. Foi nomeado concelleiro de Pol o 12 de marzo de 1936. Co golpe de Estado do 18 de xullo de 1936 foi detido pero logrou escapar. Estivo fuxido polos montes da parroquia de Luaces con Manuel Castro Tellado e Manuel Rivas, pero foi detido o 25 de maio de 1937 e xulgado en Lugo por adhesi\u00f3n \u00e1 rebeli\u00f3n co resultado de sentenza a cadea perpetua. Conced\u00e9ronlle a prisi\u00f3n atenuada o 23 de agosto de 1940.\nEstaba casado con Silvina Castro Tellado, irm\u00e1 do guerrilleiro Manuel Castro Tellado."}
{"id": "255798", "revid": "15490", "url": "https://gl.wikipedia.org/wiki?curid=255798", "title": "Javier Fern\u00e1ndez Abru\u00f1edo", "text": "Javier Fern\u00e1ndez Abru\u00f1edo, co\u00f1ecido como Bicho, nado en Sada, A Coru\u00f1a o 20 de febreiro de 1996, \u00e9 un futbolista galego. Xoga de mediapunta no San Fernando CD, da Primeira Divisi\u00f3n RFEF.\n\u00c9 curm\u00e1n do escritor Isaac Xub\u00edn.\nTraxectoria.\nFormado no Rayo Sadense, con 11 anos pasou a formar parte das categor\u00edas inferiores do Deportivo da Coru\u00f1a. Con 16 anos debutou no Deportivo Fabril.\nBicho debutou co primeiro equipo do Deportivo o 17 de agosto de 2013, con Fernando V\u00e1zquez como adestrador, xogando os tres \u00faltimos minutos do partido ga\u00f1ado por 0-1 contra a UD Las Palmas.\nO 14 de xullo de 2014 anunciouse que xogar\u00eda d\u00faas tempadas cedido no FC Barcelona B. Con todo, estivo s\u00f3 unha tempada no filial barcelonista, anunci\u00e1ndose o 31 de agosto de 2015 a s\u00faa cesi\u00f3n durante unha tempada ao CD Legan\u00e9s.\nAo non ter contado con ning\u00fan minuto na tempada, o 31 de decembro de 2015 f\u00edxose oficial a s\u00faa cesi\u00f3n \u00e1 SD Compostela polo que restaba dela. Na tempada seguinte foi cedido novamente, esta vez ao Racing e Ferrol, onde xogou 34 partidos e anotou catro goles. A continuaci\u00f3n xogou d\u00faas tempadas m\u00e1is no Fabril, a\u00ednda que sufrindo varias lesi\u00f3ns que o mantiveron de baixa durante meses. Ao remate da tempada 2019/20 o seu contrato no Deportivo non foi renovado. \nEn xaneiro de 2020 foi presentado como novo xogador da SD Compostela, en Terceira Divisi\u00f3n, na s\u00faa segunda etapa no club santiagu\u00e9s. Tras acadar o ascenso foi renovado por unha tempada m\u00e1is. Disputou un total de 26 partidos co Compostela e anotou dous goles.\nA finais de xullo de 2021, o San Fernando CD anunciou a fichaxe do xogador galego para a nova Primeira Divisi\u00f3n RFEF.\nSelecci\u00f3n nacional.\nFoi internacional nas categor\u00edas sub-16, sub-17 e sub-19 da selecci\u00f3n espa\u00f1ola."}
{"id": "255799", "revid": "23204", "url": "https://gl.wikipedia.org/wiki?curid=255799", "title": "Gary Farmer", "text": "Gary Farmer, nado 12 de xu\u00f1o de 1953 en Ohsweken, Ontario, \u00e9 un actor nativo americano. \u00c9 co\u00f1ecido por interpretar a Henry Colville, en \"Disappearances\" (2006) xunto con Kris Kristofferson, e a Jack en \"\" (2013) de Arnaud Desplechin. Tam\u00e9n destaca a s\u00faa actuaci\u00f3n en \"Dreamkeeper\" (2003), onde interpreta a Iktome.\nTraxectoria.\nFarmer naceu en Ohsweken, Ontario na naci\u00f3n cayuga e o Wolf Clan dos Haudenosaunee/Confederaci\u00f3n Iroquesa. Farmer estudou na Universidade de Syracuse e na Universidade Polit\u00e9cnica de Ryerson, onde estudou fotograf\u00eda e produci\u00f3n cinematogr\u00e1fica."}
{"id": "255800", "revid": "25871", "url": "https://gl.wikipedia.org/wiki?curid=255800", "title": "Electric Six", "text": "Electric Six \u00e9 unha banda estadounidense procedente de Detroit que toca o que foi descrito como un tipo de rock impregnada de elementos de garage, disco, punk rock, new wave e metal. A banda f\u00edxose co\u00f1ecida no ano 2003 cos sinxelos \"Danger! High Voltage\" e \"Gay Bar\", e posteriormente gravou oito \u00e1lbums: \"Fire\", \"Se\u00f1or Smoke\", \"Switzerland\", \"I Shall Exterminate Everything Around Me That Restricts Me from Being the Master\", \"Flashy\", \"KILL\", \"Zodiac\" e \"Heartbeats and Brainwaves\". Tam\u00e9n publicou un \u00e1lbum de rarezas, \"Sexy Trash\", e un disco ao vivo titulado \"Absolute Pleasure\"."}
{"id": "255801", "revid": "27155", "url": "https://gl.wikipedia.org/wiki?curid=255801", "title": "Niclosamida", "text": "A niclosamida \u00e9 un f\u00e1rmaco antihelm\u00edntico (afecta aos vermes) especialmente efectivo contra os vermes cestodos que infectan aos humanos, como as tenias. Tam\u00e9n se usa como piscicida (mata peixes) e ultimamente como moluscocida para o tratamento de augas en programas de control da esquistosom\u00edase. A\u00ednda que pertence \u00e1 familia dos antihelm\u00ednticos o seu uso espec\u00edfico \u00e9 para tratar as infestaci\u00f3ns por cestodos como as tenias, xa que non \u00e9 efectivo contra outro tipo de vermes como os nematodos. Pres\u00e9ntase como unha tableta mastigable que se toma por v\u00eda oral, e a dose depende dotipo de verme e a idade e peso do paciente.\nMecanismo de acci\u00f3n.\nA niclosamida desacopla a fosforilaci\u00f3n oxidativa no verme.\nEfectos secundarios.\nEste f\u00e1rmaco pode ter efectos secundarios como dor abdominal, anorexia, diarrea, e v\u00f3mitos. Raramente, mareos, erupci\u00f3ns na pel, somnolencia, pro\u00eddo perianal, e sabor desagradable.\nEficacia potencial contra o cancro de colon.\nA niclosamida mostrou capacidade de inhibir a extensi\u00f3n do cancro de colon en estudos con animais. A droga funciona bloqueando a expresi\u00f3n do xene S100A4/metastasina, que pode promover a met\u00e1stase do cancro de colon, e afecta a diversas v\u00edas de sinalizaci\u00f3n celular."}
{"id": "255804", "revid": "89787", "url": "https://gl.wikipedia.org/wiki?curid=255804", "title": "Hanna-Barbera", "text": "Hanna-Barbera Productions, Inc. (sinxelamente co\u00f1ecido como Hanna-Barbera e tam\u00e9n referido como H-B Enterprises, H-B Production Company e Hanna-Barbera Cartoons, Inc.) foi un estudio de animaci\u00f3n estadounidense que serviu como unha divisi\u00f3n de Warner Bros. Animation. A compa\u00f1\u00eda foi fundada en 1957 polos directores de Metro-Goldwyn-Mayer, William Hanna e Joseph Barbera, como \"H-B Enterprises\", coa cal dedic\u00e1ronse \u00e1 produci\u00f3n de comerciais de televisi\u00f3n. Despois de que MGM pechara o seu estudio de animaci\u00f3n en 1957, H-B Enterprises converteuse no traballo de tempo completo de Hanna e Barbera. Ambos comezaron a producir debuxos animados como \"The Ruff &amp; Reddy Show\" e \"The Huckleberry Hound Show\". Para os anos 1960, agora chamada \"Hanna-Barbera Productions\", a compa\u00f1\u00eda convert\u00edase na produtora l\u00edder de animaci\u00f3n.\nA\u00ednda que foi criticado polas s\u00faas limitadas t\u00e9cnicas de animaci\u00f3n, Hanna-Barbera produciu exitosas series como \"Os Picapedra\", \"Os Supers\u00f3nicos\", \"Huckleberry Hound\", \"O oso Yogi\", \"Jonny Quest\" e \"Scooby-Doo\", os cales convert\u00e9ronse en iconas da cultura popular estadounidense. Hanna e Barbera conseguiron conxuntamente sete Premios Oscar, un Premio Governors, oito Premios Emmy, un Globo de Ouro e unha estrela no Paseo da Fama de Hollywood e tam\u00e9n foi inclu\u00eddo no Television Hall of Fame en 1993.\nNo 1992, a compa\u00f1\u00eda foi comprada por Turner Broadcasting, co obxectivo de usar os preto de 300 debuxos animados do estudio para a s\u00faa nova canle de televisi\u00f3n por cable chamada Cartoon Network. Rebautizado como \"H-B Production Company\" no 1993, e \"Hanna-Barbera Cartoons\" no 1994, o estudio continuou sen o continuo apoio de William Hanna ou Joseph Barbera, quen estaban retirados pero a\u00ednda se manti\u00f1an como cabezas do estudio.\nA finais dos anos 1990, Turner ordenou a Hanna-Barbera crear novas series animadas para Cartoon Network. En 1997, Time Warner, os actuais donos do imperio Hanna-Barbera, pecharon o estudio localizado en Cahuenga Boulevard en Hollywood e trasladaron \u00f3s empregados a Warner Bros. en Burbank. Coa morte de Hanna no 2001, Hanna-Barbera estivo absorto en Warner Bros. Animation, e Cartoon Network Studios asumiu a produci\u00f3n das series de Cartoon Network. O nome Hanna-Barbera \u00e9 utilizado hoxe en d\u00eda s\u00f3 para promocionar series \"cl\u00e1sicas\", como \"Os Picapedra\" e \"Scooby-Doo\".\nHistoria.\nOs comezos de Hanna-Barbera.\nWilliam Hanna e Joseph Barbera traballaron xuntos por primeira vez no estudio de animaci\u00f3n de Metro-Goldwyn-Mayer no 1939. O seu primeiro proxecto como directores foi un debuxo animado titulado \"Puss Gets the Boot\" (1940), que serviu como a primeira aparici\u00f3n das personaxes Tom e Jerry. Hanna e Barbera foron os directores das curtas durante 20 anos, con Hanna como supervisor da animaci\u00f3n e Barbera \u00f3 cargo das historias e da preproduci\u00f3n.\nHanna, Barbera, e o director de MGM George Sidney, formaron H-B Enterprises no 1944 mentres segu\u00edan traballando para o estudio, e usaron a outra compa\u00f1\u00eda para traballar en proxectos complementarios, inclu\u00edndo comerciais de televisi\u00f3n e os cr\u00e9ditos orixinais de \"I Love Lucy\".\nDespois dunha racha de galard\u00f3ns na que Hanna e Barbera ga\u00f1aron oito premios \u00d3scar, MGM pechou o seu estudio de animaci\u00f3n no 1957, cando sentiron que ti\u00f1an o n\u00famero necesario de curtas para reestrear. Hanna e Barbera contrataron \u00e1 maior\u00eda dos empregados de MGM para H-B Enterprises, que se converteu nunha compa\u00f1\u00eda completa no 1957. O estudio decidiu especializarse na animaci\u00f3n para televisi\u00f3n, e a s\u00faa primeira serie foi \"The Ruff &amp; Reddy Show\", que se estreou na NBC en decembro de 1957. Para obter presuposto e producir os seus debuxos animados, Hanna-Barbera fixo un trato coa divisi\u00f3n televisiva Screen Gems de Columbia Pictures onde recibir\u00edan capital a cambio dos dereitos de distribuci\u00f3n.\nNo 1959, H-B Enterprises foi renomeada como \"Hanna-Barbera Productions\", e converteuse nun l\u00edder dentro da produci\u00f3n de animaci\u00f3n para televisi\u00f3n. A\u00ednda que foi criticado polas s\u00faas limitadas t\u00e9cnicas de animaci\u00f3n, Hanna-Barbera produciu exitosas series que foron emitidas durante as ma\u00f1as das fins de semana pola televisi\u00f3n. O estudio tam\u00e9n produciu un par de proxectos para Columbia Pictures, inclu\u00edndo \"Loopy De Loop\", unha serie de curtametraxes e alg\u00fans filmes baseados na s\u00faas series animadas.\nA compa\u00f1\u00eda nunca tivo un edificio propio ata o 1963, cando Hanna-Barbera Studios se mudou \u00f3 3400 do Cahuenga Blvd. no West Hollywood, California. A uni\u00f3n Columbia/Hanna-Barbera durou ata o 1967, cando Hanna e Barbera venderon o estudio a Taft Broadcasting mantendo os seus postos neste.\nEntre 1969 e 1983 aproximadamente, Hanna-Barbera Productions foi o estudo de animaci\u00f3n para televisi\u00f3n m\u00e1is exitoso do mundo, dedicado especialmente \u00e1 creaci\u00f3n de series para os s\u00e1bados pola ma\u00f1a. Os ingresos da compa\u00f1\u00eda diminu\u00edron cando os horarios da tarde se volveron m\u00e1is populares no \u00e1mbito dos debuxos animados.\nDebuxos animados para a televisi\u00f3n.\nHanna-Barbera foi o primeiro estudo de animaci\u00f3n en crear exitosamente debuxos animados para a televisi\u00f3n; ata ent\u00f3n, estes eran s\u00f3 retransmisi\u00f3ns de curtas animadas do cine. Outro traballo de Hanna-Barbera incl\u00fae as curtametraxes \"Loopy De Loop\" para Columbia Pictures entre 1959 e 1965; e os cr\u00e9ditos da serie \"Bewitched\" de ABC e Screen Gems. Logo, H-B usar\u00eda alg\u00fans personaxes de \"Bewitched\" como estrelas invitadas nos \"Picapedra\".\nMoitas das series animadas de Hanna-Barbera foron producidas para as horas de maior audiencia, e continuaron facendo isto ata comezo dos anos 1970. Debuxos animados como \"The Huckleberry Hound Show\" (e o seu spin-off, \"The Yogi Bear Show\"), \"Tiro Loco McGraw\", \"Don Gato\", \"Jonny Quest\", \"Os Supers\u00f3nicos\", e especialmente \"Os Picapedra\" foron emitidos orixinalmente no horario principal, competindo con comedias, dramas e programas de concurso.\n\"Os Picapedra\" converteuse nun exitoso show. O episodio \"The Blessed Event\", estreado o 22 de febreiro de 1963 e no que se mostraba o nacemento de Pebbles, foi o episodio de maior audiencia na historia do programa, igualando \u00f3 episodio de nacemento de \"I Love Lucy\". Pero o estudio de Hanna-Barbera triunfou no mercado principalmente por transmitir os seus debuxos animados os s\u00e1bados na ma\u00f1\u00e1, e o seu \u00e9xito durou aproximadamente trinta anos.\nDurante os anos 1970, a maior\u00eda dos debuxos animados estadounidenses eran producidos polo estudio, tendo s\u00f3 como competencia a Filmation e DePatie-Freleng Enterprises, e ocasionalmente especiais animados de Rankin/Bass, Chuck Jones, e \"Peanuts\" de Bill Mel\u00e9ndez.\nCalidade.\nO estudio Hanna-Barbera foi acusado por contribu\u00edr empeorando a calidade da animaci\u00f3n televisiva entre os anos 1960 e 1980. Isto \u00e9 debido a que foi un dos primeiros estudios de animaci\u00f3n para a televisi\u00f3n e os presupostos no eran suficientes. O prexu\u00edzo \u00f3s debuxos animados como un produto s\u00f3 para nenos f\u00edxoos impopulares entre os executivos. Por exemplo, un episodio de 22 minutos (30 cos comerciais) de \"Josie and the Pussycats\" no 1970 ti\u00f1a un presuposto aproximado de 45.000 d\u00f3lares, equivalente a unha curtametraxe de 8 minutos de \"Tom e Jerry\" a principios dos anos 1940. Estas limitaci\u00f3ns no presuposto tiveron que ser combatidas con novas t\u00e9cnicas.\nHanna-Barbera introduciu a animaci\u00f3n limitada, popularizada pola UPA, na s\u00faa serie de televisi\u00f3n \"The Ruff &amp; Reddy Show\" como un m\u00e9todo para reducir o custo de produci\u00f3n. Isto supuxo unha reduci\u00f3n na calidade da animaci\u00f3n. A soluci\u00f3n do estudio para enfrontar as cr\u00edticas foi crear pel\u00edculas de maior calidade cas series orixinais (\"Hey There, It's Yogi Bear!\" en 1964, \"The man called Flinstone\" en 1966, e \"Jetsons: The Movie\" en 1990) e adaptaci\u00f3ns doutros materiais (\"Charlotte's Web\" en 1973 e \"Heidi's Song\" en 1982).\nA animaci\u00f3n alcanzou o seu punto m\u00e1is baixo a mediados dos anos 1970, a\u00ednda cando a audiencia dos s\u00e1bados era boa. A antiga atenci\u00f3n polo gui\u00f3n e os di\u00e1logos perdeuse case por completo no 1973, debido a que a produci\u00f3n do estudo crecera ata tal punto que a calidade das historias foi deixada de lado. Durante este tempo, a maior\u00eda dos programas caeu na repetici\u00f3n dunha f\u00f3rmula que funcionara ben (\"Os Picapedra\", \"Scooby-Doo\", ou os \"S\u00faper Amigos\"). Varias t\u00e9cnicas convert\u00e9ronse en iconas de Hanna-Barbera, como momentos no que os personaxes so eran mostrados cun primeiro plano \u00f3 falar, e accidentes ou calamidades que ocorr\u00edan pero non eran mostrados. Esta era da animaci\u00f3n de H-B \u00e9 un frecuente motivo de burla en Adult Swim (especialmente en \"Space Ghost Coast to Coast\" e \"Harvey Birdman, Attorney at Law\") e en moitos segmentos de \"TV Funhouse\" (\"Saturday Night Live\") de Robert Smigel.\nSubida e descenso.\nA \u00e1rea da animaci\u00f3n cambiou durante os anos 1980, debido \u00e1 nova competencia que consist\u00eda en series animadas baseadas en exitosos xoguetes e figuras de acci\u00f3n, como no caso de \"He-Man and the Masters of the Universe\" de Filmation e \"Thundercats\" de Rankin/Bass. O estudo Hanna-Barbera foi deixado de lado a medida que o novo estilo de animaci\u00f3n tomaba as canles de televisi\u00f3n dos 80 e 90.\n\u00d3 longo dos anos 1980, Hanna-Barbera fixo programas familiares como \"Os Pitufos\", \"Los Snorkels\", \"Pac-Man\", \"The Dukes of Hazzard\", \"Shirt Tales\", \"Happy Days\", \"Laverne &amp; Shirley\", \"Mork &amp; Mindy\" e \"Challenge of the GoBots\", ademais produciu varios especiais de fin de semana para ABC. Algunhas da s\u00faas series foron producidas no seu estudio localizado en Australia (debido a un contrato con Southern Star Entertainment), como \"Incredible Crew\", \"Wildfire\", \"Berenstain Bears\", \"Teen Wolf\" e \"CBS Storybreak\".\nH-B tam\u00e9n se aliou con Ruby-Spears Productions, que foi fundado no 1977 polos empregados de H-B Joe Ruby e Ken Spears. Taft Broadcasting, socio de H-B, mercou Ruby-Spears de Filmways no 1981, e Ruby-Spears adoitaba unir a s\u00faa produci\u00f3n coa de Hanna-Barbera.\nH-B tivo un h\u00e1bito de facer versi\u00f3ns infant\u00eds das s\u00faas series nos anos 1980, como \"A pantera rosa e o seus fillos\", \"Os pequenos Picapedra\", \"Popeye e o seu fillo\", e \"A Pup Named Scooby-Doo\". No 1985, Hanna-Barbera lanzou 'The Funtastic World of Hanna-Barbera\", un programa que mostraba novas versi\u00f3ns de series como \"O oso Yogui\", \"Jonny Quest\", \"Os snorkels\" e \"Ricky Ric\u00f3n\", xunto a novos debuxos animados como \"Galtar and the Golden Lance\", \"Paw Paws\", \"Fantastic Max\" e \"Midnight Patrol\". \u00d3 ano seguinte, H-B produciu \"Yogi's Great Escape\", o primeiro traballo do seu Hanna-Barbera Superstars 10, unha serie de 10 pel\u00edculas baseadas nos seus personaxes cl\u00e1sicos, esta serie tam\u00e9n inclu\u00edu o crossover \"The Jetsons Meet the Flintstones\".\nDurante este tempo, Hanna-Barbera e Ruby-Spears estiveron expostos \u00f3s problemas financeiros da s\u00faa compa\u00f1\u00eda nai Taft Broadcasting, e trasladaron a produci\u00f3n, que antes se fac\u00eda s\u00f3 internamente, a estudios en Taiw\u00e1n, Filipinas, o Xap\u00f3n e a Arxentina, onde os estudios Jaime D\u00edaz realizaron algunhas animaci\u00f3ns e unha gran cantidade de \"layouts\" para moitas das series de H-B, como Os Pitufos, Scooby-Doo, Os Superamigos, Wildfire, Galtar and the Golden Lance, Paw-Paws, Os Snorkels, Os Supers\u00f3nicos etc. Hanna-Barbera foi acusada polas demandas dalgunhas canles de televisi\u00f3n, principalmente ABC, que insit\u00eda en repetir a mesma f\u00f3rmula en \"Scooby-Doo\" varias veces; isto reprim\u00eda a creatividade, polo que varios escritores deixaron a compa\u00f1\u00eda no 1989. Por\u00e9n, responderon a un chamamento da Warner Bros. para resucitar o seu estilo de animaci\u00f3n, con novas series como \"Tiny Toon Adventures\" e \"Animaniacs\".\nO regreso.\nNo 1990, o problema empeorou e a Taft Broadcasting, que cambiou o seu nome a \"Great American Broadcasting\" no 1987, caeu en bancarrota, e Hanna-Barbera e Ruby-Spears foron postos a venda. No 1992, Hanna-Barbera e gran parte dos traballos de Ruby-Spears foron adquiridos por Turner Broadcasting System.\nO presidente de Turner, Scott Sassa, tivo a infrecuente idea de liderar o estudio decadente. Fred Seibert era un home co\u00f1ecido na televisi\u00f3n por cable xa que creou as canles MTV e Nickelodeon, e recentemente fixera Nick-at-Nite, pero nunca traballara na produci\u00f3n de debuxos animados. Inmediatamente encheu o baleiro trala partida dalg\u00fans dos seus empregados con novos animadores, escritores e produtores como Pat Ventura, Donovan Cook, Craig McCracken, Genndy Tartakovsky, Seth MacFarlane, David Feiss, Van Partible e Butch Hartman, \u00e1 cabeza deles estaba Buzz Potamkin. No 1993, o estudio cambiou o seu nome a \"H-B Productions Company\", e \u00f3 ano seguinte cambiar\u00edano novamente a '\"Hanna-Barbera Cartoons, Inc.\"'\nA comezos dos anos 1990, Hanna-Barbera creou series animadas como \"Tom and Jerry Kids Show\" (e o seu spin-off, ') e \"The New Adventures of Captain Planet\" (unha secuela da serie orixinal de DiC/TBS Productions, \"Capit\u00e1n Planeta\"), e tam\u00e9n \"Yo Yogi!\". Tam\u00e9n inclu\u00edron programas que eran diferentes \u00f3s antigos, como \"Wake, Rattle, and Roll\", \"2 Stupid Dogs\", ' e \"The Pirates of Dark Water\". A mediados dos anos 1990, Hanna-Barbera e Cartoon Network (que introduciu unha gran variedade de programas de Hanna-Barbera a un novo p\u00fablico) lanzaron a innovaci\u00f3n de Seibert, \"World Premiere Toons\" (tam\u00e9n co\u00f1ecido como \"What A Cartoon\"), que mostraba novas curtametraxes con personaxes estables, esta idea cambiou para sempre o estudio.\nUnha das primeiras series orixinais de Cartoon Network que emerxeron do proxecto \"World Premiere Toons\" foi \"Dexter's Laboratory\" creado por Genndy Tartakovsky. Outros programas foron \"Johnny Bravo\", \"Vaca e polo\" e \"The Powerpuff Girls\", as \u00faltimas en usar o famoso logo de H-B onde aparec\u00eda unha estrela (utilizado por primeira vez en 1979). H-B tam\u00e9n produciu novos filmes protagonizados por Scooby-Doo (distribu\u00eddas por Warner Bros.) e unha nova serie de Jonny Quest, \"The Real Adventures of Jonny Quest\".\nAp\u00f3s a uni\u00f3n Turner Broadcasting e Time Warner en 1996, o conglomerado ti\u00f1a dous estudios de animaci\u00f3n na s\u00faa posesi\u00f3n. A\u00ednda que ti\u00f1an o mesmo dono, Hanna-Barbera e Warner Bros. Animation operaron de maneira distinta ata 1998. En 1998, o edificio de Hanna-Barbera foi pechado e o estudio foi trasladado a Sherman Oaks, California.\nCartoon Network Studios.\nA partir de 1998, o nome Hanna- Barbera comezou a desaparecer das novas series animadas producidas polo estudio, sendo substitu\u00eddo por Cartoon Network Studios. En 2001, Hanna-Barbera formou parte de Warner Bros. Animation e os novos proxectos foron manexados por Cartoon Network Studios.\nDebuxos de Hanna-Barbera en galego.\nA Televisi\u00f3n de Galicia fixo as dobraxes de moitos dos debuxos de Hanna-Barbera dende os anos 80. Contan coa s\u00faa versi\u00f3n en galego as series a seguir:"}
{"id": "255805", "revid": "89787", "url": "https://gl.wikipedia.org/wiki?curid=255805", "title": "Toxina Shiga", "text": "As toxinas Shiga son unha familia de exotoxinas bacterianas relacionadas das que hai dous grupos principais, Stx1 e Stx2, cuxos xenes se considera que son parte do xenoma de profagos lambdoides inclu\u00eddos no xenoma bacteriano. As toxinas reciben o nome de Shiga por Kiyoshi Shiga, o investigador xapon\u00e9s que descubriu a orixe bacteriana da disenter\u00eda causada por \"Shigella dysenteriae\". A orixe m\u00e1is com\u00fan das toxinas Shiga son as bacterias \"S. dysenteriae\" e as do \"grupo Shigatoxix\u00e9nico\" de \"Escherichia coli\" (STEC), no cal se incl\u00faen os serotipos , e outras \"E. coli\" enterohemorr\u00e1xicas.\nNomenclatura.\nOs microbi\u00f3logos usan moitos termos para describir a toxina Shiga e diferenciar as s\u00faas diferentes formas. Alg\u00fans destes termos \u00fasanse indistintamente. Son:\nMecanismo.\nAs toxinas Shiga act\u00faan inhibindo a s\u00edntese de prote\u00ednas nas c\u00e9lulas diana por un mecanismo similar ao da toxina ricina producida pola planta \"Ricinus communis\". Unha vez que entra nunha c\u00e9lula por medio dun macropinosoma, a prote\u00edna funciona como unha N-glicosidase, clivando unha adenina espec\u00edfica do ARNr 28S da subunidade de 60S do ribosoma, o que det\u00e9n a s\u00edntese de prote\u00ednas.\nEstrutura.\nA toxina consta de d\u00faas subunidades chamadas A (de 32.000 Da) e B (77.000 Da), e \u00e9 unha das toxinas AB5. A subunidade B \u00e9 un pent\u00e1mero que se une a glicol\u00edpidos espec\u00edficos da c\u00e9lula h\u00f3spede, especificamente \u00e1 globotriaosilceramida (Gb3). Despois, a subunidade A \u00e9 introducida na c\u00e9lula e clivada en d\u00faas partes. Ent\u00f3n, o compo\u00f1ente A1 \u00fanese ao ribosoma, interrompendo a s\u00edntese de prote\u00ednas. Descubriuse que Stx-2 \u00e9 aproximadamente 400 veces m\u00e1is t\u00f3xica que Stx-1 (segundo o cuantificado por LD50 en ratos). O Gb3 tam\u00e9n se encontra en neuronas do sistema nervioso central e nos endotelios, o que pode producir neurotoxicidade. \nO Stx-2 tam\u00e9n incrementa a expresi\u00f3n do seu receptor GB3 e causa disfunci\u00f3ns neuronais.\nO Gb3 est\u00e1 presente por razones desco\u00f1ecidas en maior cantidade en tecidos do epitelio renal, ao cal pode atribu\u00edrse a toxicidade renal da toxina Shiga. A toxina require para unirse e entrar na c\u00e9lula que na superficie celular haxa receptores moi espec\u00edficos para ela. Especies como as vacas, porcos e cervos que non te\u00f1en estes receptores poden albergar bacterias toxix\u00e9nicas sen ning\u00fan efecto prexudicial, expuls\u00e1ndoas coas s\u00faas feces, desde onde se poden diseminar e chegar aos seres humanos."}
{"id": "255806", "revid": "1888", "url": "https://gl.wikipedia.org/wiki?curid=255806", "title": "Ram\u00f3n P\u00e9rez Vispo", "text": "Ram\u00f3n P\u00e9rez Vispo, co\u00f1ecido como Peixuco, nado en Allariz o 18 de novembro de 1904 e finado no Savi\u00f1ao o 18 de xullo de 2000, foi un pol\u00edtico galego.\nTraxectoria.\nChegou a Escair\u00f3n con 23 anos para traballar como zapateiro. Pertenceu \u00e1 Agrupaci\u00f3n Socialista do Savi\u00f1ao, sendo membro da s\u00faa directiva en 1935, e ao Centro Socialista y de Oficios Varios del Savi\u00f1ao. Coa folga xeral revolucionaria de 1934 foi detido, permanecendo varios meses na prisi\u00f3n de Monforte de Lemos. Cando se produciu o golpe de Estado do 18 de xullo de 1936 estivo fuxido. Pasou un tempo na fronte de Le\u00f3n e estivo nun campo de concentraci\u00f3n do que logrou fuxir. Regresou a Escair\u00f3n e permaneceu agochado nun pequeno burato da s\u00faa casa ata que o 4 de marzo de 1940 a Garda civil detivo a parte da s\u00faa familia (a s\u00faa muller Paz Losada Fern\u00e1ndez e a s\u00faa cu\u00f1ada Milagros Losada Fern\u00e1ndez) para obrigalo a entregarse. Primeiro lev\u00e1ronas a Monforte de Lemos e despois a Lugo. Ram\u00f3n entregouse o 8 de marzo xunto con Antonio Losada Ferreiro e Armando L\u00f3pez Losada, pero aos familiares non os liberaron ata o d\u00eda 28. Ram\u00f3n foi xulgado por auxilio a rebeli\u00f3n e condenado a 12 anos de prisi\u00f3n. Estivo preso na Prisi\u00f3n Provincial de Lugo ata que lle concederon a prisi\u00f3n atenuada o 10 de outubro de 1941.\nVida persoal.\nCasou en Escair\u00f3n con Paz Losada Fern\u00e1ndez, coa que tivo tres fillos: Elisa, Paz e Enrique P\u00e9rez Losada."}
{"id": "255807", "revid": "23204", "url": "https://gl.wikipedia.org/wiki?curid=255807", "title": "Geraldine Keams", "text": "Geraldine Keams, nada o 19 de agosto de 1951 en Flagstaff (Arizona), \u00e9 unha actriz nativa americana da Naci\u00f3n Navajo."}
{"id": "255808", "revid": "25871", "url": "https://gl.wikipedia.org/wiki?curid=255808", "title": "The Dirtbombs", "text": "The Dirtbombs \u00e9 unha banda estadounidense de garage rock procedente de Detroit (M\u00edchigan), que destaca por mesturar diversas influencias como punk rock e soul interpretadas cunha formaci\u00f3n de dous baixos, d\u00faas bater\u00edas e unha guitarra. The Dirtbombs formouna Mick Collins (da banda de garage punk The Gories) como un proxecto paralelo, comezando a gravar canci\u00f3ns en 1995."}
{"id": "255809", "revid": "89787", "url": "https://gl.wikipedia.org/wiki?curid=255809", "title": "The Detroit Cobras", "text": "The Detroit Cobras \u00e9 unha banda estadounidense de versi\u00f3ns de garage rock procedente de Detroit, M\u00edchigan, formada no ano 1994."}
{"id": "255812", "revid": "88215", "url": "https://gl.wikipedia.org/wiki?curid=255812", "title": "Albertson Van Zo Post", "text": "Albertson Van Zo Post, nado en Cincinnati, Ohio o 28 de xullo de 1866 e finado en Nova York o 23 de xaneiro de 1938, foi un enxe\u00f1eiro civil, escritor e tirador de esgrima americano, que ga\u00f1ou cinco medallas ol\u00edmpicas.\nTraxectoria.\nNos Xogos Ol\u00edmpicos de 1904 ga\u00f1ou a medalla de ouro nas modalidades de vara individual e florete por equipos, a de prata en florete individual e a de bronce en espada e sabre individual, malia ser cidad\u00e1n norteamericano sen relaci\u00f3n con Cuba, a base de datos do COI incl\u00fae as s\u00faas medallas como ga\u00f1adas por Cuba, ag\u00e1s unha como parte do Equipo Mixto . Oito anos despois en Estocolmo chegou aos cuartos de finais nos Xogos Ol\u00edmpicos de 1912 en florete, espada e sabre individual e non pasou da primeira rolda en espada por equipos.\nAo longo da s\u00faa carreira ga\u00f1ou o t\u00edtulo nacional do seu pa\u00eds en florete (1895), espada (1896 e 1912) e sabre (1901, 1902 e 1903)\nComo escritor publicou d\u00faas novelas \"Retz\" (1908) e \"Diana Ardway\" (1913)."}
{"id": "255814", "revid": "1131", "url": "https://gl.wikipedia.org/wiki?curid=255814", "title": "Mosteiro, Mosteiro, Pol", "text": ""}
{"id": "255815", "revid": "23204", "url": "https://gl.wikipedia.org/wiki?curid=255815", "title": "Michelle Thrush", "text": "Michelle Thrush \u00e9 unha actriz canadense de cine e televisi\u00f3n. \u00c9 unha cree nada en Calgary, Alberta. No 2011 ga\u00f1ou o Premio Gemini \u00e1 mellor actuaci\u00f3n nun papel principal continuado na serie de televisi\u00f3n \"Blackstone\". \u00c9 famosa polas s\u00faas interpretaci\u00f3ns nos filmes \"Isaac Littlefeathers\", \"Unnatural &amp; Accidental\", \"Enterr\u00e1deme o coraz\u00f3n en Wounded Knee\", \"Skins\", \"Dead Man\", \"Dreamkeeper\" e \"\"."}
{"id": "255819", "revid": "23204", "url": "https://gl.wikipedia.org/wiki?curid=255819", "title": "Simon R. Baker", "text": "Simon Richard Baker III, nado o 30 de marzo de 1986 en North Vancouver-Capilano, Columbia Brit\u00e1nica, \u00e9 un actor nativo americano de orixe cree, haida e squamish. Baker comezou a s\u00faa carreira cinematogr\u00e1fica con nove anos no filme \"Once in a Blue Moon\". Interpretou a Charlie en \"North of 60\"."}
{"id": "255820", "revid": "23204", "url": "https://gl.wikipedia.org/wiki?curid=255820", "title": "Ram\u00f3n Maseda Reinante", "text": "Ram\u00f3n Maseda Reinante, nado en Ribadeo o 29 de abril de 1880 e finado na Coru\u00f1a o 31 de agosto de 1936, foi un pol\u00edtico galego.\nTraxectoria.\nOficial do Ministerio de Mari\u00f1a. Foi presidente da Agrupaci\u00f3n Socialista da Coru\u00f1a, secretario da Liga Espa\u00f1ola de los Derechos del Hombre e presidente do Centro Cultural Sociedad Antorcha Galaica del Libre Pensamiento. Foi promotor do grupo de vivendas unifamiliares do Campo Volante da Coru\u00f1a.\nEn abril de 1936 foi elixido compromisario para a elecci\u00f3n do presidente da Rep\u00fablica. Co golpe de Estado do 18 de xullo de 1936, foi detido o 20 de xullo, ingresou na prisi\u00f3n provincial onde estivo incomunicado. Sometido a consello de guerra por rebeli\u00f3n militar, foi condenado a pena de morte e fusilado no Campo da Rata o 31 de agosto de 1936, xunto a Alfredo Su\u00e1rez Ferr\u00edn, Manuel Guzm\u00e1n Garc\u00eda, Francisco Prego Campos, Joaqu\u00edn Mart\u00edn Mart\u00ednez e Francisco Mazariegos Mart\u00ednez.\nDende 2003, unha r\u00faa de Culleredo leva o seu nome."}
{"id": "255821", "revid": "1131", "url": "https://gl.wikipedia.org/wiki?curid=255821", "title": "Ram\u00f3n Bern\u00e1rdez Gonz\u00e1lez", "text": "Ram\u00f3n Bern\u00e1rdez Gonz\u00e1lez, nado no Carballi\u00f1o en 1838 e finado na Coru\u00f1a o 16 de xu\u00f1o de 1911, foi un sacerdote e escritor galego.\nTraxectoria.\nLicenciado en Dereito civil e can\u00f3nico. Rematada a carreira eclesi\u00e1stica, foi p\u00e1rroco de Oza, pasou logo a Bidu\u00eddo e despois a Lara\u00f1o. Foi abade da Colexiata da Coru\u00f1a e simpatizante do movemento rexionalista liberal. A comezos de 1893 participou, con representantes do rexionalismo e do republicanismo, na mobilizaci\u00f3n contra o traslado, finalmente truncado, da Capitan\u00eda Xeneral da Coru\u00f1a at\u00e9 Le\u00f3n. Formou parte da Xunta de Defensa e padeceu alg\u00fans d\u00edas de cadea xunto con outros corenta membros. Este feito, xunto coa actitude reivindicativa pouco habitual nos homes da Igrexa, outorgoulle popularidade. En 1907 participou na constituci\u00f3n de Solidaridad Gallega, alentou a publicaci\u00f3n de \"Galicia Solidaria\" e convocou e fallou o concurso que premiou o \"Catecismo Solidario\" de Ux\u00edo Carr\u00e9 Aldao. Foi membro da Real Academia Galega desde a s\u00faa fundaci\u00f3n o 4 de setembro de 1905."}
{"id": "255822", "revid": "89787", "url": "https://gl.wikipedia.org/wiki?curid=255822", "title": "Grupo irm\u00e1n", "text": "Grupo irm\u00e1n (en ingl\u00e9s \"sister group\") \u00e9 un termo utilizado na sistem\u00e1tica clad\u00edstica. En filoxen\u00e9tica dous taxons que forman xuntos un taxon monofil\u00e9tico dise que son, un con respecto ao outro, un grupo irm\u00e1n.\nPor exemplo, nesta clasificaci\u00f3n dos Hominoidea, o grupo dos Panini (chimpanc\u00e9s) e o dos Hominini (humanos) son dous grupos irm\u00e1ns e xuntos forman o taxon dos Homininae.\nO termo grupo irm\u00e1n ref\u00edrese aos grupos relacionados m\u00e1is estreitamente nunha \u00e1rbore filoxen\u00e9tica. A expresi\u00f3n grupo irm\u00e1n queda m\u00e1is facilmente ilustrada por un cladograma:\nO grupo irm\u00e1n de A \u00e9 B e o de B \u00e9 A. Estes dous grupos en conxunto con todos os seus descendentes que proceden dun \u00faltimo antepasado com\u00fan, constit\u00faen un clado; o grupo irm\u00e1n dese clado conxunto \u00e9 C (pero C non \u00e9 irm\u00e1n de A ou de B, sen\u00f3n do clado de A e B en conxunto). A totalidade deste cladograma enraizar\u00edase nunha \u00e1rbore m\u00e1is grande, no que se poder\u00edan atopar m\u00e1is grupos irm\u00e1ns nas diferentes ordes de ramificaci\u00f3n. Nos est\u00e1ndares clad\u00edsticos A, B e C poden aqu\u00ed representar especies ou taxons. En caso de que representen especies pode usarse o termo especie irm\u00e1 (ou igual para outro taxon que se tratase). Tam\u00e9n se usan taxon irm\u00e1n ou clado irm\u00e1n. Pode haber tres grupos irm\u00e1ns ou m\u00e1is, a condici\u00f3n de que entre eles haxa un mesmo grao de parentesco.\nMalia o dito anteriormente, o termo grupo irm\u00e1n ten moitas veces un uso relativo. O termo grupo irm\u00e1n sempre se utiliza en relaci\u00f3n \u00e1s an\u00e1lises filoxen\u00e9ticas, e s\u00f3 se aplica aos grupos estudados nunha an\u00e1lise determinada. Un exemplo moi citado \u00e9 que se comparamos as aves e os crocodilos, as aves ser\u00edan un grupo irm\u00e1n actual dos crocodilos. Isto s\u00f3 \u00e9 certo se tratamos s\u00f3 con taxons existentes actualmente. As aves son unha ramificaci\u00f3n da li\u00f1axe dos dinosauros, e para chegarmos aos crocodilos teriamos que baixar pola \u00e1rbore filoxen\u00e9tica e iriamos atopando varias ramificaci\u00f3ns ata chegarmos ao antepasado com\u00fan que te\u00f1en cos crocodilos, pero se comparamos \"s\u00f3\" a aves e crocodilos, ser\u00edan grupos irm\u00e1ns. Por tanto, o termo grupo irm\u00e1n debe verse como un termo relativo, sempre tendo presente que o grupo irm\u00e1n \u00e9 o m\u00e1is estreitamente relacionado soamente de entre os grupos/especies/esp\u00e9cimes inclu\u00eddos na an\u00e1lise. "}
{"id": "255823", "revid": "75439", "url": "https://gl.wikipedia.org/wiki?curid=255823", "title": "Faneca de Noruega", "text": "A faneca de Noruega,\"Trisopterus esmarkii\", descrita en 1855 por Sven Nilsson como \"Gadus esmarkii\", \u00e9 un peixe oste\u00edctio da orde dos gadiformes e familia dos g\u00e1didos, moi com\u00fan na costa europea do oc\u00e9ano Atl\u00e1ntico (\u00e9 a m\u00e1is abundantre das especies dos g\u00e1didos de pequeno tama\u00f1o),\nEnc\u00f3ntrase no mar de Barents, mar do Norte, B\u00e1ltico occidental, fronte as costas de Noruega e o suroeste de Suecia, Islandia, as illas Brit\u00e1nicas e noutros lugares do oc\u00e9ano Atl\u00e1ntico nordeste (chega at\u00e9 o S de Groenlandia polo norte, e at\u00e9 as costas da Breta\u00f1a francesa polo sur.\nCaracter\u00edsticas.\nMoi semellante \u00e1s outras especies do x\u00e9nero \"Trisopterus\" (as fanecas), das que se distingue sobre todo polos seus grandes ollos, pola coloraci\u00f3n, m\u00e1is clara do lombo, pola gran mand\u00edbula protr\u00e1ctil, pola s\u00faa pequena barbela no mento e polo tama\u00f1o, menor (a\u00ednda que pode alcanzar os 35\u00a0cm de lonxitude, a media dos exemplares capturados \u00e9 de 19\u00a0cm, sendo raro ver alg\u00fan que chegue aos 25).\nBiolox\u00eda.\nDistribu\u00edda polas zonas do Atl\u00e1ntico nororiental citadas anteriormente, \u00e9 un peixe pel\u00e1xico que nada formando pequenos cardumes, con frecuencia cerca do fondo, a prufundidades de entre os 100 e os 200 m; por\u00e9n, no Skagerrak e no leste do Kattegat pode encontrarse a profundidades menores de 40 m.\nAlim\u00e9ntase sobre todo de pequenos crust\u00e1ceos e peixi\u00f1os. Adquire a madurez sexual aos 1 ou 2 anos de idade. A desova ten lugar no norte do mar do Norte, norte de Escocia, e as illas \u00d3rcadas, Shetland e Feroe. Parece que as diferentes poboaci\u00f3ns autorrecl\u00faense para a reproduci\u00f3n. Alcanza unha lonxitude de 9 a 13\u00a0cm no primeiro ano e de 14 a 19\u00a0cm no segundo.\nEsta faneca ten unha grande importacia biol\u00f3xica indirecta, porque serve de alimento ao merl\u00e1n (\"Merlangius merlangus\"), o eglefino (\"Melanogramnus aeglefinus\"), a faneca prateada (\"Pollachius virens\") e outras especies de interese pesqueiro.\nPesca e utilizaci\u00f3n.\nP\u00e9scase activamente, principalmente con artes de arrastre, sobre todo para a s\u00faa transformaci\u00f3n en fari\u00f1a de peixe para a elaboraci\u00f3n de pesos (especialmente para a acuicultura e alimento das aves dom\u00e9sticas. Como consecuencia das consider\u00e1beis capturas accidentais de individuos inmaturos de especies importantes como o eglefino, o bacallau e o merl\u00e1n nesta pescar\u00eda, estableceuse unha zona protexida no mar do Norte, onde se prohibiu a pesca industrial,\nNos \u00faltimos anos as capturas da faneca e Noruega diminu\u00edron drasticamenrte, pasando das 877.910 t en 1974 a tan s\u00f3 39.223 t en 2008."}
{"id": "255824", "revid": "5863", "url": "https://gl.wikipedia.org/wiki?curid=255824", "title": "Dr. Jekyll e Mr. Hyde", "text": "Dr. Jekyll e Mr. Hyde \u00e9 unha novela escrita en lingua inglesa por Robert Louis Stevenson co t\u00edtulo orixinal de Strange Case of Dr Jekyll and Mr Hyde, publicada por vez primeira en 1886. Foi traducido ao galego por Sara Ruiz Salgado e Xos\u00e9 Ram\u00f3n D\u00edaz Fontao, sendo publicado por Edici\u00f3ns Xerais en marzo de 1986.\nA obra fala dun avogado, Gabriel John Utterson, que investiga a estra\u00f1a relaci\u00f3n entre o seu vello amigo, o doutor Henry Jekyll, e o mis\u00e1ntropo Edward Hyde. O libro \u00e9 co\u00f1ecido por ser unha representaci\u00f3n v\u00edvida dun trastorno psiqui\u00e1trico que fai que unha mesma persoa te\u00f1a d\u00faas ou m\u00e1is identidades ou personalidades con caracter\u00edsticas opostas entre si, o que se co\u00f1ece en psiquiatr\u00eda como trastorno disociativo da identidade.\nA obra foi vendida inicialmente en edici\u00f3n r\u00fastica por un xilin no Reino Unido e por un d\u00f3lar nos Estados Unidos. Logo dunha cr\u00edtica favorable en \"The Times\" o 25 de xaneiro de 1886, nos seis meses seguintes chegaron a venderse at\u00e9 40.000 copias. Cara a 1901 estimouse que se venderan xa m\u00e1is de 250.000 copias. Foi un dos libros m\u00e1is vendidos de Stevenson. As adaptaci\u00f3ns teatrais comezaron en Boston e Londres un ano despois da s\u00faa publicaci\u00f3n, e deu p\u00e9 tam\u00e9n a numerosas adaptaci\u00f3ns cinematogr\u00e1ficas.\nArgumento.\nA trama est\u00e1 ambientada en Londres a finais do s\u00e9culo XIX. O se\u00f1or Utterson, un prestixioso avogado, escoitou unha historia dun amigo seu, o se\u00f1or Enfield, que esperta a s\u00faa curiosidade. As\u00ed, Utterson comeza unha investigaci\u00f3n para descubrir a verdadeira identidade de Mr. Hyde, un home que se presenta moi unido a outro vello amigo, o doutor Jekyll.\nAs s\u00faas procuras l\u00e9vano ao testamento escrito por Jekyll, no que fai propietario de todos os seus bens, en caso de morte ou desaparici\u00f3n, a Hyde. O avogado preg\u00fantalle a Jeckyll por este testamento, pero o doutor p\u00eddelle que esqueza o asunto, o que leva a pensar a Utterson que o doutor sofre unha chantaxe. Todo cambia cando Hyde asasina un respectado parlamentario ingl\u00e9s, sir Danvers Carew, ante unha testemu\u00f1a. Mentres Utterson axuda na investigaci\u00f3n do crime, Jekyll v\u00f3lvese cada vez m\u00e1is solitario e melanc\u00f3lico, e Utterson chega a pensar que o doutor est\u00e1 a encubrir a Hyde.\nChega un momento en que Jekyll se pecha no seu laboratorio cunha angustia incomprensible. Outro amigo de Utterson, Lanyon, morre dun shock espiritual co que o se\u00f1or Jekyll semella estar relacionado. Un d\u00eda o mordomo de Jekyll, Poole, pide axuda a Utterson para tratar cun individuo desco\u00f1ecido que, dalg\u00fan xeito, logrou entrar no laboratorio e matar a Jekyll. Ambos os dous descobren que o personaxe estra\u00f1o \u00e9 Hyde, e cando conseguen entrar no laboratorio, encontran o cad\u00e1ver de Hyde, que se suicidou, mentres que Jekyll non d\u00e1 aparecido.\nFinalmente, Utterson le unha carta escrita por Lanyon e a confesi\u00f3n do doutor Jekyll. A primeira revela que Lanyon foi testemu\u00f1a da transformaci\u00f3n f\u00edsica de Hyde en Jekyll por medio dunha beberaxe inventada por este \u00faltimo. Foi o horror ante tal descubrimento o que o levou finalmente \u00e1 morte. A outra carta \u00e9 unha confesi\u00f3n do propio Jekyll: na s\u00faa mocidade decatouse de que a conciencia de cada ser humano est\u00e1 composta de dous aspectos o ben e o mal) que est\u00e1n enleados nunha loita continua. Seguindo a hip\u00f3tese de que \u00e9 posible polarizar e separar estes dous compo\u00f1entes do eu, creou unha poci\u00f3n co correspondente ant\u00eddoto, que pod\u00eda transformar unha persoa na encarnaci\u00f3n da s\u00faa parte mal\u00e9fica, conseguindo ao mesmo tempo depurar o lado bo. Despois de tomar a poci\u00f3n, Jekyll diminu\u00eda un anaco a s\u00faa estatura, tomaba un aspecto desagradable para con todos os seus semellantes, adquir\u00eda a forza e a astucia de doce homes, a s\u00faa natureza malvada volv\u00edase dominante, e amais a s\u00faa intelixencia fac\u00edase estra\u00f1amente brillante e os seus reflexos extraordinarios; a esta \"persoa\" chamouna Edward Hyde. Inicialmente os efectos da poci\u00f3n eran temporais e non era necesario o ant\u00eddoto. Por\u00e9n, logo dunhas cantas transformaci\u00f3ns a Hyde, e viceversa, Jekyll acostumouse a realizar regularmente a metamorfose co fin de poder entregarse a placeres antisociais prohibidos, que nunca se permitir\u00eda na persoa de Jekyll. Mais a s\u00faa parte mal\u00e9fica foise facendo m\u00e1is e m\u00e1is forte, superando a capacidade de Jekyll para controlala, necesitando o uso do ant\u00eddoto para recuperar a forma orixinal. Despois do asasinato do parlamentario, Jekyll, horrorizado, decidiu deixar de tomar a poci\u00f3n.\nDesgraciadamente para o doutor, logo dalg\u00fan tempo de tranquilidade as trasformaci\u00f3ns a Hyde ti\u00f1an lugar de forma espont\u00e1nea, mellorando as s\u00faas \"facultades\", e Jekyll s\u00f3 pod\u00eda permanecer co seu aspecto mentres durasen os efectos, cada vez m\u00e1is debilitados, do ant\u00eddoto. Finalmente esgota o ingrediente fundamental do ant\u00eddoto, unha sal que adquirira en gran cantidade, mais as novas remesas dese sal xa non produc\u00edan un ant\u00eddoto efectivo. Nun principio, Jekyll atribu\u00eduno a impurezas nestas remesas, pero finalmente chegou \u00e1 conclusi\u00f3n de que a impureza desco\u00f1ecida estaba no lote inicial, sendo esta a que daba efectividade \u00e1 mestura, polo que nunca m\u00e1is poder\u00eda obter unha poci\u00f3n efectiva, nin o seu ant\u00eddoto, e quedar\u00eda convertido no seu escuro \"alter ego\" Hyde permanentemente.\nAdaptaci\u00f3ns.\nA obra foi traducida a numerosas linguas inclu\u00eddo o galego, e fix\u00e9ronse moitas representaci\u00f3ns teatrais e cinematogr\u00e1ficas. Amais, existen numerosas referencias \u00e1 obra na cultura popular."}
{"id": "255825", "revid": "1131", "url": "https://gl.wikipedia.org/wiki?curid=255825", "title": "Strange Case of Dr Jekyll and Mr Hyde", "text": ""}
{"id": "255826", "revid": "23204", "url": "https://gl.wikipedia.org/wiki?curid=255826", "title": "William Daniels", "text": "William Daniels, nado o 31 de marzo de 1927 en Brooklyn, Nova York, \u00e9 un actor e antigo presidente da Screen Actors Guild (1999 a 2001). \u00c9 co\u00f1ecido por interpretar o pai de Dustin Hoffman en \"O graduado\" (1967), a Howard en \"Dous na estrada\", a John Adams no filme \"1776\" e a Carter Nash en \"Captain Nice\"."}
{"id": "255828", "revid": "22795", "url": "https://gl.wikipedia.org/wiki?curid=255828", "title": "Trisopterus esmarkii", "text": ""}
{"id": "255829", "revid": "22795", "url": "https://gl.wikipedia.org/wiki?curid=255829", "title": "Faneca norueguesa", "text": ""}
{"id": "255830", "revid": "88215", "url": "https://gl.wikipedia.org/wiki?curid=255830", "title": "Mariel Zagunis", "text": "Mariel Zagunis, nada en Beaverton o 3 de marzo de 1985, \u00e9 unha tiradora de esgrima norteamericana, ga\u00f1adora de catro medallas ol\u00edmpicas.\nTraxectoria.\nFilla de Robert e Cathy Zagunis, que participaron nos Xogos Ol\u00edmpicos de 1976 na categor\u00eda de remo. Mariel foi a primeira deportista norteamericana en lograr o t\u00edtulo de campi\u00f3n no Campionato do Mundo de Esgrima Xuvenil no ano 2002, revalidando o t\u00edtulo en 2003 e 2004. Participou, aos 19 anos nos Xogos Ol\u00edmpicos de 2004 celebrados en Atenas ao decidir Nixeria non enviar a s\u00faa representante , e conseguiu ga\u00f1ar a medalla de ouro na proba individual de sabre. Nos Xogos Ol\u00edmpicos de 2008 de Pequ\u00edn revalidou o seu t\u00edtulo ol\u00edmpico e tam\u00e9n ga\u00f1ou a medalla de bronce na competici\u00f3n de sabre por equipos na primeira edici\u00f3n que esta disciplina formaba parte do programa ol\u00edmpico. Nos Xogos Ol\u00edmpicos de 2012 en Londres foi o portabandeira do equipo ol\u00edmpico norteamericano pero non logrou medalla ao perder coa ucra\u00edna Olha Kharlan na loita pola medalla de bronce.\nAo longo da s\u00faa carreira ga\u00f1ou seis medallas no Campionato do Mundo de Esgrima, tres delas de ouro."}
{"id": "255831", "revid": "88215", "url": "https://gl.wikipedia.org/wiki?curid=255831", "title": "Louis Bastien", "text": "Louis Bastien, nado en Par\u00eds o 26 de outubro de 1881 e finado en Ch\u00e2teauroux o 13 de agosto de 1963, foi un ciclista e tirador de esgrima franc\u00e9s, ga\u00f1ador dunha medalla ol\u00edmpica.\nTraxectoria.\nFoi campi\u00f3n do mundo en semifondo en 1900 e participou nos Xogos Ol\u00edmpicos de 1900 en d\u00faas probas. En ciclismo tomou parte na proba de 25\u00a0km, conseguindo a medalla de ouro, por diante dos tam\u00e9n franceses Louis Hildebrand e Auguste Daumain. En esgrima participou na modalidade de espada, quedando eliminado na rolda preliminar."}
{"id": "255833", "revid": "27155", "url": "https://gl.wikipedia.org/wiki?curid=255833", "title": "Clado irm\u00e1n", "text": ""}
{"id": "255834", "revid": "1131", "url": "https://gl.wikipedia.org/wiki?curid=255834", "title": "Galicia Solidaria", "text": "Galicia Solidaria foi un semanario editado na Coru\u00f1a entre 1907 e 1908.\nHistoria e caracter\u00edsticas.\nApareceu o 29 de xu\u00f1o de 1907. Heraldo da facci\u00f3n republicana e esquerdista de Solidaridad Gallega, public\u00e1base os luns. O seu xerente era Antonio Santiago Ta\u00edn, vocal da Junta Solidaria da Coru\u00f1a, e estaba dirixido por Jos\u00e9 Rodr\u00edguez Mart\u00ednez (o M\u00e9dico Rodr\u00edguez). O semanario emprendeu iniciativas de car\u00e1cter pol\u00edtico e cultural como a publicaci\u00f3n do folleto \"Catecismo solidario\" (elaborado sobre o patr\u00f3n do \"Catecismo do labrego\"), do que se realizou unha tirada de 10.000 exemplares en edici\u00f3n biling\u00fce (galega e castel\u00e1), distribu\u00eddos en feiras e mitins como unha nova forma de propaganda agraria; e o lanzamento de \"Conversa entre Xacobe e Farruco\" por entregas. Desapareceu en decembro de 1908 debido ao abandono do movemento por parte dos seus principais promotores."}
{"id": "255835", "revid": "23204", "url": "https://gl.wikipedia.org/wiki?curid=255835", "title": "Cody Lightning", "text": "Cody Lightning, nado o 8 de agosto de 1986 en Edmonton, Alberta, \u00e9 un actor nativo americano da naci\u00f3n cree. \u00c9 fillo de Georgina Lightning e irm\u00e1n de William Lightning e Crystle Lightning."}
{"id": "255836", "revid": "27155", "url": "https://gl.wikipedia.org/wiki?curid=255836", "title": "Taxon irm\u00e1n", "text": ""}
{"id": "255838", "revid": "98629", "url": "https://gl.wikipedia.org/wiki?curid=255838", "title": "Quicksand", "text": "Quicksand \u00e9 unha banda estadounidense de post-hardcore fundada en Nova York en 1990. O seu EP de estrea, \"Quicksand\", foi seguido por dous \u00e1lbums a trav\u00e9s de grandes discogr\u00e1ficas, \"Slip\" e \"Manic Compression\". O son do grupo foi comparado ao de bandas de post-hardcore/metal alternativo como Fugazi e Helmet. Quicksand promocionou as s\u00faas edici\u00f3ns con extensas xiras pero quedou lonxe das expectativas de \u00e9xito das s\u00faas discogr\u00e1ficas. Eses factores e estr\u00e9s interno levaron a que a banda se separase en 1995 e finalmente se disolvese en 1999 tras unha infrutuosa reuni\u00f3n de ano e medio. En xu\u00f1o de 2012 Quicksand reuniuse para unha \u00fanica actuaci\u00f3n e dende ent\u00f3n realizou concertos adicionais."}
{"id": "255839", "revid": "23204", "url": "https://gl.wikipedia.org/wiki?curid=255839", "title": "Lawrence Bayne", "text": "Lawrence Bayne, nado o 11 de novembro de 1960 en Toronto, Ontario, \u00e9 un actor canadense. Apareceu en numerosos filmes e series de televisi\u00f3n, e tam\u00e9n e cantante coa banda Simple Damned Device."}
{"id": "255840", "revid": "27155", "url": "https://gl.wikipedia.org/wiki?curid=255840", "title": "Esc\u00f3lex", "text": "O esc\u00f3lex \u00e9 a porci\u00f3n cef\u00e1lica dos vermes parasitos adultos platihelmintos da clase Cestoda, que o utilizan como \u00f3rgano de fixaci\u00f3n \u00e1 parede intestinal dos seus h\u00f3spedes. No esc\u00f3lex hai ventosas ou ganchos ou ambas as cousas, dependendo da especie, que lle permiten ao animal adherirse \u00e1 mucosa do intestino do seu h\u00f3spede.\nCaracter\u00edsticas.\nO esc\u00f3lex ten diversas formas dependendo da especie. Alg\u00fans cestodos te\u00f1en un esc\u00f3lex de forma ovalada, outros cuadrangular ou piriforme. Os elementos que aparecen no esc\u00f3lex que permiten a adhesi\u00f3n do parasito ao intestino son normalmente as ventosas, xeralmente en n\u00famero de catro. No medio do esc\u00f3lex, alg\u00fans vermes planos te\u00f1en un sa\u00ednte mediano que sobresae notablemente chamado rostelo, que pode ser retr\u00e1ctil, como o de \"Hymenolepis nana\". Outros cestodos est\u00e1n \"armados\" con filas de ganchos ou ac\u00faleos grosos situados sobre o seu rostelo, como \u00e9 o caso de \"Taenia solium\". Pode haber unha ou m\u00e1is ringleiras de ganchos formando unha coroa no rostelo. Outros carecen de rostelo e de ganchos, como \"Hymenolepis diminuta\" e \"Taenia saginata\".\nAlg\u00fans cestodos (Tetrafil\u00eddeos, Tripanorrincos, Pseudofil\u00eddeos) no esc\u00f3lex en vez de ventosas (ou xunto con elas) te\u00f1en uns sucos adhesivos chamados botrios ou uns l\u00f3bulos adhesivos (botridios) en posici\u00f3n lateral ou termnal. Outros (\"Tentacuaria\") te\u00f1en trompas evaxinables espi\u00f1osas contidas nunha va\u00ed\u00f1a, e outros ventosas apicais ou \u00f3rganos glandulares (Protocefalideos).\nEn xeral, o tama\u00f1o do esc\u00f3lex com\u00fan \u00e9 de 2 mm a pesar de que o parasito mida varios metros. Seguido do esc\u00f3lex contin\u00faa o colo do animal, m\u00e1is curto e delgado que o resto do corpo, e o punto onde comeza o crecemento do resto do corpo ou estr\u00f3bilo. Nas formas larvarias, o esc\u00f3lex adoita estar invaxinado e emerxe durante o desenvolvemento do animal no h\u00f3spede.\nUso en diagn\u00f3stico.\nO esc\u00f3lex ten grande utilidade no laboratorio cl\u00ednico cando se pode dispo\u00f1er del, porque \u00e9 un dos elementos que permite distinguir unha especie de cestodo doutra, en particular se pertencen ao mesmo x\u00e9nero. As\u00ed, o esc\u00f3lex permite diferenciar entre unha \"H. diminuta\" e unha \"H. nana\", ou tam\u00e9n distinguir a \"T. saginata\" da \"T. solium\". \u00c9 unha grande ferramenta diagn\u00f3stica xunto coas diferenzas de tama\u00f1o, o colo e os estr\u00f3bilos. Con todo, debido a que o esc\u00f3lex est\u00e1 enterrado na mucosa intestinal, rara vez \u00e9 expulsado polas feces, facendo que o diagn\u00f3stico de laboratorio estea case siempre baseado en encontrar e distinguir os ovos ou as proglotes na rexi\u00f3n anal do h\u00f3spede ou nas feces."}
{"id": "255841", "revid": "23204", "url": "https://gl.wikipedia.org/wiki?curid=255841", "title": "Jimmy Herman", "text": "Jimmy Herman, nado o 25 de outubro de 1940 na Reserva Cold Lake (Alberta) e finado o 13 de setembro de 2013 en Edmonton, foi un actor nativo americano dene. Ten aparecido en numerosos filmes, sendo m\u00e1is co\u00f1ecido por \"Dances with Wolves\"."}
{"id": "255842", "revid": "88215", "url": "https://gl.wikipedia.org/wiki?curid=255842", "title": "Georges Buchard", "text": "Georges Buchard, tam\u00e9n co\u00f1ecido como G\u00e9o Buchard, nado en Harfleur o 21 de setembro de 1893 e finado o 22 de xaneiro de 1987, foi un tirador de esgrima franc\u00e9s, ga\u00f1ador de seis medallas ol\u00edmpicas. Irm\u00e1n do tam\u00e9n medallista ol\u00edmpico Gustave Buchard.\nTraxectoria.\nEspecialista na modalidade de espada, competiu por primeira volta nun campionato de Francia en 1921. participou con trinta anos nos Xogos Ol\u00edmpicos de 1924 celebrados en Par\u00eds, ga\u00f1ando a medalla de ouro en espada por equipos e finalizando s\u00e9timo na proba individual. En 1925 logrou o seu primeiro campionato nacional franc\u00e9s, posici\u00f3n que repetiu en 1927. Nos Xogos Ol\u00edmpicos de 1928 de \u00c1msterdan logrou d\u00faas medallas de prata, individual e por equipos, metal que revalidou na proba individual nos Xogos Ol\u00edmpicos de 1932 dos \u00c1nxeles. Nestes mesmos xogos ga\u00f1ou, as\u00ed mesmo, a medalla de ouro na proba por equipos. Finalmente, nos Xogos Ol\u00edmpicos de 1936 de Berl\u00edn ga\u00f1ou a medalla de bronce na proba por equipos.\nAo longo da s\u00faa carreira ga\u00f1ou seis medallas no Campionato do Mundo de Esgrima, cinco delas de ouro. "}
{"id": "255844", "revid": "113056", "url": "https://gl.wikipedia.org/wiki?curid=255844", "title": "Divisi\u00f3n de Honra de Rugby 1980-1981", "text": "A tempada 1980-1981 da Liga Nacional de rugby foi a d\u00e9cimo cuarta edici\u00f3n da m\u00e1xima categor\u00eda do rugby en Espa\u00f1a, e a terceira cun formato composto por 4 grupos. A liga contou con 30 equipos. O calendario da competici\u00f3n estivo formado por un n\u00famero variable de xornadas dependendo do grupo. Na primeira fase enfront\u00e1ronse entre si d\u00faas veces t\u00f3dolos equipos de cada grupo, denominados \"Levante\", \"Centro\", \"Sur\" e \"Norte\". Na segunda fase enfront\u00e1ronse entre si os campi\u00f3ns de cada grupo nunha ligui\u00f1a denominada \"Superliga\" para determinar o campi\u00f3n do torneo, que finalmente foi o Club Deportivo Arquitectura de Madrid.\nSistema de puntuaci\u00f3n.\nO sistema de puntuaci\u00f3n foi o seguinte:\nClasificaci\u00f3ns.\nPrimeira Fase.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\nSuperliga.\n&lt;noinclude&gt;\nO Club Deportivo Arquitectura acadou o campionato nacional de liga, con 42 puntos no grupo Centro e 9 puntos na Superliga, totalizando 17 vitorias en 17 encontros. Foi o 4\u00ba t\u00edtulo de liga para o club madrile\u00f1o."}
{"id": "255845", "revid": "88215", "url": "https://gl.wikipedia.org/wiki?curid=255845", "title": "Henri Callot", "text": "Henri Callot foi un tirador de esgrima franc\u00e9s, medallista ol\u00edmpico nos Xogos Ol\u00edmpicos de 1896 en Atenas.\nTraxectoria.\nCallot ga\u00f1ou a medalla de prata na competici\u00f3n de florete afeccionados, quedou imbatido na rolda preliminar, derrotando a Henri Delaborde, Perikles Pierrakos-Mavromichalis e Ioannis Poulos. Na final enfrontouse co vencedor do outro grupo, o tam\u00e9n franc\u00e9s e imbatido Eug\u00e8ne-Henri Gravelotte, perdendo por 3-2."}
{"id": "255847", "revid": "1505", "url": "https://gl.wikipedia.org/wiki?curid=255847", "title": "Gorilla beringei beringei", "text": "O Gorilla beringei beringei \u00e9 unha das d\u00faas subespecies do \"Gorilla beringei\". A s\u00faa \u00e1rea de distribuci\u00f3n est\u00e1 dividida en d\u00faas poboaci\u00f3ns separadas. Unha delas local\u00edzase nas Monta\u00f1as Virunga de \u00c1frica Central, que abranguen tres parques nacionais: o Parque Nacional do gorila de Mgahinga de Uganda; o Parque Nacional dos Volc\u00e1ns en Ruanda e o Parque Nacional de Virunga na Rep\u00fablica Democr\u00e1tica do Congo. A outra at\u00f3pase no Parque Nacional Impenetr\u00e1bel de Bwindi. Alg\u00fans cient\u00edficos cren que a poboaci\u00f3n de Bwindi constit\u00faese como unha subespecie separada dentro do \"Gorilla beringei\". Esta poboaci\u00f3n representa aproximadamente a metade da poboaci\u00f3n de \"Gorilla beringei beringei\". En novembro de 2012, estim\u00e1base que a poboaci\u00f3n total de \"Gorilla beringei beringei\" ascend\u00eda a 880. A pesar de que o seu n\u00famero est\u00e1 medrando lentamente con respecto a anos anteriores, o \"Gorilla beringei beringei\" segue a considerarse como unha especie en perigo cr\u00edtico de extinci\u00f3n."}
{"id": "255848", "revid": "72012", "url": "https://gl.wikipedia.org/wiki?curid=255848", "title": "Malvina Garrigues", "text": "Eug\u00e9nia Malvina Garrigues (m\u00e1is tarde Malvina Schnorr von Carolsfeld), nada o 7 de decembro de 1825 en Copenhague (Dinamarca) e finada o 8 de febreiro de 1904 en Karlsruhe (daquela no Gran Ducado de Baden e actualmente en Alema\u00f1a), foi unha soprano dinamarquesa de orixe portugu\u00e9s que desenvolveu a s\u00faa carreira en Alema\u00f1a. Ela e o seu home Ludwig Schnorr von Carolsfeld interpretaron os papeis principais da \u00f3pera de Richard Wagner \"Tristan und Isolde\" en 1865.\nTraxectoria.\nPrimeiros anos e estudos.\nMalvina Garrigues foi filla do c\u00f3nsul portugu\u00e9s na capital dinamarquesa, Jo\u00e3o Ant\u00f3nio Henriques Garrigues, e a s\u00faa muller alem\u00e1 de ascendencia francesa (Nanette Palmier). A ra\u00ed\u00f1a Mar\u00eda II de Portugal asignou a seu pai como c\u00f3nsul de Dinamarca por decreto o 17 de novembro de 1852, xa que logo non ten ascendencia brasileira, xa que foi bautizada no consulado portugu\u00e9s. Malvina estudou en Par\u00eds co c\u00e9lebre Manuel Patricio Rodr\u00edguez Garc\u00eda.\nCarreira.\nRealizou o seu debut na \u00f3pera \"Robert le diable\" de Giacomo Meyerbeer en Breslau en 1841, onde cantou ata 1849. De 1849 a 1853 traballou Hoftheater ducal en Coburg, e en Gotha e Hamburgo. En 1854 foi contratada pola \u00d3pera de Karlsruhe, onde co\u00f1eceu a Ludwig Schnorr von Carolsfeld, que era dez anos m\u00e1is novo. Al\u00ed apareceron xuntos en varias \u00f3peras como \"Les Huguenots\". Os dous se comprometeron en 1857 e casaron en abril de 1860. O mesmo ano foron contratados pola \u00d3pera da Corte de Dresde.\nTras 70 ensaios do seu \"Tristan und Isolde\" en Viena e a\u00ednda procurando cantantes para realizala, Richard Wagner prop\u00faxolles os papeis principais a Malvina e Ludwig Schnorr von Carolsfeld. A estrea \u00eda ter lugar o 15 de maio de 1865 en M\u00fanic, mais foi posposta ao 10 de xu\u00f1o a causa da rouquen de Malvina.\nLogo da morte repentina e prematura de Ludwig aos 28 anos de idade o 21 de xullo de 1865, tan s\u00f3 seis semanas despois da estrea, Malvina afundiuse nunha profunda depresi\u00f3n e nunca m\u00e1is volveu cantar. Malvina introduciuse no espiritualismo, e foi influenciada por un dos seus alumnos m\u00e9dium a crer que estaba destinada a casar con Wagner. Isto provocou uns profundos celos cara Cosima von B\u00fclow, que estaba a vivir abertamente con Wagner en Triebschen, e tratou de crear unha fenda entre eles.\nPosteriormente impartiu clases de canto en Frankfurt; entre os seus alumnos salientaron Heinrich Gudehus e Rosalie Miller.\nMalvina Garrigues tam\u00e9n escribiu un pequeno n\u00famero de canci\u00f3ns adicadas a Jenny Lind, con textos de Heinrich Heine e Lord Byron. Tam\u00e9n publicou alg\u00fans poemas dela e seu home.\nMorreu en Karlsruhe en 1904 aos 78 anos de idade e foi incinerada en Heidelberg. As s\u00faas cinzas se encontran en Dresde.\nFoi obxecto dun espect\u00e1culo esc\u00e9nica dunha soa muller, \"O, Malvina!\", creado por Gwyneth Jones, que tam\u00e9n a encarnou no filme de 1983 \"Wagner\"."}
{"id": "255850", "revid": "5863", "url": "https://gl.wikipedia.org/wiki?curid=255850", "title": "Juan Bautista Celma", "text": "Juan Bautista Celma, nado en Arag\u00f3n cara a 1540 e finado en Santiago de Compostela en 1608, foi un pintor, escultor e forxador que traballou en Galicia desde 1564 ata a s\u00faa morte. Tr\u00e1tase dunha figura fundamental na arte do Renacemento en Galicia.\nFoi sobri\u00f1o de Juan Tom\u00e1s Celma (1515-1578), tam\u00e9n pintor e forxador, con quen aprendeu a arte da forxa.\nObras.\nNese ano de 1564 foi chamado polo cabido da Catedral de Santiago de Compostela para que fixera o dese\u00f1o de dous p\u00falpitos cos que substitu\u00edr os que se colocaran ante a capela maior en 1527. Os p\u00falpitos deb\u00edan ser de bronce e se deb\u00edan fundir en Flandres, que daquela ti\u00f1a sona de ser os mellores. Nese momento, Celma ti\u00f1a \u00f3 redor de 24 anos e cabe supo\u00f1er que fose o seu t\u00edo Juan Tom\u00e1s quen lle puxo en contacto co cabido compostel\u00e1n, pois se sabe que estaba traballando en Galicia facendo reixas para igrexas de Ourense e Santiago, ademais de facer, en Valladolid as do mosteiro de San Bieito.\nNon se sabe se cumpriu o encargo ou non, pero o proxecto dos p\u00falpitos quedou paralizado. Celma marchou a Oviedo para rematar outros traballos que ti\u00f1a empezados e regresou a Galicia en 1568 para establecerse definitivamente en Santiago, o que non impediu que fose traballar ocasionalmente a outras cidades galegas e espa\u00f1olas, como Ourense.\nNa Catedral de Santiago, onde traballou durante m\u00e1is de 30 anos seguidos, unha das s\u00faas primeiras actuaci\u00f3ns (1569) foi unha serie de cinco grandes t\u00e1boas que pechaban os espazos entre as columnas da capela maior. Estaban pintadas polas d\u00faas caras para ser contempladas desde a capela e desde o deambulatorio e representaban, na cara do altar, escenas da vida e paix\u00f3n de Cristo, e, na cara do deambulatorio, os misterios gloriosos do Rosario. Hoxe s\u00f3 se conserva parte dunha delas no Museo da Catedral, no que se ve un fragmento da Resurrecci\u00f3n, por unha cara, e da Epifan\u00eda, pola outra. Outra obra s\u00faa son as pinturas murais da b\u00f3veda e paramentos da capela da Azucena, que representan a \"Exaltaci\u00f3n de San Pedro\" e a \"Conversi\u00f3n de San Paulo\".\nTam\u00e9n son obra s\u00faa os sepulcros do cardeal Xo\u00e1n Mart\u00ednez Ternero (1581) e de Menc\u00eda de Andrade (1582), conservados nas capelas da Catedral de Santo Andr\u00e9 e da Azucena respectivamente; e o do arcebispo Xo\u00e1n Vidal nas escaleiras da Azabacher\u00eda.\nAs\u00ed mesmo \u00e9 de Celma o busto do papa San Clemente, tam\u00e9n en bronce, que a Catedral exp\u00f3n na capela das Reliquias.\nEn 1604 dese\u00f1ou e dirixiu a construci\u00f3n da estrutura met\u00e1lica que soporta as poleas que permiten o movemento pendular do Botafumeiro, por encargo do arcebispo Juan de Sanclemente\nTam\u00e9n \u00e9 de Celma un Cristo crucificado en madeira, hoxe no Museo da Catedral.\nEntre as obras de Celma noutras localidades galegas c\u00f3mpre citar as reixas da Catedral de Ourense forxadas en 1589 (fixo as da capela maior, do Rosario, da Virxe das Neves e do Santo Cristo, ademais das do coro) e os p\u00falpitos desta mesma catedral (1589), que fixo por encargo do arcebispo Sanclemente como regalo \u00e1 s\u00faa antiga diocese. Son semellantes \u00f3s de Compostela pero m\u00e1is sinxelos e constru\u00eddos en ferro. Como escultor en madeira tallou diversos retablos, dos que s\u00f3 se conserva o da igrexa de Santa Cruz de Ribadulla (Vedra) (1576) as\u00ed como un Cristo da igrexa do Colexio de Fonseca, hoxe no Museo da catedral. Tam\u00e9n pintou o retablo maior do Santuario da Virxe dos Remedios de Vilamaior do Val (en Ver\u00edn) e cons\u00e9rvase unha t\u00e1boa sobra a lamentaci\u00f3n de Cristo morto, na sancrist\u00eda do colexio das Orfas (Santiago).\nF\u00f3ra de Galicia, temos o retablo de Santo Estevo de Or\u00f3n, en Miranda de Ebro (Burgos), ou as reixas do coro da catedral de Plasencia, en C\u00e1ceres.\nP\u00falpitos da Catedral.\nA que se considera a s\u00faa obra mestra son os dous p\u00falpitos, en bronce da Catedral. Quince anos despois daquela primeira encarga de 1564, o cabido catedralicio decide en 1578 retomar o proxecto (esquecendo a condici\u00f3n de que se fixeran en Flandres) e acorda que:\nA\u00ednda que consta a compra e o pago do metal \u00f3s poucos d\u00edas daquel acordo, Celma non comeza a traballar nos p\u00falpitos ata dous anos despois, cara 1580, sen\u00f3n que se dedica a rematar outras obras empezadas, como as reixas da capela de Santo Andr\u00e9, na mesma Catedral, e a do coro da Catedral de Tui.\nO atraso na entrega da obra orixina d\u00faas duras recriminaci\u00f3ns do cabido (o 4.02.1583 e o 24.05.1583): \nPor fin se dan por rematados e entregados en 1584 (segundo Amelia Gallego) ou 1586 (segundo a \"Gran Enciclopedia Galega\"). Semella que o cabido quedou satisfeito porque ordenou o pago inmediato cando Celma presentou a conta total da obra o 4 de xu\u00f1o de 1584, se ben o certo \u00e9 que non se cancelou a d\u00e9beda ata 1586.\nNos dous casos o p\u00e9 est\u00e1 formado por tres torsos humanos soldados, a modo de atlantes, coas pernas substitu\u00eddas por follas de acanto. Coas cabezas soste\u00f1en un capitel e, sobre este, as bases dos p\u00falpitos, decorada a maior con seis harp\u00edas, no caso do p\u00falpito do lado do Evanxeo, e seis trit\u00f3ns, no do lado da Ep\u00edstola. Na base grande consta a autor\u00eda:\nSobre a base hai un z\u00f3colo hexagonal con seis escenas da vida do Ap\u00f3stolo separadas por resaltes coas imaxes dos doce ap\u00f3stolos, seis en cada p\u00falpito, obra do prateiro compostel\u00e1n Duarte de Cedeira. Os relevos do p\u00falpito do lado do Evanxeo reproducen os da custodia do ourive castel\u00e1n Antonio de Arfe; os do p\u00falpito do lado da Ep\u00edstola son propios de Celma. Finalmente, \u00e9rguese a balaustrada."}
{"id": "255852", "revid": "23562", "url": "https://gl.wikipedia.org/wiki?curid=255852", "title": "Liga Espa\u00f1ola de rugby 1980-1981", "text": ""}
{"id": "255853", "revid": "5863", "url": "https://gl.wikipedia.org/wiki?curid=255853", "title": "Benito Pl\u00e1 Cancela", "text": "Benito Mar\u00eda Pl\u00e1 Cancela, nado en Ferrol o 31 de decembro de 1812 e finado na Coru\u00f1a o 3 de xullo de 1874, foi un avogado, escritor e pol\u00edtico galego.\nTraxectoria.\nLicenciouse en Dereito na Universidade de Santiago de Compostela e deseguida dedicouse \u00e1 pol\u00edtica, nas filas progresistas, obtendo acta de deputado pola provincia de Lugo o 18 de novembro de 1843, aos trinta anos, posto no que permaneceu ata o 10 de xullo de 1844. Poucos meses antes, en setembro de 1843, ti\u00f1a sido nomeado xu\u00edz de primeira instancia de Viveiro polo Goberno Provisional, cargo que en 1845 tam\u00e9n ostentou en Vilafranca do Bierzo. Abandonou a xudicatura e a vida pol\u00edtica durante un tempo, exercendo como avogado na Coru\u00f1a, ata que en outubro de 1858 foi proposto polo distrito de Viveiro para deputado a Cortes, substitu\u00edndo \u00e1 de Ambrosio Gonz\u00e1lez que ti\u00f1a sido proposto un par de d\u00edas antes, pero Pl\u00e1 foi substitu\u00eddo \u00e1 s\u00faa vez poucos d\u00edas despois pola candidatura de Felipe Benicio D\u00edaz. En 1863 volveu ser elixido deputado polo distrito da Coru\u00f1a, e novamente en 1864 e 1867. Chegou a ser vicepresidente do Congreso e director xeral da D\u00e9beda, militando no Partido Moderado. Como deputado conseguiu a construci\u00f3n da li\u00f1a de ferrocarril entre Ponferrada e A Coru\u00f1a, \u00e1 que se opu\u00f1an dende Zamora, pois pretend\u00edan que a li\u00f1a fose por Zamora a Vigo. Fundou a Revista Jur\u00eddica de Galicia, da que depend\u00eda \"El Eco\", e o \"Bolet\u00edn Judicial de Galicia\". Publicou algunhas obras sobre temas xur\u00eddicos.\nMorreu no estrado defendendo ante a Sala do Criminal.\nVida persoal.\nFillo de Benito Pl\u00e1 e de Teresa Cancela, casou co Josefa Huidobro del Riego, e foi pai de Balbina, Alejandro, Benito e Evaristo Pla Huidobro."}
{"id": "255854", "revid": "98629", "url": "https://gl.wikipedia.org/wiki?curid=255854", "title": "Gorilla beringei graueri", "text": "O Gorilla beringei graueri \u00e9 unha das d\u00faas subespecies do \"Gorilla beringei\". Tr\u00e1tase dun animal end\u00e9mico dos bosques monta\u00f1osos do leste da Rep\u00fablica Democr\u00e1tica do Congo. As maiores poboaci\u00f3ns viven no Parque Nacional de Kahuzi-Biega, no Parque Nacional de Maiko e nos bosques adxacentes, a Reserva de gorilas de Tayna, o bosque de Usala e nas Monta\u00f1as Itombwe.\n\u00c9 o meirande das catro subespecies de gorila existentes. \u00d3 igual que o \"Gorilla beringei beringei\", a s\u00faa pelaxe \u00e9 enteiramente negra, a\u00ednda que m\u00e1is curta na testa e no corpo. A pelaxe dos machos, como ocorre co resto dos gorilas, t\u00f3rnase gris no lombo cando o animal madura.\nEn comparanza co \"Gorilla gorilla gorilla\", o gorila oriental \u00e9 moito menos abondoso, xa que se estima que hai uns 5.000 en liberdade, mentres que a variedade occidental rolda os 100.000."}
{"id": "255858", "revid": "25871", "url": "https://gl.wikipedia.org/wiki?curid=255858", "title": "The Wanted", "text": "The Wanted \u00e9 unha banda de rapaces inglesa-irlandesa, formada en 2009, que fac\u00eda a s\u00faa presentaci\u00f3n de debut en xullo de 2010. O grupo est\u00e1 formado por Max George, Nathan Sykes, Tom Parker, Jay McGuiness, e Siva Kaneswaran e na actualidade te\u00f1en como selo a Island Records e nos EUA te\u00f1en como selo a Mercury Records. Te\u00f1en como a manaxer a Scooter Broun.&lt;ref name=\"http://www.disneydreaming.com/2012/04/25/the-wanted-make-fun-of-their-manager-scooter-braun/\"&gt;&lt;/ref&gt;\nHistoria.\n2009-10: Formaci\u00f3n do grupo e \"The Wanted\".\nThe Wanted apareceu en 2009 a trav\u00e9s de audici\u00f3ns propostas por Jayne Collins, onde o grupo participou nunha gala ben\u00e9fica. Jayne \u00e9 a mesma muller que reuniu a The Saturdays e Parade. En pouco tempo comezaron a traballar no seu debut cos produtores Guy Chambers, Taio Cruz e Steve Mac. O sinxelo, \"All Time Low\", foi producido por Mac, e coescrito por Wayne Hector e Ed Drewett. Foi sacado \u00e1 venda no ver\u00e1n de 2010 e mant\u00edvose como n\u00famero un do Reino Unido unha semana, durando 17 semanas nas listas. O segundo sinxelo da banda, \"Heart Vacancy\" (\"Vacante no coraz\u00f3n\"), foi de novo escrito por Wayne Hector e sa\u00edu \u00e1 venda un pouco m\u00e1is tarde, o 17 de outubro de 2010, coloc\u00e1ndose no n\u00famero catro na lista de vendas de \u00e1lbums do Reino Unido. O seu terceiro sinxelo do \u00e1lbum \"Lose My Mind (\"Volv\u00e9ndome tolo\"), foi presentando no programa de The X Factor do Reino Unido para posteriormente alcanzar o n\u00famero 34 da lista dos corenta principais do Reino Unido.\n2011: \"Battleground\".\nEn marzo de 2011, este grupo embarcouse na s\u00faa primeira xira nacional. Chamada \"Behind Bars\" (\"Entre reixas\"), foi en apoio do seu \u00e1lbum debut The Wanted, con 16 datas celebradas en marzo e abril de 2011.\nA banda non quixo comezar a traballar no seu segundo \u00e1lbum de estudio en xaneiro de 2011. O mesmo ano se quer\u00edan separar. Os cr\u00e9ditos do \u00e1lbum incl\u00faen na escritura das canci\u00f3ns, as\u00ed como a Steve Mac, Wayne Hector, Drewett Ed, Diane Warren e Guy Chambers. O primeiro sinxelo, \"Gold Forever\", foi lanzado en axuda do programa ben\u00e9fico \"Comic Relief\", o 13 de marzo de 2011 e chegou ao n\u00famero tres na lista de sinxelos do Reino Unido. En xullo de 2011, o grupo lanzou o segundo sinxelo \"Glad You Came\" (Al\u00e9grome de que vi\u00f1eches\"), que se converteu no seu segundo n\u00famero 1 en Reino Unido, permanecendo al\u00ed durante unha semana xa que o irresistible \u00e9xito da nova Boy Band One Direction dende a\u00ed se empezou a ver rivalidade entre ambos os dous grupos e na parte superior das listas do Reino Unido dez por seis semanas. Tam\u00e9n chegou ao n\u00famero 1 en Irlanda e mant\u00edvose al\u00ed durante d\u00faas semanas. A canci\u00f3n tam\u00e9n soou nalg\u00fans territorios europeos e Australia, e m\u00e1is tarde entrou na lista de EUA \"Billboard Hot 100\". A banda fixo a s\u00faa primeira xira americana a principios de 2012.\nO terceiro sinxelo, do \u00e1lbum, \"Lightning\" (\"L\u00f3strego\"), foi lanzado o 16 de outubro de 2011, alcanzou o N\u00ba2 no Reino Unido e N\u00ba5 en Irlanda. O 7 de novembro de 2011 lanzouse no Reino Unido o segundo \u00e1lbum do grupo: Battleground (Campo de batalla). Debutou no N\u00ba5 no Reino Unido e N\u00ba4 en Irlanda. O cuarto sinxelo, \"Warzone\" (\"Zona de guerra\") sa\u00edu \u00e1 venda o 26 de decembro de 2011, co v\u00eddeo musical e o debut de raio adiantados a principios de novembro de 2011.\nAdemais de participar nos espect\u00e1culos do Reino Unido T4 na praia, en iTunesFestival, o grupo foi abreconcertos do cantante canadense Justin Bieber no Brasil os d\u00edas 8 e 9 de outubro e tam\u00e9n acompa\u00f1ou a Britney Spears no seu tour Femme Fatale no \"Manchester Evening News Arena\" o 6 de novembro. O 9 de novembro de 2011, foi revelado polo grupo que ti\u00f1an previsto volver lanzar o \u00e1lbum, inclu\u00edndo unha nova canci\u00f3n chamada \"Starlight\" (\"Luz de estrelas\") e un dueto chamado \"Jealousy\" (\"Celos\") coa cantante feminina Rihanna.\nEn 2012 a banda alcanzou un grande \u00e9xito coa s\u00faa canci\u00f3n bailable \"Chasing the Sun\", en parte grazas \u00e1 s\u00faa inclusi\u00f3n na pel\u00edcula de animaci\u00f3n Ice Age: Continental Drift e a un v\u00eddeo musical onde os membros da banda son atacados por vampiras. Esta canci\u00f3n \u00e9 un anticipo dun novo \u00e1lbum que sair\u00e1 \u00e1 venda en 2013.\n2013 - actualidade: \"Walks Like Rihanna\".\nO 26 de abril de 2013, o grupo The Wanted anunciou mediante a rede social 'Twitter' o lanzamento do seu novo sinxelo Walks Like Rihanna que sa\u00edu \u00e1 venda o 23 de xu\u00f1o. Segundo a s\u00faa p\u00e1xina oficial, o v\u00eddeo desta canci\u00f3n xa foi gravado en L.A. Tam\u00e9n na s\u00faa p\u00e1xina se encontra un adianto de 30 segundos que s\u00f3 os seus membros poden escoitar.\nO novo sinxelo de The Wanted para este 2013 esta producido por Dr. Luke levando por t\u00edtulo Walks Like Rihanna traducido como Ella cami\u00f1a como Rihanna. Unha parte da canci\u00f3n di as\u00ed:\n\"Ela non sabe cantar, ela non sabe bailar, pero a quen lle importa, ela cami\u00f1a como Rihanna\".&lt;ref name=\"http://www.coveralia.com/noticias/The-Wanted-anuncia-single--She-Walks-Like-Rihanna---3065.php/\"&gt;http://www.coveralia.com/noticias/The-Wanted-anuncia-single--She-Walks-Like-Rihanna---3065.php/&lt;/ref&gt;\nO 2 de xu\u00f1o do 2013 estreouse o seu novo programa mostrando a s\u00faa vida e todos os seus segredos como boyband, chamado The Wanted Life na canle E!.\nMembros.\nMax George.\nMaximillian \"Max\" Alberto George (nado o 6 de setembro de 1988) creceu en Manchester.\nGeorge estaba comprometido coa actriz Michelle Keegan, despois de co\u00f1ecela nun concerto, pero revelaba en abril de 2012 que o compromiso fora roto. Ao final, a parella admit\u00eda en xullo de 2012 que separ\u00e1banse para sempre.\nSiva Kaneswaran.\nSiva Micheal Kaneswaran (nado o 16 de novembro de 1988) creceu en Blanchardstown, Dubl\u00edn, co seu pai, de Sri Lanka e a s\u00faa nai, de Irlanda, co seu irm\u00e1n xemelgo Kumar e os outros seis irm\u00e1ns.\nKaneswaran comezaba a facer de modelo con 16 anos e aparec\u00eda en diversos anuncios.\nJay McGuiness.\nJames \"Jay\" Kevin McGuiness (nado o 24 de xullo de 1990) creceu en Newark-om-Trent, Nottinghamshire. Asistiu \u00e1 escola \"All Saints RC\", en Mansfield. \u00c1 idade de 13, McGuiness \u00eda a escola \"Charlotte Hamilton\" de danza. Ten un irm\u00e1n xemelgo non id\u00e9ntico chamado Tom e outros tres irm\u00e1ns.\nTom Parker.\nThomas \"Tom\" Anthony Parker (nado o 4 de agosto de 1988) creceu en Bolton. Parker aprendeu a tocar a guitarra \u00e1 idade de dezaseis anos. El ent\u00f3n pasaba fixo unha proba para O Factor X pero non chegaba m\u00e1is al\u00e1 da primeira rolda. Foi a Universidade Metropolitana de Manchester, onde estudaba Xeograf\u00eda, pero abandonou en busca dunha carreira musical profesional. Tom ent\u00f3n formou unha banda de homenaxe de Take That co\u00f1ecida como Take That II , antes de unirse a The Wanted en 2009.\nNathan Sykes.\nNathan James Sykes (nado o 18 de abril de 1993) \u00e9 co\u00f1ecido como o beb\u00e9 do grupo. Creceu en Abbeydale, Gloucester coa s\u00faa nai, profesora de m\u00fasica, e unha irm\u00e1 m\u00e1is nova que el. El comezou a cantar e a actuar \u00e1 idade de 6 anos e entrou na \"Sylvia Young's Theatre School\" coa idade de 11 anos."}
{"id": "255860", "revid": "98629", "url": "https://gl.wikipedia.org/wiki?curid=255860", "title": "Ducado de Calabria", "text": "O ducado de Calabria (despois Thema de Calabria), era un antigo territorio bizantino en Italia, que comprend\u00eda inicialmente partes das actuais rexi\u00f3ns de Calabria e Puglia, e posteriormente s\u00f3 a parte meridional da actual Calabria.\nPremisas e nacemento do ducado.\nCunha guerra de case vinte anos (535-553) o emperador Xustiniano I (482-565) eliminara a presenza ostrogoda en Italia, pero a invasi\u00f3n dos longobardos do 568 chegou a romper definitivamente a unidade pol\u00edtica da pen\u00ednsula, abrindo o cami\u00f1o a unha distinci\u00f3n entre o \"regnum\" longobardo, con capital en Pav\u00eda (que se ha fraccionar en ducados cada vez m\u00e1is aut\u00f3nomos do poder rexio), e os territorios bizantinos, coas respectivas subdivisi\u00f3ns administrativas, tam\u00e9n estes cunha cada vez maior autonom\u00eda: entre estes o ducado de Calabria, con capital ao principio en Otranto e despois en Reggio, centro urbano regional situado na ribeira do mar, conquistada no 536 polas tropas bizantinas guiadas por Belisario.\nOs territorios italianos fican as\u00ed fragmentados nunha serie de n\u00facleos locais, alg\u00fans dos cales acabaron convert\u00e9ndose en estado aut\u00f3nomos (a rep\u00fablica de Venezia, o ducado de N\u00e1poles, as rep\u00fablicas mar\u00edtimas de Gaeta, Amalfi, o ducado de Roma, o \"ducado romano\", de conf\u00edns incertos) mentres outros fican so o goberno do Imperio de Oriente (Exarcado de R\u00e1vena, \"Thema de Sicilia\", que comprend\u00eda o ducado de Calabria).\nO ducado bizantino.\nO \"ducado de Calabria\" xorde xa que logo no s\u00e9culo VI agregando a rexi\u00f3n do \"Brutium\", ou sexa a actual rexi\u00f3n calabresa, coas terras a\u00ednda posu\u00eddas no Salento (a \"Calabria\" dos romanos) cuxos conf\u00edns setentrionais est\u00e1n constitu\u00eddos polo chamado \"Limitone dei greci\", unha especie de muralla defensiva constru\u00edda para salvagarda do territorio da ameaza dos longobardos e que a\u00ednda existe nalg\u00fans treitos. O nome de \"Calabria\" (que en orixe designaba a pen\u00ednsula salentina) comezaba as\u00ed a ser utilizado para designar o \"Bruzio\", mentres o Salento tomaba o nome de Terra de Otranto, progresivamente conquistado polos longobardos.\nEntre os s\u00e9culos VIII e IX as posesi\u00f3ns en Italia do Imperio bizantino redcense progresivamente s\u00f3 ao \"ducado de Calabria\", que comprende, por unha parte a Calabria ao sur do val do Crati, e por outra Gallipoli e Otranto na faixa costeira de Puglia.\nNo 753 de feito o soberano dos longobardos Aistolfo, anexiona ao seu mandato diversos territorios bizantinos, mentres Reggio con boa parte da Calabria fican so a administraci\u00f3n de Bizancio.\nNo curso do s\u00e9culo VIII Reggio ascende a s\u00e9 episcopal da Calabria bizantina. No 732-733 o emperador Le\u00f3n III trasfere as dioceses do thema de Sicilia, no \u00e1mbito das loitas iconoclastas e en consecuencia das decisi\u00f3ns do concilio en Trullo, da obediencia papal \u00e1 do Patriarca de Constantinopla; as s\u00e9s do norte da Calabria, daquela en mans longobardas, mante\u00f1en as ligaz\u00f3ns con Roma.\nSobre principios do s\u00e9culo IX a Calabria bizantina comprende o territorio que vai desde Reggio Calabria ata Rossano, con capital en Reggio; mentres que a restante parte setentrional foi conquistada polo duque de Benevento Romualdo I sobre o 671. O ducado, formalmente parte do reino longobardo de Italia desde finais do s\u00e9culo VI, est\u00e9ndese desde Cosenza a Chieti. A Calabria longobarda foi dividida nos gastaldatos de Cosenza, Cassano all'Ionio e Laino que no 849 no momento da partici\u00f3n do ducado entran a formar parte do principado de Salerno.\nO emperador de oriente Basilio I (867-886) fai de Reggio a \"metr\u00f3pole das posesi\u00f3ns bizantinas da Italia meridional\". Sobre o 892 fundouse \"Thema de Langobardia\", polo cal os territorios bizantinos da Italia meridional se dividiron en dous \"themata\":\nA longa contenda entre \u00e1rabes e bizantinos.\nNo 827, co desembarco \u00e1rabe en Mazara, Sicilia no paso de cincuenta anos converteuse en provinci musulm\u00e1 e o dominio bizantino na Italia meridional estivo para sempre nunha situaci\u00f3n de incerteza. Tam\u00e9n o ducado de Calabria resentiuse desta nova situaci\u00f3n: grupos de sarracenos instal\u00e1ronse de feito entre o 840 e o 842 nas cidades de Taranto e Bari de onde part\u00edas correr\u00edas directas cara a Calabria.\nA situaci\u00f3n volveuse a\u00ednda m\u00e1is precaria cando Tropea, Amantea e Santa Severina foron ocupadas polos sarracenos; un ex\u00e9rcito grego desembarcado preto do cabo Colonna no 880 reconquistou por\u00e9n a Sila, a Calabria setentrional e a Lucania oriental ata Taranto, as cidades ocupadas polos sarracenos foron \u00e1 s\u00faa vez reconquistadas polo xeneral Nic\u00e9foro Focas o Vello no 885.\nAs conquistas do xeneral desprazaron os l\u00edmites longobardo-bizantinos ao norte do val do Crati, como consecuencia do cal instal\u00e1ronse bispos ortodoxos en Cosenza e en Bisignano e creouse unha nova diocese en Cassano all'Ionio. No 902 Ab\u00fb el'-Abb\u00e2s (co\u00f1ecido tam\u00e9n como Ibrahim II ibn Ahmad), emir de \u00c1frica, despois de ter sometido Taormina conquista Reggio.\nO obxectivo do emir, conquistar toda a Italia meridional, esva\u00e9cese coa s\u00faa morte acontecida poucos meses despois durante o asedio de Cosenza. Segue un decenio de calma, interrompido no 918 pola toma de Reggio Calabria, despois deste ano o stratego Eustacio acorda co emirato siciliano o pagamento dun tributo de 22.000 nomismata a cambio da paze. Este per\u00edodo marca con todo o inicio dunha longa sucesi\u00f3n de \u00e1rabes e bizantinos na disputa de Reggio e os territorios do \"ducado de Calabria\".\nO sucesor de Eustacio, Xo\u00e1n Muzalon (co\u00f1ecido tam\u00e9n como Byzalon), atopou a morte nun per\u00edodo posterior \u00e1 subida ao trono de Romano I Lecapeno, no 920 ou no 921-922, a causa dunha revolta (ou conxura) causada con toda probabilidade por fortes presi\u00f3ns fiscais; outra hip\u00f3tese \u00e9 que o mataron en canto proxectaba rebelarse contra o basileus de acordo cos \u00e1rabes. No 924 o tributo ao emirato reduciuse \u00e1 metade grazas \u00e1 intervenci\u00f3n do emperador. No 922, aproveitando a falta de tropas, ocupadas en Armenia e na defensa de Constantinopla do asedio do tsar Sime\u00f3n I de Bulgaria, foi cercada e conquistada Sant'Agata, unha das fortalezas pre-aspromontanas que rodeaban Reggio.\nNo 929-930 o eunuco eslavo S\u00e2bir efectuaba correr\u00edas sobre costas calabresas e de Puglia. No 926 o pr\u00edncipe de Salerno Guaimaro II, en alianza co seu curm\u00e1n Landulfo I de Benevento tentou conquistar os dominios bizantinos atacando o norte da rexi\u00f3n pero venc\u00e9rono, xunto cos seus aliados, definitivamente no 930 se cadra tam\u00e9n grazas \u00e1 intervenci\u00f3n dos sarracenos aliados esta vez dos imperiais.\nNo 934, tras a morte do califa fatimita al-Madh\u00ee as cidades calabresas deixan de pagaren o tributo.\nNo 947 Sicilia, anteriormente en revolta, resulta pacificada de novo e o novo emir kalbita \u1e24asan b. \u02bfAl\u012b al-Kalb\u012b esixe o restablecemento do tributo, por\u00e9n as autoridades bizantinas rexeit\u00e1rono que se preparan polo tanto para a guerra. O emir reacciona e no 951 atravesa o estreito e ocupa a cidade de Reggio abandonada polos seus habitantes, despois prosegue cara a Gerace que foi cercada e da que obt\u00e9n o pagamento do tributo. A mesma situaci\u00f3n, tras unha serie de marchas coas que alcanzou o r\u00edo Crati, rep\u00edtese para Cassano.\nS\u00f3 na primavera do 952 as tropas dos \"themata\" de Calabria e Longobardia, guiadas polos respectivos estrategos Pascalio e polo patricio Malakinos, enc\u00f3ntranse cos sarracenos, preto de Gerace, resultando clamorosamente vencidas.\nLogo o novo estratego de Calabria e Longobardia Mariano Arxiro asinou un novo tratado de paz no 955-956, que preve o restablecemento do tributo e a construci\u00f3n, por primeira vez, dunha mesquita en Reggio con dereito de asilo para os musulm\u00e1ns. Con todo, o tratado non fixo que terminasen as incursi\u00f3ns sarracenas: mesmo o ano seguinte o stratego deb\u00eda fuxir ante as tropas conxuntas de al-Kalb\u012b e do seu irm\u00e1n Amm\u00e2r.\nA mesquita foi destru\u00edda polo protocarabos Basilio no 956-958 durante unha expedici\u00f3n mar\u00edtima contra os \u00e1rabes sicilianos.\nO \"thema\".\nNo per\u00edodo que vai do 938 ao 956 o ducado foi elevado a thema, substitu\u00edndo o \"thema de Sikelia\" (ou Sicilia, xa completamente dominada polos \u00e1rabes); a capital do thema permanece en Reggio. O thema resulta dividida en tres \"turmas\", \u00e1 s\u00faa vez subdividida en \"bandas\" ou \"drungos\": s\u00f3 unha das turmas ten sido identificada con precisi\u00f3n, tr\u00e1tase da chamada \"das Salinas\" (coincidente en parte coa actual piana de Gioia Tauro), que ten como capital a cidade de Sant'Agata (actual Oppido Mamertina) fundada no 1044.\nNo 965 estoupa unha violenta insurrecci\u00f3n en Rossano en resposta \u00e1 pretensi\u00f3n do estratego Nic\u00e9foro Hexakionites de recrutar os rossaneses nas naves chelandia; a poboaci\u00f3n foi perdonada pola intervenci\u00f3n de San Nilo e a cambio do pagamento dun tributo de cincocentos \"nomismata\".\nNo 975 o thema de Calabria agregouse aos de Langobardia e Lucania para formar o Catepanato de Italia; no mesmo ano e tam\u00e9n no 978-981 o emir de Sicilia Abul-el-Q\u00e2sim saquea Reggio, Sant'Agata e outros territorios calabreses e puglieses. En particular ao sur da capital, na zona chamada \"Macellari\", non podendo loxisticamente embarcar nas naves as reses bovinas, os sarracenos deciden matar (\"macellare\") unha gran cantidade, dando orixe ao top\u00f3nimo do lugar. En resposta a estas incursi\u00f3ns interv\u00e9n desta vez o emperador de Sacro Imperio Romano Xerm\u00e1nico Od\u00f3n II, ao cal os bizantinos non si opo\u00f1en activamente, que, por\u00e9n, foi derrotado na batalla de Capo Colonna.\nNo 986 os \u00e1rabes saquean Gerace continuando o avance cara o norte, ao chegaren a Cosenza destr\u00faen as murallas e entran en Lucania e Puglia.\nNo 1006 na zona de mar fronte a Reggio ten lugar unha batalla naval na que vencen os bizantinos, pero no 1009 os sarracenos reocupan Cosenza, mentres no 1020 foi a vez de Bisignano, s\u00f3 Rossano neste per\u00edodo d\u00e1 resistido aos invasores.\nNo 1025 est\u00e1 presente en Reggio un ex\u00e9rcito bizantino comandado polo chambel\u00e1n eunuco Orestes en cuxas filas militan tropas do thema de Macedonia e mercenarios estranxeiros para usar na conquista de Sicilia, pero a expedici\u00f3n res\u00f3lvese nun fracaso. No 1029 o catapano Crist\u00f3foro Burgaris foi vencido na veci\u00f1anza de Reggio polos \u00e1rabes e despois, no 1031, oc\u00fapase Cassano onde foi vencido tam\u00e9n o catepano Poto Arxiro; o estalido dunha guerra civil no emirato siciliano provoca o fin, definitivo, das correr\u00edas provenientes de Sicilia.\nNo 1037 en Reggio o catapano Constantino Opo mobiliza o ex\u00e9rcito bizantino para axudar o emir de Sicilia Ahmad al-Ahkal na s\u00faa loita contra o seu irm\u00e1n Abu Hafs; inicialmente cons\u00e9guelle numerosas vitorias pero desiste da empresa e volve ao continente con quince mil cristi\u00e1ns, liberados ou rescatados.\nO ducado normando.\nNo 1039 Guaimaro IV, pr\u00edncipe de Salerno e aliado bizantino, manda aos cabaleiros normandos guiados por Guillerme de Hauteville a Reggio. Al\u00ed \u00fanense ao ex\u00e9rcito do \"Capatano de Italia\" Xurxo Maniaces, composto tam\u00e9n de tropas italianas e longobardas que parte de Reggio e conquista unha ducia de cidades sicilianas, entre elas Siracusa. O ex\u00e9rcito est\u00e1 tam\u00e9n apoiado cunha frota ao mando do emperador Miguel IV, o patricio Estevo.\nSobre o ano 1050 Robert Guiscard chega a Calabria, onde comeza a facer correr\u00edas; no 1052 os normandos saen vencedores nun encontro coas tropas imperiais preto de Crotone. Robert, xa co seu irm\u00e1n Roxerio, inicia no 1056 un plano sistem\u00e1tico de conquista da rexi\u00f3n. Sucesivamente conquista Catanzaro e pasa a ferro e fogo a provincia de Reggio Calabria, pero non d\u00e1 conquistado a cidade. Volve no 1059 e xunto co seu irm\u00e1n cerca Reggio, que cede a condici\u00f3n de que os dous funcionarios bizantinos m\u00e1is importantes fiquen libres de marcharen, cousa que Roberto acepta: os exiliados de Reggio establ\u00e9cense ao primeiro no castelo de Squillace, que foi cercado por Roxerio polo cal os soldados bizantinos embarcan co favor da noite cara Constantinopla, despois do cal a cidade se rende ao normando. Coa ca\u00edda de Reggio, Guiscard foi proclamado oficialmente duque, t\u00edtulo confirmado en agosto polo papa Nicolao II en Melfi, que nomea a Robert \"duque de Puglia, Calabria e Sicilia\".\nO ano 1061 sanciona que a Calabria \u00e9 dos normandos, subdividida entre Robert, \"duque de Calabria\", e Roxerio, \"Conde de Calabria\". O dominio estendeuse \u00e1s Apulias e desde este momento remata toda pertenza a Bizancio.\nNo mesmo ano o sarraceno \"Betameno\", expulsado de Catania, ref\u00faxiase en Reggio pedindo axuda aos normandos, mentres alg\u00fans l\u00edderes mesinenses ceden a s\u00faa cidade aos normandos.\nPara evitar futuros problemas b\u00e9licos cos bizantinos en Calabria, no 1081 Robert ataca Constantinopla, pero atopa a morte al\u00ed (1085). Suc\u00e9deo o fillo, Roxerio, ao que lle compete a administraci\u00f3n de Reggio, que fica como capital e sede do \"ducado de Calabria\".\nNo 1088 o sarraceno \"Bonavert\" de Siracusa desembarca en Reggio destru\u00edndo o mosteiro de San Nicolao na Punta Calamizzi e a igrexa de San Xurxo, danando as imaxes dos santos, pero Roxerio contraataca e persegue a Bonavert, m\u00e1tao en batalla e conquista Siracusa. Por esta vitoria os de Reggio adoptan a San Xurxo como protector, mesmo chega a dicirse que o santo ter\u00edalle axudado a Roxerio contra \"Bonavert\".\nTras alg\u00fans anos o duque Roxerio e o papa Urbano II convencen a Bruno de Colonia para que acepte a cadeira bispal de Reggio (no 1090 os c\u00f3engos da cidade elixen a Bruno arcebispo), pero m\u00e1is tarde deixa a mitra por amor \u00e1 s\u00faa vocaci\u00f3n contemplativa e co desexo de volver o antes pos\u00edbel a soidade.\nNo 1121 xorden hostilidades entre Roxerio II \"conde de Sicilia\" e o curm\u00e1n Guillerme, novo \"duque de Calabria\"; o enfrontamento resolveuno o papa Calisto II, que d\u00e1 pacificado os dous rivais facendo que chegase a un acordo, segundo o cal o \"conde de Sicilia\" hab\u00eda procurar ao curm\u00e1n un escuadr\u00f3n de cabaleiros cos que puidese reprimir a revolta do bar\u00f3n Xordano de Ariano. A cambio, Guillerme abandona as s\u00faas posesi\u00f3ns en Sicilia e Calabria. Roxerio II, xa pr\u00edncipe de Salerno, chega a Reggio e \u00e9 reco\u00f1ecido como \"duque de Calabria e de Puglia\", \"conde de Sicilia\" con dominio sobre Amalfi e Gaeta, sobre parte de N\u00e1poles, sobre Taranto, Capua e Abruzzi.\nNo 1131, Roxerio II \u00e9 coroado como Rei de Sicilia e transfire a s\u00faa sede de Reggio a Palermo.\nNa reorganizaci\u00f3n do Reino que fixo o rei Roxerio no 1147 a Calabria foi dividida en dos \"Giustizierati\", ambos os dous dependentes dun \"Maestro Giustiziere\":\nOs anxevinos e os aragoneses.\nSo o dominio primeiro dos anxevinos e despois dos aragoneses o \"ducado de Calabria\" herda a subdivisi\u00f3n precedente nas d\u00faas provincias:\nNa d\u00faas provincias distingu\u00edan entre terras e cidades feudais (entre estas Catanzaro, Crotone, Squillace) e terras de reguengo.\nNo 1307 Carlos II de Anjou concedeu ao seu fillo Roberto o t\u00edtulo de duque de Calabria e desde aquela todos os que posteriormente herdaron o trono asumiron o t\u00edtulo O ducado fornec\u00eda aos pr\u00edncipes ingresos abondos para a s\u00faa corte e mesmo chegou a suceder que fose gobernado por un vicerrei.\nCidades de reguengo, ou sexa en poder directo do soberano, foron Reggio e Cosenza, comprendidos os seus casar\u00edos: neles o rei estaba representado por un \"capit\u00e1n da fortaleza\" e elix\u00edan alcaldes e maxistrados.\nBaixo o aspecto pol\u00edtico a Calabria est\u00e1base asentando, malia que no 1313 Reggio acolleu a Frederico III de Sicilia, desembarcado en armas e no 1319 rebel\u00e1base a\u00ednda conta o rei de N\u00e1poles.\nLista dos condes e duques de Puglia e Calabria..\nO seguinte \u00e9 un elenco cronol\u00f3xico dos condes e duques de Puglia e Calabria, que reinaron sobre as rexi\u00f3ns do Mezzogiorno entre os s\u00e9culos XI e XII. O fundador do condado foi o pr\u00edncipe Guaimaro IV de Salerno, que foi proclamado \"duque de Puglia e Calabria\" polos seus vasalos normandos. En cambio, Guaimaro nomeou conde de Melfi a Guillerme Brazo de Ferro, xefe da casa de Hauteville e l\u00edder dos normandos.\nNo 1047, o emperador Henrique III privou a Guaimaro do t\u00edtulo ducal e consagrou ao sucesor de Guillerme, Drog\u00f3n, \u00e1 fronte do ducado co t\u00edtulo de \"Dux et Magister Italiae Comesque Normannorum totius Apuliae et Calabriae\" (Duque e Mestre de Italia, conde dos normandos de toda Puglia e Calabria), vasalo directo da coroa imperial.\nCondes de Puglia.\nConsonte o Concordato de Melfi, o 23 de agosto de 1059 o papa Nicolao II nomeou a Robert duque de Puglia, Calabria e Sicilia, reco\u00f1ec\u00e9ndolle de antem\u00e1n tam\u00e9n a futura conquista de Sicilia.\nDuques de Puglia e Calabria.\nDurante o per\u00edodo 1046-1059 o condado est\u00e1 sometido a vasalaxe directo da parte do emperador .\nNo 1127 o ducado foi anexionado ao condado de Sicilia. O t\u00edtulo ducal foi atribu\u00eduselle daquela ao herdeiro ao trono siciliano.\nDespois da morte de Roxerio IV, o t\u00edtulo permaneceu vacante. Foi empregado de novo para Guillerme II, morto prematuramente, e para Guillerme III (1189), fillo de Tancredo de Sicilia."}
{"id": "255862", "revid": "98629", "url": "https://gl.wikipedia.org/wiki?curid=255862", "title": "The Postal Service", "text": "The Postal Service foi un supergrupo estadounidense de m\u00fasica electr\u00f3nica composto polo vocalista Ben Gibbard (de Death Cab for Cutie), o produtor Jimmy Tamborello (de Dntel and Headset) con Jenny Lewis (de Rilo Kiley) nos cros, teclados e samplers ao vivo. Para a xira de reuni\u00f3n do grupo en 2013 un\u00eduselles Laura Burhenn para proporcionarlles m\u00e1is voces e instrumentos.\nO grupo publicou o seu \u00e1lbum de estrea, \"Give Up\", en 2003 a trav\u00e9s do selo Sub Pop Records, con boas cr\u00edticas en xeral. O disco chegou ao posto 114 da lista estadounidense \"Billboard 200\", recibindo a certificaci\u00f3n de platino por parte da Recording Industry Association of America."}
{"id": "255863", "revid": "865", "url": "https://gl.wikipedia.org/wiki?curid=255863", "title": "HammerFall", "text": "HammerFall \u00e9 unha banda sueca de metal procedente de Gotemburgo. O grupo formouno en 1993 o ex-guitarrista de Ceremonial Oath Oscar Dronjak. A banda est\u00e1 considerada como unha das fundadoras da segunda onda do heavy metal. Dende o ano 2012 est\u00e1 en hiato, pero regresar\u00e1 cun novo \u00e1lbum en 2014."}
{"id": "255864", "revid": "23204", "url": "https://gl.wikipedia.org/wiki?curid=255864", "title": "Girls Against Boys", "text": "Girls Against Boys \u00e9 unha banda estadounidense de indie rock/post-hardcore, orixinalmente formada en Washington, D.C. en 1988 e actualmente baseada en Nova York."}
{"id": "255865", "revid": "865", "url": "https://gl.wikipedia.org/wiki?curid=255865", "title": "Radio 4", "text": "Radio 4 \u00e9 unha banda estadounidense de dance-punk baseada en Brooklyn, Nova York. Formada en 1999, est\u00e1 composta por Anthony Roman (voces, baixo), David Milone (voves, guitarra), Greg Collins (bater\u00eda) e P.J. O'Connor (percusi\u00f3n).\nCitan unha gran variedade de influencias, como Gang of Four, Mission of Burma, Primal Scream e Zero Zero, a\u00ednda que o seu alegre son punk combinado coa s\u00faa posici\u00f3n pol\u00edtica militante relacionaos inevitablemente con The Clash.\nO seu nome ven dunha canci\u00f3n do segundo \u00e1lbum de Public Image Ltd., que \u00e1 s\u00faa vez fai referencia \u00e1 BBC Radio 4."}
{"id": "255867", "revid": "1131", "url": "https://gl.wikipedia.org/wiki?curid=255867", "title": "Dragonera", "text": ""}
{"id": "255873", "revid": "19415", "url": "https://gl.wikipedia.org/wiki?curid=255873", "title": "Malvina Schnorr von Carolsfeld", "text": ""}
{"id": "255874", "revid": "23204", "url": "https://gl.wikipedia.org/wiki?curid=255874", "title": "Wilma Pelly", "text": "Wilma Pelly, nada o 5 de marzo de 1937 en Fort Qu'Appelle, Saskatchewan e finada en Calgary o 28 de decembro de 2020, foi unha actriz nativa americana da naci\u00f3n salteaux.\n\u00c9 co\u00f1ecida polo seu papel de Elsie Tsa'Che no drama \"North of 60\" e de Kookum en \"Mixed Blessings\". Pelly tam\u00e9n fixo aparici\u00f3ns nas miniseries de televisi\u00f3n \"Into the West\" e \"Dreamkeeper\"."}
{"id": "255876", "revid": "89787", "url": "https://gl.wikipedia.org/wiki?curid=255876", "title": "Stereophonics", "text": "Stereophonics \u00e9 unha banda galesa de rock alternativo formada en 1992 na vila de Cwmaman en Cynon Valley. Na actualidade est\u00e1 composta polo vocalista e guitarrista Kelly Jones, o baixista e corista Richard Jones, o bater\u00eda Jamie Morrison, o guitarrista e corista Adam Zindani e o membro de xira Tony Kirkham (teclados). Stereophonics leva publicados oito \u00e1lbums de estudio, inclu\u00eddos cinco n\u00fameros 1 brit\u00e1nicos consecutivos. Un exitoso recompilatorio foi tam\u00e9n lanzado en novembro do 2008, \"Decade in the Sun\", acadando o n\u00faemro 2 no Reino Unido. En marzo do 2013, estrearon o seu oitavo \u00e1lbum \"Graffiti on the Train\", lanzado co seu propio selo Stylus Records, o cal debutou no n\u00famero 3 nas listas de \u00e9xitos do Reino Unido.\nA banda definiuse como posuidora dun son semellante ao dos x\u00e9neros do rock alternativo e o rock tradicional brit\u00e1nico. O seu \u00e1lbum de estrea, \"Word Gets Around\", foi publicado en agosto de 1997 e entrou instantaneamente no n\u00famero 6 no Reino Unido, axudado polos sinxelos \"Local Boy in the Photograph\", \"More Life in a Tramps Vest\" e \"A Thousand Trees\". O grupo acadou o \u00e9xito entre o gran p\u00fablico coa edici\u00f3n de \"Performance and Cocktails\" (cos seus sinxelos promocionais \"The Bartender and the Thief\", \"Just Looking\" e \"Pick a Part That's New\") en 1999.\nTendo vendidos uns 9 mill\u00f3ns de discos en todo o mundo, Stereophonics\u00e9 unha das bandas de rock m\u00e1is exitosas de Gales. Tras o lanzamento de \"Pull the Pin\", converteuse no oitavo grupo en acadar 5 n\u00fameros 1 cnsecutivos no Reino Unido (tras The Beatles, Led Zeppelin, ABBA, Genesis, Oasis, Blur e U2)."}
{"id": "255877", "revid": "27249", "url": "https://gl.wikipedia.org/wiki?curid=255877", "title": "Pementa", "text": "A pementa ou prebe \u00e9 o froito da pementeira (\"Piper nigrum\"), duns catro mil\u00edmetros de grosor, de cor encarnada que se torna negra ao secar, e que cont\u00e9n no seu interior a semente abrancazada e arom\u00e1tica. A partir deste froito mudo elab\u00f3rase a especia picante do mesmo nome empregada en gastronom\u00eda. A pementa branca non \u00e9 m\u00e1is que a semente madura sen a codia, mentres que a pementa negra \u00e9 coa codia pero sen chegar a madurar totalmente, e a pementa verde \u00e9 sen madurar.\nDescrici\u00f3n.\nO sabor caracter\u00edstico \u00e9 m\u00e1is pronunciado na pementa branca e m\u00e1is suave na verde, con todo a pementa verde e a negra son m\u00e1is arom\u00e1ticas que a pementa branca.\nPementa negra, pementa verde e a pementa branca, son diferentes variedades producidas dependendo dos distintos estados de maduraci\u00f3n dos grans ao ser recollidos da planta: A pementa negra rec\u00f3llese cando a maduraci\u00f3n est\u00e1 pr\u00f3xima, xusto no momento en que as bagas presentan unha cor amarela-alaranxada. A pementa verde son grans totalmente sen madurar. A pementa branca son grans totalmente maduros desprovistos da casca. Non debemos confundirnos coa mal chamada pementa rosa (\"Schinus terebinthifolius\") que nada ten que ver coa pementa. A pesar da existencia destas 3 variedades, a pementa negra \u00e9 con diferenza a de maior produci\u00f3n e consumo, a m\u00e1is apreciada polas s\u00faas caracter\u00edsticas organol\u00e9pticas, pronunciado sabor e intenso aroma. A pementa branca \u00e9 utilizada principalmente na coci\u00f1a occidental na elaboraci\u00f3n de cremas ou salsas brancas, onde a pementa negra poder\u00eda quitar a cor (por exemplo na bechamel). Tam\u00e9n ten cabida naqueles pratos que requiren o sabor da pementa pero sen o marcado aroma da pementa negra. A pementa verde \u00e9 empregada principalmente na coci\u00f1a occidental xeralmente como gornici\u00f3n picante e na elaboraci\u00f3n de salsas para acompa\u00f1ar asados de carne como o \"bist\u00e9 \u00e1 pementa verde\".\nAdemais, tam\u00e9n existen as pementas de:\nC\u00f3mpre ter en conta que no Brasil, o termo ref\u00edrese tanto \u00e1s especies de \"Capsicum\" (os pementos, dos que se pode tirar o condimento avermellado do mesmo nome) como as de \"Piper\" (as pementeiras, das que se tira a pementa). En Galiza e Portugal, por\u00e9n, o termo pementa s\u00f3 designa o condimento e o froito das pementeiras (x\u00e9nero \"Piper\").\nPropiedades.\nEntre as m\u00faltiples propiedades asociadas \u00e1 piperina (substancia que lle outorga o caracter\u00edstico sabor picante \u00e1 pementa, do nome cient\u00edfico \"Piper\"; en contraste coa capsicina do pemento, do seu nome cient\u00edfico \"Capsicum\") favorece o transito intestinal, axuda a mellorar o funcionamento cardiovascular, combate os arrefriados e segundo estudos recentes acelera o metabolismo, contrib\u00fae a queimar calor\u00edas e dimin\u00fae a artrite reumatoidea."}
{"id": "255878", "revid": "98629", "url": "https://gl.wikipedia.org/wiki?curid=255878", "title": "Biohazard", "text": "Biohazard \u00e9 unha banda estadounidense de hardcore punk orixinalmente baseada en Brooklyn, Nova York. \u00c9 co\u00f1ecida como unha das primeiras bandas en fusionar hardcore punk e heavy metal con elementos do hip hop. A primeia formaci\u00f3n consist\u00eda no baixista e vocalista Evan Seinfeld, o guitarrista Bobby Hambel e o bater\u00eda Anthony Meo. O guitarrista e vocalista unir\u00edase pouco despois, pasando o grupo a ser un cuarteto. No ano 2012 o grupo estaba composto por Billy Graziadei, Bobby Hambel, Danny Schuler e Scott Roberts."}
{"id": "255879", "revid": "23204", "url": "https://gl.wikipedia.org/wiki?curid=255879", "title": "Gathering of Nations", "text": "O Gathering of Nations (en galego \"Reuni\u00f3n das Naci\u00f3ns\") \u00e9 un dos meirandes Pow wows dos Estados Unidos. \u00c9 celebrado anualmente a cuarta fin de semana de abril na cidade de Albuquerque, Novo M\u00e9xico. Cada ano re\u00fane milleiros de persoas e na edici\u00f3n do ano 2017, congregou a m\u00e1is de 72\u00a0000. Arredor de 500 tribos dos Estados Unidos e do Canad\u00e1 viaxan a Albuquerque para participar. Hai 32 categor\u00edas de baile, e varias categor\u00edas diferentes dependendo da idade: anci\u00e1ns (70+), maiores (55+), adultos (19+), adolescentes e cativos. Tam\u00e9n se celebran competici\u00f3ns de canto e de grupos de percusi\u00f3n con tambores. O certame da Miss Mundo India cel\u00e9brase tam\u00e9n aqu\u00ed cada ano. A ga\u00f1adora \u00e9 elixida pola s\u00faa personalidade, o co\u00f1ecemento das tradici\u00f3ns tribais, e a s\u00faa capacidade de baile. Tam\u00e9n hai un mercado indio con artistas, artes\u00e1ns e comerciantes.\nElectric 49.\nO \"Electric 49\" era un concerto anual de m\u00fasica nativo americana que se fac\u00eda na semana do Pow wow, pero xa non est\u00e1 asociado cos eventos oficiais do Gathering. O concerto foi organizado polo grupo Red Earth en 1998, e tivo oito edici\u00f3ns m\u00e1is dende ese ano. Por\u00e9n, dende 2006 xa non se celebra porque Red Earth permanece en hiato art\u00edstico."}
{"id": "255880", "revid": "839", "url": "https://gl.wikipedia.org/wiki?curid=255880", "title": "Escudo de Francia", "text": ""}
{"id": "255881", "revid": "98629", "url": "https://gl.wikipedia.org/wiki?curid=255881", "title": "Pow wow", "text": "Un pow wow (also powwow ou pow-wow) \u00e9 unha reuni\u00f3n dos pobos ind\u00edxenas de Norte Am\u00e9rica. O termo deriva da palabra na lingua narragansett \"powwaw\", que significa \"l\u00edder espiritual\". Un pow-wow moderno \u00e9 un tipo de evento espec\u00edfico onde os nativos americanos/primeiras naci\u00f3ns se re\u00fanen para bailar, cantar, socializar e honrar a s\u00faa cultura. Xeralmente hai unha competici\u00f3n de danza, con significativos premios econ\u00f3micos. Pow wows te\u00f1en unha duraci\u00f3n variable de entre seis horas e tres d\u00edas. Os pow wows de ocasi\u00f3ns especiais poden durar ata unha semana.\nO termo ten sido empregado para describir calquera reuni\u00f3n de tribos nativas americanas, e pode ser escoitado con frecuencia nos vellos Westerns. Tam\u00e9n se fixo uso dela para falar de consellos militares de oficiais, pero o seu uso \u00e9 visto pouco respectuoso coa cultura nativa."}
{"id": "255882", "revid": "23204", "url": "https://gl.wikipedia.org/wiki?curid=255882", "title": "Powwow", "text": ""}
{"id": "255883", "revid": "23204", "url": "https://gl.wikipedia.org/wiki?curid=255883", "title": "Pow-wow", "text": ""}
{"id": "255884", "revid": "98629", "url": "https://gl.wikipedia.org/wiki?curid=255884", "title": "Piper", "text": "Piper \u00e9 un x\u00e9nero econ\u00f3mica e ecoloxicamente de grande importancia da familia Piperaceae, cunhas 1.000 especies aceptadas, das m\u00e1is de 3.770 descritas entre arbustos, herbas, e rubideiras, das cales hai especies sobreabundantes no seu h\u00e1bitat nativo, mentres outras son graves invasoras en \u00e1reas introducidas. O x\u00e9nero ten especies interesantes para estudar historia natural, qu\u00edmica de produtos naturais, ecolox\u00eda de comunidades, biolox\u00eda evolucionaria. Co\u00f1\u00e9cense vulgarmente coma pementeiras. Dalgunhas especies t\u00edrase a pementa, co\u00f1ecido condimento.\nH\u00e1bitat e distribuci\u00f3n.\nAs especies de \"Piper\" te\u00f1en unha distribuci\u00f3n pantropical, e son moi com\u00fans de terras baixas de selvas tropicais, mais aparecen a maiores altitudes; unha especie (\"P. kadsura\" do sur do Xap\u00f3n e sur de Corea) \u00e9 subtropical e tolera invernos livi\u00e1ns con xeadas.\nEcolox\u00eda.\nAs especies do x\u00e9nero \"Piper\" empr\u00e9ganse coma organismo modelo en estudos en ecolox\u00eda e biolox\u00eda evolucionaria. A importancia ecol\u00f3xica e a s\u00faa diversificaci\u00f3n xen\u00e9rica faina candidata para ditos an\u00e1lises, e tam\u00e9n se ten focalizado en investigaci\u00f3n econ\u00f3mica con importantes especies como \"P. nigrum\" (pementeira negra), \"Piper methysticum\", e \"Piper betle\").\nAch\u00e1ronse formigas mutualistas nalgunhas especies de \"Piper\" con forte influencia na s\u00faa biolox\u00eda, polo que son sistemas ideais para estudar a evoluci\u00f3n da simbiose e o efecto do mutualismo en comunidades bi\u00f3ticas.\nAs pementeiras adoitan dominar a flora do ecosistema onde se achan.\nEspecies m\u00e1is com\u00fans.\nTam\u00e9n est\u00e1n aceptados uns 50 t\u00e1xones infra-espec\u00edficos dos case 400 descritos."}
{"id": "255888", "revid": "89787", "url": "https://gl.wikipedia.org/wiki?curid=255888", "title": "Club Sportivo Independiente Rivadavia", "text": "O Club Sportivo Independiente Rivadavia \u00e9 un equipo de f\u00fatbol profesional arxentino da cidade de Mendoza. Fundouse o 24 de xaneiro de 1913 e xoga os seus partidos como local no Estadio Bautista Gargantini, con capacidade para 18.000 espectadores."}
{"id": "255889", "revid": "5132", "url": "https://gl.wikipedia.org/wiki?curid=255889", "title": "Independiente Rivadavia", "text": ""}
{"id": "255890", "revid": "5132", "url": "https://gl.wikipedia.org/wiki?curid=255890", "title": "CS Independiente Rivadavia", "text": ""}
{"id": "255891", "revid": "5132", "url": "https://gl.wikipedia.org/wiki?curid=255891", "title": "Independiente de Rivadavia", "text": ""}
{"id": "255892", "revid": "5132", "url": "https://gl.wikipedia.org/wiki?curid=255892", "title": "Independiente de Mendoza", "text": ""}
{"id": "255893", "revid": "5132", "url": "https://gl.wikipedia.org/wiki?curid=255893", "title": "Independiente Mendoza", "text": ""}
{"id": "255894", "revid": "89787", "url": "https://gl.wikipedia.org/wiki?curid=255894", "title": "Pementeira", "text": "\"Este artigo trata sobre a planta da que se tira a pementa, para a planta que d\u00e1 pementos v\u00e9xase artigo: Capsicum annuum.\"\nA pementeira ou pementeiro (Piper nigrum) \u00e9 unha especie da familia das piper\u00e1ceas, cultivada polo seu froito, a pementa, que se emprega seco como especia (a pementa ou prebe). O froito \u00e9 unha drupa (aproximadamente 5\u00a0mm) que se pode usar enteira ou en po obtendo variedades como a negra, branca ou verde, coa \u00fanica diferenza do grao de maduraci\u00f3n do gran.\nDescrici\u00f3n.\n\u00c9 unha especie perenne rubideira que pode medrar m\u00e1is de 4 m gabeando por \u00e1rbores, enreixados ou calquera espeque. Prop\u00e1gase de xeito doado botando ra\u00edces en canto os talos tocan o chan. As follas son alternas, enteiras, duns 5 a 10\u00a0cm de longo por 3 a 6 de largo. As flores son miudi\u00f1as e xorden en acios p\u00e9nsiles nas axilas das follas, te\u00f1en de 4 a 8\u00a0cm de longo, a\u00ednda que a medida que os froitos maduran vanse alongando at\u00e9 medir uns 7 a 15\u00a0cm. O froito \u00e9 unha drupa que se converte no gran de pementa ao estar ben chegado.\nTipos segundo a s\u00faa maduraci\u00f3n.\nAs variedades de pementa d\u00e9bense \u00e1 distinta maduraci\u00f3n dos froitos da planta:\nHistoria.\nA pementeira foi cultivada desde a antig\u00fcidade, orixinariamente na India. Na Idade Media era mo\u00edda e utilizada para contrarrestar o sabor dos alimentos en descomposici\u00f3n.\nFoi introducida en Grecia por Alexandre Magno.\nA lenda conta que Eudoxo de C\u00edcico foi o primeiro europeo que al\u00e9n doutras especias trouxo a pementeira a Europa.\nOs \u00e1rabes controlaron o comercio da pementa e outras moitas especias durante s\u00e9culos e despois da ca\u00edda do Imperio bizantino foi Venecia quen distribu\u00eda e recoll\u00eda o ouro para pagar a Oriente polo prebe e outras especias case dun xeito exclusivo. Foi un produto tan raro e caro que era usado como moeda de troco durante a Idade Media.\nO seu alto valor foi unha das raz\u00f3ns pola que os portugueses estiveron na procura da ruta cara as illas das especias en \"oriente\", arrodeando \u00c1frica.\nEtimolox\u00eda.\nA forma galega: pementa, o mesmo que en portugu\u00e9s (\"pimenta\") e castel\u00e1n (\"pimienta\") procede do lat\u00edn \"pigmentum\" (pigmento, colorante) a diferenza da s\u00faa forma tam\u00e9n galega: prebe, e as formas noutras linguas como a francesa (\"poivre\"), a italiana (\"pepe\"), a alem\u00e1 (\"Pfeffer\") ou a inglesa (\"pepper\") nos que a verba procede do lat\u00edn \"piper\" e este \u00e1 s\u00faa vez do grego antigo \u03c0\u03ad\u03c0\u03b5\u03c1\u03b9 \"p\u00e9peri\", \u00e1 s\u00faa vez do s\u00e1nscrito \"pippal\u012b\".\nSabor.\nA pementa obt\u00e9n o seu sabor picante do composto piperina, que se atopa na codia droito e na semente. A piperina refinada miligramo por miligramo, \u00e9 coma un 1 por cento de picante que a capsaicina do chile. A codia do gran, deixada na pementa negra, tam\u00e9n cont\u00e9n os terpenos recendentes inclu\u00edndo o pineno, o sabineno, o limoneno, o cariofileno, e mailo linalol que d\u00e1 certos toques c\u00edtricos, le\u00f1osos e florais. Estes cheiros faltan na pementa branca, \u00e1 que se lle tira a codia. Pola contra, a pementa branca pode ga\u00f1ar alg\u00fans diversos cheiros (mofosos incluso) da s\u00faa maior etapa de fermentaci\u00f3n.\nA pementa perde sabor e recendo se se deixa ao ar libre dunha vez apa\u00f1ada, polo que a almacenaxe herm\u00e9tica preserva o seu aroma e sabor durante m\u00e1is tempo. Coa luz tam\u00e9n perde aroma, xa que pode transformar a piperina en isochavicina (case ins\u00edpida). Unha vez muda, os compostos arom\u00e1ticos da pementa poden evaporarse axi\u00f1a sendo por isto polo que nas receitas culinarias se recomenda moer os grans de pementa enteiros inmediatamente antes do seu uso. Para isto \u00fasanse os mu\u00ed\u00f1os de pementa que moen ou esmagan os grans enteiros. O mu\u00ed\u00f1os de pementa \u00fasanse nas coci\u00f1as europeas dende o s\u00e9culo XIV, por\u00e9n o morteiro, usado antes destes para esmagar a pementa, continuou a ser un m\u00e9todo popular tam\u00e9n durante s\u00e9culos.\nUsos.\n\u00dasase en todo o mundo como condimento, tanto en embutidos como mestura para moira ou en distintos guisados e pratos salgados.\nUtilizouse noutrora para o tratamento da blenorraxia e a bronquite cr\u00f3nica."}
{"id": "255895", "revid": "18868", "url": "https://gl.wikipedia.org/wiki?curid=255895", "title": "Piper nigrum", "text": ""}
{"id": "255902", "revid": "18868", "url": "https://gl.wikipedia.org/wiki?curid=255902", "title": "Feix\u00f3", "text": ""}
{"id": "255903", "revid": "18868", "url": "https://gl.wikipedia.org/wiki?curid=255903", "title": "Fabeira", "text": ""}
{"id": "255906", "revid": "5863", "url": "https://gl.wikipedia.org/wiki?curid=255906", "title": "John Dowland", "text": "John Dowland, nado talvez en Londres en 1563 e finado en 1626, foi un m\u00fasico e compositor ingl\u00e9s. Acadou gran renome na s\u00faa \u00e9poca polo seu dominio do la\u00fade.\nObras.\nAlgunhas das s\u00faas canci\u00f3ns son:"}
{"id": "255910", "revid": "89787", "url": "https://gl.wikipedia.org/wiki?curid=255910", "title": "Gorilla gorilla gorilla", "text": "O Gorilla gorilla gorilla \u00e9 unha das d\u00faas subespecies do \"Gorilla gorilla\". Vive en \u00e1reas boscosas de Angola, o Camer\u00fan, Rep\u00fablica Centroafricana, Rep\u00fablica do Congo, Rep\u00fablica Democr\u00e1tica do Congo, Guinea Ecuatorial e Gab\u00f3n. \u00c9 a subespecie de gorila m\u00e1is abondosa, con preto de 100.000 individuos en liberdade. Por este motivo, tam\u00e9n \u00e9 a o tipo de gorila que normalmente se atopa nos parques zool\u00f3xicos. Os machos adultos te\u00f1en tendencia a padecer miocardiopat\u00eda, unha enfermidade cardiovascular dexenerativa. O famoso gorila Folerpa de Neve pertenc\u00eda a esta subespecie."}
{"id": "255914", "revid": "2074", "url": "https://gl.wikipedia.org/wiki?curid=255914", "title": "Ervello", "text": ""}
{"id": "255919", "revid": "29398", "url": "https://gl.wikipedia.org/wiki?curid=255919", "title": "Jos\u00e9 Luis Viesca", "text": "Jos\u00e9 Luis Viesca Fern\u00e1ndez, nado en Mieres en 1935 e finado en Pontevedra o 13 de decembro de 2012, foi un xogador \u00e9 un adestrador de f\u00fatbol espa\u00f1ol vencellado ao f\u00fatbol galego."}
{"id": "255920", "revid": "5132", "url": "https://gl.wikipedia.org/wiki?curid=255920", "title": "Jos\u00e9 Luis Viesca Fern\u00e1ndez", "text": ""}
{"id": "255929", "revid": "23204", "url": "https://gl.wikipedia.org/wiki?curid=255929", "title": "Gorilla gorilla diehli", "text": "O Gorilla gorilla diehli \u00e9 unha das d\u00faas subespecies do \"Gorilla gorilla\". Esta subespecie at\u00f3pase nunha pequena \u00e1rea de Nixeria e o Camer\u00fan, tanto en selva tropical como subtropical, que \u00e9 tam\u00e9n h\u00e1bitat do chimpanc\u00e9 de Nixeria-Camer\u00fan.\nEst\u00edmase que s\u00f3 quedan de 250 a 300 \"Gorilla gorilla diehli\" e \u00e9 o simio m\u00e1is ameazado de \u00c1frica. As s\u00faas poboaci\u00f3ns est\u00e1n concentradas en aproximadamente 9 ou 11 localizaci\u00f3ns separadas por terras de labrad\u00edo. A\u00ednda as\u00ed, diversos estudos xen\u00e9ticos elaborados no 2007 suxiren que estas localizaci\u00f3ns est\u00e1n conectadas pola ocasional migraci\u00f3n de individuos. Por\u00e9n, a poboaci\u00f3n que m\u00e1is preto se atopa do \"Gorilla gorilla gorilla\" est\u00e1 a 250\u00a0km de distancia.\nAs s\u00faas principais ameazas son a perda do seu h\u00e1bitat e o descenso do substrato alimenticio de arbustos. Son animais normalmente t\u00edmidos que foxen \u00f3 menor indicio de presenza humana."}
{"id": "255932", "revid": "88215", "url": "https://gl.wikipedia.org/wiki?curid=255932", "title": "Philippe Cattiau", "text": "Philippe Cattiau, nado en Saint-Malo o 28 de xullo de 1892 e finado o 17 de febreiro de 1962, foi un tirador de esgrima franc\u00e9s, ga\u00f1ador de oito medallas ol\u00edmpicas.\nTraxectoria.\nParticipou, aos 27 anos, nos Xogos Ol\u00edmpicos de 1920 celebrados en Antuerpen, ga\u00f1ando a medalla de prata nas probas de florete) individual e por equipos. Nos Xogos Ol\u00edmpicos de 1924 de Par\u00eds logrou a medalla de ouro en florete por equipos e de novo prata na individual. Nos Xogos Ol\u00edmpicos de 1928 de \u00c1msterdan logrou prata na proba por equipos de florete, finalizando as\u00ed mesmo quinto en individual. Nos Xogos Ol\u00edmpicos de 1932 dos \u00c1nxeles ga\u00f1ou a medalla de ouro na proba por equipos de florete e de espada, rematando noveno e sexto respectivamente nas probas individuais. Finalmente nos Xogos Ol\u00edmpicos de 1936 de Berl\u00edn logrou ga\u00f1ar a medalla de bronce na proba de espada por equipos.\nAo longo da s\u00faa carreira ga\u00f1ou nove medallas no Campionato do Mundo de Esgrima, entre elas catro de ouro."}
{"id": "255933", "revid": "25871", "url": "https://gl.wikipedia.org/wiki?curid=255933", "title": "Ilsa", "text": "Ilza Rosario, m\u00e1is co\u00f1ecida como Ilsa \u00e9 unha cantante e compositora ruso-cubana residente nos EUA. Ten un contrato co selo discogr\u00e1fico Liverpool Music.\nTraxectoria.\nIlza Rosario naceu na Habana filla de pai ruso e nai cubana. Ela mudase cos pa\u00eds a Moscova pouco tempo despois de nacer. Ela estuda piano no conservatorio de Moscova e cando so ti\u00f1a sete anos estuda composici\u00f3n. Con doce anos mudase de novo \u00e1 Habana onde segue os seus estudos musicais no conservatorio \"Amadeo Roldan\".\nTempo despois m\u00fadase a Miami, a s\u00faa residencia actual, onde intenta meterse na industria profesional da m\u00fasica, e consegue asinar un contrato co selo discogr\u00e1fico indie espa\u00f1ol \"Liverpool Music\" onde grava o seu primeiro disco XS (Extra Small) e triunfa na Espa\u00f1a, chegando a facer unha xira nacional e outra xira nacional cos grupos Calle Par\u00eds e Wagon Folk e ser abreconcertos de cantantes como Luis Fonsi. Os seus sinxelos, \"La sonrisa de la luna\" (\"O sorriso da lua\") e \"Mu\u00f1eca\" (\"Boneca\") chegan a posicionarse nunha das listas m\u00e1is importantes do pa\u00eds, Los 40 Principales. Coa s\u00faa fama no pa\u00eds, SingStar asina un contrato para que \"La sonrisa de la luna\" apareza no xogo, nun formato f\u00edsico e dispo\u00f1\u00edbel na \"SingStore\"."}
{"id": "255934", "revid": "1131", "url": "https://gl.wikipedia.org/wiki?curid=255934", "title": "Abad\u00eda de Santo Andr\u00e9 da Veiga de Espi\u00f1areda", "text": "A abad\u00eda de Santo Andr\u00e9 da Veiga de Espi\u00f1areda \u00e9 un antigo se\u00f1or\u00edo eclesi\u00e1stico e xurisdici\u00f3n de Espa\u00f1a, e un mosteiro beneditino situado na Veiga de Espi\u00f1areda, na comarca leonesa do Bierzo.\nNon se co\u00f1ece a data exacta das orixes do edificio. \u00c9 posible que a primeira edificaci\u00f3n, da cal non quedan restos, date de finais do s\u00e9culo IX ou comezos do X. A actual edificaci\u00f3n (\u00e9 a terceira reconstruci\u00f3n), foi comezada -segundo a ep\u00edgrafe da fachada- no ano 1778 e rematada en 1780. Ademais foi un templo que contaba cun convento e unha escola, esta \u00faltima pechada dende o ano 1995.\nHistoria.\nConstru\u00eddo nunha data incerta polos monxes provenientes do mosteiro de Ageo, situado en Zamora, seguindo a San Xenadio. Foi moito m\u00e1is pr\u00f3spero ca outros mosteiros grazas \u00e1 fertilidade das terras achegadas ao r\u00edo C\u00faa. O mosteiro recibiu privilexios outorgados polos reis de Le\u00f3n, o cal aumentou a s\u00faa importancia. Tam\u00e9n recibiu favores da alta nobreza do Bierzo, quen elixiu este mosteiro para os seus enterramentos. Por esta raz\u00f3n, o mosteiro recibiu terras, doaz\u00f3ns, herdanzas e favores da familia real e a nobreza local.\nOs monxes eran os terratenentes da \u00e9poca con explotaci\u00f3ns agr\u00edcolas e gandeiras. Daquela, os relixiosos ti\u00f1an tam\u00e9n poder pol\u00edtico grazas aos vastos territorios xurisdicionais que posu\u00edan. O punto m\u00e1ximo do seu poder alcanz\u00e1rono no s\u00e9culo XVI, cando os abades se converter\u00edan en bispos de Granada ou de lugares ex\u00f3ticos coma Grecia.\nNo ano 1283 o mosteiro sofre un grande incendio, polo cal varios bispos do Reino de Le\u00f3n, Zamora, Badaxoz, Coria e Astorga se comprometesen a contribu\u00edr \u00e1 s\u00faa reparaci\u00f3n.\nXa no s\u00e9culo XVIII o seu poder\u00edo diminu\u00edu coa distribuci\u00f3n da riqueza do mosteiro entre os abades e o desv\u00edo de riquezas para os seus familiares. Logo, a Desamortizaci\u00f3n de 1836 desposu\u00edu ao mosteiro de todas as s\u00faas terras, con excepci\u00f3n dunha pequena horta e dun bosque pr\u00f3ximo de carballos, causando a ru\u00edna e o abandono do mosteiro. Tam\u00e9n no s\u00e9culo XVIII \u00e9 cando se produce outra reparaci\u00f3n xeral do edificio, que lle fornece os actuais trazos de estilo neocl\u00e1sico.\nAntiga xurisdici\u00f3n.\nOs datos que temos sobre a s\u00faa antiga xurisdici\u00f3n prove\u00f1en do Censo das provincias ordinarias e partidos, de Tom\u00e1s Gonz\u00e1lez Hern\u00e1ndez, arquiveiro de Simancas, copiado fielmente dun libro intitulado \"Libro do repartimento que se fixo dos oito mill\u00f3ns (de donativo) grazas aos achados que se fixeron sobre as veci\u00f1anzas do Reino no ano 1\u00a0591 para dende o ano 1\u00a0594 en diante\" (Libro dos mill\u00f3ns).\nSegundo este censo, a abad\u00eda de Santo Andr\u00e9 da Veiga de Espi\u00f1areda ti\u00f1a os seguintes pobos baixo a s\u00faa xurisdici\u00f3n:\nComo se pode ver na lista, esta xurisdici\u00f3n estend\u00eda o seu goberno por boa parte do Bierzo: os concellos da Veiga de Espi\u00f1areda, Fabeiro, Arganza, Peranzais, Sancedo, Toreno, Cubillos de Sil, e Berlanga del Bierzo. Daquela, a xurisdici\u00f3n da Abad\u00eda de Santo Andr\u00e9 da Veiga de Espi\u00f1areda ti\u00f1a 1\u00a0258 habitantes."}
{"id": "255937", "revid": "98629", "url": "https://gl.wikipedia.org/wiki?curid=255937", "title": "2M1207", "text": "2M1207, 2M1207A ou 2MASS J12073346-3932539 \u00e9 unha estrela anana marr\u00f3n localizada na constelaci\u00f3n de Centaurus; o seu compa\u00f1eiro planetario, 2M1207b, poder\u00eda se-lo primeiro planeta extrasolar en ser fotografado directamente, e o primeiro en ser descuberto orbitando unha anana marr\u00f3n.\n2M1207 foi descuberta durante o curso da procura no infravermello do proxecto 2MASS: de a\u00ed o \"2M\" no seu nome, seguido polas s\u00faas coordenadas celestes. Cun tipo espectral de M8 obtido moi axi\u00f1a (para unha anana marr\u00f3n), \u00e9 moi nova e, probablemente, \u00e9 un membro da asociaci\u00f3n TW Hydrae. A s\u00faa masa est\u00edmase en preto de 25 masas de X\u00fapiter. O compa\u00f1eiro planetario, 2M1207b, est\u00edmase que unha masa de 3-10 masas de X\u00fapiter. A\u00ednda que \u00e9 dun vermello brillante quente, vai a encoller de tama\u00f1o cara a un volume un pouco menor c\u00f3 de X\u00fapiter, mentres arrefr\u00eda nos pr\u00f3ximos mill\u00f3ns de anos.\nUnha estimaci\u00f3n inicial fotom\u00e9trica da distancia ata 2M1207 foi de 70 parsecs. En decembro de 2005, o astr\u00f3nomo norteamericano Eric Mamajek informou dunha distancia m\u00e1is precisa (53 \u00b1 6 parsecs) para 2M1207 usando o \"m\u00e9todo do c\u00famulo en movemento\". A nova distancia d\u00e1lle unha feble luminosidade a 2M1207. Recentes resultados das paralaxes trigonom\u00e9tricas confirmaron esta distancia de c\u00famulo en movemento, levando a unha estimaci\u00f3n de distancia de 53 \u00b1 1 parsec ou 172 \u00b1 3 anos luz.\nComa as cl\u00e1sicas estrelas T Tauri, moitas ananas marr\u00f3ns est\u00e1n rodeadas por un disco de gas e po que agrega material \u00e1 anana marr\u00f3n. En principio, sospeitouse que 2M1207 ti\u00f1a un destes discos por mor das s\u00faas amplas li\u00f1as H\u03b1. Isto foi m\u00e1is tarde confirmado pola espectroscopia ultravioleta. A existencia dun disco de po tam\u00e9n foi confirmado polas observaci\u00f3ns infravermellas. En xeral, o acrecentamento dende estes discos \u00e9 co\u00f1ecido por producir uns jets (chorro relativista) cun movemento a gran velocidade, perpendiculares \u00f3 disco, de material expulsado. Isto tam\u00e9n foi observado en 2M1207; un documento de abril de 2007 editado no \" Astrophysical Journal\" informa de que esta estrela anana marr\u00f3n est\u00e1 emitindo chorros de material dende os seus polos. Os chorros, que se estenden \u00f3 redor de 109 quil\u00f3metros no espazo, foron descubertos grazas ao Very Large Telescope (VLT) do Observatorio Europeo do Sur. O material circula nos fluxos dos chorros cara o espazo a alg\u00fans quil\u00f3metros por segundo."}
{"id": "255938", "revid": "22795", "url": "https://gl.wikipedia.org/wiki?curid=255938", "title": "Melanogrammus", "text": ""}
{"id": "255939", "revid": "27249", "url": "https://gl.wikipedia.org/wiki?curid=255939", "title": "Roberto Colunga Fern\u00e1ndez", "text": ""}
{"id": "255942", "revid": "89787", "url": "https://gl.wikipedia.org/wiki?curid=255942", "title": "XS (Extra Small)", "text": "XS (Extra Small) \u00e9 o \u00e1lbum debut da cantante ruso-cubana Ilsa. Lanzouse internacionalmente o 30 de abril de 2009."}
{"id": "255943", "revid": "23204", "url": "https://gl.wikipedia.org/wiki?curid=255943", "title": "Pobo roman\u00ed", "text": ""}
{"id": "255944", "revid": "23204", "url": "https://gl.wikipedia.org/wiki?curid=255944", "title": "Pobo lakota", "text": "Os lakota, tam\u00e9n co\u00f1ecidos como Teton, Titunwan (\"habitantes da pradeira\"), Teton Sioux (\"serpe, ou inimigo\") son un pobo nativo de Norteam\u00e9rica. Son parte dunha confederaci\u00f3n de sete tribos s\u00edux relacionadas, a O\u010dh\u00e9thi \u0160ak\u00f3wi\u014b ou sete lumes do consello, e falan a lingua lakota, un dos tres grandes dialectos da lingua s\u00edux.\nOs lakota son os m\u00e1is occidentais dos tres grupos ling\u00fc\u00edsticos das linguas s\u00edux, ocupando terras en Dacota do Norte e Dacota do Sur. As sete bandas ou \"sub-tribos\" dos lakota son:\nMembros notables dos lakota son T\u021fat\u021f\u00e1\u014bka \u00cdyotake (Touro Sentado) dos H\u00fankpap\u021fa; Ma\u021fp\u00edya I\u010d\u00e1\u021ftagya (Touch the Clouds) dos Miniconjou; T\u021fa\u0161\u00fa\u014bke Witk\u00f3 (Cabalo Tolo), Ma\u021fp\u00edya L\u00fata (Nube Vermella), He\u021f\u00e1ka S\u00e1pa (Black Elk), Si\u014bt\u00e9 Gle\u0161k\u00e1 (Spotted Tail), e Billy Mills dos Oglala.\nGoberno.\nEstados Unidos.\nLegalmente e por tratado unha \"naci\u00f3n\" semiaut\u00f3noma dentro dos Estados Unidos, os Lakota Sioux est\u00e1n representados localmente por funcionarios elixidos nos consellos para as diversas reservas e comunidades de Minnesota, Nebrasca e Dacota do Norte e do Sur. Est\u00e1n representados a nivel estatal e nacional polos funcionarios electos dos distritos pol\u00edticos dos seus respectivos estados e distritos do Congreso. Os membros de banda ou reserva que viven tanto dentro como f\u00f3ra das reservas individuais son elix\u00edbeis para votar nas elecci\u00f3ns peri\u00f3dicas para esa reserva. Cada reserva ten un estilo de goberno local \u00fanico e un ciclo de elecci\u00f3n baseado na s\u00faa propia constituci\u00f3n ou nos artigos incorporados posteriormente. A maior\u00eda segue a un modelo t\u00edpico de consello tribal cun xefe ou presidente elixido directamente polos votantes.\nOs gobernos tribais te\u00f1en unha ampla marxe de manobra, como entidades pol\u00edticas semiaut\u00f3nomas, para desviarse da lei estatal (por exemplo, nos xogos indios). En \u00faltima instancia, est\u00e1n suxeitos \u00e1 supervisi\u00f3n do Congreso dos Estados Unidos e \u00e1 regulaci\u00f3n executiva a trav\u00e9s da Oficina de Asuntos Ind\u00edxenas. A natureza e a lexitimidade desas relaci\u00f3ns contin\u00faan sendo un tema de disputa.\nCanad\u00e1.\nHai nove bandas de Dakota e Lakota en Manitoba e no sur de Saskatchewan, cun total de 6.000 membros rexistrados. Son reco\u00f1ecidos como \"Primeiras Naci\u00f3ns\" pero non son considerados \"ind\u00edxenas con tratado\". Como Primeiras Naci\u00f3ns, te\u00f1en reco\u00f1ecidos dereitos e reciben axudas a trav\u00e9s do \"Indian and Northern Affairs Canada\" (en galego, \"Departamento de Asuntos Ind\u00edxenas e do Norte de Canad\u00e1\"). Con todo, como non son reco\u00f1ecidos como indios tratados, non participaron no repartimento de terras nin nos ingresos por recursos naturais. Os dakota rexeitaron un acordo de dereitos sobre terras por valor de 60 mill\u00f3ns de d\u00f3lares en 2008."}
{"id": "255946", "revid": "23204", "url": "https://gl.wikipedia.org/wiki?curid=255946", "title": "Titunwan", "text": ""}
{"id": "255947", "revid": "23204", "url": "https://gl.wikipedia.org/wiki?curid=255947", "title": "Teton Sioux", "text": ""}
{"id": "255948", "revid": "85894", "url": "https://gl.wikipedia.org/wiki?curid=255948", "title": "Germ\u00e1n L\u00f3pez Gonz\u00e1lez", "text": "Germ\u00e1n L\u00f3pez Gonz\u00e1lez, co\u00f1ecido como Barriolo, nado en Moreda (Vilaescura, Sober) en 1899, foi un pol\u00edtico galego.\nTraxectoria.\nEmigrou a Am\u00e9rica sendo mozo. Albanel. Foi vocal da Agrupaci\u00f3n Socialista e presidente da UGT do Savi\u00f1ao. Co golpe de Estado do 18 de xullo de 1936 botouse ao monte ante o temor a ser axustizado. Marchou a Santiago de Compostela, onde foi detido o 18 de agosto. S\u00e1cano de madrugada xunto con outros para pasealo, pero logrou escapar na Estaci\u00f3n de tren. Volveu a Escair\u00f3n, onde fixo un zulo no que se agachou. Foi declarado en rebeld\u00eda en causa aberta en 1938. Ao rematar a guerra presentouse ao Gobernador civil. Foi detido o 12 de xullo de 1939 e xulgado en Lugo en 1940 por auxilio \u00e1 rebeli\u00f3n, sentenciado a 12 anos de prisi\u00f3n, reduc\u00edrona pena a un ano e un d\u00eda e sa\u00edu con en liberdade provisional o 26 de agosto de 1940.\nVida persoal.\nCasou con Josefa Quiroga Losada en 1926."}
{"id": "255950", "revid": "89787", "url": "https://gl.wikipedia.org/wiki?curid=255950", "title": "Elecci\u00f3ns \u00e1 Xunta Xeral do Principado de Asturias de 2012", "text": "As elecci\u00f3ns \u00e1 Xunta Xeral do Principado de Asturias de 2012 celebr\u00e1ronse o 25 de marzo de 2012 para elixir os 45 deputados da IX lexislatura asturiana. Coincidiron coas elecci\u00f3ns andaluzas. O presidente do Principado de Asturias, Francisco \u00c1lvarez-Cascos, no cargo desde xullo de 2011, comunicou o adianto das elecci\u00f3ns o 30 de xaneiro de 2012, tras ter estado seis meses no Goberno.\nAs anteriores elecci\u00f3ns foran convocadas en maio de 2011, podendo o Goberno resultante exercer a s\u00faa funci\u00f3n como m\u00e1ximo at\u00e9 2015.\nCandidaturas.\nPartidos con representaci\u00f3n parlamentaria.\nA Federaci\u00f3n Socialista Asturiana (FSA-PSOE) prop\u00f3n de novo o seu secretario xeral, Javier Fern\u00e1ndez Fern\u00e1ndez, como candidato \u00e1 presidencia. Nas elecci\u00f3ns de 2011, a candidatura encabezada por Fern\u00e1ndez foi a m\u00e1is votada, a\u00ednda que obtivo un escano menos que Foro Asturias debido \u00e1 divisi\u00f3n en tres circunscrici\u00f3ns.\nForo Asturias, o partido con maior n\u00famero de escanos na Xunta Xeral sa\u00ednte, presenta de novo a Francisco \u00c1lvarez-Cascos, que foi elixido presidente do Principado tras as elecci\u00f3ns de 2011 e que adiantou as elecci\u00f3ns tras non lograr aprobar os orzamentos de 2012.\nO Partido Popular, terceiro partido en escanos da Xunta Xeral sa\u00edente, presentou unha candidata nova, Mercedes Fern\u00e1ndez \"Cherines\". Fern\u00e1ndez, que foi cabeza de lista do PP por Asturias nas elecci\u00f3ns xerais de 2011, nas que este partido foi o m\u00e1is votado, substit\u00fae a Isabel P\u00e9rez-Espinosa. Fern\u00e1ndez \u00e9 considerada como unha persoa que no seu momento estivo pr\u00f3xima a Francisco \u00c1lvarez-Cascos cando aquel militaba no PP.\nA\u00ednda que durante o per\u00edodo previo \u00e1 elecci\u00f3n formal do candidato considerouse a Gaspar Llamazares, que fora o cabeza de lista de Izquierda Unida por Asturias nas elecci\u00f3ns xerais de 2011, nas que foi elixido deputado, finalmente Izquierda Unida de Asturias (IU-IX) designou como candidato \u00e1 presidencia a Jes\u00fas Iglesias, coordinador da formaci\u00f3n en Asturias e que repet\u00eda como cabeza de lista.\nIU-IX non renovou a s\u00faa coalici\u00f3n con Los Verdes de Asturias (agora integrados en Equo) a pesar de terlles ofrecido concorrer de novo en coalici\u00f3n. Segundo Equo, as condici\u00f3ns ofrecidas por IU-IX eran peores que as establecidas nas elecci\u00f3ns de 2011.\nUPyD tras un proceso de primarias presenta de novo a Ignacio Prendes como candidato, que nas pasadas elecci\u00f3ns auton\u00f3micas quedou a uns 500 votos de obter acta de deputado.\nPartidos sen representaci\u00f3n parlamentaria.\nTras descartar a oferta de Izquierda Unida para revalidar a coalici\u00f3n, Los Verdes de Asturias, integrados desde xu\u00f1o de 2011 en Equo, elixiron mediante primarias abertas a militantes e simpatizantes o seu candidato \u00e1 presidencia do Principado. A elixida foi Pilar Calvo Holgado, co-portavoz de Equo Asturias e cabeza de lista da formaci\u00f3n nas anteriores elecci\u00f3ns xerais.\nBloque por Asturies e Unid\u00e1 Nacionalista Asturiana revalidaron a coalici\u00f3n que presentaron nas anteriores elecci\u00f3ns, ampli\u00e1ndoa esta vez coa coalici\u00f3n Los Verdes-Grupo Verde. Como nas elecci\u00f3ns auton\u00f3micas de 2011, Rafa Palacios ser\u00e1 o candidato \u00e1 presidencia e Yolanda Huergo a n\u00famero dous e portavoz da coalici\u00f3n.\nIndependientes de Asturias presenta ao seu presidente, Miguel \u00c1ngel Villalba, como candidato \u00e1 presidencia do Principado, substitu\u00edndo o anterior candidato, Juan Morales. S\u00f3 se presentan nas circunscrici\u00f3ns central e occidental.\nAndecha Astur pres\u00e9ntase \u00e1s elecci\u00f3ns utilizando as s\u00faas propias siglas, en vez de conformar unha plataforma electoral como fixera en 2011 (Conceyu Abiertu). Arturu Xos\u00e9 Bermeyu foi o seu cabeza de lista.\nPara estas elecci\u00f3ns non recuncou a candidatura de Uni\u00f3n Asturianista, formada polo Partido Asturianista (PAS) e a Uni\u00f3n Renovadora Asturiana (URAS), xa que aquel decidiu non concorrer debido a dificultades econ\u00f3micas. A URAS presenta como candidato o seu presidente, Javier L\u00f3pez Alonso. \nSolidaridad y Autogesti\u00f3n Internacionalista s\u00f3 se presenta na circunscrici\u00f3n central.\nS\u00f3 se presenta na circunscrici\u00f3n oriental.\nO Partido Humanista non se presenta na circunscrici\u00f3n central.\nO Partido da Terra Eo-Navia s\u00f3 se presenta na circunscrici\u00f3n occidental, sendo unha candidatura centrada na comarca do Eo-Navia. \u00c1nxel Su\u00e1rez ser\u00e1 o seu cabeza de lista.\nO Partido Familia y Vida s\u00f3 se presenta na circunscrici\u00f3n oriental.\nSondaxes electorais.\nAs distintos sondaxes electorais, con estimaci\u00f3n dos deputados obtidos polas candidaturas, publicados polos medios de comunicaci\u00f3n foron:\nResultados.\nVoto CERA.\nO PSOE obtivo a vitoria no voto do CERA, co 47,11%; o PP obtivo o 22,27%, FAC o 12,38%, IU o 9,96% e UPyD o 2,60%.\nVotaci\u00f3n de investidura.\nO candidato socialista, Javier Fern\u00e1ndez, foi o \u00fanico candidato proposto polos grupos parlamentarios a Presidente do Principado de Asturias, o que garant\u00eda a s\u00faa elecci\u00f3n. Foi elixido, en primeira convocatoria, o 23 de maio de 2012 por maior\u00eda absoluta, co apoio de 23 deputados da C\u00e1mara, os 17 do seu grupo parlamentario, os 5 de IU e o de UPyD. Os parlamentarios de FAC e PP abstiv\u00e9ronse."}
{"id": "255951", "revid": "43749", "url": "https://gl.wikipedia.org/wiki?curid=255951", "title": "Pintos Villar", "text": ""}
{"id": "255952", "revid": "98629", "url": "https://gl.wikipedia.org/wiki?curid=255952", "title": "Folerpa de Neve", "text": "Folerpa de Neve, nado en Guinea Ecuatorial cara a 1964 e finado en Barcelona o 24 de novembro de 2003, foi un \"Gorilla gorilla\", pertencente \u00e1 subespecie \"Gorilla gorilla gorilla\". Foi a principal atracci\u00f3n do Parque Zool\u00f3xico de Barcelona por se-lo \u00fanico gorila albino co\u00f1ecido. Calc\u00falase que naceu cara o ano 1964 e morreu por eutanasia o 24 de novembro de 2003 en Barcelona. Ti\u00f1a uns 39 anos no momento da s\u00faa morte, aspecto a destacar, tendo en conta que a media de vida dun gorila criado en liberdade rolda os 25 anos.\nNome.\nO nome orixinal en lingua fang era \"Nfumu Ngui\" (que significa \"gorila branco\"), e o primat\u00f3logo Jordi Sabater Pi renomeouno como \"Floquet de Neu\". Inicialmente presentado \u00e1 \"Tele/Expres\" como \"Blancaneus\", finalmente triunfou o nome de Sabater cando a revista da National Geographic o trouxo \u00e1 portada de marzo de 1967 baixo o nome de \"Snowflake\". O nome tam\u00e9n foi posteriormente traducido \u00f3 castel\u00e1n como \"Copito de Nieve\". O propio Sabater cham\u00e1bao \"Floquet\" ou \"Copi\", e nos \u00faltimos anos \"Nfumu\". O asteroide 95962 Copito, descuberto polo astr\u00f3nomo J.Manteca no observatorio de Begues, foi chamado as\u00ed na s\u00faa honra.\nVida.\nFoi capturado nas aforas da cidade de Nko (R\u00edo Muni, actualmente Guinea Ecuatorial) o 1 de outubro de 1966 por un cazador da etnia fang chamado Benito Ma\u00f1\u00e9, que abateu un gorila e maila s\u00faa parella, atopando despois o pequeno gorila branco a car\u00f3n da s\u00faa nai. Posteriormente, Ma\u00f1\u00e9 vendeuno a Jordi Sabater Pi por unhas 20.000 pesetas das de ent\u00f3n. Sabater era o conservador do Centro de Experimentaci\u00f3n Zool\u00f3xica de Ikunde, dependente do Zoo de Barcelona. O 1 de novembro de 1966 foi levado a Barcelona e posteriormente \u00f3 Parque Zool\u00f3xico.\nO d\u00eda de San Xos\u00e9 de 1967 foi recibido en audiencia oficial polo alcalde Josep Maria de Porcioles. O feito de se-lo \u00fanico gorila albino do mundo fixo que axi\u00f1a se convertese nun animal emblem\u00e1tico da cidade de Barcelona.\nPor outra banda, a\u00ednda que tivo 22 descendentes, polo de agora ning\u00fan deles herdou a s\u00faa cor branca caracter\u00edstica. Dende o 2001 sufr\u00eda un tipo de cancro de pel pouco com\u00fan, posibelmente por mor do seu albinismo. En setembro de 2003 anunciouse que estaba \u00e1 morte, e \u00f3 mes aplic\u00f3uselle a eutanasia.\nSon moitas as cartas que chegaron \u00f3 Zoo de Barcelona pedindo a clonaci\u00f3n de Folerpa de Neve, convert\u00e9ndoo nun dos animais m\u00e1is solicitados para a s\u00faa clonaci\u00f3n. Ademais, o zool\u00f3xico garda mostras do seu ADN."}
{"id": "255953", "revid": "98629", "url": "https://gl.wikipedia.org/wiki?curid=255953", "title": "Pok\u00e9mon Yellow", "text": " \u00e9 a terceira edici\u00f3n de pok\u00e9mon (cuarta no Xap\u00f3n) no primeiro partido de x\u00e9nero videoxogo de rol para Game Boy. \u00c9 moi semellante ao Red e Blue. Foi lanzado o 12 de setembro de 1998 no Xap\u00f3n, e co\u00f1ecido como \"Pocket Monsters: Pikachu\", sen usar a cor amarela como identificaci\u00f3n. Popularmente co\u00f1ecido como \"Pok\u00e9mon Show\" a confiar m\u00e1is na serie de televisi\u00f3n, que sa\u00edu despois do primeiro xogo.\nModo de xogo.\n\"Pok\u00e9mon Yellow\" \u00e9 unha versi\u00f3n mellorada do videoxogo de Game Boy \"Pok\u00e9mon Red\" e \"Blue\".\nCaracter\u00edsticas.\nAs diferenzas son os Pok\u00e9mon que pode comezar, a maior dificultade cos l\u00edderes de ximnasio, a cova onde a Pok\u00e9mon Mewtwo foi refeito e o xogo ten lixeiras melloras gr\u00e1ficas, mesmo cando se xoga son notables, as\u00ed como novos dese\u00f1os obras en batalla. Os primeiros Pok\u00e9mon \u00e9 Pikachu non ten opci\u00f3n a outra (a\u00ednda Bulbasaur, Squirtle e Charmander pode obterse no mesmo xogo), o adversario ter\u00e1 un Eevee evolucionar\u00e1 segundo como o noso personaxe ir \u00e1 aventura. Hai algunhas referencias para fomentar a aparici\u00f3n de Jessie e James, un Chansey xunto \u00e1 enfermeira do Centro Pok\u00e9mon etc.\nEntre outras caracter\u00edsticas, hai un minigame desbloque\u00e1bel, unha nova pantalla de inicio, non pode evolucionar Pikachu en Raichu neste xogo, porque se rexeita e segue o adestrador e ver\u00e1s se est\u00e1 feliz ou triste, tendo elementos de Tamagotchi (virtual pet). Este foi levado a engadir na segunda xeraci\u00f3n (Pok\u00e9mon Gold e Silver) a posibilidade dalg\u00fans Pok\u00e9mon evolucionar por felicidade.\nPara os amantes das batallas, alg\u00fans Pok\u00e9mon aprender novos movementos, destacando o moi Pikachu saber: L\u00f3strego, Light Screen, Whip, Slam e Double Team, vai aprender como o seu nivel aumenta Mankey sabe \"Low Kick e Screech\", Charizard pode aprender voo por MO e moitas outras Pok\u00e9mon saber m\u00e1is ataques. O que cambia un pouco en estratexias de batalla, pero, a pesar desas mudanzas, o xogo est\u00e1 cheo de erros e \u00e9 incomprensible que o tempo entre os seus antecesores (dous anos), non foi pu\u00eddo, o xogo a\u00ednda \u00e9 tan lento como Red e Blue, e non facer o Super Game Boy ao m\u00e1ximo. O modo multiplayer tam\u00e9n incl\u00fae novas caracter\u00edsticas, como a nova coroa Coliseo xeito Pikachu e a capacidade de desbloquear un minigame se descargar unha Surfing Pikachu Nintendo 64 co que vai desbloquear a mini-xogo Pikachu praia, ao sur da cidade de Fuchsia."}
{"id": "255954", "revid": "865", "url": "https://gl.wikipedia.org/wiki?curid=255954", "title": "Superchunk", "text": "Superchunk \u00e9 unha banda estadounidense de indie rock procedente de Chapel Hill, Carolina do Norte. Est\u00e1 formada polo vocalista e guitarrista Mac McCaughan, o guitarrista Jim Wilbur, a baixista Laura Ballance e o bater\u00eda Jon Wurster. Fundada en 1989, foi unha das bandas que axudou a definir a escena musical de Chapel Hill dos 90. O seu r\u00e1pido e enerx\u00e9tico estilo e a s\u00faa \u00e9tica \"faino ti mesmo\" foron influenciadas polo punk rock."}
{"id": "255958", "revid": "89787", "url": "https://gl.wikipedia.org/wiki?curid=255958", "title": "Serratia marcescens", "text": "Serratia marcescens \u00e9 unha especie de bacterias gramnegativa, con forma de bacilo da familia Enterobacteriaceae, que \u00e9 pat\u00f3xena para os humanos e est\u00e1 implicada en infecci\u00f3ns nosocomiais (en hospitais), especialmente bacteremias asociadas ao uso de cat\u00e9teres, infecci\u00f3ns do tracto urinario e infecci\u00f3ns de feridas. At\u00f3pase normalmente nos tractos respiratorio e urinario de adultos hospitalizados e no tracto gastrointestinal de nenos.\nDebido \u00e1 s\u00faa presenza ubicua no medio ambiente, e a s\u00faa preferencia polos ambientes h\u00famidos, \"S.\u00a0marcescens\" \u00e9 com\u00fan nos cuartos de ba\u00f1o (especialmente nas uni\u00f3ns entre os azulexos, esquinas das duchas, li\u00f1as de pingas de auga do inodoro e lavabo), onde se manifesta como unha coloraci\u00f3n rosa e pel\u00edcula viscosa na que se alimenta de materiais que conte\u00f1en f\u00f3sforo e substancias graxas dos residuos de xab\u00f3n e champ\u00fa.\nUnha vez establecida, a completa erradicaci\u00f3n do organismo \u00e9 a mi\u00fado dif\u00edcil, pero pode conseguirse coa aplicaci\u00f3n de lixivia. Escorrer e secar as superficies despois de usalas pode tam\u00e9n previr o establecemento da bacteria ao eliminar as s\u00faas fontes de alimentaci\u00f3n e facer o seu ambiente menos hospitalario.\n\"S.\u00a0marcescens\" pode atoparse tam\u00e9n en ambientes como o lixo, ou en sitios supostamente \"est\u00e9riles\", e na biopel\u00edcula subxinxival dos dentes. Debido a isto, e ao feito de que \"S.\u00a0marcescens\" produce un pigmento tripirr\u00f3lico de cor vermella-laranxa chamado prodixiosina, pode causar manchas nos dentes. A v\u00eda bioqu\u00edmica pola que se produce a prodixiosina non se co\u00f1ece excepto as s\u00faas fases finais. Nestas fases, un monopirrol (MAD) e un bipirrol (MBC) sofren unha reacci\u00f3n de condensaci\u00f3n encim\u00e1tica para finalmente formar a prodixiosina. A produci\u00f3n de prodixiosina est\u00e1 regulada por un produto do xene hexS. A produci\u00f3n de prodixiosina est\u00e1 regulada por cambios no medio de crecemento e cambios de temperatura.\nIdentificaci\u00f3n.\n\"S.\u00a0marcescens\" \u00e9 un organismo m\u00f3bil e pode crecer a temperaturas que van desde 5\u201340\u00a0\u00b0C e a pHs entre 5 e 9. Difer\u00e9nciase doutras bacterias gramnegativas pola s\u00faa capacidade de hidrolizar a case\u00edna, o que permite que produza unha metaloproteinase extracelular que se cre funciona nas interacci\u00f3ns entre a c\u00e9lula e a matriz extracelular. \"S.\u00a0marcescens\" tam\u00e9n pode degradar o tript\u00f3fano e o citrato. Un dos produtos finais da degradaci\u00f3n do tript\u00f3fano \u00e9 o \u00e1cido pir\u00favico, que se incorpora despois a diferentes procesos metab\u00f3licos da bacteria. \"S.\u00a0marcescens\" pode utilizar o citrato como fonte de carbono. Para identificar o organismo, p\u00f3dese realizar tam\u00e9n unha proba de vermello de metilo, que determina se o microorganismo realiza a fermentaci\u00f3n \u00e1cida mixta, que \u00e9 negativa en \"S.\u00a0marcescens\". Outra determinaci\u00f3n \u00e9 a capacidade de producir \u00e1cido l\u00e1ctico por medio do seu metabolismo fermentativo e oxidativo, na que \"S.\u00a0marcescens\" mostra ser \u00e1cido l\u00e1ctico O/F+.\nPatoxenicidade.\nNos humanos, \"S.\u00a0marcescens\" pode causar infecci\u00f3ns en varios sitios do corpo, como o tracto urinario, tracto respiratorio, feridas, e ollos, onde pode causar conxuntivite, queratite, endoftalmite, e infecci\u00f3ns no conduto lacrimal. En raros casos pode causar endocardite e osteomielite (especialmente en persoas adictas a drogas intravenosas), pneumon\u00eda, e meninxite. A maior\u00eda das cepas de \"S.\u00a0marcescens\" son resistentes a varios antibi\u00f3ticos debido \u00e1 presenza de factores R, que son un tipo de pl\u00e1smidos que levan un ou m\u00e1is xenes de resistencia a antibi\u00f3ticos, e todas se consideran resistentes \u00e1 ampicilina, macr\u00f3lidos, e cefalosporinas da primeira xeraci\u00f3n (como a cefalexina).\n\"S.\u00a0marcescens\" causa no coral corno de alce \"Acropora palmata\" unha doenza decolorante. Pode infectar tam\u00e9n ao verme da seda.\nEn laboratorios de investigaci\u00f3n nos que se emprega a mosca \"Drosophila\", estes insectos sofren con certa frecuencia infecci\u00f3ns por \"S.\u00a0marcescens\". A infecci\u00f3n manif\u00e9stase como un coloraci\u00f3n rosa ou placa dentro ou sobre as larvas e pupas, ou sobre a s\u00faa comida habitual de azucres e amid\u00f3n (especialmente se foi indebidamente preparada).\nHistoria.\nPosible papel en milagros medievais.\nDebido \u00e1 pigmentaci\u00f3n producida pola expresi\u00f3n do seu pigmento prodixiosina, e a s\u00faa capacidade para crecer no pan, \"S.\u00a0marcescens\" foi proposta como unha explicaci\u00f3n natural aos relatos medievais da \"milagrosa\" aparici\u00f3n de sangue durante a Eucarist\u00eda, que fixo que o Papa Urbano IV institu\u00edse a festa do Corpus Christi en 1264. A historia desenv\u00f3lveuse durante unha misa en Bolsena en 1263 celebrada por un crego de Bohemia que, segundo di o relato, ti\u00f1a d\u00fabidas sobre a transubstanciaci\u00f3n, ou conversi\u00f3n do pan e o vi\u00f1o eucar\u00edsticos no sangue e corpo de Cristo. Durante esa misa, o pan da Eucarist\u00eda parec\u00eda sangrar e o crego non daba limpado do pan todo ese \"sangue\".\nDescubrimento.\n\"Serratia marcescens\" descubriuna en 1819 o farmac\u00e9utico veneciano Bartolomeo Bizio, como causa dun episodio de coloraci\u00f3n vermello sangue da polenta na cidade de Padua. Bizio deulle nome ao microorganismo catro anos despois en honor a Serafino Serrati, un f\u00edsico que inventou un modelo primitivo de barco de vapor. O ep\u00edteto \"marcescens\" (do lat\u00edn \"descomposici\u00f3n\") elixiuno pola r\u00e1pida deterioraci\u00f3n do pigmento; de feito, as observaci\u00f3ns de Bizio fix\u00e9ronlle crer que o organismo se descompo\u00f1\u00eda nunha substancia mucilaxinosa unha vez chegado \u00e1 madurez Despois, \"Serratia\" foi renomeada como \"Monas prodigiosus\" e \"Bacillus prodigiosus\" antes de que fose finalmente restaurado o nome orixinal de Bizio na d\u00e9cada de 1920.\nPapel en probas de guerra biol\u00f3xica.\nAta a d\u00e9cada de 1950, cr\u00edase erradamente que \"S.\u00a0marcescens\" non era pat\u00f3xena, e a s\u00faa coloraci\u00f3n vermella foi usada en experimentos escolares para rastrear infecci\u00f3ns. Durante a guerra fr\u00eda, foi utilizada como simulante en probas de guerra biol\u00f3xica das forzas armadas dos EEUU que a pretend\u00edan estudar en probas de campo como substituta da bacteria da tularemia, que fora utilizada como arma nesa \u00e9poca. En 1950 na operaci\u00f3n secreta da mari\u00f1a chamada \"Operation Sea-Spray\" \"S.\u00a0marcescens\" foi liberada desde globos que se fac\u00edan estourar sobre a \u00e1rea da ba\u00eda de San Francisco en California, pouco despois 11 persoas enfermaron e unha morreu de infecci\u00f3ns das que se culpou \u00e1 bacteria (con todo, non se demostrou concluintemente que o responsable fora esa bacteria). A bacteria foi tam\u00e9n combinada con fenol e un simulante do \"Bacillus anthracis\" e esparexida pola \u00e1rea de Dorset por cient\u00edficos militares dos Estados Unidos e Reino Unido como parte das probas DICE de 1971 a 1975."}
{"id": "255959", "revid": "89787", "url": "https://gl.wikipedia.org/wiki?curid=255959", "title": "Gadus", "text": "Gadus \u00e9 un x\u00e9nero de peixes oste\u00edctios da orde dos gadiformes, o tipo da familia dos g\u00e1didos.\nEtimolox\u00eda.\nO x\u00e9nero foi establecido en 1758 por Linneo na 10\u00aa edici\u00f3n do seu \"Sytema Naturae\". edici\u00f3n que m,arca o inico dos nomes cient\u00edficos da taxonom\u00eda moderrna.\nO nome procede do lat\u00edn \"gadus\", nome dun peixe indeterminado, probabelmente un gadiforme, e este do grego antigo \u03b3\u03ac\u03b4\u03bf\u03c2 \"g\u00e1dos\", co mesmo significado.\nEspecies.\nO x\u00e9nero \"Gadus\" comprende peixes co\u00f1ecidos usualmente como bacallaus, a\u00ednda que hai alg\u00fans peixes denominados \"bacallaus\" que pertencen a outros x\u00e9neros.\nAt\u00e9 hai moi pouco tempo reco\u00f1ec\u00edanse tres especies no x\u00e9nero, pero a moderna taxonom\u00eda incl\u00fae tam\u00e9n unha cuarta, o bacallau de Alasca (\"Gadus\" (=\"Theragra\") \"chalcogrammus\"), cando non se separa do bacallau de Noruega (\"Theragra finnmarchica\"). Ademais, o bacallau de Groenlandia (\"Gadus ogac\") xa non se considera unha especie distinta, sen\u00f3n unha subespecie do bacallau do Pac\u00edfico (\"Gadus macrocephalus\")."}
{"id": "255960", "revid": "5863", "url": "https://gl.wikipedia.org/wiki?curid=255960", "title": "Sistema Integrado de Informaci\u00f3n Taxon\u00f3mica", "text": "O Sistema Integrado de Informaci\u00f3n Taxon\u00f3mica (SIIT), co\u00f1ecido habitualmente pola s\u00faa sigla en ingl\u00e9s ITIS (\"Integrated Taxonomic Information System\"), \u00e9 unha sociedade dese\u00f1ada para que sexa a fonte que subministre unha informaci\u00f3n fi\u00e1bel e consistente sobre a taxonom\u00eda das especies biol\u00f3xicas.\nO SIIT creouse orixinalmente en 1996 como o \u00abSistema Interaxencias de Informaci\u00f3n Taxon\u00f3mica\u00bb, un grupo dentro do Goberno Federal dos Estados Unidos con implicaci\u00f3ns de varias axencias, desde o propio Departamento de Comercio at\u00e9 a Smithsonian Institution. Actualmente \u00e9 un organismo internacional, con axencias part\u00edcipes dos gobernos canadense e mexicano, e que colabora con outras axencias internacionais.\nO ITIS axuda a elaborar unha base de datos completa e acces\u00edbel de informaci\u00f3n taxon\u00f3mica para cada unha das especies e outros taxons reco\u00f1ecidos, inclu\u00edndo tanto o seu lugar no sistema xer\u00e1rquico da clasificaci\u00f3n cient\u00edfica como as referencias \u00e1s autoridades na materia que o situaron na s\u00faa posici\u00f3n taxon\u00f3mica. As s\u00faas prioridades iniciais son as especies de Norteam\u00e9rica, pero utiliza os resultados das investigaci\u00f3ns internacionais. A s\u00faa base de datos p\u00f3dese consultar na p\u00e1xina oficial da organizaci\u00f3n en Internet.\nA taxonom\u00eda biol\u00f3xica non \u00e9 inamov\u00edbel, e as opini\u00f3ns sobre o correcto status dun taxon a todos os niveis, e sobre a s\u00faa correcta situaci\u00f3n, son constantemente revisadas, como resultado de novas investigaci\u00f3ns, e moitos aspectos da clasificaci\u00f3n permanecen sempre en cuesti\u00f3n. A base de datos do ITIS est\u00e1 posta ao d\u00eda tanto como \u00e9 pos\u00edbel, contando coas novas investigaci\u00f3ns, e a informaci\u00f3n que manexa \u00e9 a m\u00e1is aproximada para representar un claro consenso das opini\u00f3ns taxon\u00f3micas m\u00e1is actualizadas. Esta informaci\u00f3n non \u00e9, obviamente, definitiva, e probabelmente \u00e9 m\u00e1is fi\u00e1bel para alg\u00fans grupos que para outros. Debe, de todos os modos, contrastarse con outras fontes dispo\u00f1\u00edbeis, e coa literatura cient\u00edfica primaria en todo o pos\u00edbel."}
{"id": "255961", "revid": "22795", "url": "https://gl.wikipedia.org/wiki?curid=255961", "title": "ITIS", "text": ""}
{"id": "255962", "revid": "22795", "url": "https://gl.wikipedia.org/wiki?curid=255962", "title": "SIIT", "text": ""}
{"id": "255963", "revid": "88215", "url": "https://gl.wikipedia.org/wiki?curid=255963", "title": "Roger Ducret", "text": "Roger Fran\u00e7ois Ducret, nado en Par\u00eds o 2 de abril de 1888 e finado na mesma cidade o 8 de xaneiro de 1962, foi un tirador de esgrima franc\u00e9s, ga\u00f1ador de oito medallas ol\u00edmpicas.\nTraxectoria.\nEspecialista nas tres modalidades de esgrima: florete, espada e sabre, participou aos 32 anos nos Xogos Ol\u00edmpicos de 1920 celebrados en Antuerpen, ga\u00f1ando a medalla de prata na proba por equipos e a medalla de bronce na proba individual de florete. Participou tam\u00e9n na proba individual de espada, a\u00ednda ben que non tivo \u00e9xito. Nos Campionatos do Mundo de 1923 levou unha medalla de bronce en espada individual, a \u00fanica da s\u00faa carreira nestas competici\u00f3ns. Nos Xogos Ol\u00edmpicos de 1924 de Par\u00eds converteuse no gran vencedor da esgrima, ao ga\u00f1ar cinco medallas nas cinco probas disputadas: a medalla de ouro nas probas de florete individual e por equipos, as\u00ed como na proba de equipos de espada; e a medalla de prata na proba individual de espada e na individual de sabre. Nos Xogos Ol\u00edmpicos de 1928 de \u00c1msterdan logrou ga\u00f1ar unha nova medalla de prata na proba por equipos na modalidade de florete, finalizando quinto na proba de sabre por equipos, oitavo en sabre individual e noveno en florete individual."}
{"id": "255965", "revid": "23562", "url": "https://gl.wikipedia.org/wiki?curid=255965", "title": "Divisi\u00f3n de Honra de Rugby 1981-1982", "text": "A tempada 1981-1982 da Liga Nacional de rugby foi a d\u00e9cimo quinta edici\u00f3n da m\u00e1xima categor\u00eda do rugby en Espa\u00f1a, e a cuarta cun formato composto por 4 grupos. A liga contou con 29 equipos. O calendario da competici\u00f3n estivo formado por un n\u00famero variable de xornadas dependendo do grupo. Na primeira fase enfront\u00e1ronse entre si d\u00faas veces t\u00f3dolos equipos de cada grupo, denominados \"Levante\", \"Centro\", \"Sur\" e \"Norte\". Na segunda fase enfront\u00e1ronse entre si os campi\u00f3ns de cada grupo nunha ligui\u00f1a denominada \"Superliga\" para determinar o campi\u00f3n do torneo, que finalmente foi o Club Deportivo Arquitectura de Madrid.\nSistema de puntuaci\u00f3n.\nO sistema de puntuaci\u00f3n foi o seguinte:\nClasificaci\u00f3ns.\nPrimeira Fase.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\nSuperliga.\n&lt;noinclude&gt;\nO Club Deportivo Arquitectura acadou o campionato nacional de liga. Foi o 5\u00ba t\u00edtulo de liga para o club madrile\u00f1o."}
{"id": "255966", "revid": "23562", "url": "https://gl.wikipedia.org/wiki?curid=255966", "title": "Liga Espa\u00f1ola de rugby 1981-1982", "text": ""}
{"id": "255969", "revid": "54334", "url": "https://gl.wikipedia.org/wiki?curid=255969", "title": "Micromesistius", "text": " \nMicromesistius \u00e9 un x\u00e9nero de peixes oste\u00edtios da orde dos gadiformes e familia dos g\u00e1didos.\nEspecies.\nActualmente reco\u00f1\u00e9cense d\u00faas especies neste x\u00e9nero:"}
{"id": "255971", "revid": "624", "url": "https://gl.wikipedia.org/wiki?curid=255971", "title": "Duque de Puglia e Calabria", "text": ""}
{"id": "255972", "revid": "89787", "url": "https://gl.wikipedia.org/wiki?curid=255972", "title": "Ducado longobardo de Parma", "text": "O ducado de Parma foi un dos ducados institu\u00eddos polos longobardos en Italia. Son escasas as informaci\u00f3ns sobre as s\u00faas vicisitudes internas, e \u00e9 incerta a data de instituci\u00f3n do ducado; \u00e9 pos\u00edbel que prove\u00f1a tanto das fases da primeira penetraci\u00f3n longobarda da \u00e1rea, nos anos setenta/oitenta do s\u00e9culo VI, como \u00e1 \u00e9poca da conquista definitiva da cidade por parte dos longobardos, dirixida polo rei Axilulfo no 593.\nHistoria.\nCoa conquista longobarda, a Regio VIII Aemilia institu\u00edda polos romanos atopouse dividida en d\u00faas: por unha parte Piacenza, Parma, Reggio Emilia e M\u00f3dena (todos ducados longobardos), e pola outra, de R\u00e1vena a Bolo\u00f1a, cidades bizantinas (esta \u00faltima perd\u00e9rona no 728 xunto con Imola).\nEn Parma, a finais do s\u00e9culo VI, resid\u00eda unha filla do rei Axilulfo, esposa do nobre local Gudescalco (se cadra xa duque). no 590 unha incursi\u00f3n bizantina, forte con novos ex\u00e9rcitos inviados polo Imperio e guiada polo patricio Galicino, volveu po\u00f1er as cidades de M\u00f3dena e Mantua so o control do Exarcado de Italia, obtendo contemporaneamente a submisi\u00f3n dos duques de Parma, Reggio e Piacenza. A esta \u00e9poca se remonta unha tentativa de defecci\u00f3n contra o Imperio bizantino dos duques de Parma, Piacenza e Reggio, que pasaron ao servizo do exarca Romano a cambio dunha recompensa.\nProbabelmente no 599 os longobardos deron reconquistado Parma pero no 601 outra incursi\u00f3n bizantina guiada por Galicino d\u00e1 capturado a princesa e Gudescalco, que foron conducidos como prisioneiros a R\u00e1vena. No 603, Axilulfo deu pasado ao contraataque e reconquistou definitivamente Parma, a onde a filla puido retornar para morrer, pouco despois, de parto. A partir desta data non se transmitiron testemu\u00f1os seguros sobre a supervivencia da instituci\u00f3n ducal en Parma, e alg\u00fans historiadores te\u00f1en a hip\u00f3tese de que a cidade xa non volveu a ter duques sen\u00f3n que foi gobernada por un gastaldo nomeado polo rei, ou sexa, un simple administrador, volv\u00e9ndose dependente territorialmente do rei; por\u00e9n, a falta doutras confirmaci\u00f3ns, por moito que sexa plaus\u00edbel, non deixa de ser unha conxectura.\nNo 773 Carlomagno, rei dos francos, ocupou Parma, descendendo cara Roma. A cidade conv\u00e9rtese nun condado carolinxio. Coa derrota dos longobardos a mans dos francos, os ducados longobardos foron substitu\u00eddos por condados francos, sobre os cales exerceron o poder primeiro os condes e despois, entre os s\u00e9culos IX e X, os bispos; de feito conced\u00e9uselles inmunidade e privilexios aos bispos de Parma, Piacenza e Reggio."}
{"id": "255975", "revid": "18868", "url": "https://gl.wikipedia.org/wiki?curid=255975", "title": "Pisum sativum subsp. arvensis", "text": ""}
{"id": "255978", "revid": "68944", "url": "https://gl.wikipedia.org/wiki?curid=255978", "title": "Antoni Ramallets", "text": "Antoni Ramallets Sim\u00f3n, nado en Barcelona o 1 de xullo de 1924\u00a0e finado en Vilafranca del Pened\u00e8s (Barcelona) o 30 de xullo de 2013, foi un futbolista espa\u00f1ol. Xogaba de porteiro e foi internacional coa selecci\u00f3n espa\u00f1ola."}
{"id": "255981", "revid": "98629", "url": "https://gl.wikipedia.org/wiki?curid=255981", "title": "Hans von B\u00fclow", "text": "Hans Guido Freiherr von B\u00fclow, nado o 8 de xaneiro de 1830 en Dresde (daquela no Reino de Saxonia e actualmente en Alema\u00f1a) e finado o 12 de febreiro de 1894 no Cairo (Exipto), foi un pianista, director de orquestra e compositor alem\u00e1n. Foi un dos m\u00e1is famosos directores do s\u00e9culo XIX, e a s\u00faa actividade foi fundamental para o establecemento do \u00e9xito dalg\u00fans dos compositores m\u00e1is importantes da \u00e9poca, especialmente Richard Wagner e Johannes Brahms. Xunto con Carl Tausig, B\u00fclow foi quizais o m\u00e1is destacado dos primeiros alumnos do virtuoso pianista h\u00fangaro, director e compositor Franz Liszt. Mantivo unha relaci\u00f3n e casou coa filla de Liszt, Cosima, que m\u00e1is tarde o deixar\u00eda por Wagner. Co\u00f1ecido polas s\u00faas interpretaci\u00f3ns das obras de Ludwig van Beethoven, foi un dos primeiros m\u00fasicos europeos en realizar xiras polos Estados Unidos. Foi director da Berliner Philharmoniker entre 1887 e 1893.\nTraxectoria.\nB\u00fclow naceu en Dresde o 8 de xaneiro de 1830, e desde os nove anos foi alumno de Friedrich Wieck (o pai de Clara Schumann). Non obstante, seus pais insistiron en que estudara leis en lugar de m\u00fasica e envi\u00e1rono a Leipzig. Al\u00ed co\u00f1eceu a Franz Liszt, e ao escoitar un pouco da m\u00fasica de Richard Wagner\u2014en concreto, a estrea de \"Lohengrin\" en 1850\u2014decidiu ignorar os ditados dos seus pais e comezar unha carreira musical. Estudou piano en Leipzig co famoso pedagogo Louis Plaidy. En 1850 conseguiu o seu primeiro traballo como director en Z\u00faric por recomendaci\u00f3n de Wagner.\nNotoriamente falto de tacto, B\u00fclow alienou a moitos dos m\u00fasicos cos que traballou, o que provocou o seu despido do seu traballo en Z\u00faric, mais ao mesmo tempo comezou a ga\u00f1ar fama pola s\u00faa habilidade para dirixir novas e complexas composici\u00f3ns sen partitura. En 1851 converteuse en alumno de Liszt, e en 1857 casou coa s\u00faa filla Cosima, coa que tivo d\u00faas fillas: Daniela, nada en 1860, e Blandine, nada en 1863. Durante os anos 1850 e principios dos 1860 estovo activo como pianista, director e escritor, e chegou a ser co\u00f1ecido en toda Alema\u00f1a e Rusia. En 1857 estreou a gran Sonata para piano en Si menor en Berl\u00edn.\nEn 1864 converteuse en \"Hofkapellmeister\" en M\u00fanic, sendo neste posto onde alcanzou o seu renome. Dirixiu as estreas de d\u00faas \u00f3peras de Wagner, \"Tristan und Isolde\" e \"Die Meistersinger von N\u00fcrnberg\", en 1865 e 1868 respectivamente; acadando ambas un grande \u00e9xito. Por\u00e9n, a s\u00faa muller Cosima, que mantivera unha relaci\u00f3n matrimonial con Wagner durante alg\u00fan tempo, deixouno en 1868, lev\u00e1ndose con ela d\u00faas das s\u00faas catro fillas, Isolde e Eva\u2014as d\u00faas que eran fillas de Wagner\u2014e en 1870 divorciouse de B\u00fclow para casar co compositor. A pesar disto, B\u00fclow continuou a ser un disc\u00edpulo de Wagner, e nunca mostrou resentimento cara el; mesmo, lamentou a s\u00faa morte en 1883 e seguiu a dirixir as s\u00faas obras.\nEn 1867 B\u00fclow converteuse en director da reaberta K\u00f6nigliche Musikschule de M\u00fanic. Al\u00ed impartiu clases de piano ao xeito de Liszt. Permaneceu como director do Conservatorio ata 1869.\nAdemais de defender a m\u00fasica de Wagner, B\u00fclow foi un promotor da m\u00fasica de Brahms e Tchaikovski. Foi o solista na estrea mundial do Concerto para piano N\u00ba 1 en Si bemol menor en Boston en 1875, nunha xornada tempestuosa deslucida pola apupada, as interrupci\u00f3ns e os insultos. Tam\u00e9n foi un devoto da m\u00fasica de Fr\u00e9d\u00e9ric Chopin; ocorr\u00e9ronselle ep\u00edtetos para todos os Preludios Op 28, mais estes te\u00f1en ca\u00eddo nun desuso xeral.\nFoi o primeiro en tocar o ciclo completo das Sonatas para piano de Beethoven, toc\u00e1ndoas de memoria, e realizou unha edici\u00f3n cr\u00edtica das sonatas que a\u00ednda se imprime na actualidade.\nDe 1878 a 1880 foi Hofkapellmeister en Hannover, mais foi forzado a marchar tras unha discusi\u00f3n cun tenor que cantaba o papel do \"Cabaleiro do Cisne [\"Schwan\"]\" en \"Lohengrin\"; B\u00fclow chamolle \"Cabaleiro do Porco [\"Schwein\"]\". En 1880 trasladouse a Meiningen, onde asumiu o posto equivalente, e onde logrou que a orquestra fora unha das mellores de Alema\u00f1a; entre outras demandas, insistiu en que os m\u00fasicos aprenderan todas as s\u00faas partes de memoria.\nFoi durante os cinco anos que pasou en Meiningen onde co\u00f1eceu a Richard Strauss (a\u00ednda que realmente se co\u00f1eceron en Berl\u00edn). A s\u00faa primeira impresi\u00f3n do novo compositor non foi favorable, mais mudou a s\u00faa opini\u00f3n cunha mostra do \"Serenade\" de Strauss. M\u00e1is tarde empregou a s\u00faa influencia para darlle a Strauss o seu primeiro traballo fixo como director. Como Strauss, B\u00fclow foi atra\u00eddo polas ideas de Max Stirner, a quen supostamente co\u00f1ecera en persoa. En abril de 1892, B\u00fclow cerrou a s\u00faa \u00faltima interpretaci\u00f3n coa Berliner Philharmoniker (onde ocupara o posto de Director Principal dende 1887) cun discurso \"exaltando\" as ideas de Stirner. Xunto con John Henry Mackay, o bi\u00f3grafo de Stirner, colocou unha placa na \u00faltima residencia de Stirner en Berl\u00edn.\nAlgunha das s\u00faas innovaci\u00f3ns orquestrais incl\u00faen a adici\u00f3n do contrabaixo de cinco cordas e o timbal con pedal, estes \u00faltimos t\u00e9\u00f1ense convertido en instrumentos convencionais nas orquestras sinf\u00f3nicas. As s\u00faas interpretaci\u00f3ns precisas, sensibles, e profundamente musicais convert\u00e9rono no prototipo dos directores virtuosos que florecieron posteriormente. Foi tam\u00e9n un xornalista musical astuto e enxe\u00f1oso.\nA finais dos anos 1880 estableceuse en Hamburgo, a\u00ednda que seguiu realizando xiras, tanto dirixindo como tocando o piano.\nHans von B\u00fclow sufr\u00eda dores de cabeza cr\u00f3nicos que eran causados por un tumor nos nervios radiculares cervicais. Despois de 1890 a s\u00faa sa\u00fade mental e f\u00edsica empeorou, e procurou un lugar m\u00e1is c\u00e1lido e seco para recuperarse. Morreu nun hotel no Cairo (Exipto) o 12 de febreiro de 1894, tan s\u00f3 dez meses despois do seu \u00faltimo concerto."}
{"id": "255986", "revid": "65337", "url": "https://gl.wikipedia.org/wiki?curid=255986", "title": "Herodes Agripa I", "text": "Herodes Agripa I, de nome completo Marco Xulio Agripa Herodes, nado o ano 10 a.C. e finado en Cesarea o ano 44, foi rei de Xudea entre os anos 41 e 44.\nTraxectoria.\nFoi neto de Herodes o Grande (74 a.C. - 4 a.C.) e de Mariamme, e fillo de Arist\u00f3bulo IV e de Berenice.\nNo ano 7 a.C. Herodes o Grande mandou executar os seus fillos, Arist\u00f3bulo e Alexandre, sospeitando deslealdade, polo que a nai de Agripa decidiu leval a Roma, onde foi educado. Al\u00ed acabou co seu patrimonio nunha vida licenciosa para, \u00f3 final, ter que fuxir de Roma e ir a Palestina para vivir co seu t\u00edo Herodes Antipas. No ano 36 regresou a Roma e trabou amizade con Caio C\u00e9sar, m\u00e1is co\u00f1ecido como Cal\u00edgula, neto adoptivo do emperador Tiberio, ata o punto de propo\u00f1er que este deb\u00eda ceder o trono a Cal\u00edgula, quen ser\u00eda mellor gobernante. Este comentario motivou que Tiberio o mandase prender e meter na cadea.\n\u00d3 cabo de seis meses, Tiberio morreu (ano 37) e foi sucedido por Cal\u00edgula, que inmediatamente puxo en liberdade a Herodes Agripa e o compensou cunha cadea de ouro do mesmo peso que a cadea de ferro que levara no c\u00e1rcere. A maiores, nomeouno gobernador de Batanea, Iturea e Tracon\u00edtide, e mais a terra dos Lisanias (Abilene), no noroeste de Damasco. No ano 39, Cal\u00edgula enviou \u00f3 desterro a Herodes Antipa e cedeu a Agripa o seu tetrarcado.)\nEn xaneiro do ano 41, Cal\u00edgula foi asasinado pola s\u00faa garda e nomeouse emperador a Claudio (Tiberio Claudio Ner\u00f3n Druso Xerm\u00e1nico), quen nomea a Agripa rei dos xudeus, con mando en toda a terra de Palestina. Agripa instalouse na capital, Xerusal\u00e9n, onde ordena constru\u00edr unha terceira muralle, que quedou inconclusa. Para ga\u00f1ar o favor dos xudeus, persegu\u00edu \u00f3s cristi\u00e1ns, ordenando a decapitaci\u00f3n do ap\u00f3stolo Santiago (ano 44) e o encarceramento de San Pedro, que foi liberado milagrosamente, tal como narra o Evanxeo de San Lucas (nos Feitos dos Ap\u00f3stolos): \nSegundo narra Flavio Josefo , Herodes Agripa morreu no transcurso dunha festa en Cesarea en honor \u00f3 emperador Claudio. Parece ser que \u00f3 pouco de chegar \u00e1 festa comezou a sentirse mal e morreu \u00f3 cabo de cinco d\u00edas. Como fose que o seu \u00fanico sucesor era un seu fillo adolescente, o futuro Herodes Agripa II, Claudio determinou que a provincia de Xudea volvese \u00f3 goberno dos procuradores romanos.\nEste momento tam\u00e9n v\u00e9n recollido no Evanxeo de San Lucas:"}
{"id": "255988", "revid": "56817", "url": "https://gl.wikipedia.org/wiki?curid=255988", "title": "Cinamomo (hom\u00f3nimos)", "text": "Co termo cinamomo co\u00f1\u00e9cense diferentes especies bot\u00e1nicas:"}
{"id": "255989", "revid": "23204", "url": "https://gl.wikipedia.org/wiki?curid=255989", "title": "Maor\u00ed", "text": ""}
{"id": "255998", "revid": "56817", "url": "https://gl.wikipedia.org/wiki?curid=255998", "title": "Sabina (hom\u00f3nimos)", "text": "O termo sabina p\u00f3dese referir a:"}
{"id": "255999", "revid": "98629", "url": "https://gl.wikipedia.org/wiki?curid=255999", "title": "Jeep", "text": "Jeep \u00e9 unha marca de autom\u00f3biles estadounidense que pertence a Chrysler Group LLC, unha filial consolidada da multinacional italiana fabricante de autom\u00f3biles Fiat. A antiga Chrysler Corporation adquiriu a marca Jeep, xunto co resto dos activos do seu dono American Motors, en 1987. A li\u00f1a de veh\u00edculos de Jeep consiste unicamente en Veh\u00edculo deportivo utilitario e todo terreo, tam\u00e9n inclu\u00edu camionetas no pasado. Desde 2021 \u00e9 unha filial de Stellantis.\nO primeiro Jeep, o Willys MB produciuse en 1941 e o primeiro modelo civil en 1945, \u00e9 o m\u00e1is antigo veh\u00edculo todo terreo e Veh\u00edculo deportivo utilitario (SUV) da marca. Inspirou unha serie doutros veh\u00edculo utilitario lixeiros, como o Land Rover que \u00e9 a segunda marca m\u00e1is antiga de 4 rodas motrices. O veh\u00edculo Jeep orixinal que apareceu por primeira vez como prototipo, o Bantam BRC converteuse no principal veh\u00edculo lixeiro de 4 rodas motrices do Ex\u00e9rcito dos Estados Unidos e dos Aliados durante a segunda guerra mundial, as\u00ed como o per\u00edodo da posguerra. Moitas variantes similares de Jeep para funci\u00f3ns militares e civ\u00eds foron creados noutros pa\u00edses.\nDesenvolvemento.\nOrixe do nome.\nMoitas explicaci\u00f3ns sobre a orixe da palabra \"jeep\" son dif\u00edciles de verificar. A teor\u00eda m\u00e1is amplamente difundida \u00e9 que da designaci\u00f3n militar \"GP\" \"Government Purposes\" ou \"General Purpose\" (para \"Prop\u00f3sitos Gobernamentais\" ou \"uso xeral\") deriva a palabra \"Jeep\" do mesmo xeito que o actual \"HMMWV\" (por \"High-Mobility Multi-purpose Wheeled Vehicle\", veh\u00edculo de rodas multiuso de alta mobilidade) deu como resultado \"humvee\".\nUnha visi\u00f3n alternativa lanzada por R. Lee Ermey, na s\u00faa serie de televisi\u00f3n \"Mail Call,\" nega isto, dicindo que o veh\u00edculo foi dese\u00f1ado para tarefas espec\u00edficas, e nunca se refire como \"de uso xeral\", \u00e9 m\u00e1is probable que o termo proceda de \"Government Issue\" que describe aos membros das forzas armadas dos Estados Unidos, os seus elementos e os seus equipos. O Ford GPW significaba en realidade G para uso gobernamental, P para designar os seus 2.000\u00a0mm de batalla e W para indicar o seu motor dese\u00f1ado Willys-Overland. Ermey suxire que os soldados do momento estaban tan impresionados cos novos veh\u00edculos que informalmente os nomearon como Eugene the Jeep, un personaxe da tira de banda dese\u00f1ada Popeye creados por E. C. Segar, a mediados de marzo de 1936. Eugene the Jeep era a \"mascota salvaxe\" de Popeye e era \"pequeno, capaz de moverse entre dimensi\u00f3ns e pod\u00eda resolver problemas que parec\u00edan imposibles\".\n\"Words of the Fighting Forces\" (As palabras das forzas de combate) de Clinton A. Sanders, un dicionario da xerga militar, publicado en 1942, na biblioteca do Pent\u00e1gono d\u00e1 a seguinte definici\u00f3n:\nEsta definici\u00f3n \u00e9 compatible co uso do termo \"veh\u00edculo jeep\" para referirse aos pequenos Portaavi\u00f3ns de escolta da Mari\u00f1a.\nA principios de 1941, Willys-Overland demostrou a capacidade fora da estrada do veh\u00edculo subindo os chanzos do Capitolio dos Estados Unidos, conducido polo piloto de probas de Willys Irving \"Red\" Haussman, quen escoitara aos soldados en Fort Holabird cham\u00e1ndoo \"jeep\". Cando o columnista Katherine Hillyer preguntoulle para o \"Washington Daily News\" (ou por un transe\u00fante, de acordo con outra versi\u00f3n) como se chamaba, Irving respondeu: \"\u00c9 un jeep.\"\nO artigo de Katherine Hillyer foi publicado a nivel nacional o 20 de febreiro de 1941, e inclu\u00eda unha fotograf\u00eda do veh\u00edculo coa lenda:\nNome comercial.\nA solicitude orixinal da marca foi presentada en febreiro de 1943 por Willys-Overland Tam\u00e9n se utiliza como nome xen\u00e9rico con min\u00fascula (jeep) para os veh\u00edculos inspirados no Jeep que son adecuados para o seu uso en terreos dif\u00edciles.\nComo era a \u00fanica compa\u00f1\u00eda que produc\u00eda continuamente veh\u00edculos Jeep logo da guerra, en xu\u00f1o de 1950 conced\u00e9uselle a Willys-Overland o privilexio de posu\u00edr o nome de \"Jeep\" como marca rexistrada.\nPequenos coches de reco\u00f1ecemento.\nCando se fixo evidente que os Estados Unidos finalmente \u00edan participar na guerra en Europa, o Ex\u00e9rcito dos Estados Unidos en contacto con 135 empresas pediu prototipos dun veh\u00edculo cas especificaci\u00f3ns seguintes: peso m\u00e1ximo de 594\u00b420\u00a0kg, tracci\u00f3n nas catro rodas, unha distancia entre eixes inferior a 2.032\u00a0mm, e unha distancia entre rodas menor que 1.193\u00a0mm; a distancia m\u00ednima ao chan deb\u00eda ser de 158\u00a0mm e deber\u00eda ser o suficientemente capaz como para transportar 274\u00b442\u00a0kg de peso e sen requentar o motor ao marchar a baixas velocidades.\nS\u00f3 d\u00faas empresas responderon \u00e1 solicitude, a American Bantam Car Company e Willys-Overland. O Ex\u00e9rcito puxera un prazo que parec\u00eda imposible respectar, 49 d\u00edas para fornecer un prototipo de traballo. Willys pediu m\u00e1is tempo, pero neg\u00e1ronllo. American Bantam Car Company non ti\u00f1a persoal de enxe\u00f1er\u00eda en n\u00f3mina e solicitou axuda a Karl Probst, un dese\u00f1ador freelance con talento de Detroit. Logo de rexeitar a solicitude inicial de Bantam, Probst comezou a traballar, nun principio sen soldo, o 17 de xullo de 1940.\nProbst presentou os plans completos para o prototipo Bantam, co\u00f1ecido como a BRC ou Bantam Reconnaissance Car (pequeno coche de reco\u00f1ecemento), en s\u00f3 dous d\u00edas. A oferta de Bantam foi presentada completa con planos o 22 de xullo. O prototipo constru\u00eddo a man, completouse en Butler, Pennsylvania, e levado a Fort Holabird, Maryland, para as probas do Ex\u00e9rcito o 21 de setembro. O veh\u00edculo cumpr\u00eda con case todos os criterios do Ex\u00e9rcito.\nFord pigmeo e Willys MB.\nO Ex\u00e9rcito considerou que a compa\u00f1\u00eda Bantam era demasiado pequena para proporcionar o n\u00famero de veh\u00edculos que necesitaba, polo que o Ex\u00e9rcito entregou a Willys-Overland e \u00e1 compa\u00f1\u00eda Ford os planos orixinais de Bantam, co fin de que presentasen os seus propios prototipos. Os prototipos resultantes foron o Ford \"pigmeo\" e Willys \"Quad\", moi similares ao prototipo Bantam BRC, Spicer forneceu os compo\u00f1entes de transmisi\u00f3n nas catro rodas moi similares aos tres fabricantes.\nForon constru\u00eddos mil cincocentos de cada un dos tres modelos e amplamente probados no campo. O enxe\u00f1eiro xefe de Willys-Overland Delmar \"Barney\" Roos cambiou o dese\u00f1o realizado para cumprir coa especificaci\u00f3n de peso (un m\u00e1ximo de 1.275\u00a0kg, inclu\u00eddo o aceite e a auga. Deste xeito foi capaz de utilizar o potente pero comparativamente pesado motor Willys \"Go Devil\", e ga\u00f1ar o contrato inicial de produci\u00f3n. A versi\u00f3n Willy do coche converter\u00edase no dese\u00f1o do jeep normalizado, denominado Modelo MB e foi constru\u00eddo na s\u00faa planta de Toledo, Ohio. A co\u00f1ecida grella prensada met\u00e1lica de Jeep era en realidade unha caracter\u00edstica de dese\u00f1o de Ford e incorporouse no dese\u00f1o final por parte do Ex\u00e9rcito.\nDesde o departamento de guerra requiriron un gran n\u00famero de veh\u00edculos que se fabricaron nun tempo relativamente curto, Willys-Overland outorgou \u00f3 Goberno dos Estados Unidos unha licenza non exclusiva para que outra empresa fabricara os veh\u00edculos que utilizaban as especificaci\u00f3ns de Willys. O Ex\u00e9rcito elixiu Ford como o segundo fornecedro, pero a construci\u00f3n de jeeps ti\u00f1an que ter o dese\u00f1o dos Willys. Willys forneceu a Ford cun xogo completo de planos e especificaci\u00f3ns. American Bantam, o creador do primeiro Jeep, pasou o resto da guerra, constru\u00edndo remolques pesados para o servizo do Ex\u00e9rcito.\nJeeps na segunda guerra mundial.\nA versi\u00f3n dos Jeeps constru\u00eddos por Willys-Overland foron os Modelo MB, mentres que os constru\u00eddos por Ford foron os Modelo GPW (\"G\" = veh\u00edculo do goberno, \"P\" designan os de 80\u00a0mm de batalla e \"W\" = dese\u00f1o do motor Willys) Existen diferenzas sut\u00eds entre os dous As versi\u00f3ns producidas por Ford ti\u00f1an todos os compo\u00f1entes (inclu\u00edndo as cabezas dos parafusos) marcados cunha \"F\" Willys tam\u00e9n seguiu o patr\u00f3n de Ford estampando o seu nome nalgunhas partes da carrozar\u00eda, pero det\u00edvose en 1942 Willys-Overland e Ford, baixo a direcci\u00f3n de Charles E. Sorensen (Vicepresidente de Ford durante a segunda guerra mundial), produciron preto de 640.000 Jeeps, o que representou aproximadamente o 18% de todos os veh\u00edculos militares de rodas constru\u00eddos nos Estados Unidos durante a guerra.\nOs Jeeps foron utilizados por todos os servizos militares dos Estados Unidos. Fornec\u00e9ronse unha media de 145 Jeeps a cada rexemento de infanter\u00eda do ex\u00e9rcito. Os Jeeps util\u00edzanse para moitos prop\u00f3sitos, inclu\u00edndo o tendido de cables, taller, como auto bombas de extinci\u00f3n de incendios, ambulancias, tractores de campo e, con rodas adecuadas, pod\u00edan ata correr en v\u00edas de ferrocarril. Un jeep anfibio, o modelo GPA, ou \"seep\" (Sea Jeep) foi constru\u00eddo por Ford en pequenas cantidades, pero non pode considerarse un grande \u00e9xito, non era nin un bo veh\u00edculo off-road, nin un bo barco. Como parte do esforzo de guerra, case o 30% de toda a produci\u00f3n de Jeep forneceuse a Gran Breta\u00f1a e ao Ex\u00e9rcito Vermello Sovi\u00e9tico.\nOs Jeeps militares na posguerra.\nO Jeep foi amplamente imitado en todo o mundo, ata en Francia por Delahaye e Hotchkiss et Cie (logo de 1954, Hotchkiss fabricou baixo licenza de Jeeps Willys) e no Xap\u00f3n por Mitsubishi Motors e Toyota. A beleza do Jeep orixinal, foi aclamada polos dese\u00f1adores industriais e conservadores de museos por igual. O Museo de Arte Moderna describe o Jeep como unha obra mestra do dese\u00f1o funcionalista, e expuxo periodicamente ao Jeep como parte da s\u00faa colecci\u00f3n. Ernie Pyle dixo do Jeep, que xunto co G.I. pocket stove(forno port\u00e1til) eran, \"as d\u00faas pezas m\u00e1is importantes do equipo non de combate que se desenvolveron.\" O Jeep f\u00edxose a\u00ednda m\u00e1is famoso logo da guerra, xa que chegou a estar dispo\u00f1ible no mercado de excedentes. Alg\u00fans anuncios afirmaban ofrecer \"Jeeps a\u00ednda na caixa da f\u00e1brica.\" Esta lenda persistiu durante d\u00e9cadas, a pesar do feito de que os diferentes tipos nunca foron enviados desde a f\u00e1brica en caixas.\nO \"Jeepney\" \u00e9 un tipo de taxi ou bus \u00fanico creado en Filipinas. Os primeiros Jeepneys eran excedentes militars MB e GPWS, que quedaron no pa\u00eds devastado pola guerra logo da segunda guerra mundial e a independencia filipina. Os Jeepneys constru\u00edronse a partir de diferentes tipos de jeeps alargando e ensanchando a \"ba\u00f1eira\" na parte traseira do veh\u00edculo, permitindo que viaxen m\u00e1is pasaxeiros. Cos anos, os Jeepneys convert\u00e9ronse no s\u00edmbolo m\u00e1is omnipresente das Filipinas moderna, cando foron decorados en estilos m\u00e1is elaborados e rechamantes polos seus donos. A maior\u00eda de Jeepneys de hoxe son constru\u00eddos por fabricantes locais, usando diferentes sistemas de propulsi\u00f3n. Alg\u00fans ata est\u00e1n constru\u00eddos en aceiro inoxidable .\nNo ex\u00e9rcito dos Estados Unidos, o jeep foi substitu\u00eddo por diversos veh\u00edculos (por exemplo, o Ford M151 MUTT) dos cales o m\u00e1is recente \u00e9 o Humvee.\nO CJ-V35/U.\nLogo da segunda guerra mundial, Jeep empezou a experimentar con novos dese\u00f1os, inclu\u00edndo un modelo que se pod\u00eda conducir baixo a auga. O 1 de febreiro de 1950, aprobouse un contrato de 1.000 unidades do N8ss-2660, \"especialmente adaptados para o reco\u00f1ecemento xeral ou comando de comunicaci\u00f3ns\" e \"constru\u00eddo para breves operaci\u00f3ns baixo a auga e operaci\u00f3ns de vadeo.\" O motor foi modificado cun sistema de snorkel para que o motor puidese respirar adecuadamente baixo a auga.\nO M715.\nEn 1965, Jeep desenvolveu o cami\u00f3n do ex\u00e9rcito M715 de 1\u00b425 toneladas, unha versi\u00f3n militarizada da camioneta Jeep J, serie civil, que serviu amplamente na Guerra de Vietnam. Ti\u00f1a eixes completamente flotantes m\u00e1is pesados e un parabrisas vertical plano pregable. Hoxe en d\u00eda, serve noutros pa\u00edses, e a\u00ednda est\u00e1 sendo producido por Kia baixo licenza.\nA serie CJ (\"Civilian Jeep\") comezou en 1945 co CJ-2A seguido do CJ-3B en 1953. Estes primeiros jeeps co\u00f1\u00e9cense comunmente como \"flatfenders\" porque as s\u00faas defensas dianteiras eran planas, o mesmo que nos seus predecesores militares, o Willys MB e o id\u00e9ntico modelo GPW de Ford. O CJ-4 existe s\u00f3 como un prototipo de 1951, e \u00e9 o enlace \"perdido\" entre a defensa plana do CJ-2A e CJ-3B e a primeiradefensa redonda do CJ-5 de 1955.\nA marca Jeep.\nA marca pasou por moitos propietarios, partindo de Willys, que produciu o primeiro Jeep civil (CJ) en 1945 e que foi o primeiro ao que conced\u00e9ronlle a marca en 1950. Willys foi vendido a Kaiser Motors en 1953, que se converteu en Kaiser-Jeep en 1963. American Motors Corporation (AMC) comprou Jeep en 1970. Os veh\u00edculos complementaron o negocio de autom\u00f3biles de pasaxeiros de AMC compartindo compo\u00f1entes, as melloras de volumes, as\u00ed como a capitalizaci\u00f3n dos mercados internacionais e gobernamentais de Jeep.\nO fabricante de autom\u00f3biles franc\u00e9s Renault comezou a investir en AMC en 1979. Con todo, en 1987, os mercados de autom\u00f3biles cambiaran e ata a propia Renault estaba experimentando problemas financeiros. Ao mesmo tempo, Chrysler Corporation quer\u00eda a marca Jeep, as\u00ed como outros activos de AMC. Chrysler comprou AMC en 1987, pouco despois de que o Jeep CJ-7, fora substitu\u00eddo polo dese\u00f1o de AMC Jeep Wrangler ou YJ. Chrysler fusionouse con Daimler-Benz en 1998 para formar DaimlerChrysler. DaimlerChrysler vendeu a maior parte dos seus intereses en Chrysler a unha empresa de capital privado en 2007. Chrysler e a divisi\u00f3n Jeep operan agora baixo o nome de Chrysler Group LLC.\nOs Jeeps constru\u00edronse baixo licenza por varios fabricantes de todo o mundo, inclu\u00edndo Mahindra na India, Ebro en Espa\u00f1a, e varios en Am\u00e9rica do Sur. Mitsubishi constru\u00edu m\u00e1is de 30 modelos diferentes de Jeep no Xap\u00f3n entre 1953 e 1998. A maior\u00eda deles bas\u00e9anse no modelo CJ-3B co dese\u00f1o orixinal de Willys-Kaiser.\nToledo, Ohio foi a sede da marca Jeep desde os seus inicios, e a cidade estivo sempre orgullosa deste patrimonio. A\u00ednda que xa non se producen no Toledo Complex, d\u00faas r\u00faas nas inmediaci\u00f3ns da antiga f\u00e1brica nom\u00e9anse Willys Parkway e Jeep Parkway.\nAmerican Motors creou a primeira empresa conxunta de fabricaci\u00f3n de autom\u00f3biles na Rep\u00fablica Popular da China o 15 de xaneiro de 1984. O resultado foi Beijing Jeep Corporation, Ltd., en colaboraci\u00f3n con Beijing Automobile Industry Corporation, para producir o Jeep Cherokee (XJ) en Beijing. Continua a fabricaci\u00f3n logo da compra de AMC por Chrysler. Esta empresa conxunta \u00e9 agora parte de Daimler-Chrysler e DaimlerChrysler China Invest Corporation. O modelo orixinal XJ de 1984 foi actualizado e chamado \"Jeep 2500\" cara ao final da s\u00faa produci\u00f3n, que terminou logo de 2005.\nUnha divisi\u00f3n de Chrysler Group LLC, a m\u00e1is recente empresa sucesora da marca Jeep, \u00e9 quen ten agora ten a propiedade de marca sobre o nome \"Jeep\" e o distintivo dese\u00f1o de 7 ra\u00f1uras na grella frontal. A grella orixinal de 9 ra\u00f1uras asociada a todos os jeeps da segunda guerra mundial foi dese\u00f1ada por Ford para o seu GPW.\nAM General.\nA historia do HMMWV (Humvee) ten v\u00ednculos con Jeep. En 1971, a Divisi\u00f3n de Produtos de Defensa e Goberno de Jeep converteuse en AM General, unha filial totalmente propiedade de American Motors Corporation, que tam\u00e9n era dono de Jeep. En 1979, cando a\u00ednda era propiedade de American Motors, AM General comezou os primeiros pasos cara ao dese\u00f1o do Humvee. AM General tam\u00e9n continuou fabricando os d\u00faas rodas motrices DJ, que Jeep creara en 1953.\nO Hummer de General Motors e o Chrysler Jeep estiveron librando a batalla nos tribunais dos Estados Unidos sobre o dereito ao uso de sete ra\u00f1uras nas s\u00faas respectivas grellas do radiador. Chrysler Jeep di que ten os dereitos exclusivos para utilizar as sete ra\u00f1uras verticais, xa que \u00e9 o \u00fanico cesionario restante das distintas empresas desde que Willys montou nos seus jeeps da posguerra sete ra\u00f1uras en vez do dese\u00f1o de nove ra\u00f1uras de Ford para o Jeep.\nCapacidades off-road.\nA publicidade de Jeep sempre fixo fincap\u00e9 nas capacidades off-road do veh\u00edculo. Na actualidade, o Wrangler \u00e9 un dos poucos veh\u00edculos de catro rodas motrices restantes con dous eixes r\u00edxidos. Estes eixes son co\u00f1ecidos pola s\u00faa durabilidade, resistencia e articulaci\u00f3n.\nOutro dos beneficios dos veh\u00edculos de eixes r\u00edxidos \u00e9 que tenden a ser m\u00e1is doados e m\u00e1is baratos para \"levantar\", con sistemas de suspensi\u00f3n do mercado de accesorios. Isto aumenta a distancia entre o eixe e o chasis do veh\u00edculo. Ao aumentar esta distancia, p\u00f3dense instalar pneum\u00e1ticos m\u00e1is grandes, o que aumenta a distancia ao chan, que lle permite atravesar obst\u00e1culos m\u00e1is grandes e m\u00e1is dif\u00edciles. Ademais da maior distancia ao chan, moitos propietarios buscan incrementar a articulaci\u00f3n da suspensi\u00f3n ou \"flex\" para dar aos seus Jeeps melloras nas capacidades off-road. A boa articulaci\u00f3n da suspensi\u00f3n mant\u00e9n as catro rodas en contacto co chan e mant\u00e9n a tracci\u00f3n.\nAs distancias curtas entre eixes, marcos estreitos, e un amplo enfoque ventral e \u00e1ngulo de sa\u00edda, lles permite encaixar en lugares onde as unidades de catro rodas do mesmo tama\u00f1o te\u00f1en dificultades.\nLista de modelos de Jeep.\nModelos actuais.\nA marca Jeep produce actualmente cinco modelos:"}
{"id": "256005", "revid": "865", "url": "https://gl.wikipedia.org/wiki?curid=256005", "title": "Sea Wolf (banda)", "text": ""}
{"id": "256013", "revid": "89787", "url": "https://gl.wikipedia.org/wiki?curid=256013", "title": "Booboo Stewart", "text": "Booboo Stewart, nado como Nils Allen Stewart, Jr. o 21 de xaneiro de 1994 en Beverly Hills (condado dos \u00c1nxeles), \u00e9 un actor, cantante e modelo estadounidense. \u00c9 co\u00f1ecido por interpretar a Seth Clearwater na saga \"Twilight\", Warpath en \"\" e Jay na franqu\u00eda de Disney \"Descendants\". "}
{"id": "256014", "revid": "1131", "url": "https://gl.wikipedia.org/wiki?curid=256014", "title": "Bulldog", "text": "O bullodg ou bulldog ingl\u00e9s \u00e9 unha raza canina orixinaria de Gran Breta\u00f1a que inicialmente foi utilizada para apostar en pelexas de cans durante o s\u00e9culo XVII, a\u00ednda que en 1835 esta pr\u00e1ctica foi prohibida no Reino Unido. Tr\u00e1tase dunha raza con predisposici\u00f3n a sufrir golpes de calor pola s\u00faa conformaci\u00f3n cranial, o ser un animal braquiocef\u00e1lico. O sobrepeso, a falta de acondicionamento f\u00edsico, problemas card\u00edacos, a vellez e a deshidrataci\u00f3n poden propicialo."}
{"id": "256015", "revid": "22795", "url": "https://gl.wikipedia.org/wiki?curid=256015", "title": "Sarreta", "text": ""}
{"id": "256016", "revid": "25871", "url": "https://gl.wikipedia.org/wiki?curid=256016", "title": "Julia Jones", "text": "Julia Jones, nada o 23 de xaneiro de 1981 en Boston, Massachusetts, \u00e9 unha actriz estadounidense da ascendencia nativa americana, inglesa e africana. \u00c9 famosa por interpretar o papel de Leah Clearwater na saga cinematogr\u00e1fica \"Twilight\"."}
{"id": "256017", "revid": "89787", "url": "https://gl.wikipedia.org/wiki?curid=256017", "title": "Mercedes Fern\u00e1ndez", "text": "Mar\u00eda Mercedes Fern\u00e1ndez Gonz\u00e1lez, co\u00f1ecida como Cherines, nada en Xix\u00f3n o 4 de agosto de 1960, \u00e9 unha avogada, profesora universitaria e pol\u00edtica espa\u00f1ola. \u00c9 titora de Dereito procesual do centro asociado da UNED en Asturias.\nBiograf\u00eda.\nEstudou no Colexio do Santo Anxo da Garda e licenciouse en Dereito na Universidade de Oviedo e en Ciencias Pol\u00edticas e Sociolox\u00eda pola Universidade Nacional de Educaci\u00f3n a Distancia.\nTraxectoria pol\u00edtica.\nPresidiu o Partido Popular de Xix\u00f3n entre 1989 e 2000.\nConcelleira.\nFoi concelleira no Concello de Xix\u00f3n entre 1983 e 1993. Regresou en 1995, retomando a s\u00faa funci\u00f3n de portavoz municipal.\nDeputada.\nFoi deputada en Cortes Xerais nas lexislaturas V, VI, VII e XX.\nOutros cargos.\nFoi Delegada do Goberno entre 2000 e 2004, e s\u00edndica de contas do Principado de Asturias.\nCandidatura \u00e1 Presidencia de Asturias.\nFoi cabeza de lista do Partido Popular por Asturias nas elecci\u00f3ns xerais de Espa\u00f1a de 2011 sendo a lista m\u00e1is votada, ocupando as\u00ed o cargo de deputada no Congreso. En 2012, Mercedes foi elixida candidata \u00e1 presidencia do Principado de Asturias polo Partido Popular nas elecci\u00f3ns do 25 de marzo de 2012, que foron anticipadas debido \u00e1 disoluci\u00f3n da Xunta Xeral do Principado de Asturias anunciada por Francisco \u00c1lvarez-Cascos oito meses despois de sa\u00edr o seu partido, Foro Asturias, ga\u00f1ador das anteriores elecci\u00f3ns auton\u00f3micas. O PP mant\u00edvose nos 10 escanos que obtivo nos comicios de 2011."}
{"id": "256018", "revid": "27155", "url": "https://gl.wikipedia.org/wiki?curid=256018", "title": "Listeria monocytogenes", "text": "Listeria monocytogenes \u00e9 unha especie de bacterias grampositivas que causa unha infecci\u00f3n chamada listeriose. \u00c9 un organismo anaerobio facultativo, que pode sobrevivir en presenza ou en ausencia de ox\u00edxeno. Pode crecer e reproducirse dentro das c\u00e9lulas h\u00f3spede e \u00e9 un dos pat\u00f3xenos m\u00e1is virulentos que poden estar presentes nos alimentos, ata o punto de que entre o 20 e o 30 % das infecci\u00f3ns cl\u00ednicas por esta bacteria acaban sendo mortais. A listeriose \u00e9 a principal causa de morte por infecci\u00f3ns alimentarias, superando en taxas de mortalidade a \"Salmonella\" e \"Clostridium botulinum\".\nPresenta motilidade por medio de flaxelos a 30\u00a0\u00b0C ou menos, pero xeralmente non a 37\u00a0\u00b0C, \"L. monocytogenes\" pode moverse entre as c\u00e9lulas eucariotas sen usar os flaxelos pola polimerizaci\u00f3n explosiva de filamentos da prote\u00edna actina, o que se co\u00f1ece como \"colas de cometa\" ou \"foguetes de actina\".\nAlg\u00fans estudos suxiren que ata o 10% do tracto gastrointestinal humano pode estar colonizado por \"L. monocytogenes\". Con todo, as enfermidades cl\u00ednicas debidas a \"L. monocytogenes\" son m\u00e1is frecuentes en veterinaria que en medicina humana, especialmente as meningoencefalites en ruminantes.\nDebido \u00e1 s\u00faa frecuente patoxenicidade, que causa meninxite en neonatos (adquirida transvaxinalmente), as nais pre\u00f1adas deben ter coidado ao comer queixos que poidan estar contaminados coa bacteria. \u00c9 a terceira causa m\u00e1is com\u00fan de meninxite en neonatos.\nClasificaci\u00f3n.\n\"L. monocytogenes\" \u00e9 unha bacteria grampositiva, non formadora de esporas, m\u00f3bil, anaerobia facultativa, e de forma bacilar (0,4 a 0,5 microns x 0,5 a 1,2). \u00c9 catalase positiva e oxidase negativa, e expresa unha beta hemolisina, que causa a destruci\u00f3n dos gl\u00f3bulos vermellos do sangue. Mostra unha caracter\u00edstica motilidade dando voltas ollada con microscopio \u00f3ptico. A\u00ednda que \"L. monocytogenes\" \u00e9 activamente m\u00f3bil utilizando os seus flaxelos peritricos a temperatura entre 20\u221225\u00a0\u00b0C, pero o organismo non utiliza flaxelos \u00e1 temperatura corporal de 37\u00a0\u00b0C.\nO x\u00e9nero \"Listeria\" pertence \u00e1 clase \"Bacilli\", e \u00e1 orde \"Bacillales\", na que tam\u00e9n est\u00e1n inclu\u00eddos os x\u00e9neros \"Bacillus\" e \"Staphylococcus\". das especies clasificadas no x\u00e9nero \"Listeria\" hai d\u00faas, \"L. ivanovii\" e \"L. monocytogenes\", que son pat\u00f3xenas de animais, como os ratos, pero s\u00f3 \"L. monocytogenes\" est\u00e1 demostrado que produce enfermidades en humanos. Hai 13 serotipos de \"L. monocytogenes\" que poden causar enfermidades, pero m\u00e1is do 90 % dos illados humanos pertencen s\u00f3 a tres deles, que son: 1/2a, 1/2b, e 4b. As cepas do serotipo 4b de \"L. monocytogenes\" son responsables dos principais casos de enfermidades de orixe alimentaria humanas en Europa e Norteam\u00e9rica e de entre o 33 e o 50 % dos casos espor\u00e1dicos no mundo desde a d\u00e9cada de 1980.\nHistoria.\nO nome do x\u00e9nero \"Listeria\" p\u00faxose en honor do m\u00e9dico brit\u00e1nico Joseph Lister. A especie \"L. monocytogenes\" foi descrita por primeira vez por E.G.D. Murray en 1926 base\u00e1ndose en seis casos de mortes repentinas de cr\u00edas de coellos.\nMurray denominou ao organismo \"Bacterium monocytogenes\" pero despois Harvey Pirie cambioulle o nome polo de \"Listeria\" en 1940. O ep\u00edteto \"monocytogenes\" d\u00e9bese a que extractos da s\u00faa membrana poden estimular (xerar) a produci\u00f3n de monocitos no coello, a\u00ednda que non no ser humano. A\u00ednda que as descrici\u00f3ns cl\u00ednicas da infecci\u00f3n por \"L. monocytogenes\" en animais e humanos se publicaron na d\u00e9cada de 1920, ata 1952 en Alema\u00f1a Oriental non foi reco\u00f1ecida como unha causa significativa de sepse e meninxite neonatal. A listeriose en adultos ser\u00eda despois asociada con pacientes con sistemas inmunitarios comprometidos, como os que toman f\u00e1rmacos inmunosupresores e corticosteroides para tratar tumores malignos ou transplantes de \u00f3rganos, e tam\u00e9n os que te\u00f1en infecci\u00f3n por VIH/SIDA.\nAta 1981 \"L. monocytogenes\" non foi identificada como causa de enfermidades de orixe alimentaria. Naquel ano un estalido de listeriose na cidade de Halifax, Nova Escocia na que se produciron 41 casos e 18 mortes, principalmente en mulleres pre\u00f1adas e neonatos, foi ligada epidemioloxicamente co consumo de ensalada de col que fora fertilizada con esterco de ovella contaminado con \"L. monocytogenes\". Desde ent\u00f3n, \"L. monocytogenes\" \u00e9 reco\u00f1ecida como un importante perigo na industria da alimentaci\u00f3n.\nPatox\u00e9nese.\nA infecci\u00f3n invasiva por \"L. monocytogenes\" causa a enfermidade chamada listeriose. Cando a infecci\u00f3n non \u00e9 invasiva, a enfermidade consecuencia desta infecci\u00f3n denom\u00ednase gastroenterite febril. Entre as manifestaci\u00f3ns da listeriose est\u00e1n a septicemia, meninxite (ou meningoencefalite), encefalite, \u00falcera corneal, pneumon\u00eda, e infecci\u00f3ns intrauterinas ou de c\u00e9rvix en mulleres embarazadas, o que pode orixinar aborto espont\u00e1neo (no segundo ou terceiro trimestre) ou morte fetal. Os neonatos que sobreviven poden sufrir unha granulomatose (granulomas pi\u00f3xenos distribu\u00eddos por todo o corpo) e atraso f\u00edsico. Estes trastornos son xeralmente precedidos por s\u00edntomas parecidos aos dunha gripe, como febre persistente. Os s\u00edntomas gastrointestinais, como n\u00e1useas, v\u00f3mitos e diarreas, poden preceder a formas m\u00e1is serias de listeriorse ou poden ser os \u00fanicos s\u00edntomas.\nUn estudo inicial suxeriu que \"L. monocytogenes\" era a \u00fanica bacteria grampositiva que posu\u00eda lipopolisac\u00e1rido, que lle serv\u00eda como endotoxina, pero posteriormente viuse que non era unha verdadeira endotoxina. As paredes celulares da bacteria sempre conte\u00f1en \u00e1cidos lipoteicoicos, nos cales un resto glicol\u00edpido, como o galactosil-glicosil-diglic\u00e9rido, est\u00e1 ligado covalentemente ao fosfomono\u00e9ster terminal do \u00e1cido teicoico. Esta rexi\u00f3n lipidica ancora a cadea do pol\u00edmero \u00e1 membrana plasm\u00e1tica. Estes \u00e1cidos lipoteicoicos lembran aos lipopolisac\u00e1ridos das bacterias gramnegativas en estrutura e funci\u00f3n, e son os \u00fanicos pol\u00edmeros anfip\u00e1ticos na superficie celular.\n\"L. monocytogenes\" ten residuos de D-galactosa na s\u00faa superficie que poden unirse a receptores de D-galactosa na superficie da c\u00e9lula h\u00f3spede. Estas c\u00e9lulas h\u00f3spede adoitan ser as c\u00e9lulas M e as das placas de Peyer da mucosa intestinal. Unha vez unidas a estas c\u00e9lulas, \"L. monocytogenes\" pode atravesar a mucosa intestinal e entrar no corpo.\nA dose infectiva de \"L. monocytogenes\" var\u00eda segundo a cepa e a susceptibilidade da v\u00edtima. Nos casos contra\u00eddos a partir de leite sen pasteurizar ou supostamente pasteurizado, p\u00f3dese asumir que en persoas susceptibles, abonda con menos de 1.000 organismos totais para causar enfermidade. \"L. monocytogenes\" pode invadir o epitelio gastrointestinal. Unha vez que a bacteria entra nos monocitos, macr\u00f3fagos, ou leucocitos polimorfonucleares do h\u00f3spede, conv\u00e9rtese nunha septicemia no sangue e pode proliferar. A s\u00faa presenza intracelular en c\u00e9lulas fagoc\u00edticas tam\u00e9n lle permite acceder ao cerebro e probablemente facer unha migraci\u00f3n transplacentaria ata o feto nas mulleres embarazadas. A patox\u00e9nese de \"L. monocytogenes\" c\u00e9ntrase na s\u00faa capacidade de sobevivir e multiplicarse nas c\u00e9lulas fagoc\u00edticas. Parece que esta bacteria inicialmente evolucionou para poder invadir as mucosas intestinais como unha infecci\u00f3n intracelular, e desenvolveu un mecanismo qu\u00edmico para facelo no que interv\u00e9n a prote\u00edna bacteriana internalina, que se une \u00e1 prote\u00edna cadherina da membrana plasm\u00e1tica da c\u00e9lula intestinal. Estas mol\u00e9culas de adhesi\u00f3n tam\u00e9n se encontran noutras d\u00faas robustas barreiras do coropo humano, como son a barreira hematoencef\u00e1lica e a barreira placentaria, e isto pode explicar a aparente afinidade de \"L. monocytogenes\" por causar meninxites e afectar aos fetos.\nRegulaci\u00f3n da patox\u00e9nese.\n\"L. monocytogenes\" pode actuar como sapr\u00f3fita ou como pat\u00f3xena, dependendo das condici\u00f3ns do seu ambiente. Cando a bacteria est\u00e1 presente nun organismo h\u00f3spede, o fen\u00f3meno da percepci\u00f3n do qu\u00f3rum ou \"quorum sensing\" causa a regulaci\u00f3n \u00e1 alza de varios xenes de virulencia. Dependendo da localizaci\u00f3n da bacteria no organismo h\u00f3spede, diferentes activadores regulan \u00e1 alza os xenes da virulencia. O factor SigB \u00e9 un factor sigma alternativo que regula os xenes Vir nos intestinos, mentres que o PrfA regula \u00e1 alza a expresi\u00f3n de xenes cando a bacteria se encontra no sangue. Pouco se sabe sobre como esta bacteria cambia de actuar como sapr\u00f3fita a como pat\u00f3xena; por\u00e9n, p\u00e9nsase que son necesarios varios ARNs non codificantes de \"L. monocytogenes\" para inducir este cambio.\nPatoxenicidade de distintas li\u00f1axes.\n\"L. monocytogenes\" ten tres li\u00f1axes, con historias evolutivas e potenciais patox\u00e9nicos diferentes. As cepas da li\u00f1axe I son a maior\u00eda dos illados cl\u00ednicos humanos e todos os clons epid\u00e9micos humanos, pero est\u00e1n infrarrepresentados nos illados cl\u00ednicos animais. As cepas da li\u00f1axe II est\u00e1n sobrerrepresentados nos casos animais e todo o contrario nos casos cl\u00ednicos humanos, e son m\u00e1is prevalentes en mostras tomadas do ambiente e de alimentos. Os illados da li\u00f1axe III son moi raros, pero significativamente m\u00e1is com\u00fans nos animais que nos illados humanos.\nDetecci\u00f3n.\nProba de Anton: \u00e9 unha proba usada na identificaci\u00f3n de \"L. monocytogenes\"; a instilaci\u00f3n dun cultivo en saco conxuntivo de ollo de coello ou coello de Indias causa unha grave queratoconxuntivite en 24 horas.\nCultivo: Listeria crece en medios como o \u00e1gar de Mueller-Hinton. A identificaci\u00f3n vese potenciada se os cultivos primarios se fan en \u00e1gar que conte\u00f1a sangue de ovella, porque pode observarse a pequena zona caracter\u00edstica de hem\u00f3lise arredor e baixo as colonias. O illamento pode mellorarse se o tecido de procedencia se mant\u00e9n a 4\u00a0\u00b0C durante alg\u00fans d\u00edas antes de facer a inoculaci\u00f3n no medio de cultivo bacteriol\u00f3xico. O organismo \u00e9 un anaerobio facultativo e \u00e9 catalase positivo e motil. Produce \u00e1cido pero non gas con diversos carbohidratos.\nA motilidade \u00e1 temperatura dunha habitaci\u00f3n e a produci\u00f3n de hemolisina son datos fundamentais para diferenciala das bacterias corineformes.\n\u00c1gar bile esculina. Desenv\u00f3lvese ben en bile, polo que se utilizan medios inclinados con \u00e1gar bile esculina. Esta proba consiste en determinar a capacidade que ten \"L. monocytogenes\" de hidrolizar a esculina a esculetina e a glicosa en presenza de sales biliares. A esculetina xerada reacciona cos i\u00f3ns de ferro que cont\u00e9n o cloruro f\u00e9rrico no medio e xera unha coloraci\u00f3n negra, se \u00e9 positiva.\nReacci\u00f3n de Voges-Proskauer. \"L. monocytogenes\" presenta un metabolismo fermentativo que xera \u00e1cido a partir da glicosa e produce acetona, o que d\u00e1 lugar a unha reacci\u00f3n de Voges-Proskauer positiva e non fermenta a xilosa. A fermentaci\u00f3n destes azucres ponse en evidencia pola t\u00e9cnica de Voges-Proskauer, a cal consiste en identificar se \"L. monocytogenes\" xera \u00e1cidos e diacetil, xa que o medio cont\u00e9n azucres fermentables. Para ver a reacci\u00f3n util\u00edzanse reveladores como alfa-naftol e KOH. Se a suspensi\u00f3n se torna de cor rosa a proba \u00e9 positiva.\nProba de CAMP. A proba de CAMP consiste en sementar en \u00e1gar sangue unha estr\u00eda en forma horizontal de \"L. monocytogenes\" e unha perpendicular a esta de \"Staphylococcus aureus\" sen que se unan entre si. O resultado agardado ser\u00e1 que \"L. monocytogenes\" xere o factor CAMP, o cal produce un sinerxismo coa beta lisina producida por \"S. aureus\" sobre os eritrocitos, xerando a lise destes.\nOs m\u00e9todos de an\u00e1lise de alimentos son complexos e levan moito tempo (varios d\u00edas, ata sete), pero o anuncio da aparici\u00f3n de novas probas que usan sondas de ADN espec\u00edficas non marcadas radioactivamente deber\u00eda permitir unha confirmaci\u00f3n m\u00e1is r\u00e1pida e simple dos illados sospeitosos. A tecnolox\u00eda do ADN recombinante pode tam\u00e9n permitir unha an\u00e1lise en dous ou tres d\u00edas no futuro.\nTratamento.\nCando se produce meninxite por \"L. monocytogenes\", a taxa de mortalidade pode ser do 70%, na septicemia do 50%, e nas infecci\u00f3ns neonatais maior do 80%. Nas infecci\u00f3ns durante o embarazo a nai normalmente sobrevive. Hai informes de que funciona o tratamento con penicilina ou ampicilina e trimetoprim-sulfametoxazol.\nProp\u00faxose o uso do bacteri\u00f3fago chamado \"fago de Listeria P100\" como aditivo alimentario para controlar a \"Listeria monocytogenes\". Varias compa\u00f1\u00edas (EBI Food Safety, Intralytix) desenvolveron tratamentos para os alimentos con bacteri\u00f3fagos, que se aplicar\u00edan sobre froitas e carnes como o xam\u00f3n e o pavo.\nResistencia antibi\u00f3tica.\n\"Listeria\" \u00e9 resistente \u00e1s penicilinas naturais (penicilina G, penicilina V), penicilinas resistentes a \u03b2-lactamase (meticilina, nafcilina, isoxazoilpenicilinas \u2014oxacilina, cloxacilina, dicloxacilina\u2014) e a todas as cefalosporinas. Pero \u00e9 susceptible \u00e1s penicilinas de espectro ampliado.\nUso como vector de transfecci\u00f3n.\nComo \"L. monocytogenes\" \u00e9 unha bacteia intracelular, alg\u00fans estudos utiliz\u00e1rona como vector para transportar xenes ao interior de c\u00e9lulas \"in vitro\". Actualmente a eficiencia desta transfecci\u00f3n non \u00e9 moi grande. Un exemplo do uso con \u00e9xito de \"L. monocytogenes\" en tecnolox\u00edas de transfecci\u00f3n \"in vitro\" \u00e9 na terapia x\u00e9nica para casos de fibrose qu\u00edstica.\nVacina do cancro.\nEstase a desenvolver unha vacina contra o cancro viva atenuada de \"L. monocytogenes\" ADXS11-001 como posible tratamento do carcinoma cervical.\nEpidemiolox\u00eda.\n\"L. monocytogenes\" atopouse en polo menos 37 especies de mam\u00edferos, tanto dom\u00e9sticos coma salvaxes, e en polo menos 17 especies de aves e posiblemente nalgunhas especies de peixes e mariscos. \"L. monocytogenes\" pode illarse do solo, ensilados, e outras fontes ambientais. \"L. monocytogenes\" \u00e9 bastante resistente e aguanta os efectos delet\u00e9reos da conxelaci\u00f3n, desecamento, e da calor notablemente ben para unha bacteria que non forma esporas. A maior\u00eda das cepas de \"L. monocytogenes\" son pat\u00f3xenas nalg\u00fan grao.\nRutas de infecci\u00f3n.\n\"L. monocytogenes\" foi asociada con alimentos como o leite (xeralmente sen pasteurizar), queixos (especialmente as variedades brandas curadas), xeados, vexetais crus, salchichas de carne cr\u00faa fermentada, carne de aves cr\u00faa ou coci\u00f1ada, carnes cr\u00faas de todos os tipos, e peixe cru e afumado. A s\u00faa capacidade de crecer a temperaturas fr\u00edas de ata 0\u00a0\u00b0C permite a s\u00faa multiplicaci\u00f3n en alimentos refrixerados. \u00c1 temperatura de refrixeraci\u00f3n de 4\u00a0\u00b0C, a cantidade de ferro f\u00e9rrico pode afectar ao crecemento de \"L. monocytogenes\".\nCiclo infeccioso.\nO sitio principal de infecci\u00f3n \u00e9 o epitelio intestinal, no cal a bacteria invade as c\u00e9lulas non fagoc\u00edticas por medio dun mecanismo de cremalleira. A captaci\u00f3n \u00e9 estimulada pola uni\u00f3n das internalinas de listeria (Inl) \u00e1s E-cadherinas (factor de adhesi\u00f3n) da c\u00e9lula h\u00f3spede, ou ao factor Met (c-Met, factor de crecemento do hepatocito). Esta uni\u00f3n activa certas GTPases Rho, que seguidamente se unen e estabilizan \u00e1 prote\u00edna da s\u00edndrome de Wiskott Aldrich (WAsp). A WAsp pode despois unirse ao complexo Arp2/3 e servir como un punto de nucleaci\u00f3n da actina. Despois, a polimerizaci\u00f3n da actina crea unha \"copa fagoc\u00edtica\", \u00e9 dicir, unha estrutura baseada na actina que normalmente se forma nos fagocitos arredor de materiais alleos antes da endocitose. O efecto neto da uni\u00f3n da internalina \u00e9 aproveitar esta formaci\u00f3n do h\u00f3spede para a entrada da bacteria. \"L. monocytogenes\" pode tam\u00e9n invadir as c\u00e9lulas fagoc\u00edticas (por exemplo, os macr\u00f3fagos), pero s\u00f3 precisa das internalinas para a invasi\u00f3n das c\u00e9lulas non fagoc\u00edticas.\nDespois da s\u00faa entrada na c\u00e9lula, a bacteria pode escapar do vac\u00faolo/fagosoma antes de que se una cun lisosoma. Tres dos principais factores de virulencia que lle permiten \u00e1 bacteria escapar do fagosoma son a listeriolisina O (LLO, codificada polo xene \"hly\"), a fosfolipase A (codificada polo xene \"plcA\") e a fosfolipase B (codificada no \"plcB\"). A secreci\u00f3n de LLO e o produto de PlcA distorsionan a membrana vacuolar e permiten \u00e1 bacteria escapar ao citoplasma, onde pode proliferar.\nUnha vez no citoplasma, \"L. monocytogenes\" aprov\u00e9itase da actina do seu h\u00f3spede por segunda vez. As prote\u00ednas ActA asociadas co polo vello da c\u00e9lula bacteriana (ao ser un bacilo, \"L. monocytogenes\" forma un septo durante a divisi\u00f3n no centro da c\u00e9lula, onde se forma o polo novo, e as\u00ed dise que ten un polo novo e un polo vello) poden unirse ao complexo Arp2/3, inducindo as\u00ed a nucleaci\u00f3n da actina nunha \u00e1rea espec\u00edfica da superficie da c\u00e9lula bacteriana. A polimerizaci\u00f3n da actina despois propulsa \u00e1 bacteria unidireccionalmente na membrana plasm\u00e1tica do h\u00f3spede. A protrusi\u00f3n que se forma pode despois ser captada por unha c\u00e9lula veci\u00f1a que a introduce no seu interior, formando un vac\u00faolo de dobre membrana do cal a bacteria debe escapar usando a LLO e a PlcB. Este modo de diseminaci\u00f3n directo de c\u00e9lula a c\u00e9lula implica un mecanismo celular co\u00f1ecido como paracitofaxia."}
{"id": "256019", "revid": "23204", "url": "https://gl.wikipedia.org/wiki?curid=256019", "title": "Michael Spears", "text": "Michael Spears, nado o 28 de decembro de 1977 en Dacota do Sur \u00e9 un actor nativo americano. Spears naceu na Reserva india Lower Brul\u00e9, na cal viviu ata que chegou a quinto curso. \u00c9 membro dos lakota sicangu, unha tribo s\u00edux. \u00c9 irm\u00e1n do tam\u00e9n actor Eddie Spears.\nSpears \u00e9 un cantante tribal e toca o tambor, actuando a mi\u00fado en \"pow wows\", \u00e9 dicir, grandes reuni\u00f3ns de nativos americanos. Michael viaxa con frecuencia como orador para falar sobre a educaci\u00f3n e a conciencia das enerx\u00edas sostibles entre os rapaces de Dacota do Sur. Traballa co seu pai e co seu irm\u00e1n como parte do Grupo Inter-Tribal, cuxo obxectivo \u00e9 fomentar a creaci\u00f3n de fontes naturais e sostibles de enerx\u00eda.\nTraxectoria.\nComezou na interpretaci\u00f3n interpretando a Otter no oscarizado filme \"Dances with Wolves\", acadando gran sona con s\u00f3 13 anos. \u00d3s 17 anos xa ti\u00f1a actuado en cine e televisi\u00f3n xunto con Kevin Costner, Jimmy Smits e Kim Delaney.\nO maior papel da s\u00faa carreira foi Dog Star na miniserie producida por Steven Spielberg \"Into the West\", que se emitiu en TNT. Pode falar lakota pero non de forma flu\u00edda. Ensin\u00e1ronlle o seu pai e o seu av\u00f3, pero a\u00ednda o est\u00e1 a aprender. Durante a rodaxe de \"Into the West\" tomou lecci\u00f3ns dun ling\u00fcista."}
{"id": "256020", "revid": "6939", "url": "https://gl.wikipedia.org/wiki?curid=256020", "title": "Bulldog ingl\u00e9s", "text": ""}
{"id": "256021", "revid": "89787", "url": "https://gl.wikipedia.org/wiki?curid=256021", "title": "2M1207b", "text": "2M1207b \u00e9 un [[planeta extrasolar]] que orbita \u00f3 redor da estrela [[anana marr\u00f3n]] [[2M1207]] na constelaci\u00f3n de [[Centaurus]], e est\u00e1 a preto de 170 [[ano luz|anos luz]] da Terra. Destacado por ser un dos primeiros candidatos a planeta extrasolar observados directamente (a trav\u00e9s de imaxes no [[infravermello]]), foi descuberto en abril de 2004 polo [[Very Large Telescope]] (VLT) dende o [[Observatorio de Paranal]], [[Chile]], por un equipo do [[Observatorio Europeo do Sur]] liderado por Ga\u00ebl Chauvin. P\u00e9nsase que ten entre 3 a 10 veces a masa de [[X\u00fapiter]] e poder\u00eda orbitar \u00f3 redor da s\u00faa estrela primaria a unha gran distancia, semellante \u00e1 distancia a que orbita \u00f3 redor do noso [[Sol]].\nEste planeta \u00e9 un [[xigante gasoso]] moi quente, a [[temperatura]] estimada da superficie \u00e9 de aproximadamente 1.600 [[kelvin|K]] (1.300\u00a0\u00b0C ou 2.400\u00a0\u00b0F), principalmente debido \u00e1 contracci\u00f3n gravitacional. A s\u00faa [[masa]] est\u00e1 ben por baixo do l\u00edmite calculado para a [[fusi\u00f3n nuclear|fusi\u00f3n]] do [[deuterio]] en ananas marr\u00f3ns, que \u00e9 de 13 [[masa de X\u00fapiter|masas de X\u00fapiter]]. A proxecci\u00f3n da [[distancia]] entre 2M1207b e a s\u00faa estrela primaria \u00e9 de preto de 40 [[unidade astron\u00f3mica|UA]] (Similar \u00e1 distancia media entre [[Plut\u00f3n]] e o [[Sol]]). O espectro infravermello indica a presenza de mol\u00e9culas de [[auga]] na s\u00faa atmosfera. O obxecto non \u00e9 un probable candidato para sustenta-la [[vida]], tanto na s\u00faa superficie ou en calquera dos seus [[sat\u00e9lite]]s.\nDescubrimento, identificaci\u00f3n e propiedades.\n[[Ficheiro:Primera foto planeta extrasolar ESO.jpg|miniatura|left|200px|Imaxe infravermella de 2M1207 (azulada) e do seu acompa\u00f1ante planetario 2M1207b (avermellado), tomada polo [[Observatorio Europeo do Sur]] no ano 2004.]]\n[[Ficheiro:Planet 2M 1207 B.png|miniatura|left|200px|Simulaci\u00f3n de 2M1207b do programa de [[software libre]] [[Celestia]].]]\n2M1207b \u00e9 preto de 100 veces m\u00e1is d\u00e9bil no ceo que a s\u00faa compa\u00f1eira. Detectouse por primeira vez coma un \"punti\u00f1o avermellado de luz\" en 2004 polo [[Very Large telescopio|VLT]]. Trala observaci\u00f3n de inicio, hab\u00eda algunha d\u00fabida en canto a saber se os obxectos pod\u00edan ser s\u00f3 unha simple [[binaria \u00f3ptica]], pero observaci\u00f3ns posteriores do [[Telescopio Espacial Hubble]] e do VLT demostraron que os obxectos m\u00f3vense xuntos e son, polo tanto, presuntamente un [[sistema binario (astronom\u00eda)|sistema binario]].\nO valor inicial da estimaci\u00f3n [[fotometr\u00eda (astronom\u00eda)|fotom\u00e9trica]] da distancia ata 2M1207b era de 70 [[parsec]]s. En decembro do 2005, o astr\u00f3nomo norteamericano [[Eric Mamajek]] informou dunha avaliaci\u00f3n m\u00e1is precisa da distancia (53 \u00b1 6 parsecs) para 2M1207b usando o [[m\u00e9todo de c\u00famulo en movemento]]. Recentes resultados das [[paralaxe]]s trigonom\u00e9tricas confirmaron esta distancia de c\u00famulo en movemento, levando a unha estimaci\u00f3n de distancia de 52,75 [[parsec]] ou 172 \u00b1 3 [[ano luz|anos luz]].\nAs estimaci\u00f3ns para a masa, tama\u00f1o e temperatura de 2M1207b a\u00ednda son moi pouco precisas. A\u00ednda que as evidencias espectrosc\u00f3picas son consistentes cunha masa de 8 \u00b1 2 masas de X\u00fapiter e unha temperatura de superficie de 1600 \u00b1 100 [[kelvin|K]], os modelos te\u00f3ricos para este obxecto pred\u00edn unha [[luminosidade (astronom\u00eda)|luminosidade]] 10 veces maior c\u00e1 observada. Debido a isto, foron propostas estimaci\u00f3ns m\u00e1is baixas para a masa e temperatura. Alternativamente, 2M1207b pode estar escurecido por un disco de po e gas. Como unha posibilidade improbable, Mamajek e Michael Meyer suxiren que o planeta \u00e9 realmente moi pequeno, pero est\u00e1 irradiando calor xerada por unha recente colisi\u00f3n.\nA\u00ednda que a masa de 2M1207b \u00e9 menor que a necesaria para que a fusi\u00f3n do deuterio comece, isto ocorre a partir das 13 [[masa de X\u00fapiter|masas de X\u00fapiter]], e a imaxe de 2M1207b foi amplamente aclamada coma a primeira imaxe directa dun planeta extrasolar, pode ser cuestionado se 2M1207b \u00e9 realmente un planeta. Algunhas definici\u00f3ns do termo \" planeta\" esixen que un planeta se te\u00f1an formado do mesmo xeito c\u00f3s planetas do noso [[Sistema Solar]], por acrecentamento nun [[disco protoplanetario]]. Con esta definici\u00f3n, se 2M1207b se formou directamente por [[colapso gravitacional]] dentro dunha [[nebulosa]] de gas, ser\u00eda clasificado como unha [[sub-anana marr\u00f3n]], no canto dun planeta. Un debate similar existe en relaci\u00f3n \u00e1 identidade de [[GQ Lupi b]], tam\u00e9n fotografada por primeira vez en 2004. Por outra banda, o descubrimento de casos marxinais como o de [[Cha 110913-773444]]-a, po\u00f1en en riba da mesa a cuesti\u00f3n se distinguir polo xeito da s\u00faa formaci\u00f3n \u00e9 unha forma razoable de distinguir entre estrelas/ananas marr\u00f3ns e planetas. No 2006, a [[Uni\u00f3n Astron\u00f3mica Internacional]], a trav\u00e9s do seu grupo de traballo sobre planetas extrasolares, describ\u00edan a 2M1207b coma \"un posible compa\u00f1eiro planetario masivo que poder\u00eda ser unha anana marr\u00f3n\".\nV\u00e9xase tam\u00e9n.\nLigaz\u00f3ns externas.\n[[Categor\u00eda:Planetas extrasolares]]\n[[Categor\u00eda:Constelaci\u00f3n de Centaurus]]"}
{"id": "256022", "revid": "98629", "url": "https://gl.wikipedia.org/wiki?curid=256022", "title": "Cerreta", "text": "A palabra cerreta p\u00f3derse referir a:"}
{"id": "256023", "revid": "98629", "url": "https://gl.wikipedia.org/wiki?curid=256023", "title": "Dif\u00edcil de matar", "text": "Dif\u00edcil de matar (en ) \u00e9 un filme estadounidense de acci\u00f3n dirixido por Bruce Malmuth que se estreou en 1990. Estreouse en galego na TVG o 13 de febreiro de 2008.\nSinopse.\nMason Storm, un axente de polic\u00eda dos \u00c1nxeles \u00e9 v\u00edtima dun atentado que est\u00e1 a piques de lle custar a vida cando descobre un asunto de corrupci\u00f3n pol\u00edtica a moito nivel. Dado por morto permanece en estado de coma sete anos nun hospital pero consegue, finalmente, recuperarse. En adiante, a s\u00faa \u00fanica teima ser\u00e1 pasar factura."}
{"id": "256024", "revid": "23204", "url": "https://gl.wikipedia.org/wiki?curid=256024", "title": "Hard to Kill", "text": ""}
{"id": "256025", "revid": "22570", "url": "https://gl.wikipedia.org/wiki?curid=256025", "title": "Benedicta Boccoli", "text": "Benedicta Boccoli, nada en Mil\u00e1n (Lombard\u00eda) o 11 de novembro de 1966, \u00e9 unha actriz teatral italiana.\nTraxectoria.\nEmpezou a traballar na televisi\u00f3n na d\u00e9cada de 1980, no programa \"Pronto, chi gioca?\" coa s\u00faa irm\u00e1 Brigitta Boccoli. Despois de moitos programas de televisi\u00f3n ao longo dos \u00faltimos 20 anos dedicouse totalmente ao teatro.. O actor e director Giorgio Albertazzi definiu Benedicta como \"Artistissima\""}
{"id": "256028", "revid": "22795", "url": "https://gl.wikipedia.org/wiki?curid=256028", "title": "Dalatiidae", "text": ""}
{"id": "256029", "revid": "16394", "url": "https://gl.wikipedia.org/wiki?curid=256029", "title": "Guidoiro Areoso", "text": ""}
{"id": "256030", "revid": "89787", "url": "https://gl.wikipedia.org/wiki?curid=256030", "title": "Laura Flessel-Colovic", "text": "Laura Flessel-Colovic, nada o 6 de novembro de 1971 en Pointe-\u00e0-Pitre (Guadalupe), \u00e9 unha tiradora de esgrima francesa, dobre campioa ol\u00edmpica, seis veces do mundo e unha vez campioa de Europa.\nTraxectoria.\nLaura Flessel comezou na esgrima aos 6 anos, progresando rapidamente e convert\u00e9ndose en campioa de Guadalupe. Despois adquiriu unha s\u00f3lida experiencia nos circu\u00edtos caribe\u00f1os, centroamericanos e panamericanos, conquistando en 1990 os Campionatos Panamericanos nas modalidades de florete e espada. Ese mesmo ano, establ\u00e9cese na Francia Metropolitana, ingresando no Racing Club de France. Tam\u00e9n entra no INSEP, o que lle permite relacionarse cos mellores esgrimistas franceses.\nO seu primeiro \u00e9xito na escena mundial foi en 1995 ao rematar terceira no Campionato do Mundo de Esgrima na Haia, metal que tam\u00e9n acompa\u00f1ou con prata por equipos.\nPara a primeira participaci\u00f3n de espada feminina nuns Xogos ol\u00edmpicos en 1996, Francia part\u00eda con boas posibilidades de medallas, Flessel era a terceira do mundo e Val\u00e9rie Barlois segunda, e as\u00ed efectivamente Flessel, Barlois e Sophie Moresse-Pichot conseguen o t\u00edtulo ol\u00edmpico en espada por equipos derrotando a Italia. Despois en espada individual, vence a d\u00faas h\u00fangaras, unha delas Szalay, vicecampioa do mundo, en semifinal. Na final enfr\u00f3ntase \u00e1 s\u00faa compatriota Val\u00e9rie Barlois, ga\u00f1ando Flessel por 15-12 .\nNo Mundial de 1997 logrou unha medalla de bronce por equipos e o noveno posto en individual pero nos Campionatos do Mundo de 1998 converteuse no oitavo esgrimista franc\u00e9s, e primeira muller, en obter os t\u00edtulos ol\u00edmpicos e mundial, para obter este \u00faltimo derrotou na final \u00e1 alem\u00e1 Holzkamp por 15-9, conseguindo tam\u00e9n un segundo t\u00edtulo en espada por equipos . Ela remata igualmente na segunda praza na Copa do Mundo desa tempada. No ano seguinte a s\u00faa ambici\u00f3n \u00e9 conservar os seus dous t\u00edtulos mundiais, non o logro no concurso de equipos pero en individual si o fai tras derrotar \u00e1 su\u00edza Romagnoli.\nEra unha das favoritas nos Xogos Ol\u00edmpicos de 2000, pero perdeu na semifinal coa h\u00fangara T\u00edmea Nagy mais logrou a medalla de bronce. No concurso por equipos Francia rematou no quinto lugar.\nNo ano 2001 non compite ao dar nacemento \u00e1 s\u00faa filla Le\u00eflou ata o mes de outubro, cando se disputa o mundial, logrando a medalla de prata batida pola alem\u00e1 Bokel.\nMalia d\u00faas Copas do mundo en 2002 e, tras quedar suspendida pola FIE durante tres meses por dar positivo de nicetamida,2003 debe agardar a s\u00faa terceira participaci\u00f3n nuns Xogos ol\u00edmpicos, os de 2004, para obter unha nova medalla. Na final \u00e1 s\u00faa opo\u00f1ente \u00e9 a h\u00fangara T\u00edmea Nagy que logra a medalla de ouro, tendo que conformarse Flessel coa de prata mentres en equipos Francia logrou a de bronce.\nNo Mundial de 2005 ga\u00f1a unha nova medalla de bronce en individual e o ouro por equipos. No de 2006 tirou unha nova medalla de bronce en individual, de novo batida pola h\u00fangara Nagy\nEn 2007, Francia na vez de enviar un equipo chamado B aos Campionatos de Europa como vi\u00f1a facendo para dar oportunidades aos valores novos, decidiu enviar un equipo consagrado para sumar puntos de cara \u00e1 s\u00faa cualificaci\u00f3n nos Xogos Ol\u00edmpicos do ano seguinte. Laura Flessel consegue as\u00ed o \u00fanico t\u00edtulo que lle restaba por obter. No Mundial dese ano, logrou un novo t\u00edtulo mundial por equipos. Ese ano 2007 queda terceira na Copa do Mundo.\nOs bos resultados de 2007 e do comezo da tempada 2008 d\u00e9ronlle unha das d\u00faas prazas reservadas a Francia na modalidade de espada individual nos Xogos Ol\u00edmpicos de 2008, agora ben a espada por equipos non figuraba no programa. Pero finalmente foron os primeiros xogos nos que non logrou medalla ningunha despois da s\u00faa eliminaci\u00f3n pola chinesa Li Na (15-9) nos cuartos de final.\nNo ano 2009 logrou unha terceira praza nos Campionatos de Europa en Plovdiv e queda f\u00f3ra das medallas no Campionato do Mundo de Esgrima en Antalya ao quedar eliminada en cuartos de final pola rusa Lubov Shutova.\nO ano seguinte ga\u00f1ou d\u00faas medallas de bronce nos Campionatos de Esgrima de Europa en Leipzig, en individual perde en semifinal fronte \u00e1 polaca Magdalena Piekarska por 13 a 12. Na competici\u00f3n por equipos Francia perdeu en semifinais fronte a Italia pero consegue ga\u00f1ar o bronce fronte a Alema\u00f1a. Nos Mundiais disputados en Par\u00eds perde en cuartos de final fronte \u00e1 h\u00fangara Emese Sz\u00e1sz. En espada por equipos, as francesas remataron na quinta praza despois dunha desfeita 45 a 40 contra Roman\u00eda en cuartos de final. \u00c9 membro do Consello Econ\u00f3mico, Social e Medioambiental desde o 28 de outubro de 2010 por mor da s\u00faa experiencia no campo deportivo.\nEn 2011 nos Mundiais de Catania perde na primeira rolda do torneo fronte \u00e1 americana Maya Lawrence por 15 a 14. E en equipos, como na edici\u00f3n precedente, as francesas perden en cuartos de final, contra a China. Flessel non consegue manter a vantaxe de tres toques que Francia ti\u00f1a antes do \u00faltimo asalto que a enfronta \u00e1 vencedora da competici\u00f3n individual Li Na, e que lle deu a vitoria ao seu equipo por 45 a 43.\nO equipo de espada fracasou na s\u00faa tentativa de cualificarse nos Xogos Ol\u00edmpicos de 2012, pero Flessel consegue cualificarse para espada individual tras vencer a Emma Samuelsson por 15 a 6 no campionato de cualificaci\u00f3n da zona Europa en Bratislava. Laura Flessel foi a portabandeira da delegaci\u00f3n francesa nos Xogos Ol\u00edmpicos de Londres . Na s\u00faa derradeira competici\u00f3n pasa na primeira rolda ao vencer contra a americana Courtney Hurley (15-12) antes de perder contra a romanesa Simona Gherman coa puntuaci\u00f3n de 15-13, po\u00f1endo fin \u00e1 s\u00faa carreira con 40 anos.\nDo 6 ao 20 de outubro de 2012, Laura Flessel apareceu como candidata na terceira tempada do programa de televisi\u00f3n \"Danse avec les stars\" de TF1 facendo parella co bailar\u00edn Gr\u00e9goire Lyonnet."}
{"id": "256031", "revid": "98629", "url": "https://gl.wikipedia.org/wiki?curid=256031", "title": "Elecci\u00f3ns \u00e1 Xunta Xeral do Principado de Asturias de 2007", "text": "As elecci\u00f3ns \u00e1 Xunta Xeral do Principado de Asturias de 2007 celebr\u00e1ronse o 27 de maio. O PSOE perde un escano respecto aos anteriores comicios, mentres que o PP ga\u00f1a un. Os socialistas seguir\u00e1n gobernando, pero esta vez con maior\u00eda simple, ao non chegarse a un acordo definitivo de goberno con IU-BA-Los Verdes, que pola s\u00faa parte mante\u00f1en os catro escanos que ti\u00f1an, a pesar dunha leve perda de votos.\nNun principio, o PSOE obtivera un menor n\u00famero de votos que o PP pero un escano m\u00e1is (debido a que Asturias se divide en tres circunscrici\u00f3ns electorais), pero tras o reconto do voto dos emigrantes (CERA) os socialistas recuperaron o primeiro posto."}
{"id": "256032", "revid": "27155", "url": "https://gl.wikipedia.org/wiki?curid=256032", "title": "Merlucc\u00edidos", "text": "A dos merlucc\u00edidos ou merl\u00facidos (\"Merlucciidae\") \u00e9 unha familia de peixes oste\u00edctios mari\u00f1os da orde dos gadiformes que incl\u00fae \u00e1s pescadas, especies de grande importancia comercial, que se distrib\u00faen polo norte do oc\u00e9ano Atl\u00e1ntico e o sur e leste do Pac\u00edfico.\nEtimolox\u00eda.\nO nome da familia deriva do nome do seu x\u00e9nero tipo, \"Merluccius\", e este do lat\u00edn medieval \"merlutius\" ou \"merluccius\", do lat\u00edn cl\u00e1sico \"merulis, -us\" ou \"merula, -ae\", \"merlo\" (e tam\u00e9n o nome de certo peixe), e \"lutius, -us\", \"lucio\".\nDescrici\u00f3n.\nTe\u00f1en d\u00faas aletas dorsais, excepto \"Lyconodes\" que ten s\u00f3 unha, cos primeiros raios espi\u00f1entos. A segunda aleta dorsal e a aleta anal cunha fendedura posterior.\nCarecen de barbelas no mento. A boca \u00e9 grande, situada en posici\u00f3n terminal. Te\u00f1en dentes na parte dianteira do \u00f3so v\u00f3mer, e a maior\u00eda das especies te\u00f1en os dentes longos e afiados.\nAs escamas son pequenas, e de tipo cicloide.\nH\u00e1bitat e forma de vida.\nAs especies do x\u00e9nero \"Merluccius\" son voraces depredadores que habitan na plataforma continental e na parte superior do noiro continental; as especies do x\u00e9nero \"Macruronus\" viven en grandes bancos na plataforma continental subant\u00e1rtica. Pola s\u00faa parte, \"Steindachneria argentea\", \u00fanica especie do x\u00e9nero \"Steindachneria\", habita no golfo de M\u00e9xico e no mar Caribe."}
{"id": "256033", "revid": "22795", "url": "https://gl.wikipedia.org/wiki?curid=256033", "title": "Merlucciidae", "text": ""}
{"id": "256034", "revid": "124656", "url": "https://gl.wikipedia.org/wiki?curid=256034", "title": "Juan Rey Maceira", "text": "Juan Jos\u00e9 Rey Maceira \u00e9 un pol\u00edtico galego do PPdeG.\nTraxectoria.\nCorretor de seguros. Encabezou a candidatura do PPdeG \u00e1 alcald\u00eda de Negreira nas elecci\u00f3ns municipais de 1991 pero non conseguiu a maior\u00eda absoluta. Volveu encabezar a candidatura do PPdeG nas municipais de 2007, e tampouco conseguiu a maior\u00eda. Repetiu como candidato do PPdeG nas municipais de 2011. Ao non acadar a maior\u00eda pactou co Partido Blanco de Negreira (PBN) encabezado por Jos\u00e9 Blanco Pazos, que foi elixido alcalde. En virtude deste acordo, Jos\u00e9 Blanco dimitiu en xu\u00f1o de 2013 e Juan Rey foi elixido alcalde. Nas elecci\u00f3ns de maio de 2015 o PPdeG non obtivo a maior\u00eda, e pasou \u00e1 oposici\u00f3n."}
{"id": "256035", "revid": "22795", "url": "https://gl.wikipedia.org/wiki?curid=256035", "title": "Merl\u00facidos", "text": ""}
{"id": "256038", "revid": "54334", "url": "https://gl.wikipedia.org/wiki?curid=256038", "title": "Merlucc\u00edinos", "text": "A dos merlucc\u00edimos ou, como se ve escito \u00e1s veces \u00e1 castel\u00e1, merluciinos (\"Merlucciinae\") \u00e9 unha subfamilia de peixes oste\u00edctios mari\u00f1os da familia dos merlucc\u00edidos, que incl\u00fae a maior parte das pescadas, especies de grande importancia comercial, que se distrib\u00faen polo norte do oc\u00e9ano Atl\u00e1ntico e o sur e leste do Pac\u00edfico.\nEspecies.\nEsta subfamilia comprende catro x\u00e9neros, cun total de 18 especies:"}
{"id": "256039", "revid": "22795", "url": "https://gl.wikipedia.org/wiki?curid=256039", "title": "Merlucciinae", "text": ""}
{"id": "256040", "revid": "89787", "url": "https://gl.wikipedia.org/wiki?curid=256040", "title": "Merluccius", "text": "Merluccius \u00e9 un x\u00e9nero de peixes oste\u00edctios mari\u00f1os da orde dos gadiformes, o tipo da familia dos merlucc\u00edidos, que incl\u00fae \u00e1s pescadas, especies de grande importancia comercial que se distrib\u00faen polo norte do oc\u00e9ano Atl\u00e1ntico e o sur e leste do Pac\u00edfico.\nEtimolox\u00eda.\nO nome do x\u00e9nero tipo deriva do lat\u00edn medieval \"merlutius\" ou \"merluccius\", do lat\u00edn cl\u00e1sico \"merulis, -us\" ou \"merula, -ae\", \"merlo\" (e tam\u00e9n o nome de certo peixe), e \"lutius, -us\", \"lucio\".\nDescrici\u00f3n.\nTe\u00f1en d\u00faas aletas dorsais cos primeiros raios espi\u00f1entos. A segunda aleta dorsal e a aleta anal cunha fendedura posterior.\nCarecen de barbelas no mento. A boca \u00e9 grande, situada en posici\u00f3n terminal. Te\u00f1en dentes na parte dianteira do \u00f3so v\u00f3mer, e a maior\u00eda das especies te\u00f1en os dentes longos e afiados.\nAs escamas son pequenas, e de tipo cicloide.\nH\u00e1bitat e forma de vida.\nAs especies do x\u00e9nero \"Merluccius\" son voraces depredadores que habitan na plataforma continental e na parte superior do noiro continental.\nEspecies.\nO x\u00e9nero comprende 14 especies reco\u00f1ecidas:"}
{"id": "256051", "revid": "22795", "url": "https://gl.wikipedia.org/wiki?curid=256051", "title": "Svetovidov", "text": ""}
{"id": "256052", "revid": "98629", "url": "https://gl.wikipedia.org/wiki?curid=256052", "title": "Anatolii Nicol\u00e1evich Svetovidov", "text": "Anatolii Nicol\u00e1evich Svetovidov (en ruso \u0421\u0432\u0435\u0442\u043e\u0432\u0438\u0434\u043e\u0432, \u0410\u043d\u0430\u0442\u043e\u043b\u0438\u0439 \u041d\u0438\u043a\u043e\u043b\u0430\u0435\u0432\u0438\u0447), nado en Feryazkino, condado de Staritskii, provincia de Tver, Imperio ruso, o 21 de outubro (3 de novembro) de 1903 e finado en Moscova o 26 de abril de 1985, foi un zo\u00f3logo ruso especializado en ictiolox\u00eda.\nTraxectoria.\nEn 1925 graduouse na Academia Agr\u00edcola de K. A. Timir\u00edazev (Moscova) e, a partir de 1932, traballou no Instituto Zool\u00f3xico da Academia de Ciencias da URSS, especialmente no estudo das variaci\u00f3ns intraespec\u00edficas, as\u00ed como na taxonom\u00eda de peixes e na filoxenia baseada na morfolox\u00eda comparativa e funcional.\nTam\u00e9n estudou a din\u00e1mica das poboaci\u00f3ns, a orixe e a distribuci\u00f3n xeogr\u00e1fica dos peixes, especialmente do bacallau e o arenque.\nEn 1953 foi nomeado membro correspondente da Academia de Ciencias da URSS.\nFoi o creador da subfamilia dos \"Merlucciinae\" en 1948.\nFaleceu en Moscova o 26 de abril de 1985, aos 81 anos, est\u00e1 soterrado no cemiterio de Komarovske de San Petersburgo."}
{"id": "256059", "revid": "22570", "url": "https://gl.wikipedia.org/wiki?curid=256059", "title": "Liga Galega de F\u00fatbol Ga\u00e9lico 7 contra 7", "text": "A Liga Galega de F\u00fatbol Ga\u00e9lico de 7 contra 7 \u00e9 unha competici\u00f3n de f\u00fatbol ga\u00e9lico nacida no ano 2013 como preludio \u00e1 futura Liga Galega de F\u00fatbol Ga\u00e9lico 11 co obxectivo de dar a co\u00f1ecer o f\u00fatbol ga\u00e9lico en Galicia.\n2013.\nDatas e resultados.\nXornada 1: 17 de marzo; A Coru\u00f1a e A Estrada\nXornada 2\u200b: 23 de marzo; A Coru\u00f1a\nXornada 3\u200b: 27 de abril; A Estrada\nXornada 4\u200b: 25 de maio; O Grove\nXornada 5\u200b: 22 de xu\u00f1o; Pontevedra"}
{"id": "256060", "revid": "18868", "url": "https://gl.wikipedia.org/wiki?curid=256060", "title": "Fatoeiro", "text": ""}
{"id": "256061", "revid": "18868", "url": "https://gl.wikipedia.org/wiki?curid=256061", "title": "Claudieira", "text": ""}
{"id": "256062", "revid": "18868", "url": "https://gl.wikipedia.org/wiki?curid=256062", "title": "Cerolleiro", "text": ""}
{"id": "256063", "revid": "18868", "url": "https://gl.wikipedia.org/wiki?curid=256063", "title": "Cerollo", "text": ""}
{"id": "256064", "revid": "18868", "url": "https://gl.wikipedia.org/wiki?curid=256064", "title": "Claudia", "text": ""}
{"id": "256065", "revid": "89787", "url": "https://gl.wikipedia.org/wiki?curid=256065", "title": "Mar\u00eda del Carmen Andrade Perdrix", "text": "Mar\u00eda del Carmen Andrade Perdrix, nada en Madrid en 1947, \u00e9 unha qu\u00edmica espa\u00f1ola, investigadora en corrosi\u00f3n.\nTraxectoria.\nDoutora en qu\u00edmica industrial e profesora de investigaci\u00f3n do CSIC. En 2013 recibiu o premio Willis Rodney Whitney, e anteriormente recibira outros reco\u00f1ecementos como o premio Manuel Rocha ou a medalla Robert L'Hermite, amais dos t\u00edtulos de doutora \"honoris causa\" pola universidades de Trondheim (Noruega) e Alacant, a m\u00e1is de ser membro do xurado dos Premios Pr\u00edncipe de Asturias.\nFoi 'galega do mes' de setembro en 2009 elixida polo Correo Galego."}
{"id": "256067", "revid": "18868", "url": "https://gl.wikipedia.org/wiki?curid=256067", "title": "Erythroxylum coca", "text": ""}
{"id": "256068", "revid": "23204", "url": "https://gl.wikipedia.org/wiki?curid=256068", "title": "Lucien Gaudin", "text": "Lucien Gaudin, nado en Arras o 27 de setembro de 1886 e finado en Par\u00eds o 23 de setembro de 1934, foi un tirador de esgrima franc\u00e9s, ga\u00f1ador de seis medallas ol\u00edmpicas.\nTraxectoria.\nParticipou, aos 33 anos nos Xogos Ol\u00edmpicos de 1920 celebrados en Antuerpen, ga\u00f1ando a medalla de prata na proba de florete por equipos.\nNos Xogos Ol\u00edmpicos de 1924 de Par\u00eds ga\u00f1ou a medalla de ouro en florete por equipos e a de espada por equipos. \nNos Xogos Ol\u00edmpicos de 1928 de \u00c1msterdan logrou a medalla de ouro nas probas de florete e espada individual, as\u00ed como a de prata en florete por equipos. \nAo longo da s\u00faa carreira obtivo nove veces o t\u00edtulo franc\u00e9s de florete (1906-1914), sete medallas no Campionato do Mundo de Esgrima, entre elas d\u00faas de ouro e unha medalla de ouro no Campionato de Europa de Esgrima."}
{"id": "256069", "revid": "98629", "url": "https://gl.wikipedia.org/wiki?curid=256069", "title": "Eug\u00e8ne-Henri Gravelotte", "text": "Eug\u00e8ne-Henri Gravelotte, nado o 6 de febreiro e finado o 23 de agosto de 1939, foi un tirador de esgrima franc\u00e9s.\nTraxectoria.\nGravelotte foi o primeiro campi\u00f3n ol\u00edmpico en florete, ga\u00f1ando a competici\u00f3n nos Xogos Ol\u00edmpicos de 1896, en Atenas. Gravelotte quedou imbatido na rolda preliminar, derrotando os gregos Athanasios Vouros, Konstantinos Komninos-Miliotis e Georgios Balakakis sucesivamente. Ent\u00f3n enfrontouse na final ao franc\u00e9s Henri Callot, quen tam\u00e9n quedara invicto no outro grupo. Gravelotte ga\u00f1ou por 3-2.\nPolas s\u00faas acci\u00f3ns na primeira guerra mundial levou a Croix de guerra 1914-1918, e tam\u00e9n recibiu a Lexi\u00f3n de Honra"}
{"id": "256072", "revid": "3054", "url": "https://gl.wikipedia.org/wiki?curid=256072", "title": "Corbelo", "text": ""}
{"id": "256073", "revid": "3054", "url": "https://gl.wikipedia.org/wiki?curid=256073", "title": "Curubelo", "text": ""}
{"id": "256074", "revid": "3054", "url": "https://gl.wikipedia.org/wiki?curid=256074", "title": "Corubelo", "text": ""}
{"id": "256079", "revid": "18868", "url": "https://gl.wikipedia.org/wiki?curid=256079", "title": "Nasturtium officinale", "text": ""}
{"id": "256080", "revid": "18868", "url": "https://gl.wikipedia.org/wiki?curid=256080", "title": "Brizo", "text": "O termo brizo p\u00f3dese referir a distintas especies bot\u00e1nicas:"}
{"id": "256081", "revid": "18868", "url": "https://gl.wikipedia.org/wiki?curid=256081", "title": "Labaza", "text": "O termo labaza ref\u00edrese a distintas especies bot\u00e1nicas:"}
{"id": "256083", "revid": "85894", "url": "https://gl.wikipedia.org/wiki?curid=256083", "title": "Enerx\u00eda mareomotriz", "text": "A enerx\u00eda mareomotriz \u00e9 a producida polo movemento das augas do mar polas subidas e baixadas das mareas, esta enerx\u00eda \u00e9 aproveitada por turbinas, as cales a s\u00faa vez moven un alternador que xera enerx\u00eda el\u00e9ctrica. Ao non consumir combustibles f\u00f3siles nin tampouco producir gases que axuden ao efecto invernadoiro, considerase unha enerx\u00eda limpa e renovable pero hai que ter en conta que provoca cambios na salinidade do estuario e no ecosistema da zona\nAs centrais mareomotrices inst\u00e1lanse en estuarios, constan dun dique que separa o mar da costa e que permite reter a auga na preamar, na baixamar \u00e1brense as comportas e a auga acciona unha turbina que est\u00e1 unida a un alternador.\nPara aproveitar a enerx\u00eda das mareas \u00e9 preciso que a s\u00faa amplitude sexa considerable, o aconsellable \u00e9 unha amplitude superior a 10 m. Unha das primeiras foi a de La Rance en Francia constru\u00edda en 1967 no estuario do r\u00edo Rance na Breta\u00f1a.\nCon todo, esta forma de producir enerx\u00eda el\u00e9ctrica ven ser unha actualizaci\u00f3n dos tradicionais mu\u00ed\u00f1os de marea, que existen en lugares como Muros ou Vilagarc\u00eda de Arousa."}
{"id": "256084", "revid": "18868", "url": "https://gl.wikipedia.org/wiki?curid=256084", "title": "Prunus persiva var. vulgaris", "text": ""}
{"id": "256085", "revid": "18868", "url": "https://gl.wikipedia.org/wiki?curid=256085", "title": "Pavieira", "text": ""}
{"id": "256087", "revid": "18868", "url": "https://gl.wikipedia.org/wiki?curid=256087", "title": "Matricaria recutita", "text": ""}
{"id": "256092", "revid": "1505", "url": "https://gl.wikipedia.org/wiki?curid=256092", "title": "Radio de Einstein", "text": ""}
{"id": "256096", "revid": "98629", "url": "https://gl.wikipedia.org/wiki?curid=256096", "title": "Elecci\u00f3ns \u00e1 Xunta Xeral do Principado de Asturias de 2003", "text": "As elecci\u00f3ns \u00e1 Xunta Xeral do Principado de Asturias de 2003 celebr\u00e1ronse o 25 de maio, resultando vencedor de novo o PSOE, repetindo \u00e1 fronte do Principado Vicente \u00c1lvarez Areces, a\u00ednda que nesta ocasi\u00f3n tivo que formar goberno en coalici\u00f3n con IU-BA. URAS perdeu todos os seus deputados e o PP recuperou gran parte da s\u00faa forza, ao pasar dos 15 das anteriores elecci\u00f3ns aos 19 desta."}
{"id": "256098", "revid": "109216", "url": "https://gl.wikipedia.org/wiki?curid=256098", "title": "Compromisu por Asturies", "text": "Compromisu por Asturies (\"Compromiso por Asturias\") \u00e9 unha formaci\u00f3n pol\u00edtica asturiana. A s\u00faa ideolox\u00eda \u00e9 o nacionalismo asturiano de esquerdas.\nCreouse o 23 de xu\u00f1o de 2012 tras o proceso de converxencia aberto polo Bloque por Asturies e Unid\u00e1 Nacionalista Asturiana, coa incorporaci\u00f3n de independentes.\nTivo como precedente a coalici\u00f3n Bloque por Asturies-UNA: Compromisu por Asturies formada por ambos partidos para as elecci\u00f3ns auton\u00f3micas do 2011 e do 2012, sum\u00e1ndose nestas \u00faltimas Los Verdes-Grupo Verde."}
{"id": "256100", "revid": "98629", "url": "https://gl.wikipedia.org/wiki?curid=256100", "title": "Bloque de la Izquierda Asturiana", "text": "O Bloque de la Izquierda Asturiana (BIA) foi unha coalici\u00f3n nacionalista asturiana de esquerdas formada por Izquierda Asturiana (IAS), Izquierda Nacionaliega d'Asturies (INA) (escisi\u00f3n de Andecha Astur) e o Partido Comunista de los Pueblos de Espa\u00f1a (PCPE). Presentouse \u00e1s Elecci\u00f3ns \u00e1 Xunta Xeral do Principado de Asturias de 1999 nas que obtivo 1366 votos (0,22%); nas elecci\u00f3ns xerais do 2000 s\u00f3 obtivo 1085 votos. Despois, a coalici\u00f3n desf\u00edxose.\nA partir de Izquierda Nacionaliega d\u2019Asturies e independientes, en 2003 creouse o Bloque por Asturies, que se presentou \u00e1s elecci\u00f3ns auton\u00f3micas do 2003 en coalici\u00f3n con Izquierda Unida. Pola outra banda, no 2007 IAS, canda outras formaci\u00f3ns, creou Unid\u00e1 Nacionalista Asturiana. O PCPE volveu operar pola s\u00faa conta."}
{"id": "256101", "revid": "23204", "url": "https://gl.wikipedia.org/wiki?curid=256101", "title": "Sahul", "text": "Sahul, tam\u00e9n chamado continente australiano, \u00e9 unha rexi\u00f3n xeogr\u00e1fica situada no continente de Ocean\u00eda, conformada por Australia, Tasmania, Nova Guinea e diversas illas adxacentes como as illas Aru e as Raja Ampat. A pesar de que Australia est\u00e1 separada de Pap\u00faa Nova Guinea polo estreito de Torres e de Tasmania polo de Bass, as tres masas de terra son as partes afloradas da mesma plataforma continental e est\u00e1n moi relacionadas dende os puntos de vista biol\u00f3xico, xeol\u00f3xico e antropol\u00f3xico.\nAs illas de Nova Zelandia non son consideradas parte de Sahul, pero si parte de Australasia para outros prop\u00f3sitos ligados coa bioxeograf\u00eda.\nEmprego do termo.\nPlataforma continental Sahul.\nA historia do termo rem\u00f3ntase \u00f3 s\u00e9culo XVII no que figuraba en mapas holandeses como \"Sahull\" ou \"Sahoel\", para referirse \u00f3s bancos de area entre Australia e Timor. A plataforma continental estableceuse en 1845 co nome de \"Gran Banco Australiano\" por \"G.W. Earl\" quen apreciou que hab\u00eda canguros tanto en Australia como en Nova Guinea e nas illas Aru. En 1919 o xe\u00f3logo holand\u00e9s Molengraaff. rescata o termo.\nContinente Sahul.\nNa historia xeol\u00f3xica da Terra, denominase continente Sahul \u00e1 continuidade terrestre Australia-Tasmania-Nova Guinea, dado que estaban unidos polas terras afloradas durante o Plistoceno. (ver secuencia de imaxes ) Antes de 1970 cham\u00e1base \"Australasia\", nos anos 70 \"Grande Australia\" e finalmente en 1975 estendeuse o nome \"Sahul\" tanto para a plataforma como para o antigo continente.\nRexi\u00f3n de Sahul e o continente Australia.\nO chamado continente australiano equivale xeograficamente a Sahul. Non existe actualmente uniformidade de criterios para definir o n\u00famero e a natureza dos continentes da Terra, polo que noutras culturas ou linguas como o ingl\u00e9s, en lugar de Ocean\u00eda preferise o emprego de \"continente australiano\" ou simplemente \"Australia\" xer\u00e1ndose ambig\u00fcidade entre Australia o pa\u00eds e o continente co mesmo nome. Con todo o emprego de Ocean\u00eda como continente, \u00e9 un concepto m\u00e1is amplo e tradicional que se emprega en gran parte do mundo, como \u00e9 o caso de Latinoam\u00e9rica e o Sur de Europa.\nOutros termos para referirse a esta rexi\u00f3n empregados por bi\u00f3logos e arque\u00f3logos son \"Meganesia\", \"Austral\u00ednea\" e \"Australia-Nova Guinea\". En todos estes casos a definici\u00f3n e lindes var\u00edan segundo diversos criterios podendo ser equivalente a Sahul ou inclu\u00edr ademais partes de Ocean\u00eda como Nova Zelandia ou Polinesia. Outro termo \u00e9 \"Ocean\u00eda Pr\u00f3xima\", empregado \u00e1s veces no \u00e1mbito ling\u00fc\u00edstico e noutros \u00e1mbitos, o cal define a parte Oeste de Melanesia e \u00e1s veces incl\u00fae a Australia.\nXeograf\u00eda.\nO mar de Timor ten uns 480\u00a0km de ancho, en direcci\u00f3n E-O, cubrindo unha \u00e1rea duns 610.000\u00a0km\u00b2. O seu punto m\u00e1is profundo \u00e9 a fosa de Timor na \u00e1rea norte do mar, cunha profundidade de 3.300 m. O resto do mar \u00e9 moito menos profundo, sendo a s\u00faa profundidade media de menos de 200 m, \u00f3 estenderse sobre da plataforma Sahul, parte da plataforma continental australiana. O mar de Timor limita ao leste co mar de Arafura (hidrograficamente un brazo do oc\u00e9ano Pac\u00edfico) e ao norte co mar de Banda e o mar de Savu.\nO mar pos\u00fae un n\u00famero de illas significativas, entre as que se atopan a illa Melville, situada f\u00f3ra da costa australiana, e as illas Ashmore e Cartier, baixo goberno australiano. Crese que os primeiros poboadores que chegaron a Australia o fixeron viaxando de illa en illa a trav\u00e9s do mar de Timor.\nO mar de Timor ten d\u00faas importantes entradas na costa norte de Australia: Polo golfo Xos\u00e9 Bonaparte, na honra do irm\u00e1n de Napole\u00f3n Xos\u00e9 I de Espa\u00f1a, e polo golfo Van Diemen. A cidade australiana de Darwin \u00e9 a \u00fanica cidade importante que se atopa sobre este mar.\nEste mar \u00e9 unha zona de formaci\u00f3n de tormentas tropicais e tif\u00f3ns.\nReservas de hidrocarburos.\nBaixo o mar de Timor existen importantes reservas de petr\u00f3leo e gas. O campo de gas de \u00abGreater Sunrise\u00bb \u00e9 o meirande campo existente no mar de Timor e prevese que lle poder\u00eda reportar a Timor Oriental un total de $4.000 mill\u00f3ns de d\u00f3lares.\nAustralia e Timor Oriental tiveron unha longa disputa sobre os dereitos de explotaci\u00f3n de petr\u00f3leo e gas nunha \u00e1rea chamada Timor Gap. A reclamaci\u00f3n territorial australiana est\u00e9ndese at\u00e9 o eixo barim\u00e9trico (a li\u00f1a de maior profundidade do fondo mari\u00f1o) na fosa de Timor. Esta reclamaci\u00f3n superponse nalgunhas partes coa reclamaci\u00f3n territorial de Timor Oriental, que segue a reclamaci\u00f3n de Portugal cando Timor era unha colonia portuguesa, que argumenta que a li\u00f1a divisoria debe de ser a li\u00f1a equidistante entre ambos os pa\u00edses.\nDelimitaci\u00f3n da IHO.\nA m\u00e1xima autoridade internacional en materia de delimitaci\u00f3n de mares para os efectos de navegaci\u00f3n mar\u00edtima, a Organizaci\u00f3n Hidrogr\u00e1fica Internacional (\u00abInternational Hydrographic Organization, IHO), considera o mar de Timor como un mar. Na s\u00faa publicaci\u00f3n de referencia mundial, \"Limits of Oceans and seas\" (L\u00edmites de oc\u00e9anos e mares, 3\u00aa edici\u00f3n de 1953), as\u00edgnalle o n\u00famero de identificaci\u00f3n 48i e def\u00edneo da seguinte forma:"}
{"id": "256102", "revid": "98629", "url": "https://gl.wikipedia.org/wiki?curid=256102", "title": "Elecci\u00f3ns \u00e1 Xunta Xeral do Principado de Asturias de 1999", "text": "As elecci\u00f3ns \u00e1 Xunta Xeral do Principado de Asturias de 1999 celebr\u00e1ronse o 13 de xu\u00f1o. Tras o abandono por parte de Sergio Marqu\u00e9s do PP en 1998 para formar Uni\u00f3n Renovadora Asturiana, este presentouse \u00e1s elecci\u00f3ns por dito partido. Debido a isto, o PP viu como pasaba de 21 escanos a 15, recuperando de novo o PSOE o goberno, por maior\u00eda absoluta. A nova formaci\u00f3n do expresidente, a URAS, conseguiu 3 escanos, o mesmo n\u00famero que Izquierda Unida, que perdeu outros 3."}
{"id": "256106", "revid": "98629", "url": "https://gl.wikipedia.org/wiki?curid=256106", "title": "Elecci\u00f3ns \u00e1 Xunta Xeral do Principado de Asturias de 1995", "text": "As elecci\u00f3ns \u00e1 Xunta Xeral do Principado de Asturias de 1995 celebr\u00e1ronse o 28 de maio. A pesar de que Rodr\u00edguez Vigil tivo que dimitir en 1993 debido ao esc\u00e1ndalo do petromocho, o PSOE rematou a lexislatura. Sergio Marqu\u00e9s, do Partido Popular, sucedeu a Antonio Trev\u00edn, que tomara o control do goberno do Principado tras a dimisi\u00f3n do seu compa\u00f1eiro de partido. Por primeira vez en Asturias non resultou vencedor o PSOE. O CDS, ao igual que no resto de Espa\u00f1a, veu como perd\u00eda a s\u00faa representaci\u00f3n pol\u00edtica na Xunta.\nO 30 de novembro de 1998, Sergio Marqu\u00e9s, xunto con outros 4 deputados populares, abandonaron o Grupo Popular e ingresaron no Grupo Mixto, fundando m\u00e1is tarde Uni\u00f3n Renovadora Asturiana (URAS). Deste xeito, Sergio Marqu\u00e9s gobernou at\u00e9 o final da lexislatura en minor\u00eda, pese a unha moci\u00f3n de censura presentada polo PP para impedilo, que foi rexeitada pola c\u00e1mara."}
{"id": "256107", "revid": "27249", "url": "https://gl.wikipedia.org/wiki?curid=256107", "title": "Juan Luis Rodr\u00edguez-Vigil Rubio", "text": ""}
{"id": "256108", "revid": "27249", "url": "https://gl.wikipedia.org/wiki?curid=256108", "title": "Sergio Marqu\u00e9s Fern\u00e1ndez", "text": ""}
{"id": "256109", "revid": "27249", "url": "https://gl.wikipedia.org/wiki?curid=256109", "title": "Antonio Trev\u00edn Lomb\u00e1n", "text": ""}
{"id": "256110", "revid": "5863", "url": "https://gl.wikipedia.org/wiki?curid=256110", "title": "Coalici\u00f3n Asturiana", "text": "Coalici\u00f3n Asturiana foi unha coalici\u00f3n electoral entre os partidos pol\u00edticos de Asturias Unid\u00e1 Nacionalista Asturiana (UNA) e o Part\u00edu Asturianista (PAS) para participar nas elecci\u00f3ns auton\u00f3micas de Asturias de maio de 1991. Nas elecci\u00f3ns xerais de 1989 UNA obtivo 3.218 votos e PAS 5.414.\nO cabeza de lista foi Xuan Xos\u00e9 S\u00e1nchez Vicente, presidente do PAS, que foi elixido deputado auton\u00f3mico con 14.500 votos. O n\u00famero dous era Jos\u00e9 Su\u00e1rez \"Felechosa\", da UNA.\nPouco despois dunha frustrada negociaci\u00f3n de fusi\u00f3n entre ambas organizaci\u00f3ns (un ano despois do comezo da lexislatura) rompeuse a Coalici\u00f3n Asturiana cun cruzamento dial\u00e9ctico entre os l\u00edderes de ambas, Jos\u00e9 Su\u00e1rez \"Felechosa\" da UNA e Xuan Xos\u00e9 S\u00e1nchez Vicente do PAS, disolv\u00e9ndose a UNA pouco despois. Membros de UNA como Felechosa (que despois estar\u00eda na Liga Asturiana, e logo de concelleiro en Oviedo polo PP), Pepe Fern\u00e1ndez Alonso (actualmente Secretario de Organizaci\u00f3n do Part\u00edu Asturianista) e Juan Carlos Fern\u00e1ndez Casta\u00f1\u00f3n (actualmente na nova Unid\u00e1 Nacionalista Asturiana) por raz\u00f3n das negociaci\u00f3ns chegar\u00edan a rexistrar no Rexistro de Partidos o Partido de Coalici\u00f3n Asturiana.\nNas seguintes elecci\u00f3ns o PAS presentouse en solitario en 1995 e S\u00e1nchez Vicente conservou o escano."}
{"id": "256111", "revid": "23204", "url": "https://gl.wikipedia.org/wiki?curid=256111", "title": "Elecci\u00f3ns \u00e1 Xunta Xeral do Principado de Asturias de 1991", "text": "As elecci\u00f3ns \u00e1 Xunta Xeral do Principado de Asturias de 1991 celebr\u00e1ronse o 26 de maio. \u00c9 de destacar que, a\u00ednda tendo aumentado o n\u00famero de electores, o n\u00famero de votantes descendeu, polo que se deu a participaci\u00f3n m\u00e1is baixa na s\u00faa historia.\nOs dous principais partidos aumentaron o n\u00famero de escanos, volvendo sa\u00edr vencedores os socialistas, con Juan Luis Rodr\u00edguez Vigil \u00e1 cabeza. Izquierda Unida tam\u00e9n aumentou os seus representantes na Xunta, que por primeira vez na s\u00faa historia contou coa presenza dun deputado asturianista, Xuan Xos\u00e9 S\u00e1nchez Vicente, do Part\u00edu Asturianista, como representante da Coalici\u00f3n Asturiana. O gran perdedor das elecci\u00f3ns foi o CDS, que pasou de ter 8 representantes a tan s\u00f3 2."}
{"id": "256112", "revid": "23204", "url": "https://gl.wikipedia.org/wiki?curid=256112", "title": "Listeri\u00e1ceas", "text": "As Listeri\u00e1ceas ou Listeriaceae son unha familia de bacterias grampositivas da orde Bacillales, cuxo x\u00e9nero tipo \u00e9 \"Listeria\" (nomeada en honor ao m\u00e9dico brit\u00e1nico Joseph Lister), e que comprende tam\u00e9n o x\u00e9nero \"Brochothrix\".\nAs especies do x\u00e9nero \"Listeria\" poden encontrarse no chan, augas residuais, plantas e feces de seres humanos e animais sans. \"Brochothrix\" at\u00f3pase principalmente no chan, carnes, herba e ensilados e carnes refrixeradas..\nCaracter\u00edsticas.\nSon bacilos. Aerobias ou anaerobias facultativas. Non forman esporas. Son positivas na probas da catalase e na reacci\u00f3n de Voges-Proskauer. As do x\u00e9nero \"Brochothrix\" non son m\u00f3biles, pero as \"Listeria\" te\u00f1en mobilidade por flaxelos peritricos. As temperaturas \u00f3ptimas para \"Brochothrix\" est\u00e1n entre 20 e 25\u00a0\u00b0C e para \"Listeria\" entre 30 e 37\u00a0\u00b0C.\nPatoxenia.\nO principal pat\u00f3xeno da familia \u00e9 a \"Listeria monocytogenes\" que causa no home a listeriose. \"Listeria ivanovii\" e \"Listeria monocytogenes\" son parasitas de animais. Como \"Listeria monocytogenes\" e \"Brochothrix thermosphacta\" son tolerantes ao fr\u00edo poden sobrevivir en alimentos refrixerados. \"B. thermosphacta\" pode estragar as carnes, pero non \u00e9 pat\u00f3xena para os humanos ou animais."}
{"id": "256113", "revid": "1888", "url": "https://gl.wikipedia.org/wiki?curid=256113", "title": "Elecci\u00f3ns \u00e1 Xunta Xeral do Principado de Asturias de 1987", "text": "As elecci\u00f3ns \u00e1 Xunta Xeral do Principado de Asturias de 1987 celebr\u00e1ronse o 10 de xu\u00f1o. Resultou vencedor de novo o PSOE, a\u00ednda que nesta ocasi\u00f3n con 6 escanos menos. Alianza Popular, anteriormente dentro de Coalici\u00f3n Popular, tam\u00e9n baixou de escanos, neste caso 1. Estes 7 escanos, m\u00e1is un que tam\u00e9n perdeu o PCE, agora baixo o nome de Izquierda Unida, foron para o Centro Democr\u00e1tico y Social. Pedro de Silva repetiu mandato \u00e1 fronte do Principado."}
{"id": "256114", "revid": "27155", "url": "https://gl.wikipedia.org/wiki?curid=256114", "title": "Listeriaceae", "text": ""}
{"id": "256115", "revid": "27155", "url": "https://gl.wikipedia.org/wiki?curid=256115", "title": "Listeri\u00e1cea", "text": ""}
{"id": "256116", "revid": "75439", "url": "https://gl.wikipedia.org/wiki?curid=256116", "title": "Irmandinhos A Estrada", "text": "O Irmandinhos A Estrada \u00e9 un club de f\u00fatbol ga\u00e9lico galego, da vila de Estrada. Foi fundado en 2012 e xoga na Liga Galega de F\u00fatbol Ga\u00e9lico. \u00c9 o primeiro equipo fundado na provincia de Pontevedra.\nHistoria.\nIrmandinhos A Estrada F\u00fatbol Ga\u00e9lico naceu logo do ver\u00e1n de 2012. Dende aquela, o seu crecemento foi espectacular, non s\u00f3 no seu cadro masculino, sen\u00f3n que tam\u00e9n foi o segundo club galego en dispor de secci\u00f3n feminina. Os Irmandinhos estre\u00e1ronse no Campionato Ib\u00e9rico de F\u00fatbol Ga\u00e9lico no Torneo da Coru\u00f1a de 2013. As Irmandinhas tiveron a s\u00faa estrea oficial no derradeiro torneo dese mesmo ano no Torneo de Madrid do mes de xu\u00f1o.\nNa competici\u00f3n galega, como A Coru\u00f1a Fillos de Breog\u00e1n, Irmandinhos presentou dous conxuntos. O equipo m\u00e1is forte foi denominado como Br\u00e1ithreachas (que significa irmandade en ga\u00e9lico irland\u00e9s). Estes dous equipos participaron na primeira Liga Galega de F\u00fatbol Ga\u00e9lico 7 contra 7 desenvolta no primeiro semestre do ano 2013. Con todo, Br\u00e1ithreachas a\u00ednda non participou en torneos do Campionato Ib\u00e9rico.\nOs Irmandinhos adestra e xoga no Campo de Callobre e no Campo da Figueroa.\nO 9 de marzo de 2013 xunto cos equipos A Coru\u00f1a Fillos de Breog\u00e1n e Mecos FG Ogrobe constit\u00faen a Asociaci\u00f3n Galega de F\u00fatbol Ga\u00e9lico.\nO 22 de xu\u00f1o de 2013 os Irmandinhos remataron a primeira tempada da s\u00faa historia cun 5\u00ba posto na Liga Galega de F\u00fatbol Ga\u00e9lico 7 contra 7 pero o seu equipo irm\u00e1n os Br\u00e1ithreachas proclam\u00e1ronse campi\u00f3ns.\nClasificaci\u00f3n Feminina.\n2013/2014.\n1\u00ba Liga Galega de F\u00fatbol Ga\u00e9lico \n1\u00ba Copa Galega de F\u00fatbol Ga\u00e9lico \n3\u00ba (Br\u00e1ithreachas) Copa Galega de F\u00fatbol Ga\u00e9lico \n2\u00ba Campionato Ib\u00e9rico de F\u00fatbol Ga\u00e9lico \n7\u00ba (Br\u00e1ithreachas) Campionato Ib\u00e9rico de F\u00fatbol Ga\u00e9lico\nClasificaci\u00f3n Masculina.\n2013.\n1\u00ba (Br\u00e1ithreachas) Liga Galega de F\u00fatbol Ga\u00e9lico 7 contra 7 \n5\u00ba Liga Galega de F\u00fatbol Ga\u00e9lico 7 contra 7\n5\u00ba Campionato Ib\u00e9rico de F\u00fatbol Ga\u00e9lico\n2013/2014.\n2\u00ba Liga Galega de F\u00fatbol Ga\u00e9lico \n4\u00ba Copa Galega de F\u00fatbol Ga\u00e9lico\n8\u00ba (Br\u00e1ithreachas) Copa Galega de F\u00fatbol Ga\u00e9lico\n4\u00ba Campionato Ib\u00e9rico de F\u00fatbol Ga\u00e9lico\n13\u00ba (Br\u00e1ithreachas) Campionato Ib\u00e9rico de F\u00fatbol Ga\u00e9lico"}
{"id": "256117", "revid": "15490", "url": "https://gl.wikipedia.org/wiki?curid=256117", "title": "Ducado de B\u00e9rgamo", "text": "O ducado de B\u00e9rgamo foi unha das entidades territoriais que formaron o reino dos longobardos. Creado sobre o 570, pouco despois da invasi\u00f3n guiada por Albo\u00edno, cesou de ser sede ducal no 702.\nA constituci\u00f3n do ducado.\nCoa invasi\u00f3n do 568 guiada por Albo\u00edno tam\u00e9n B\u00e9rgamo cae so o dominio longobardo, asumindo unha importancia not\u00e1bel pola s\u00faa posici\u00f3n xeopol\u00edtica. B\u00e9rgamo, de feito, constitu\u00eda o cruzamento de cami\u00f1os entre as estradas militares que un\u00edan o Fri\u00fal coa parte occidental da Chaira padana e con Pavia, capital do reino.\nTras a morte de Albo\u00edno e a de Cleph, o seu sucesor, o reino cae no que foi definida a anarqu\u00eda longobarda (Per\u00edodo dos duques), durante dez anos, nos cales gobernaron os duques; en B\u00e9rgamo gobernou Wallari, que foi, xa que logo, o primeiro duque de B\u00e9rgamo e do seu territorio no primeiro tumultuoso per\u00edodo da conquista longobarda a\u00ednda non consolidada.\nO per\u00edodo era particularmente dif\u00edcil, Italia non se recuperara da desastrosa guerra greco-g\u00f3tica cando outra invasi\u00f3n, a longobarda, se abateu sobre un territorio semidestru\u00eddo e sobre unha poboaci\u00f3n escasa e reducida \u00e1 fame. Tam\u00e9n B\u00e9rgamo e o seu ducado, que libraran dos anteriores sucesos b\u00e9licos sufriu as duras condici\u00f3ns da conquista longobarda.\nA Rebeli\u00f3n de Gaidulfo.\nCoa elecci\u00f3n como rei de Autario e a reconstituci\u00f3n do reino (584) a situaci\u00f3n pol\u00edtica estabilizouse e melloraron as condici\u00f3ns de vida da poboaci\u00f3n ind\u00edxena sometida; o ducado de B\u00e9rgamo, entendido como complexo pol\u00edtico-militar, pero a\u00ednda non territorial, estaba entre os m\u00e1is importantes e aguerrido tanto como para impedir a Gaidulfo, sucesor de Wallari, que se rebelase, xunto con outros, contra o novo rei, Axilulfo, e sostivese con el un conflito armado. Os rebeldes cont\u00e1banse sobre todo entre os que, no curso das campa\u00f1as militares do 590, desertaran do l\u00edder longobardo para unirse a francos e bizantinos: eses non aceptaron inmediatamente a Axilulfo como rei, e o soberano foi obrigado a conquistar coas armas a fidelidade. Venceu en varias ocasi\u00f3ns os rebeldes, pero a revolta durou ata o 594, cando Axilulfo venceu e condenou ao pat\u00edbulo como traidores moitos dos duques rebeldes, inclu\u00eddo Gaidulfo.\nAs vicisitudes de Gaidulfo \u00e9 emblem\u00e1tica da forza do grupo de poder que rex\u00eda o ducado, polo menos nas expectativas do duque mesmo se ao final a s\u00faa revolta se demostrou ef\u00e9mera.\nA supresi\u00f3n do ducado.\nNa segunda metade do s\u00e9culo VII o ducado, seguindo a evoluci\u00f3n xeral do reino longobardo, alternou fases de maior autonom\u00eda con outras de control m\u00e1is marcado por parte do poder central, en particular durante os reinados de Grimoaldo, Perctarito e Cuniperto. Paralelamente, afirm\u00e1base case universalmente a relixi\u00f3n cat\u00f3lica, sostida pola dinast\u00eda b\u00e1vara a menoscabo doutras elecci\u00f3ns relixiosas, xa minoritarias dos longobardos (paganismo, arianismo, Cisma tricapitolino). En B\u00e9rgamo p\u00faxose en evidencia a forza nacente do bispo na persoa de Xo\u00e1n, figura particularmente carism\u00e1tica, que devolveu ao culto cat\u00f3lico a Bas\u00edlica autariana de Fara Gera d'Adda, ata o daquela dedicada ao culto ariano.\nA transici\u00f3n entre os s\u00e9culos VII e s\u00e9culo VIII foi un momento de grave confusi\u00f3n no reino longobardo, con loitas sanguentas que opuxeron a varios pretendentes ao trono. O \u00faltimo duque de B\u00e9rgamo, Rotarit, \u00e1 morte do rei Cuniperto ali\u00f1ouse no flanco do herdeiro ao trono, o menor de idade Liutperto, e do seu titor Ansprando. Vencido unha primeira vez por Raghinperto (700) e outra segunda por Ariperto II (702), encerrouse na s\u00faa B\u00e9rgamo e proclamouse rei. Ariperto marchou contra el, venceuno tras un sanguento cerco e, despois de afeitarlle a cabeza e a barba como signo de desprezo (era o tratamento aplicado a escravos e prisioneiros de guerra), relegouno a Tur\u00edn onde o fixo matar. O ducado foi suprimido e reducido a gastaldato gobernado directamente polo rei a trav\u00e9s de homes da s\u00faa confianza.\nB\u00e9rgamo e o seu territorio volveron adquirir unha estrutura pol\u00edtica aut\u00f3noma s\u00f3 despois a conquista da Italia setentrional por parte de Carlomagno, no 774. O emperador elevou de feito a B\u00e9rgamo a sede dun condado."}
{"id": "256118", "revid": "27249", "url": "https://gl.wikipedia.org/wiki?curid=256118", "title": "Pedro de Silva Cienfuegos-Jovellanos", "text": ""}
{"id": "256119", "revid": "23204", "url": "https://gl.wikipedia.org/wiki?curid=256119", "title": "Elecci\u00f3ns \u00e1 Xunta Xeral do Principado de Asturias de 1983", "text": "As elecci\u00f3ns \u00e1 Xunta Xeral do Principado de Asturias de 1983, as primeiras elecci\u00f3ns auton\u00f3micas en democracia, tiveron lugar o 8 de maio de 1983. Resultou ga\u00f1ador por maior\u00eda absoluta oPSOE. Como consecuencia, Pedro de Silva Cienfuegos-Jovellanos foi investido presidente do Principado de Asturias, sucedendo a Rafael Fern\u00e1ndez \u00c1lvarez, que ocupaba o cargo desde a aprobaci\u00f3n do Estatuto de Autonom\u00eda en 1982."}
{"id": "256120", "revid": "88215", "url": "https://gl.wikipedia.org/wiki?curid=256120", "title": "Jean-Fran\u00e7ois Lamour", "text": "Jean-Fran\u00e7ois Lamour, nado en Par\u00eds o 2 de febreiro de 1956, \u00e9 un tirador de esgrima retirado e un pol\u00edtico franc\u00e9s, ga\u00f1ador de cinco medallas ol\u00edmpicas.\nActividade deportiva.\nParticipou con 24 anos nos Xogos Ol\u00edmpicos de 1980 celebrados en Moscova, rematando vinte e un na proba individual de sabre. Nos Xogos Ol\u00edmpicos de 1984 dos \u00c1nxeles ga\u00f1ou a medalla de ouro na proba de sabre individual e a medalla de prata por equipos. Catro anos despois nos Xogos Ol\u00edmpicos de 1988 de Se\u00fal revalidou o seu t\u00edtulo ol\u00edmpico na proba individual, se ben por equipos unicamente puido ga\u00f1ar un diploma ol\u00edmpico ao finalizar cuarto. Nos Xogos Ol\u00edmpicos de 1992 de Barcelona ga\u00f1ou senllas medallas de bronce na proba individual e por equipos.\nAo longo da s\u00faa carreira ga\u00f1ou catro medallas no Campionato do Mundo de Esgrima, unha delas de ouro; trece veces o t\u00edtulo nacional de sabre individual e ga\u00f1ou unha medalla de ouro nos Xogos do Mediterr\u00e1neo.\nActividade pol\u00edtica.\nMembro da Uni\u00f3n por un Movemento Popular (UMP), o ano 1993 o alcalde de Par\u00eds designouno conselleiro t\u00e9cnico para a mocidade e o deporte e no ano 1995 deixou o posto para converterse en conselleiro t\u00e9cnico desas funci\u00f3ns no Secretariado Xeral da Presidencia da Rep\u00fablica Francesa. Desde o ano 1997 \u00e9 acad\u00e9mico da Acad\u00e9mie des Sports\nEn maio de 2002 o primeiro ministro Dominique de Villepin elixiuno como o seu ministro de deportes, posto que ocupou ata marzo de 2004, momento no que pasou a ser titular do Ministerio de Mocidade, Deportes e Vida Asociativa no goberno de Jean-Pierre Raffarin, ocupando o cargo ata maio de 2007. En xu\u00f1o de 2007 elix\u00edrono deputado na Asemblea Nacional e desde 2008 compatibiliza ese posto co de concelleiro de Par\u00eds, e presidente do grupo UMP no concello parisiense, e desde febreiro de 2013 co de vicepresidente da UMP"}
{"id": "256121", "revid": "624", "url": "https://gl.wikipedia.org/wiki?curid=256121", "title": "Duque de B\u00e9rgamo", "text": ""}
{"id": "256122", "revid": "22570", "url": "https://gl.wikipedia.org/wiki?curid=256122", "title": "Partido Comunista de Asturias", "text": "O Partido Comunista de Asturias (PCA) \u00e9 a federaci\u00f3n do Partido Comunista de Espa\u00f1a en Asturias.\nNo VIII Congreso do Partido Comunista de Asturias nomeouse a Francisco de As\u00eds Fern\u00e1ndez Junquera-Huergo como Secretario Xeral do partido.\nNas primeiras elecci\u00f3ns auton\u00f3micas, o PCA obtivo 5 escanos na c\u00e1mara auton\u00f3mica. Logo, presentouse con IU. De cara \u00e1s elecci\u00f3ns \u00e1 Xunta Xeral do Principado de Asturias de 2011, o PCA decidiu presentarse \u00e1 marxe de IU con nome de Frente de la Izquierda e nas municipais ao concello de Oviedo apoiando a Asamblea de Ciudadanos por la Izquierda."}
{"id": "256124", "revid": "1131", "url": "https://gl.wikipedia.org/wiki?curid=256124", "title": "Pablo Almaz\u00e1n", "text": "Pablo Almaz\u00e1n Sierra, nado o 15 de xaneiro de 1989 en Granada, \u00e9 un xogador profesional espa\u00f1ol de baloncesto. Actualmente xoga para o Real Betis da Liga ACB, no que xoga na posici\u00f3n de ala cunha alzada de 2,00 metros."}
{"id": "256125", "revid": "5132", "url": "https://gl.wikipedia.org/wiki?curid=256125", "title": "Pablo Almaz\u00e1n Sierra", "text": ""}
{"id": "256126", "revid": "624", "url": "https://gl.wikipedia.org/wiki?curid=256126", "title": "Gaidulfo", "text": "Gaidulfo, finado en 594, foi un duque longobardo de B\u00e9rgamo a finais do s\u00e9culo VI.\nTraxectoria.\nSucesor de Wallari, obtivo unha posici\u00f3n de forza tal como para participar, xunto con outros, nunha rebeli\u00f3n contra o novo rei Axilulfo e soster con el un conflito armado. Gaidulfo foi vencido e tras ulteriores rebeli\u00f3ns co mesmo resultado axustiz\u00e1rono (594).\nO ducado de B\u00e9rgamo, entendido como complexo pol\u00edtico-militar, pero a\u00ednda non territorial, estaba entre os m\u00e1is importantes e aguerridos e as vicisitudes de Gaidulfo testemu\u00f1a a forza do grupo de poder que rex\u00eda o ducado, polo menos nas expectativas do duque, mesmo se ao final se demostrou ef\u00e9mera."}
{"id": "256131", "revid": "27155", "url": "https://gl.wikipedia.org/wiki?curid=256131", "title": "Amplificador xen\u00e9tico", "text": "En xen\u00e9tica, un amplificador xen\u00e9tico, potenciador xen\u00e9tico ou enhancer \u00e9 unha curta rexi\u00f3n de ADN \u00e1 que se poden unir certas prote\u00ednas para amplificar ou potenciar os niveis de transcrici\u00f3n dun xene nun \"cluster\" de xenes. As prote\u00ednas que se unen aos amplificadores son factores que act\u00faan en trans como un conxunto de factores de transcrici\u00f3n. Os amplificadores ou \"enhancers\" xeralmente act\u00faan en cis, e un amplificador non ten por que estar moi preto dos xenes sobre os que act\u00faa, e mesmo en certos casos non est\u00e1 situado no mesmo cromosoma.\nLocalizaci\u00f3n dos amplificadores.\nNas c\u00e9lulas eucariotas a estrutura do complexo cromat\u00ednico do ADN est\u00e1 pregada de modo que imita funcionalmente o estado superenrolado caracter\u00edstico do ADN procari\u00f3tico, de maneira que, a\u00ednda que o ADN do amplificador est\u00e1 lonxe do xene sobre o que act\u00faa en canto ao n\u00famero de nucle\u00f3tidos que os separan, xeometricamente est\u00e1 situado preto do promotor e o xene. Isto permite que interaccione cos factores de transcrici\u00f3n xeral e a ARN polimerase II. O mesmo mecanismo funciona para os silenciadores do xenoma eucari\u00f3tico. Os silenciadores son antagonistas dos amplificadores e, cando se unen aos seus propios factores de transcrici\u00f3n, chamados represores, reprimen a transcrici\u00f3n do xene. Os silenciadores e os amplificadores poden estar en estreita proximidade uns dos outros ou mesmo poden ser a mesma rexi\u00f3n de ADN que funciona de xeito diferente segundo o factor de transcrici\u00f3n que se una e a ela.\nUn amplificador pode estar localizado \"augas arriba\" ou \"abaixo\" do xene que regula. Ademais, un amplificador non ten que estar situado preto do sitio de iniciaci\u00f3n da transcrici\u00f3n para afectar \u00e1 transcrici\u00f3n, xa que alg\u00fans est\u00e1n localizados a varios centos de miles de pares de bases augas arriba ou abaixo do sitio de iniciaci\u00f3n. Os amplificadores non act\u00faan sobre a propia rexi\u00f3n promotora, sen\u00f3n que se unen por medio de prote\u00ednas chamadas activadores. Estas prote\u00ednas activadoras interaccionan co complexo mediador, que recruta a ARN polimerase II e os factores de transcrici\u00f3n xerais, que despois empezan a transcribir os xenes. Os amplificadores poden tam\u00e9n encontrarse en intr\u00f3ns. A orientaci\u00f3n dun amplificador pode \u00e1s veces ser invertida sen que iso afecte \u00e1 s\u00faa funci\u00f3n. Ademais, un amplificador pode ser escindido e inserido en calquera outro sitio do cromosoma, e segue afectando \u00e1 transcrici\u00f3n do xene. Esa \u00e9 unha das raz\u00f3ns polas que os polimorfismos en intr\u00f3ns poden ter efectos a pesar de que non son elementos que se traduzan a prote\u00ednas.\nTeor\u00edas.\nActualmente, hai d\u00faas teor\u00edas sobre como se procesa a informaci\u00f3n nos amplificadores na expresi\u00f3n x\u00e9nica, que considera que poder\u00edan actuar seguindo dous posibles modelos, que son:\nExemplos no xenoma humano.\nHACNS1.\nO HACNS1 (tam\u00e9n chamado CENTG2 e localizado na Rexi\u00f3n Acelerada Humana 2 \u00e9 un amplificador x\u00e9nico \"que puido ter contribu\u00eddo \u00e1 evoluci\u00f3n do polegar opo\u00f1ible humano, e posiblemente tam\u00e9n a modificacions no nocello ou p\u00e9 que permiten que os humanos anden sobre d\u00faas pernas\". As evidencias mostran que das 110.000 secuencias de amplificadores de xenes identificadas no xenoma humano, HACNS1 sufriu a maior parte dos seus cambios durante a evoluci\u00f3n do home posterior \u00e1 separaci\u00f3n dos antepasados dos chimpanc\u00e9s.\nGADD45G.\nDescribiuse un amplificador preto do xene GADD45g que pode regular o crecemento do cerebro en chimpanc\u00e9s e outros mam\u00edferos, pero non en humanos. O regulador GADD45G en ratos e chimpanc\u00e9s \u00e9 activo en rexi\u00f3ns do cerebro nas que as c\u00e9lulas que forman o c\u00f3rtex, parte ventral do prosenc\u00e9falo, e t\u00e1lamo est\u00e1n localizados e poden suprimir unha maior neurox\u00e9nese. A perda do amplificador GADD45G en humanos pode contribu\u00edr a incrementar certas poboaci\u00f3ns neuronais e a expansi\u00f3n do prosenc\u00e9falo anterior en humanos.\nOs amplificadores en biolox\u00eda do desenvolvemento.\nO desenvolvemento, diferenciaci\u00f3n e crecemento de c\u00e9lulas e tecidos require patr\u00f3ns de expresi\u00f3n x\u00e9nica regulados de forma precisa. Os amplificadores funcionan como elementos reguladores en cis que median o control espacial e temporal do desenvolvemento ao activar a transcrici\u00f3n en c\u00e9lulas espec\u00edficas e reprimila nouras c\u00e9lulas. As\u00ed, unha particular combinaci\u00f3n de factores de transcrici\u00f3n e outras prote\u00ednas de uni\u00f3n ao ADN nun tecido en desenvolvemento controla que xenes deben expresarse en dito tecido. Os ampliicadores posibilitan que un mesmo xene se use en diversos procesos no espazo e no tempo.\nIdentificaci\u00f3n e caracterizaci\u00f3n.\nOs amplificadores poden identificarse con t\u00e9cnicas chamadas de trampa de amplificador utilizando un xene reporteiro ou indicador ou por an\u00e1lise de secuencias comparativa e xen\u00f3mica computacional. En modelos para estudos xen\u00e9ticos como a mosca \"Drosophila melanogaster\", por exemplo, pode integrarse aleatoriamente no xenoma un reporteiro como o xene \"lacZ\" utilizando un transpos\u00f3n elemento P. Se o xene reporteiro se integra preto dun amplificador, a s\u00faa expresi\u00f3n indicar\u00e1 o patr\u00f3n de expresi\u00f3n dirixido polo amplificador. As\u00ed, marcando as moscas para a expresi\u00f3n ou actividade do xene lacZ e clonando as secuencias que rodean o sitio de integraci\u00f3n p\u00f3dese identificar a secuencia amplificadora.\nUtilizando unha estratexia de xen\u00f3mica comparativa, a conservaci\u00f3n de secuencias de rexi\u00f3ns non codificantes pode ser indicativa da presenza dun amplificador. Al\u00ed\u00f1anse as secuencias de moitas especies, e identif\u00edcanse computacionalmente as rexi\u00f3ns conservadas. As secuencias identificadas poden despois ser unidas a un indicador ou reporteiro como a prote\u00edna fluorescente verde ou o xene lacZ para determinar o patr\u00f3n \"in vivo\" de expresi\u00f3n x\u00e9nica producida polo amplificador cando se inxecta nun embri\u00f3n. A expresi\u00f3n do ARNm do reporteiro pode ser visualizada por medio dunha hibridaci\u00f3n in situ, que proporciona unha medida m\u00e1is directa da actividade do amplificador, xa que non est\u00e1 suxeito \u00e1s complexidades da traduci\u00f3n e pregamento de prote\u00ednas. A\u00ednda que se te\u00f1en sinalado moitas evidencias de conservaci\u00f3n de secuencia en amplificadores que interve\u00f1en no desenvolvemento en momentos chave, outros traballos indicaron que a funci\u00f3n dos amplificadores pode ser conservada con pouca ou ningunha conservaci\u00f3n da secuencia primaria. Por exemplo, os amplificadores \"RET\" nos humanos te\u00f1en moi pouca conservaci\u00f3n de secuencias con respecto aos do peixe cebra, pero a\u00ednda as\u00ed as secuencias de ambas as especies producen patr\u00f3ns de expresi\u00f3n de xenes reporteiros case id\u00e9nticos. Ademais, poden utilizarse algoritmos como TFSEARCH para identificar os sitios de uni\u00f3n de supostos factores de transcrici\u00f3n para caracterizar unha secuencia amplificadora.\nAmplificadores na segmentaci\u00f3n de invertebrados.\nEntre os amplificadores do desenvolvemento mellor caracterizados est\u00e1n os amplificadores que determinan as fases iniciais da segmentaci\u00f3n en embri\u00f3ns de \"Drosophila melanogaster\". Nas fases iniciais dos embri\u00f3ns da mosca, os factores de transcrici\u00f3n do xene gap son responsables da activaci\u00f3n e representan varios xenes de segmentaci\u00f3n, como os xenes da regra par (act\u00faan en segmentos embrionarios alternantes). Os xenes gap expr\u00e9sanse en bloques ao longo do eixe anteroposterior da mosca xunto con outros factores de transcrici\u00f3n de efecto materno, creando as\u00ed zonas nas que se expresan diferentes combinaci\u00f3ns de factores de transcrici\u00f3n. Os xenes da regra par est\u00e1n en c\u00e9lulas separadas por c\u00e9lulas que non os expresan. Ademais, as bandas de expresi\u00f3n de diferentes xenes de regra par comp\u00e9nsanse con outros situados a unha distancia de poucos di\u00e1metros celulares. As\u00ed, combinaci\u00f3ns \u00fanicas de expresi\u00f3n de xenes de regra par crean dominios espaciais ao longo do eixe anteroposterior para crear os 14 segmentos embrionarios. Caracterizouse o amplificador de 480 bp responsable de dirixir o xene da regra par \"even-skipped\" (\"eve\", ~saltado par). O amplificador cont\u00e9n 12 sitios de uni\u00f3n diferentes para os factores de transcrici\u00f3n de xenes gap e maternos. A activaci\u00f3n e represi\u00f3n dos sitios sol\u00e1panse en secuencia. \"Eve\" s\u00f3 se expresa nunha estreita banda de c\u00e9lulas que cont\u00e9n altas concentraci\u00f3ns de activadores e baixa concentraci\u00f3n de represores para esta secuencia amplificadora. Outras rexi\u00f3ns amplificadoras dirixen a expresi\u00f3n de \"eve\" noutras 6 bandas no embri\u00f3n.\nOs amplificadores no patr\u00f3n dos vertebrados.\nO establecemento dos eixes corporais \u00e9 un paso fundamental no desenvolvemento animal. Durante o desenvolvemento embrionario dos ratos, o ligando da superfamilia do factor de crecemento transformante beta chamado Nodal, \u00e9 un xene chave implicado no dese\u00f1o do eixe anteroposterior e o eixe esquerda-dereita do embri\u00f3n nas fases iniciais. O xene \"Nodal\" cont\u00e9n dous amplificadores: O Amplificador de Epiblasto Proximal (PEE) e o Amplificador Asim\u00e9trico (ASE). O PEE est\u00e1 \"augas arriba\" do xene Nodal e dirixe a expresi\u00f3n de \"Nodal\" na porci\u00f3n da li\u00f1a primitiva que se diferenciar\u00e1 no nodo (tam\u00e9n denominado nodo primitivo). O PEE activa a expresi\u00f3n de Nodal en resposta \u00e1 combinaci\u00f3n da sinalizaci\u00f3n de Wnt e mais un segundo sinal desco\u00f1ecido; as\u00ed, un membro da familia do factor de transcrici\u00f3n LEF/TCF probablemente se une ao sitio de uni\u00f3n de TCF nas c\u00e9lulas do nodo. A difusi\u00f3n de Nodal desde o nodo forma un gradiente que dese\u00f1a a extensi\u00f3n do eixe anteroposterior do embri\u00f3n. O ASE \u00e9 un amplificador intr\u00f3nico unido ao factor de transcrici\u00f3n dominio cabeza de garfo Fox1. No desenvolvemento temper\u00e1, a expresi\u00f3n de Nodal dirixida por Fox1 establece o endoderma visceral. Na fase posterior do desenvolvemento, a uni\u00f3n de Fox1 a ASE dirixe a expresi\u00f3n de \"Nodal\" no lado esquerdo da placa lateral do mesoderma, establecendo as\u00ed a asimetr\u00eda esquerda-dereita necesaria para o desenvolvemento asim\u00e9trico de \u00f3rganos no mesoderma no rato.\nO establecemento das tres capas xerminais durante a gastrulaci\u00f3n \u00e9 outro paso cr\u00edtico no desenvolvemento animal. Cada unha das tres capas xerminais ten patr\u00f3ns \u00fanicos de expresi\u00f3n x\u00e9nica que promoven a s\u00faa diferenciaci\u00f3n e desenvolvemento. O endoderma est\u00e1 especificado moi cedo no desenvolvemento pola expresi\u00f3n de \"Gata4\", e Gata4 pasa a dirixir a morfox\u00e9nese directa do tubo dixestivo. A expresi\u00f3n de \"Gata4\" est\u00e1 controlada nas fases temper\u00e1s embrionarias por un amplificador intr\u00f3nico que se une a outro factor de transcrici\u00f3n de dominio de cabeza de garfo chamado FoxA2. Inicialmente, o amplificador conrola unha ampla expresi\u00f3n de xenes por todo o embri\u00f3n, pero a expresi\u00f3n faise rapidamente restritiva para o endoderma, o que suxire que poden estar implicados outros represores na s\u00faa restrici\u00f3n. No desenvolvemento posterior, o mesmo amplificador restrinxe a expresi\u00f3n en tecidos que se converter\u00e1n no est\u00f3mago e p\u00e1ncreas. Outro amplificador adicional \u00e9 responsable de manter a expresi\u00f3n de \"Gata4\" no endoderma nos estadios intermedios do desenvolvemento do tubo dixestivo.\nMoitos amplificadores promoven a robustez do desenvolvemento.\nAlg\u00fans xenes implicados en procesos fundamentais do desenvolvemento te\u00f1en moitos amplificadores de funci\u00f3n solapada. Os amplificadores secundarios ou \u201camplificadores sombra\u201d poden encontrarse a moitas quilobases de distancia desde o amplificador primario (\u201cprimario\u201d ref\u00edrese xeralmente ao primeiro amplificador descuberto, o cal normalmente est\u00e1 pr\u00f3ximo ao xene que regula). Cada amplificador dirixe patr\u00f3ns case id\u00e9nticos de expresi\u00f3n x\u00e9nica. Alg\u00fans estudos trataron de ver se os dous amplificadores son verdadeiramente redundantes, e recentemente viuse que moitos amplificadores permiten que as moscas da froita sobrevivan \u00e1s perturbaci\u00f3ns ambientais, como pode ser un incremento de temperatura. Cando crecen a temperatura elevada, \u00e1s veces un dos amplificador falla no seu control do patr\u00f3n completo de expresi\u00f3n, mentres que a presenza dos dous amplificadores permite unha expresi\u00f3n normal dos xenes.\nOs amplificadores e a evoluci\u00f3n dos mecanismos do desenvolvemento.\nUnha \u00e1rea de investigaci\u00f3n en biolox\u00eda evolutiva do desenvolvemento (\u201cevo-devo\u201d) \u00e9 o papel dos amplificadores e outros elementos reguladores en cis na produci\u00f3n de cambios morfol\u00f3xicos por medio de diferenzas de desenvolvemento entre especies.\nO \"Pitx1\" do peixe espi\u00f1ento.\nTraballos recentes estudaron o papel de amplificadores nos cambios morfol\u00f3xicos no peixe espi\u00f1ento \"Gasterosteus aculeatus\". Os peixes espi\u00f1entos viven en ambientes mari\u00f1os e de auga doce, pero os peixes espi\u00f1entos en moitas poboaci\u00f3ns de auga doce perderon completamente as s\u00faas aletas p\u00e9lvicas (ap\u00e9ndices que son hom\u00f3logos das patas posteriores dos tetr\u00e1podos). \"Pitx1\" \u00e9 un xene homeobox implicado no desenvolvemento das patas posteriores dos vertebrados. As an\u00e1lises xen\u00e9ticas preliminares indican que os cambios na expresi\u00f3n deste xene eran responsables da reduci\u00f3n p\u00e9lvica no peixe espi\u00f1ento. Os peixes que expresan s\u00f3 o alelo de auga doce do xene \"Pitx1\" non te\u00f1en espi\u00f1as p\u00e9lvicas, mentres que a expresi\u00f3n dun alelo mari\u00f1o mant\u00e9n as espi\u00f1as p\u00e9lvicas. Unha caracterizaci\u00f3n m\u00e1is completa mostrou que unha secuencia amplificadora situada a 500 pares de bases \u00e9 a responsable de activar a expresi\u00f3n de \"Pitx1\" na xema embrionaria que formar\u00e1 a aleta posterior. Este amplificador est\u00e1 localizado preto do sitio fr\u00e1xil cromos\u00f3mico (unha secuencia de ADN que probablemente ser\u00e1 rota e mutada como resultado dunha reparaci\u00f3n do ADN imprecisa). O sitio fr\u00e1xil causou perdas independentes repetidas de amplificadores responsables de dirixir a expresi\u00f3n de \"Pitx1\" para a formaci\u00f3n das espi\u00f1as p\u00e9lvicas na poboaci\u00f3n de auga doce illada, e sen este amplificador, os peixes de auga doce non poden formar as espi\u00f1as p\u00e9lvicas.\nOs amplificadores na evoluci\u00f3n do patr\u00f3n das \u00e1s de \"Drosophila\".\nOs patr\u00f3ns de pigmentaci\u00f3n proporcionan unha das diferenzas m\u00e1is rechamantes e doadas de contabilizar ente diferentes especies de animais. A pigmentaci\u00f3n das \u00e1s de \"Drosophila\" \u00e9 un sistema especialmente axeitado para estudar o desenvolvemento de fenotipos complexos de pigmentaci\u00f3n. A \u00e1 de \"Drosophila guttifera\" ten doce puntos pigmentados escuros e outras 4 manchas grises claras intervenosas. Os puntos de pigmentaci\u00f3n orix\u00ednanse pola expresi\u00f3n do xene \"yellow\" (\"amarelo\"), cuxo produto prodce melanina negra. Traballos recentes atoparon que dous amplificadores no xene \"yellow\" producen a expresi\u00f3n x\u00e9nica neste patr\u00f3n preciso: o amplificador do xene das manchas dirixe a expresi\u00f3n do xene reporteiro nos 12 puntos pigmentados, e o amplificador da mancha ou sombreado gris intervenoso dirixe a expresi\u00f3n do xene reporteiro nas 4 manchas diferentes. Estes dous amplificadores son sensibles \u00e1 v\u00eda de sinalizaci\u00f3n Wnt, que \u00e9 activada pola expesi\u00f3n de \"wingless\" (\"sen \u00e1s\") en todas as partes pigmentadas. As\u00ed, na evoluci\u00f3n do fenotipo de pigmentaci\u00f3n complexo, para o xene do pigmento \"amarelo\" evolucionaron amplificadores sensibles ao sinal wingless, e a expresi\u00f3n de \"wingless\" evolucionou en novas localizaci\u00f3ns para producir novos patr\u00f3ns de \u00e1s."}
{"id": "256132", "revid": "27155", "url": "https://gl.wikipedia.org/wiki?curid=256132", "title": "Enhancer", "text": ""}
{"id": "256133", "revid": "89787", "url": "https://gl.wikipedia.org/wiki?curid=256133", "title": "Elecci\u00f3ns ao Parlamento de Cantabria de 2011", "text": "As elecci\u00f3ns ao Parlamento de Cantabria de 2011 celebr\u00e1ronse o 22 de maio de 2011, no marco das elecci\u00f3ns auton\u00f3micas de Espa\u00f1a de 2011. Elix\u00edronse 39 deputados.\nResultados.\nPara poder optar a asignaci\u00f3n de escanos a candidatura debe obter polo menos o 5% dos votos v\u00e1lidos emitidos."}
{"id": "256135", "revid": "88215", "url": "https://gl.wikipedia.org/wiki?curid=256135", "title": "Alexandre Lippmann", "text": "Alexandre Lippmann, nado en Par\u00eds o 11 de xu\u00f1o de 1881 e finado na mesma localidade o 23 de febreiro de 1960, foi un tirador de esgrima franc\u00e9s, ga\u00f1ador de cinco medallas ol\u00edmpicas.\nTraxectoria.\nNeto por parte materna de Alexandre Dumas, participou, aos 26 anos, nosXogos Ol\u00edmpicos de 1908 celebrados en Londres, ga\u00f1ando a medalla de ouro na proba por equipos de espada e a medalla de prata na proba individual. A s\u00faa seguinte participaci\u00f3n ol\u00edmpica foi nos Xogos Ol\u00edmpicos de 1920 de Antuerpen, onde logrou unha nova medalla de prata na proba individual as\u00ed como unha medalla de bronce por equipos. Finalmente nos Xogos Ol\u00edmpicos de 1924 de Par\u00eds sumou unha nova medalla de ouro na proba por equipos."}
{"id": "256136", "revid": "5132", "url": "https://gl.wikipedia.org/wiki?curid=256136", "title": "Lleida Esportiu", "text": ""}
{"id": "256138", "revid": "5132", "url": "https://gl.wikipedia.org/wiki?curid=256138", "title": "Enzo Rennella", "text": ""}
{"id": "256143", "revid": "5863", "url": "https://gl.wikipedia.org/wiki?curid=256143", "title": "Julio Rodr\u00edguez Soto", "text": "Julio Manuel Rodr\u00edguez Soto, nado en Maside o 17 de marzo de 1880 e finado en Lisboa o 9 de xullo de 1931, foi un avogado e pol\u00edtico galego.\nTraxectoria.\nFillo de Jos\u00e9 Rodr\u00edguez V\u00e1zquez, notario en Ribadavia e Francisca Soto, mestra de Maside. Licenciado en Dereito, abriu bufete no Carballi\u00f1o. Foi alcalde de Maside nos anos dez. Durante a ditadura de Primo de Rivera colaborou con Jos\u00e9 Calvo Sotelo, sendo o seu home de confianza na comarca do Carballi\u00f1o. Foi nomeado deputado provincial en 1924 e elixido presidente da Deputaci\u00f3n de Ourense o 9 de novembro de 1926. Foi membro da Asemblea Nacional Consultiva como representante das Deputaci\u00f3ns provinciais (1927-1930). Dimitiu como presidente da Deputaci\u00f3n en xaneiro de 1929. Despois foi nomeado Inspector xeral de Petr\u00f3leos. Coa proclamaci\u00f3n da Segunda Rep\u00fablica exiliouse en Portugal, morrendo en Lisboa en xullo de 1931, con 51 anos.\nUnha r\u00faa do Carballi\u00f1o leva o seu nome na s\u00faa honra."}
{"id": "256145", "revid": "15490", "url": "https://gl.wikipedia.org/wiki?curid=256145", "title": "Rotarit", "text": "Rotarit ou Rotharit, finado en Tur\u00edn en 702, foi un duque longobardo, \u00faltimo duque de B\u00e9rgamo.\nTraxectoria.\nNo 700, cando estalou a loita pola sucesi\u00f3n do rei recentemente desaparecido, Cuniperto (ao cal era fiel), declarouse a favor do fillo deste \u00faltimo, Liutperto (a\u00ednda menor de idade), e do seu titor Ansprando. Opostos eran o duque de Tur\u00edn Raghinperto, fillo de Godeperto e, xa que logo, tam\u00e9n el un expo\u00f1ente da dinast\u00eda b\u00e1vara reinante. O enfrontamento resolveuse cunha batalla, combatida en Novara a principios de 701, que veu a derrota de Rotarit e do seu aliado Ansprando. Raghinperto, apoiado polos longobardos de \"Neustria\" (como daquela se denominaba a rexi\u00f3n noroccidental do reino) subiu ao trono e inmediatamente se asociou ao fillo, o futuro Ariperto II.\n\u00c1 morte de Raghinperto, acaecida poucos meses despois da batalla de Novara, Rotarit e Ansprando meteron na cadea a Ariperto II e sevolveron ao trono a Liutperto. Ariperto, por\u00e9n, deu fuxido e o ano seguinte (702) venceu en Pavia aos protectores de Liutperto; depuxo e meteu na cadea ao xove rei e coroouse no seu lugar. Rotarit, volto a B\u00e9rgamo, proclamouse rei pero foi vencido tras un sanguento cerco por Ariperto que, despois de lle afeitar a barba e a testa como signo de m\u00e1ximo desprezo, levouno a Tur\u00edn, onde o executou (702)."}
{"id": "256149", "revid": "4817", "url": "https://gl.wikipedia.org/wiki?curid=256149", "title": "Mariner 3", "text": "Mariner 3 foi unha sonda espacial estadounidense lanzada o 5 de novembro de 1964 mediante un foguete Atlas Agena D desde o Centro Espacial de Cabo Ca\u00f1averal para estudar Marte, fallando no seu obxectivo.\nCaracter\u00edsticas.\nMariner 3 pertenceu \u00f3 programa Mariner da NASA. Era id\u00e9ntica \u00e1 posteriormente exitosa Mariner 4 e a s\u00faa misi\u00f3n era facer un sobrevoo de Marte para facer medici\u00f3ns e observaci\u00f3ns cient\u00edficas, pero a cofia protectora que protex\u00eda \u00e1 sonda durante o lanzamento non se abreu, impedindo o funcionamento da nave."}
{"id": "256151", "revid": "89787", "url": "https://gl.wikipedia.org/wiki?curid=256151", "title": "Ducado de San Giulio", "text": "O ducado de San Giulio foi un dos ducados institu\u00eddos polos longobardos en Italia. As informaci\u00f3ns que chegaron ata hoxe sobre a s\u00faa fundaci\u00f3n e as s\u00faas vicisitudes son escasas e fragmentarias.\nHistoria.\nNon se co\u00f1ece a data de fundaci\u00f3n do ducado, cuxo territorio conquistaron os longobardos xa na \u00e9poca de Albo\u00edno; s\u00f3 se nos transmitiu o nome dun duque: Mimulfo, que foi duque de Illa de San Giulio arredor do 575.\nO duque Mimulfo, que se rebelou contra o rei Axilulfo, segundo o que se refire na \"Origo gentis Langobardorum\", foi feito decapitar por este no 591, acusado de traiz\u00f3n a favor dos francos.\nNo 1688, durante as escavaci\u00f3ns efectuadas para botar os alicerces do edificio do seminario episcopal, apareceron os restos dunha tumba, cuxo sarc\u00f3fago conti\u00f1a os \u00f3sos dun cad\u00e1ver privado do cranio, e sobre cuxa l\u00e1pida aparec\u00eda unha inscrici\u00f3n mutilada: \"[...]\". A l\u00e1pida que porta o nome de Mimulfo estivo perdida, mentres o pequeno sarc\u00f3fago foi reutilizado como peto para as esmolas dentro da bas\u00edlica de San Giulio, onde \u00e9 vis\u00edbel a\u00ednda hoxe.\nSobre os motivos da localizaci\u00f3n da sede de ducado na Illa de San Giulio, no canto de en Novara - a cidade m\u00e1is pr\u00f3ximas e s\u00e9 da autoridade eclesi\u00e1stica episcopal -, en analox\u00eda co que sucede nos outros ducados da \u00e1rea piemontesa (Tur\u00edn e Asti), os historiadores levan discutindo moito tempo. As motivaci\u00f3ns individuais son d\u00faas: o feito de que a illa de San Giulio fose un importante centro fortificado, considerado naqueles tempos case inexpugn\u00e1bel, onda a Illa Comacina, no Lago de Como (que representou de feito un n\u00f3 de resistencia ao avance longobardo na pen\u00ednsula); a an\u00f3mala, e a\u00ednda non esclarecida, marxinalidade da cidade de Novara respecto aos ordenamentos circunscricionais do territorio, que a levou tam\u00e9n na seguinte \u00e9poca carolinxia a non aloxar a sede de condado, situada no forte castelo de Pombia.\nOutro testemu\u00f1o da presenza longobarda na \u00e1rea do Lago de Orta constit\u00faena polo recente achado, durante unha campa\u00f1a de escavaci\u00f3ns arqueol\u00f3xicas efectuadas preto da igrexa de San Lourenzo en Gozzano, de numerosas sepulturas de personaxes dun certo relevo, pertencentes \u00e1 clase dominante longobarda e que se remontan ao s\u00e9culo VII, cuxa presenza est\u00e1 probabelmente ligada \u00e1 veci\u00f1anza coa sede administrativa do ducado de San Giulio."}
{"id": "256153", "revid": "92340", "url": "https://gl.wikipedia.org/wiki?curid=256153", "title": "Mimulfo", "text": "Mimulfo, finado en Orta San Giulio en 590, foi un duque longobardo, se\u00f1or da zona de Novara sobre o 575, probabelmente como duque de San Giulio.\nTraxectoria.\nSegundo a \"Historia Langobardorum\" de Paulo Di\u00e1cono, o duque foi acusado de traiz\u00f3n a favor dos francos e feito decapitar na illa de San Giulio polo rei Axilulfo no 590.\n\u00c9 prob\u00e1bel que detr\u00e1s da s\u00faa condena haxa motivaci\u00f3ns pol\u00edticas, ligadas \u00e1 hostilidade de diversos duques contra o novo rei.\nUn pequeno sarc\u00f3fago que conti\u00f1a restos humanos e unha inscrici\u00f3n \"MEINULF\" (hoxe desaparecida), atopouse na bas\u00edlica de san Giulio, durante as escavaci\u00f3ns efectuadas a finais do s\u00e9culo XVII. O sarc\u00f3fago \u00fasase agora como peto para as esmolas na igrexa."}
{"id": "256155", "revid": "624", "url": "https://gl.wikipedia.org/wiki?curid=256155", "title": "Duque de San Giulio", "text": ""}
{"id": "256156", "revid": "18868", "url": "https://gl.wikipedia.org/wiki?curid=256156", "title": "Mirtais", "text": ""}
{"id": "256159", "revid": "18868", "url": "https://gl.wikipedia.org/wiki?curid=256159", "title": "Matricaria chamomilla", "text": ""}
{"id": "256161", "revid": "56817", "url": "https://gl.wikipedia.org/wiki?curid=256161", "title": "Macela dourada", "text": "A macela dourada ou camomila romana. Chamaemelum nobile, sin. Anthemis nobilis) \u00e9 unha herba perenne da familia das aster\u00e1ceas, nativa de Europa.\nDescrici\u00f3n.\nA macela dourada \u00e9 unha herba perenne, de talo procumbente de at\u00e9 26\u00a0cm de longo, glabro ou suavemente pubescente. Forma matas mestas. Presenta follas s\u00e9siles, alternas, bi- ou tripinnatilobuladas, finamente divididas, cos fol\u00edolos lineares. En posici\u00f3n terminal presenta no ver\u00e1n unha inflorescencia en forma de cap\u00edtulo paniculado. Os floros radiais son uns 20, coa l\u00edgula branca, mentres que os do disco son numerosos, hermafroditas, coa corola amarela, as puntas das anteras ovadas e o extremo do estilo trunco. A testa floral non supera 1\u00a0cm de di\u00e1metro. Os froitos son aquenios cil\u00edndricos, de m\u00e1is ou menos 1\u00a0mm de di\u00e1metro, algo maiores os radiais. A polinizaci\u00f3n real\u00edzana himen\u00f3pteros, mais a planta \u00e9 quen de se autopolinizar.\nUso.\nO talo tenro e as sumidades floridas \u00fasanse secos ou frescos en infusi\u00f3n, recendente e lixeiramente amarga. Conf\u00fandese moitas veces coa macela com\u00fan \"Matricaria recutita\" os efectos terap\u00e9uticos asociados \u00e1 macela son que \u00e9 (dixestiva, carminativa, sedante, t\u00f3nica, vasodilatadora e antiespasm\u00f3dica). O aceite esencial empr\u00e9gase en aromaterapia, e a infusi\u00f3n das flores apl\u00edcase ao cabelo para o delourar.\nNon se recomenda o uso da macela dourada durante a gravidez xa que pode causa contracci\u00f3ns uterina e aborto.\nA macela dourada \u00e9 unha planta moi com\u00fan en xardinaxe.\nComposici\u00f3n.\nO aceite esencial \u00e9 rico en camazuleno, \u00e1cido t\u00edglico e varios sesquiterpenos; cont\u00e9n ademais \u00e1cido ant\u00e9mico, atesterol, antemena e taninos. Pode provocar dermatite de contacto en persoas sens\u00edbeis, e se te\u00f1en informado casos de anafilaxe entre al\u00e9rxicos.\nTaxonom\u00eda.\n\"Chamaemelum nobile\" foi descrita por (Carl von Linn\u00e9) All. e publicado en \"Flora Pedemontana\" 1: 185. 1785.\nNome com\u00fan.\nEn galego recibe os nomes de macela dourada, macela galega, margacela e camomila romana."}
{"id": "256162", "revid": "18868", "url": "https://gl.wikipedia.org/wiki?curid=256162", "title": "Camomila romana", "text": ""}
{"id": "256163", "revid": "18868", "url": "https://gl.wikipedia.org/wiki?curid=256163", "title": "Macela galega", "text": ""}
{"id": "256164", "revid": "18868", "url": "https://gl.wikipedia.org/wiki?curid=256164", "title": "Margacela", "text": ""}
{"id": "256165", "revid": "18868", "url": "https://gl.wikipedia.org/wiki?curid=256165", "title": "Chamaemelum nobile", "text": ""}
{"id": "256166", "revid": "18868", "url": "https://gl.wikipedia.org/wiki?curid=256166", "title": "Anthemis nobilis", "text": ""}
{"id": "256169", "revid": "98629", "url": "https://gl.wikipedia.org/wiki?curid=256169", "title": "Camomila brava", "text": "A camomila brava ou macela brava (Anthemis arvensis) \u00e9 unha herba anual nativa de Europa pertencente \u00e1 familia das aster\u00e1ceas.\nDescrici\u00f3n.\n\u00c9 unha planta herb\u00e1cea anual, de at\u00e9 50\u00a0cm de altura. Os talos son glabros, moi numerosos, de cor avermellada na rexi\u00f3n basal torn\u00e1ndose averdados m\u00e1is preto do extremo. As follas son bi- ou tripinnatisectas, cos fol\u00edolos lineares. Florea cara finais da primavera, formando un cap\u00edtulo terminal con flores liguladas brancas unisexuais, e flosculosas tubulares, amarelas, hermafroditas no disco. As l\u00edgulas extremas de cor branca son regulares, tridentadas e ovadas, de at\u00e9 1\u00a0cm de lonxitude; caen cara a abaixo laxamente tras a floraci\u00f3n, tapando o inv\u00f3lucro pero sen chegar a se caer. As flores externas \u00e1brense antes. O recept\u00e1culo entre as flores \u00e9 escamoso. O froito \u00e9 un aquenio liso, de secci\u00f3n cuadrangular ou arredondada.\nH\u00e1bitat.\nMedra en gabias e beir\u00eds de cami\u00f1os, e coma mala herba en leiras.\nPropiedades.\nIndicaci\u00f3ns:: Febr\u00edfugo, resolutivo, verm\u00edfugo.\nTaxonom\u00eda.\n\"Anthemis arvensis\" foi descrita por Carl von Linn\u00e9 e publicado en \"Species Plantarum\" 2: 894. 1753."}
{"id": "256170", "revid": "18868", "url": "https://gl.wikipedia.org/wiki?curid=256170", "title": "Anthemis arvensis", "text": ""}
{"id": "256171", "revid": "18868", "url": "https://gl.wikipedia.org/wiki?curid=256171", "title": "Macela brava", "text": ""}
{"id": "256174", "revid": "56817", "url": "https://gl.wikipedia.org/wiki?curid=256174", "title": "Bellis", "text": "Bellis (chamadas comunmente margaridas) \u00e9 un x\u00e9nero de 10 especies e unha parella de sub-especies aceptadas, das case 125 descritas, de plantas herb\u00e1ceas da familia das aster\u00e1ceas, a m\u00e1is co\u00f1ecida das cales \u00e9 a margarida com\u00fan ou europea, \"Bellis perennis\".\nDescrici\u00f3n.\nCaracter\u00edzanse por formar rosetas basais de follas ovais ou espatuladas sobre rizomas rastreiros; deles agroman un ou m\u00e1is talis florais, no cales se produce unha inflorescencia terminal, a mi\u00fado de forma discoidal. Adoitan ser heliotr\u00f3picas, fech\u00e1ndose a flor pola noiti\u00f1a e tornando a se abrid de ma\u00f1\u00e1 cedo.\nDistribuci\u00f3n.\nSon oriundas do centro e oeste de Europa, onde medran bravas. A especie m\u00e1is estendida \u00e9 \"B. perennis\", que acada a pen\u00ednsula Escandinava, e colonizou Am\u00e9rica do Norte seguindo aos emigrantes europeos.\nTaxonom\u00eda.\nO x\u00e9nero foi descrito por Carl von Linn\u00e9 e publicado en \"Species Plantarum\", vol. 2, p.\u00a0887 en 1753 ."}
{"id": "256177", "revid": "17467", "url": "https://gl.wikipedia.org/wiki?curid=256177", "title": "Vityaz Chekhov", "text": ""}
{"id": "256178", "revid": "1410", "url": "https://gl.wikipedia.org/wiki?curid=256178", "title": "Xacinto (hom\u00f3nimos)", "text": "Xacinto p\u00f3dese referir:"}
{"id": "256179", "revid": "12452", "url": "https://gl.wikipedia.org/wiki?curid=256179", "title": "Hartwall-areena", "text": ""}
{"id": "256180", "revid": "1987", "url": "https://gl.wikipedia.org/wiki?curid=256180", "title": "Steindachneria argentea", "text": "Steindachneria argentea \u00e9 un peixe oste\u00edctio da orde dos gadiformes e familia dos merlucc\u00edidos, \u00fanica da subfamilia dos estendacneriinos e do x\u00e9nero \"Steindachneria\" com\u00fan nas costas do oc\u00e9ano Atl\u00e1ntico noroccidental desde Florida at\u00e9 a Gu\u00efana, ao longo de todo o mar Caribe e o golfo de M\u00e9xico, co\u00f1ecido en castel\u00e1n como \"granadero luminoso\".\nCaracter\u00edsticas.\nA lonxitude m\u00e1xima descrita \u00e9 de 30\u00a0cm. Ten unha \u00fanica espi\u00f1a na aleta dorsal, mentres que na anal ten m\u00e1is de cen raios brandos; os raios das [[aleta|aletas pelvianas son moi longos e filamentosos, que chegan at\u00e9 o ano cando os prega.\nO corpo \u00e9 alongado e moi comprimido lateralmente, rematando nun fino [[aleta|ped\u00faculo caudal]] acabado en punta. Ten un \u00f3rgano luminoso na metade do corpo, na rexi\u00f3n ventral, e outros m\u00e1is sobre os lados da cabeza. A coloraci\u00f3n do corpo \u00e9 parda prateada na rexi\u00f3n dorsal e p\u00farpura prateada na ventral, coa cavidade oral escura.\nH\u00e1bitat e biolox\u00eda.\nAdoita vivir en augas profundas, entre os 400 e os 500 m, sobre o fondo mari\u00f1o, ocupando a [[plataforma continental]] e a parte alta do [[noiro continental]].\nPesca.\nNon \u00e9 unha especie interesante nin buscada para a pesca, pero os poucos exemplares que se pescan alcanzan nos mercados prezos altos pola s\u00faa calidade.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Gadiformes]]"}
{"id": "256181", "revid": "88215", "url": "https://gl.wikipedia.org/wiki?curid=256181", "title": "Christian d'Oriola", "text": "Christian d'Oriola, nado en Perpi\u00f1\u00e1n o 3 de outubro de 1928 e finado en Nimes o 30 de outubro de 2007, foi un tirador de esgrima franc\u00e9s, ga\u00f1ador de seis medallas ol\u00edmpicas.\nTraxectoria.\nProcedente dunha familia da nobreza rosellonesa de tradici\u00f3n vi\u00f1ateira, comezou de neno a adestrar con seu pai, asistindo \u00e1s primeiras competici\u00f3ns oficiais con 13 anos e os 18 anos xa \u00e9 vicecampi\u00f3n de Francia tras perder na final con J\u00e9han de Buhan e en 1947 \u00e9 campi\u00f3n do mundo de florete. Con 19 anos participou nos Xogos Ol\u00edmpicos de 1948 celebrados en Londres, ga\u00f1ando a medalla de prata na proba individual de florete e a medalla de ouro na proba por equipos desta modalitade. En 1949 \u00e9 de novo campi\u00f3n do mundo a\u00ednda que nos d\u00faas anos seguinte debido a unha uremia non entra nos podios, volvendo de novo \u00e1 alta competici\u00f3n no Campionato do Mundo de 1951, onde consegue dous t\u00edtulos mundiais, en florete individual e por equipos. Nos Xogos Ol\u00edmpicos de 1952 de Helsinqui logrou a medalla de ouro nesas d\u00faas mesmas probas. Nos Xogos Ol\u00edmpicos de 1956 de Melbourne novamente ga\u00f1ou a medalla de ouro na proba individual, e a medalla de prata por equipos. Na s\u00faa \u00faltima participaci\u00f3n ol\u00edmpica, nos Xogos Ol\u00edmpicos de 1960 de Roma foi o abandeirado da delegaci\u00f3n francesa rematou quinto na proba por equipos de florete, oitavo na de florete individual e noveno na de equipos de espada. A\u00ednda en 1970 foi campi\u00f3n de Francia en florete por equipos e tras retirarse foi \u00e1rbitro internacional durante dez anos, entre 1970 e 1980. No ano 1971 obtivo a Lexi\u00f3n de Honra. Foi vicepresidente da Federaci\u00f3n Francesa de Esgrima (1980-1984) e membro da Acad\u00e9mie des sports\nAo longo da s\u00faa carreira ga\u00f1ou doce medallas no Campionato do Mundo de Esgrima, oito delas de ouro; e d\u00faas medallas nos Xogos do Mediterr\u00e1neo."}
{"id": "256182", "revid": "22795", "url": "https://gl.wikipedia.org/wiki?curid=256182", "title": "Steindachneriinae", "text": ""}
{"id": "256183", "revid": "22795", "url": "https://gl.wikipedia.org/wiki?curid=256183", "title": "Steindachneria", "text": ""}
{"id": "256184", "revid": "109216", "url": "https://gl.wikipedia.org/wiki?curid=256184", "title": "Abad\u00eda territorial", "text": "Unha abad\u00eda territorial \u00e9 un tipo de igrexa particular local, equivalente a unha diocese, na organizaci\u00f3n da Igrexa Cat\u00f3lica, segundo expresa o C\u00f3digo de Dereito Can\u00f3nico:\nCaracter\u00edsticas.\nPolo xeral un abade \u00e9 o superior dunha abad\u00eda (un mosteiro), e exerce a s\u00faa autoridade sobre unha familia de monxes e dita autoridade circunscr\u00edbese a eles e ao mosteiro. Un abade territorial, chamado en lat\u00edn abade \"nullius di\u0153ceseos\" (non pertencente a ningunha diocese), exerce tam\u00e9n como ordinario dos fieis cat\u00f3licos e parroquias dun territorio definido arredor do mosteiro, do mesmo xeito que fai un bispo na s\u00faa diocese.\nA pr\u00e1ctica xurdiu porque nas abad\u00edas atend\u00edanse as necesidades espirituais dos cat\u00f3licos que viv\u00edan preto do mosteiro. A capela do mesmo tam\u00e9n era empregada como lugar de culto polos laicos que resid\u00edan nas proximidades, e os monxes tam\u00e9n ocup\u00e1banse de atender parroquias pr\u00f3ximas ao mosteiro. O abade do mosteiro, malia recibir tan s\u00f3 o presbiterado no sacramento da orde, era investido coa mesma autoridade can\u00f3nica que un bispo diocesano.\nCoa excepci\u00f3n da ordenaci\u00f3n de sacerdotes, o abade territorial pode exercer as mesmas funci\u00f3ns que un bispo de cara aos fieis ao seu cargo, inclu\u00edndo a incardinaci\u00f3n (p\u00f3r baixo a s\u00faa xurisdici\u00f3n) de clero secular. O abade territorial tam\u00e9n ten o dereito de empregar o escudo her\u00e1ldico episcopal e de empregar a mitra, o b\u00e1culo pastoral, o anel e a cruz pectoral.\nA\u00ednda que os abades territoriais son elixidos pola propia comunidade monacal, tan s\u00f3 poden ser instalados co permiso do papa, do mesmo xeito que un bispo non pode ser consagrado e instalado nunha diocese sen dito permiso.\nLogo do Concilio Vaticano Segundo, p\u00faxose m\u00e1is \u00e9nfase na natureza \u00fanica do episcopado e na organizaci\u00f3n tradicional da Igrexa en dioceses dirixidas por bispos. As abad\u00edas territoriais, xa que logo, te\u00f1en perdido terreo fronte \u00e1s dioceses, e en moitos casos o seu territorio ten sido incorporado a estas.\nLista de abad\u00edas territoriais actuais.\nA d\u00eda de hoxe restan 11 abad\u00edas territoriais, listadas no \"Annuario Pontificio\" da Santa S\u00e9:\nTodas elas, coa excepci\u00f3n de Santa Mar\u00eda de Grottaferrata, son parte da organizaci\u00f3n territorial da Igrexa Cat\u00f3lica Latina. A de Santa Maria de Grottaferrata pertence \u00e1 Igrexa Cat\u00f3lica Italo-albanesa.\nAntigas abad\u00edas territoriais.\nEn Italia, as seguintes abad\u00edas te\u00f1en sido unidas cunha diocese:"}
