{"id": "260836", "revid": "25871", "url": "https://gl.wikipedia.org/wiki?curid=260836", "title": "PubMed", "text": "PubMed \u00e9 un motor de busca de libre acceso \u00e1 base de dados MEDLINE de citaci\u00f3ns e resumos de artigos de investigaci\u00f3n biom\u00e9dica. Ofrecido pola Biblioteca Nacional de Medicina dos Estados Unidos como parte de Entrez. MEDLINE ten \u00f3 redor de 4.800 revistas publicadas nos Estados Unidos e en m\u00e1is de 70 pa\u00edses de todo o mundo desde 1966 ata a actualidade.\nPMID.\nPMID, sigla de \"PubMed Unique Identifier\", \u00e9 un n\u00famero \u00fanico asignado a cada cita dun artigo de revistas biom\u00e9dicas e de ciencias da vida que recolle PubMed."}
{"id": "260837", "revid": "1505", "url": "https://gl.wikipedia.org/wiki?curid=260837", "title": "PubMed Identifier", "text": ""}
{"id": "260838", "revid": "98629", "url": "https://gl.wikipedia.org/wiki?curid=260838", "title": "Julio Dely Vald\u00e9s", "text": "Julio C\u00e9sar Dely Vald\u00e9s, nado en Col\u00f3n o 12 de marzo de 1967, \u00e9 un exfutbolista e actual adestrador de f\u00fatbol paname\u00f1o. Xogaba de dianteiro e foi internacional coa selecci\u00f3n paname\u00f1a, \u00e1 que adestra actualmente."}
{"id": "260840", "revid": "98629", "url": "https://gl.wikipedia.org/wiki?curid=260840", "title": "Bean (filme)", "text": "Bean \u00e9 un filme brit\u00e1nico-estadounidense dirixido por Mel Smith que se estreou en 1997.\nSinopse.\nMr. Bean traballa como vixilante do prestixioso Royal National Gallery. Os seus xefes est\u00e1n fartos del e queren despedilo por mor das s\u00faas continuas meteduras de zoca, pero non poden facelo porque conta coa recomendaci\u00f3n do director do museo. Para estar certos de que a s\u00faa incompetencia queda de manifiesto enxe\u00f1an un plan para envialo \u00f3s EE.UU como un experto en arte coa fin de adquirir o cadro m\u00e1is valioso do mundo."}
{"id": "260843", "revid": "5863", "url": "https://gl.wikipedia.org/wiki?curid=260843", "title": "Pena Negra (hom\u00f3nimos)", "text": "Pode referirse a:"}
{"id": "260844", "revid": "89787", "url": "https://gl.wikipedia.org/wiki?curid=260844", "title": "Caza de baleas", "text": "A caza de baleas (tam\u00e9n chamada \u00e1s veces pesca de baleas) consiste na obtenci\u00f3n de recursos a partir de cet\u00e1ceos, principalmente misticetos. O termo \"balea\" en sentido amplo e popularmente empr\u00e9gase para referirse a calquera cet\u00e1ceo de gran tama\u00f1o, incluso a odontocetos como o cachalote e mesmo \u00e1s veces a candorca, pero c\u00f3mpre recordar que, en sentido estrito, res\u00e9rvase aos misticetos non pertencentes ao x\u00e9nero \"Balaenoptera\" (os rorcuais) e, moi especialmente, aos integrantes da familia dos bal\u00e9nidos.\nOs primeiros rexistros desta actividade rem\u00f3ntanse polo menos ao 3000 a.C. Varias comunidades costeiras desde hai moito tempo cazaron e recolleron baleas varadas para a s\u00faa subsistencia. A caza industrial das baleas comezou no s\u00e9culo XVII. A principios do s\u00e9culo XX o uso da tecnolox\u00eda e o aumento da demanda de recursos superaron o l\u00edmite de sustentabilidade das poboaci\u00f3ns de baleas, causando un dr\u00e1stico descenso destas. Na d\u00e9cada de 1930 mat\u00e1banse m\u00e1is de 50.000 baleas ao ano.\nEn 1986 a Comisi\u00f3n Baleeira Internacional (CBI) prohibiu a caza comercial de baleas co fin de permitir que as poboaci\u00f3ns de cet\u00e1ceos puidesen recuperarse. Por\u00e9n, perm\u00edteselle a certas comunidades continuar coa cacer\u00eda de subsistencia, como parte da s\u00faa cultura. Por outra parte, o artigo VIII da Convenci\u00f3n que regulamenta a caza de baleas permite a cacer\u00eda con fins cient\u00edficos.\nHistoria da caza de baleas.\nA caza de baleas na antig\u00fcidade.\nA caza de baleas comezou en tempos inmemoriais, na m\u00e1is remota antig\u00fcidade. Os primeiros rexistros desta actividade rem\u00f3ntanse polo menos ao ano 3000 a.C.\nInicialmente limit\u00e1base \u00e1 captura de animais na costa. Pero co paso dos s\u00e9culos, a t\u00e9cnica de caza comezou a mellorar, us\u00e1ndose pequenas embarcaci\u00f3ns en mar aberto para asustar os cet\u00e1ceos con ru\u00eddo e levalos \u00e1 costa. Esta forma de cacer\u00eda us\u00e1base para capturar especies de cet\u00e1ceos relativamente pequenas, como caldeir\u00f3ns, belugas, narvais e toni\u00f1as.\nIdade Media europea.\nNa Idade Media desde as atalaias das vilas costeiras, os vix\u00edas daban a alarma cando as baleas, escapando das augas fr\u00edas do mar do Norte, se achegaban \u00e1 costa. Ent\u00f3n, \nprepar\u00e1banse botes con 10 ou 15 remeiros e un arpoador que cravaba o arp\u00f3n na cabeza do cet\u00e1ceo, comezando unha dura loita at\u00e9 que o animal era vencido e se remolcaba at\u00e9 o porto.\nA caza na revoluci\u00f3n industrial.\nO desenvolvemento das t\u00e9cnicas modernas de caza de baleas foi estimulado no s\u00e9culo XIX debido ao aumento da demanda, sobre todo, de aceite de balea.\nA pr\u00e1ctica desta caza co\u00f1eceu un grande auxe coa aplicaci\u00f3n de medios industriais a partir deste s\u00e9culo, sobre todo en Europa e Rusia.\nA guerra ruso-xaponesa, ocorrida a cabalo dos s\u00e9culos XIX e XX, tivo como motivo principal o acceso aos recursos baleeiros do mar do Xap\u00f3n e do Pac\u00edfico norte.\nA caza no s\u00e9culo XX.\nDurante o s\u00e9culo XX a poboaci\u00f3n global de cet\u00e1ceos descendeu drasticamente.\nDe acordo con datos presentados no libro \"Leviat\u00e1n, o la ballena\", p\u00f3dese apreciar o incremento da caza de baleas neste s\u00e9culo e o urxente que resultaban a adopci\u00f3n de acci\u00f3ns pol\u00edticas contundentes para evitar que estes seres desaparecesen en moi pouco tempo.\nDurante a segunda guerra mundial a maior\u00eda dos barcos baleeiros adapt\u00e1ronse para fins b\u00e9licos, mais a caza continuou indiscriminadamente; en 1948 o baleeiro \"Balaena\" capturou m\u00e1is de tres mil baleas. Para algunhas naci\u00f3ns famentas o labor de buques coma este representou unha contribuci\u00f3n importante \u00e1 reconstruci\u00f3n posb\u00e9lica: \"4 500 toneladas de carne, 163 000 barr\u00eds de aceite comest\u00edbel (destinado a fabricar margarina), 10 000 barr\u00eds de espermaceti, 170 toneladas de extracto de carne e outras 3 000 toneladas de carne para converter en alimento para o gando\".\nS\u00f3 en 1956 nunha f\u00e1brica rusa proces\u00e1ronse m\u00e1is de 980 toneladas de pel de balea para convertela en solas de zapatos.\nDebido \u00e1 falta de control e de regulaci\u00f3n na caza de baleas est\u00edmase que durante o s\u00e9culo XX trescentas sesenta mil baleas azuis morreron presa de buques baleeiros.\nEn 1960 a poboaci\u00f3n desta especie estimouse en s\u00f3 mil individuos.\nCo fin de proporcionar unha adecuada conservaci\u00f3n e as\u00ed facer pos\u00edbel o desenvolvemento controlado da industria baleeira, en 1946 creouse a Comisi\u00f3n Baleeira Internacional que, no ano 1986, ditaminou unha moratoria que terminou coa cacer\u00eda comercial de cet\u00e1ceos, pero que permite a chamada \"cacer\u00eda cient\u00edfica\", ademais da cacer\u00eda de subsistencia para certas comunidades nas que esta actividade forma parte da s\u00faa cultura.\nA caza de baleas en Galicia.\nA caza de baleas en Galicia debeu comezar, como nas outras costas atl\u00e1nticas europeas e do Pac\u00edfico, en tempos inmemoriais, na m\u00e1is remota antig\u00fcidade. \nEn Galicia non se conta con documentos hist\u00f3ricos relacionados coa caza de cet\u00e1ceos at\u00e9 o s\u00e9culo XIII, concretamente un relativo a Priorio na Coru\u00f1a de 1288, pero \u00e9 razo\u00e1bel pensar que xa se practicaba varios s\u00e9culos antes. A dicir de Vald\u00e9s Hansen, as baleas, especialmente a balea franca, foi unha especie m\u00e1is de pesca para os mari\u00f1eiros galegos. Durante sete s\u00e9culos, Galicia foi un pa\u00eds de baleeiros. A caza e comercializaci\u00f3n de cet\u00e1ceos para o seu uso na fabricaci\u00f3n de produtos importantes, desde o aceite que alimentaba a iluminaci\u00f3n anterior \u00e1 chegada da electricidade, at\u00e9 as barbas requiridas para pezas de vestir de luxo en Catalu\u00f1a ou as \"baleas\" de paraugas e parasois, at\u00e9 a comercializaci\u00f3n da carne e de produtos usados en farmacia e cosm\u00e9tica, tivo grande incidencia no desenvolvemento urbano de toda Galicia. Non s\u00f3 lle deu proxecci\u00f3n exterior e renome mundial, sen\u00f3n que tam\u00e9n contribu\u00edu ao crecemento econ\u00f3mico e poboacional de toda a s\u00faa franxa atl\u00e1ntica, e mesmo hai portos galegos que naceron da actividade baleeira, como o de Burela (Lugo) ou o de Suevos (Punta Langosteira).\nAo longo da Idade Moderna, durante os s\u00e9culos XVI e, sobre todo, XVII, Galicia foi o caladoiro de baleas m\u00e1is importante da pen\u00ednsula Ib\u00e9rica. As bases baleeiras m\u00e1is importantes localiz\u00e1banse na comarca da Mari\u00f1a lucense, nos portos de Rinlo, Foz, Nois, Burela, San Cibrao e Bares e, no litoral atl\u00e1ntico, destacaban os de Cai\u00f3n e Malpica, na Costa da Morte.\nA comezos de s\u00e9culo XX, concretamente no ano 1924, reimplantouse en Galicia a caza de baleas, desta vez con car\u00e1cter plenamente industrial. Ese ano establec\u00e9ronse no pa\u00eds d\u00faas compa\u00f1\u00edas baleeiras. Unha delas foi a \"Compa\u00f1\u00eda Ballenera Espa\u00f1ola\", creada en 1914 con capital noruegu\u00e9s, a\u00ednda que non comezou a s\u00faa actividade at\u00e9 a fin da primeira guerra mundial. Os seus inicios foron na zona do estreito de Xibraltar, abrindo a que chegar\u00eda a ser famosa factor\u00eda de Caneli\u00f1as, na parroquia da Ameixenda (Cee) en 1924. A outra foi a \"Sociedad An\u00f3nima Corona\", con sede en Vigo e asociada a outra compa\u00f1\u00eda norueguesa, que obtivo autorizaci\u00f3n para a caza de balea en decembro de 1923 e, o ano seguinte, comezou a s\u00faa actividade en Cangas de Morrazo, co buque-factor\u00eda \"Alfonso XIII\", que fondeaba na enseada de Barra e na r\u00eda de Ald\u00e1n; este buque era abastecido polas capturas dos barcos \"Corona I\", \"Corona II\", \"Corona III\" e \"Corona IV\". \nEn 1974 a empresa multinacional Taiyo, do Xap\u00f3n, asinou un acordo de compra da totalidade da masa muscular de balea coa empresa IBSA, pertencente daquela maioritariamente \u00e1 familia conserveira Mass\u00f3 e ao avogado e pol\u00edtico Iglesias Corral, o que se traduciu nun incremento consider\u00e1bel no n\u00famero de capturas de baleas e cachalotes, pero tam\u00e9n de exemplares inmaturos, e de especies xa en perigo. A IBSA cazaba nun \"stock\" f\u00f3ra dos acordos internacionais, capturando especies protexidas, sen que sobre esta actividade houbera ning\u00fan tipo de control. A maior\u00eda das capturas foron de rorcual com\u00fan, cachalote e incluso da xa case en perigo de extinci\u00f3n balea azul. Non se respectaban tama\u00f1os m\u00ednimos, n\u00famero de capturas, caza de baleatos e de femias acompa\u00f1adas por cr\u00edas, nin acordos lexislativos como o de 1947, que permit\u00eda soamente a captura dunha balea por barco e d\u00eda.\nA \u00faltima factor\u00eda baleeira de Galicia (e, por tanto, de Espa\u00f1a), a de Caneli\u00f1as, pechouse en 1985.\nCaza cient\u00edfica de baleas.\nActualmente os pa\u00edses membros da Comisi\u00f3n Baleeira Internacional (CBI) non poden cazar baleas por raz\u00f3ns comerciais, pero est\u00e1 permitido realizar a chamada \"caza cient\u00edfica\". Debe considerarse que esta regulaci\u00f3n se redactou cando non exist\u00edan outras alternativas pr\u00e1cticas para a obtenci\u00f3n de informaci\u00f3n que non fora a morte do animal.\nA informaci\u00f3n subministrada polo \"Centro de Estudos Cetol\u00f3xicos do Xap\u00f3n\" foi catalogada polo comit\u00e9 cient\u00edfico da CBI como \"pobre e innecesaria\". Estes estudos dan como resultado miles de toneladas de carne que se comercializa no Xap\u00f3n.\nAlgunhas destas publicaci\u00f3ns (que se levan a cabo desde 1977) ref\u00edrense ao contido estomacal rorcual boreal, por\u00e9n, este tipo de estudo non proporciona polo xeral nada m\u00e1is que unha instant\u00e1nea das presas consumidas recentemente e nin sequera necesariamente a dieta do animal.\nOutras especies dentro do programa de caza (\"cient\u00edfica\") do Xap\u00f3n incl\u00faen ao rorcual alibranco, o rorcual tropical e o cachalote, co fin de estudar o seu papel no ecosistema. Hoxe en d\u00eda, para a obtenci\u00f3n de informaci\u00f3ns como o sexo, idade, niveis hormonais etc., non \u00e9 necesaria a morte de cet\u00e1ceos, pois se pode tirar mediante an\u00e1lises de sangue e biopsias.\nO sitio wikileaks publicou que hai negociaci\u00f3ns entre Xap\u00f3n, Australia e Nova Zelandia para permitir a caza comercial de cet\u00e1ceos en augas territoriais nipoas a cambio de diminu\u00edr a suposta caza cient\u00edfica en augas ant\u00e1rticas.\nO 16 de febreiro de 2011 Xap\u00f3n informou da suspensi\u00f3n temporal da suposta caza cient\u00edfica na Ant\u00e1rtida debido \u00e1s constantes presi\u00f3ns de activistas, sobre todo de \"Sea Shepherd\"."}
{"id": "260845", "revid": "1131", "url": "https://gl.wikipedia.org/wiki?curid=260845", "title": "A Pena Negra", "text": "A Pena Negra ou Coto da Pena Negra (tam\u00e9n escrito Penanegra) \u00e9 unha elevaci\u00f3n do terreo situada no concello de Silleda, facendo de punto de linde m\u00faltiplo entre as parroquias do Castro, Margaride, Ponte e Silleda.\nDescrici\u00f3n.\nSituada a 512 metros sobre o nivel do mar, nela at\u00f3panse os restos dun antigo asentamento castrexo, co\u00f1ecido como castro da Pena Negra."}
{"id": "260846", "revid": "23204", "url": "https://gl.wikipedia.org/wiki?curid=260846", "title": "Tony Richardson", "text": "Cecil Antonio \u201cTony\u201d Richardson, nado en Shipley (Yorkshire) o 5 de xu\u00f1o de 1928 e finado nos \u00c1nxeles (California) o 14 de novembro de 1991, foi un director de cinema e teatro ingl\u00e9s.\nTraxectoria.\nComezou no teatro durante os seus anos de universidade, sendo tanto produtor como cr\u00edtico. En 1955 fixo o seu debut como director de teatro cunha obra estreada na televisi\u00f3n. Ao mesmo tempo dirix\u00eda as s\u00faas primeiras curtametraxes. Consid\u00e9rase dentro da \"New Wave\" brit\u00e1nica, dirixindo obras paradigm\u00e1ticas do movemento como \"Mirando cara a atr\u00e1s con ira\", de John Osborne. A adaptaci\u00f3n cinematogr\u00e1fica desta obra foi a s\u00faa primeira pel\u00edcula dirixida en solitario.\nEntre 1962 e 1967 estivo casado coa actriz Vanessa Redgrave, coa que tivo d\u00faas fillas, as tam\u00e9n actrices Natasha Richardson e Joely Richardson.\nEn 1963 dirixiu \"Tom Jones\", coas que ga\u00f1ou o \u00d3scar \u00f3 mellor filme e ao mellor director. O seu \u00faltimo filme, \"As cousas que nunca morren\", co que Jessica Lange ga\u00f1ou o \u00d3scar \u00e1 mellor actriz foi estreado tres anos despois da morte de Richardson, acontecida en 1991 por complicaci\u00f3ns derivadas da SIDA."}
{"id": "260847", "revid": "22795", "url": "https://gl.wikipedia.org/wiki?curid=260847", "title": "Pesca de baleas", "text": ""}
{"id": "260850", "revid": "23204", "url": "https://gl.wikipedia.org/wiki?curid=260850", "title": "Sydney Pollack", "text": "Sydney Irwin Pollack, nado en Lafayette (Indiana) o 1 de xullo de 1934 e finado en Pacific Palisades (California) o 26 de maio de 2008, foi un director de cinema, produtor e actor estadounidense.\nTraxectoria.\nA pesar dos seus plans para estudar medicina, marchou a Nova York tralo instituto para estudar interpretaci\u00f3n. Despois de dous anos de servizo militar, o seu amigo John Frankenheimer invitouno a ir \u00f3s \u00c1nxeles para axudarlle cos nenos actores da s\u00faa pel\u00edcula \"The Young Savages\". Al\u00ed co\u00f1eceu a Burt Lancaster, que lle suxeriu que cambiara a interpretaci\u00f3n pola direcci\u00f3n.\nOs seus primeiros \u00e9xitos cheg\u00e1ronlle na televisi\u00f3n, en series coma \"The Fugitive\" ou \"Alfred Hitchcock Presents\". A\u00ednda sendo m\u00e1is lembrado como director de filmes como \"They Shoot Horses, Don\u2019t They\", \"Tootsie\" ou \"Memorias de \u00c1frica\", coa que ga\u00f1ou o oscar ao mellor director, seguiu desenvolvendo unha carreira como actor, facendo pequenos papeis en pel\u00edculas coma \"Husbands and Wifes\", de Woody Allen ou \"Eyes Wide Shut\", de Stanley Kubrick, as\u00ed coma na serie \"The Sopranos\"."}
{"id": "260851", "revid": "89787", "url": "https://gl.wikipedia.org/wiki?curid=260851", "title": "Francisco Mar\u00eda Rivas Taboada", "text": "Francisco Mar\u00eda Rivas Taboada Baamonde, nado en Siador (Silleda) e finado en 1874, foi procurador e alcalde do concello de Chapa, posteriormente Silleda.\nTraxectoria.\nPropietario do Pazo de Sestelo, na parroquia onde naceu, promoveu a creaci\u00f3n do Santuario da Virxe da Saleta, convert\u00e9ndose no primeiro en toda Espa\u00f1a baixo esta advocaci\u00f3n. En 1863, encargou unha imaxe da virxe ao escultor santiagu\u00e9s Magari\u00f1os, que foi trasladada a ombreiros desde Compostela ata o seu pazo, onde permaneceu ata o ano seguinte, cando se traslada ao santuario, xa constru\u00eddo este. Foi alcalde de Chapa en 1856 e 1865. Casou con Carmen Mart\u00ednez N\u00fa\u00f1ez e foi pai de El\u00edas Vicente Rivas Mart\u00ednez e av\u00f3 de Narciso Rivas Mart\u00ednez, o primeiro xu\u00edz municipal en Silleda e o segundo alcalde de Ourense."}
{"id": "260852", "revid": "89787", "url": "https://gl.wikipedia.org/wiki?curid=260852", "title": "Vilanova das Frieiras, P\u00edas, Zamora", "text": "Vilanova das Frieiras (oficialmente en castel\u00e1n Villanueva de la Sierra) \u00e9 unha aldea do concello de P\u00edas, na comarca de Seabra (provincia de Zamora). Segundo o INE, no ano 2012 ti\u00f1a 59 habitantes.\nA aldea.\nA aldea discorre paralela ao regato Pont\u00f3n, que divide o lugar. Vilanova das Frieiras pos\u00fae un pequeno n\u00facleo de casas arredor da praza da Cruz, coraz\u00f3n da aldea, restaurada en 2010 pola Asociaci\u00f3n Veci\u00f1al de Vilanova das Frieiras por 80.000 euros. A igrexa principal \u00e9 a parroquia de San Salvador, que est\u00e1 restaurada e mant\u00e9n en perfecto estado de conservaci\u00f3n o presbiterio e a espadana, rematada nun front\u00f3n e furada por un \u00f3culo. Na praza da aldea at\u00f3pase un exemplo de arquitectura tradicional: a Praza Casa Escola, unha estrutura de madeira e con teito de lousa ao ar libre, que serv\u00eda antigamente para que os nenos da aldea recibisen clases dun mestre ou o cura. O aspecto de Vilanova das Frieiras \u00e9 similar aos demais lugares, vilas e aldeas das Frieiras e As Portelas, casas con teitos de lousa, fachadas brancas ou grises, e muros feitos en cachotar\u00eda.\nA contorna.\nO regato de Cadavais, ou regueiro da Veiga de Pont\u00f3n, \u00e9 o curso de auga sobre o cal se estende. A diferenza do resto do concello, que est\u00e1 no val do r\u00edo Bibei, Vilanova, coma o resto da Terra das Frieiras est\u00e1 na vertente do r\u00edo Douro, nunha contorna monta\u00f1osa entre a serra Segundeira e a do Canizo, envorcada m\u00e1is cara \u00e1 provincia de Ourense ca ao resto das Portelas. Circundan a aldea montes como o Aguallal, o Terr\u00f3n, o Carracedo, Pedra de Moura e As Touzas. As casas est\u00e1n espalladas pola lomba e baixan ata a zona do pequeno regato. A zona est\u00e1 ateigada de carballos, casti\u00f1eiros e fentos, e amais \u00e9 rica en fontes mananciais. Hai numerosos carreiros para sendeiristas nos arredores que atraen a excursionistas de zonas lindeiras. A situaci\u00f3n xeogr\u00e1fica do concello de P\u00edas, e polo tanto de Vilanova das Frieiras \u00e9 de certo illamento con respecto ao resto de Seabra, pois sit\u00faase no lado occidental da portela da Canda, o que a fai estar m\u00e1is ligada a Galicia ca ao resto da bisbarra zamorana. De feito, os veci\u00f1os tanto do concello de P\u00edas coma de Porto, para ir \u00e1 veci\u00f1a Lubi\u00e1n ou a Pobra de Seabra, te\u00f1en que usar a estrada ZA-102, que pasa polo concello da Mezquita para conectar coa estrada nacional N-525.\nEn 2010, P\u00edas e Vilanova das Frieiras rexeitaron incoporarse ao Parque Natural do Lago de Seabra e ao Plan de Ordenaci\u00f3n dos Recursos Naturais da Xunta de Castela e Le\u00f3n, pois consideraron que levar\u00eda consigo m\u00e1is prohibici\u00f3ns e inconvenientes ca vantaxes. A veci\u00f1anza de Barxacova, a m\u00e1is setentrional das tres aldeas do concello, si era favorable, por\u00e9n, ningunha parte do termo municipal pertence ao Parque natural..\nFestas e cultura.\nA principal festividade \u00e9 a romaxe adicada ao San Salvador, na segunda fin de semana de agosto. O pobo de Vilanova das Frieiras x\u00fantase para sacar en procesi\u00f3n o patr\u00f3n e a Virxe da aldea con m\u00fasica de gaitas. Xeralmente acode a banda de gaitas da veci\u00f1a Lubi\u00e1n. A festa atrae veci\u00f1os das aldeas de toda a rodeada, tanto xabresas como ourens\u00e1s. A cultura e lingua de Vilanova das Frieiras, coma no resto das Portelas \u00e9 a galega.\nEconom\u00eda.\nTradicionalmente os habitantes viviron do sector primario. Hoxe en d\u00eda as principais fontes de ingresos prove\u00f1en da mina de cuarzo Leymon e os mu\u00ed\u00f1os e\u00f3licos instalados no termo municipal. De feito, as obras da praza da Cruz fix\u00e9ronse grazas ao xuros xerados por estas actividades econ\u00f3micas."}
{"id": "260853", "revid": "1131", "url": "https://gl.wikipedia.org/wiki?curid=260853", "title": "Pazo de Sestelo", "text": "O Pazo de Sestelo \u00e9 unha casa se\u00f1orial do s\u00e9culo XVI situada no lugar de Sestelo, na parroquia de Siador, no concello de Silleda.\nHistoria.\nCo\u00f1ecida tam\u00e9n como casa de Sestelo, \u00e9 propiedade da familia Rivas. Un dos seus membros, Francisco Mar\u00eda Rivas Taboada, foi o impulsor e benfeitor do Santuario da Virxe da Saleta, situado en Siador. Na actualidade, o seu tataraneto, Roberto Rivas Mart\u00ednez continua con este labor.\nOs Baamonde e os Ocampo aparecen no escudo de armas, mentres que os Pimentel quedaron reflectidos nunha inscrici\u00f3n na capela do pazo, adicada \u00e1 Virxe do Socorro."}
{"id": "260857", "revid": "98629", "url": "https://gl.wikipedia.org/wiki?curid=260857", "title": "Gran Premio de Italia de 1974", "text": "O Gran Premio de Italia de 1974 foi unha carreira de F\u00f3rmula 1 celebrada no Autodromo Nazionale Monza o 8 de setembro de 1974. Foi a d\u00e9cimo terceira proba da tempada de . Monza foi lixeiramente modificado respecto ao ano anterior, a chicane Ascari foi modificada e f\u00edxose m\u00e1is lenta.\nV\u00e9xase tam\u00e9n.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de "}
{"id": "260858", "revid": "23204", "url": "https://gl.wikipedia.org/wiki?curid=260858", "title": "BBDO", "text": "BBDO \u00e9 unha axencia de publicidade de \u00e1mbito mundial que ten a s\u00faa sede en Nova York. Iniciouse no ano 1891 coa Batten Company de George Batten, e posteriormente en 1928, a trav\u00e9s da fusi\u00f3n de BDO (Barton, Durstine &amp; Osborn) e Batten Co., a compa\u00f1\u00eda converteuse en BBDO. Con m\u00e1is de 15\u00a0000 empregados en 289 oficinas de 81 pa\u00edses, \u00e9 a m\u00e1is grande das tres redes globais (BBDO, DDB, TBWA) de axencias na carteira do grupo Omnicom."}
{"id": "260860", "revid": "98629", "url": "https://gl.wikipedia.org/wiki?curid=260860", "title": "Jonathan Demme", "text": "Robert Jonathan Demme, nado en Baldwin (Nova York), o 22 de febreiro de 1944, e finado en Nova York o 26 de abril de 2017, foi un director de cinema, produtor e guionista estadounidense.\nTraxectoria.\nComezou a traballar como guionista con Roger Corman, para despoir pasar \u00e1 direcci\u00f3n. Coa s\u00faa pel\u00edcula \"Melvin and Howard\" conseguiu o seu primeiro grande \u00e9xito de cr\u00edtica, o que o levou a poder dirixir filmes m\u00e1is comerciais.\nEn 1991 triunfou con \"O silencio dos cordeiros\", filme ga\u00f1ador dos catro oscars principais, inclu\u00edndo o de mellor director.\nTras el seguiu dirixindo pel\u00edculas de ficci\u00f3n, documentais e v\u00eddeos musicais.\nO seu sobri\u00f1o, Ted Demme, finado en 2002, tam\u00e9n era director de cinema."}
{"id": "260861", "revid": "56817", "url": "https://gl.wikipedia.org/wiki?curid=260861", "title": "Gran Premio do Canad\u00e1 de 1974", "text": "O Gran Premio do Canad\u00e1 de 1974 foi unha carreira de F\u00f3rmula 1, celebrada no Circu\u00edto de Mosport Park, Bowmanville, Ontario, Canad\u00e1 o 22 de setembro de 1974. A carreira, foi a 14\u00aa carreira da tempada de .\nInforme.\nNiki Lauda estaba en cami\u00f1o da vitoria, ata que derrapou sobre uns restos na volta 67, facendo que o seu Ferrari estrelarase contra as barreiras, logo de liderar toda a carreira ata ese momento. Tam\u00e9n marcou a volta r\u00e1pida da carreira. Jacques Laffite tam\u00e9n foi forzado a abandonar debido a unha picada, posiblemente causado polos mesmos restos no circu\u00edto. Emerson Fittipaldi colleu vantaxe, e liderou o resto da carreira. Foi a 12\u00aa vitoria da s\u00faa carreira, e a \u00faltima da tempada para o piloto de McLaren. Esta foi a primeira carreira de Gran Premio para o austr\u00edaco Helmut Koinigg, que perdeu a vida durante a seguinte carreira en Watkins Glen.\nV\u00e9xase tam\u00e9n.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de "}
{"id": "260862", "revid": "124656", "url": "https://gl.wikipedia.org/wiki?curid=260862", "title": "Jos\u00e9 Bra\u00f1as Mah\u00eda", "text": "Jos\u00e9 Bra\u00f1as Mah\u00eda, nado en Coir\u00f3s e finado no mesmo concello o 25 de xaneiro de 1979, foi un avogado e pol\u00edtico galego, alcalde de Silleda.\nTraxectoria.\nLicenciado en Dereito pola Universidade de Santiago de Compostela (1916). Afiliado a Falange Espa\u00f1ola Tradicionalista y de las JONS, foi nomeado alcalde de Silleda en maio de 1937. Permaneceu no cargo ata novembro 1938.\nVida persoal.\nCasou con Dolores V\u00e1zquez Mart\u00ednez."}
{"id": "260863", "revid": "1822", "url": "https://gl.wikipedia.org/wiki?curid=260863", "title": "Caza de baleas en Galicia", "text": " \nA caza de baleas en Galicia debeu comezar, como nas outras costas atl\u00e1nticas europeas e do Pac\u00edfico, en tempos inmemoriais, na m\u00e1is remota antig\u00fcidade. Os primeiros rexistros desta actividade rem\u00f3ntanse polo menos ao ano 3000 a.C. Durante moito tempo xa se pensara que esta caza era de orixe prehist\u00f3rica, a\u00ednda que sen ningunha proba real at\u00e9 que recentemente varias pinturas rupestres en Francia e Espa\u00f1a foron reco\u00f1ecidas como representando escenas deste tipo de caza.\nEn Galicia non se conta con documentos hist\u00f3ricos relacionados coa caza de cet\u00e1ceos at\u00e9 o s\u00e9culo XIII, pero \u00e9 razo\u00e1bel pensar que xa se practicaba varios s\u00e9culos antes. A dicir de Vald\u00e9s Hansen, as baleas, especialmente a balea franca, foi unha especie m\u00e1is de pesca para os mari\u00f1eiros galegos. Durante sete s\u00e9culos, Galicia foi un pa\u00eds de baleeiros, e dos que fan historia. A caza e comercialiaci\u00f3n de cet\u00e1ceos para o seu uso na fabricaci\u00f3n de produtos importantes, desde o aceite que alimentaba a iluminaci\u00f3n anterior \u00e1 chegada da electricidade, at\u00e9 as barbas requiridas para pezas de vestir de luxo en Catalu\u00f1a ou as \"baleas\" de paraugas e parasois, at\u00e9 a comercializaci\u00f3n da carne e de produtos usados en farmacia e cosm\u00e9tica, tivo grande incidencia no desenvolvemento urbano de toda Galicia. Non s\u00f3 lle deu proxecci\u00f3n exterior e renome mundial, sen\u00f3n que tam\u00e9n contribu\u00edu ao crecemento econ\u00f3mico e poboacional de toda a s\u00faa franxa atl\u00e1ntica, e mesmo hai portos galegos que naceron da actividade baeeira, como o de Burela (Lugo) ou o de Suevos (Punta Langosteira).\nInicialmente limit\u00e1base \u00e1 captura de animais na costa, pero co paso dos s\u00e9culos, a t\u00e9cnica de caza comezou a mellorar, us\u00e1ndose pequenas embarcaci\u00f3ns en mar aberto para asustaren os cet\u00e1ceos con ru\u00eddo e levalos \u00e1 costa. Esta forma de cacer\u00eda us\u00e1base para capturar especies de cet\u00e1ceos relativamente pequenas, como caldeir\u00f3ns, belugas, narvais e toni\u00f1as.\nIdade Media.\nA\u00ednda que pouco se sabe do fidalgo Pedro Fern\u00e1ndez de Andrade, II Se\u00f1or de Pontedeume, Ferrol e Vilalba entre 1397 e 1407, si que \u00e9 ben co\u00f1ecida a usurpaci\u00f3n que fixo da granxa da Reparada (posteriormente co\u00f1ecida como de Covas, Ferrol) que era dominio dos monxes de Sobrado. Esta granxa incrementara moito a s\u00faa importancia desde que, en 1286, o rei Sancho IV de Castela, \"O Bravo\", lle concedera ao mosteiro de Sobrado o d\u00e9cimo da baleaxe (a \"pesca da balea\") que se matase no porto de Prioiro, que pertenc\u00eda \u00e1 granxa.\nDado que o couto da Reparada lindaba con Ferrol, que era se\u00f1or\u00edo dos Andrade, estes sempre trataron de ampliar os seus dominios coas propiedades da granxa. Ante a usurpaci\u00f3n de Pedro Fern\u00e1ndez de Andrade, o rei Xo\u00e1n I de Castela obrigouno a que lle devolvese a granxa aos monxes. Por\u00e9n, os seus descendentes sempre fixeron intentos para apoderarse dela ou, polo menos, da s\u00faa mellor parte, o porto e o monte de Prioiro. Os monxes de Sobrado, cansos de loitaren cos Andrade, acabaron ced\u00e9ndolles o referido porto, que a\u00ednda posu\u00edan a comezos do s\u00e9culo XIX, cando se aboliron os dereitos se\u00f1oriais.\nO porto de Prioiro era un dos m\u00e1is importantes que hab\u00eda na Idade Media no norte da Pen\u00ednsula Ib\u00e9rica para a matanza e despezamento de baleas que se capturaban nas costas galegas, a\u00ednda que \u00e9 de supo\u00f1er que non fose o \u00fanico. O seu maior desenvolvemento alcanzouse nos s\u00e9culos XIII e XIV, e eran, principalmente mari\u00f1eiros bisca\u00ed\u00f1os e guipuscoanos os que se encargaban das faenas, xa que eran os m\u00e1is famosos cazadores de baleas francas do golfo de Biscaia, at\u00e9 o punto que esta especie, \"Eubalaena glacialis\", se co\u00f1ece tam\u00e9n en distintas linguas como balea vasca ou balea dos vascos.\nIdade Moderna.\nAo longo da Idade Moderna, durante os s\u00e9culos XVI e, sobre todo, XVII, Galicia foi o caladoiro de baleas m\u00e1is importante da pen\u00ednsula Ib\u00e9rica. As bases baleeiras m\u00e1is importantes localiz\u00e1banse na comarca da Mari\u00f1a lucense, nos portos de Rinlo, Foz, Nois, Burela, San Cibrao e Bares e, no litoral atl\u00e1ntico, destacaban os de Cai\u00f3n e Malpica, na Costa da Morte. \nA caza, daquela a\u00ednda artesanal, aproveitaba a migraci\u00f3n das mandas de baleas francas que pasaban polo mar Cant\u00e1brico desde as s\u00faas zonas de alimentaci\u00f3n, no Atl\u00e1ntico norte, entre os meses de outubro a marzo, cara \u00e1s zonas de reproduci\u00f3n, en augas c\u00e1lidas meridionais. A frota baleeira, integrada por unha chalupa principal (bote con cuberta e dous paus) e outras auxiliares, ti\u00f1a o aparello preparado para sa\u00edr ao mar tan pronto como o atalaieiro lles dese aviso de \"balea \u00e1 vista\". As chalupas galegas med\u00edan entre 6 e 8,5 m de eslora e portaban dous paus, coas s\u00faas correspondentes velas; a tripulaci\u00f3n compo\u00f1\u00edase de 46 ou 47 homes. O animal era suxeitado cun arp\u00f3n de ferro, lanzado \u00e1 man e, para esgotalo, acomet\u00edano con \"sangradeiras\", semellantes ao arp\u00f3n, pero coa punta lanceolada, destinadas a desangralo. Ambos os aparellos \u00edan atados a unha \"estacha\" (cabo de c\u00e1nabo). Unha vez morta, a balea era trincada (amarrada) entre varias embarcaci\u00f3ns e levada a terra para o seu despezamento. Para tal fin us\u00e1banse diversos tipos de coitelos e machadas; a graxa ou \"sa\u00edn\" fund\u00edase xeralmente na mesma praia ou nas s\u00faas proximidades, en grandes caldeiros, para despois envasala en toneis para a s\u00faa comercializaci\u00f3n.\nTemos unha descrici\u00f3n contempor\u00e1nea das faenas dos cazadores de baleas galegos.\nNa primeira metade do s\u00e9culo XVII en portos como San Cibrao, Foz ou Burela a industria baleeira deu lugar a un produtivo intercambio comercial co resto da \u00e1rea cant\u00e1brica, chegando incluso at\u00e9 Francia. Pero despois, entre finais do s\u00e9culo XVII e principios do s\u00e9culo XVIII, a caza de baleas en Galicia foi esmorecendo por varias raz\u00f3ns, debido a que levaron \u00e1 sobreexplotaci\u00f3n e \u00e1 case extinci\u00f3n do \u00fanico mam\u00edfero mari\u00f1o que se cazaba daquela nas nosas augas, a balea franca. O portos baleeiros aumentaran considerabelmente, aumentou o n\u00famero de barcos (mesmo vi\u00f1an barcos franceses), e os barcos aumentaron a s\u00faa tonelaxe, at\u00e9 que a caza desapareceu.\nIdade Contempor\u00e1nea.\nOs \"fomentadores\" catal\u00e1ns.\nNo Antigo R\u00e9xime, as terras cultivadas pola poboaci\u00f3n agraria (a maior\u00eda da poboaci\u00f3n en Galicia) eran propiedade da Igrexa e da nobreza, tendo os campesi\u00f1os que pagar os foros aos fidalgos.\nPero contra 1750 cambiaron as cousas, coa chegada dunha serie de burgueses catal\u00e1ns para dedicarse \u00e1 industria da salgadura de peixes (especialmente sardi\u00f1a), para o que introduciron novos barcos (trai\u00f1eiras) e, sobre todo, artes de pesca, o que produciu numerosos enfrontamentos cos pescadores locais.\nAs s\u00faas factor\u00edas instal\u00e1ronas en soares (aforados \u00e1 nobreza e ao clero), en primeira li\u00f1a de praia, en enseadas abrigadas e de f\u00e1cil acceso para as embarcaci\u00f3ns. Para fac\u00e9rense con estas propiedades, os catal\u00e1ns recorreron a diferentes modalidades de contrato: alugaban, lograban unha cesi\u00f3n ou consegu\u00edan que se lles outorgase un foro.\nOs fomentadores catal\u00e1ns non se dedicaban s\u00f3 \u00e1 industria da salgadura, sen\u00f3n que reproduc\u00edan os esquemas de comportamento social propios da nobreza galega e chegaron a comprar terras e rendas forais \u00e1 clase privilexiada, pero empobrecida, do antigo r\u00e9xime. Co paso do tempo, e a mestura das familias dos fomentadores, inicialmente end\u00f3gamas, con familias galegas, dar\u00eda orixe a at\u00e9 ent\u00f3n practicamente inexistente burgues\u00eda galega.\nNa segunda metade do s\u00e9culo XIX comeza en Europa a caza industrial de baleas, coa aparici\u00f3n de d\u00faas innovaci\u00f3ns t\u00e9cnicas que reactivaron a actividade: a invenci\u00f3n do can\u00f3n lanza arp\u00f3ns polo noruegu\u00e9s Sven Foyn, e o seu perfeccionamento, o arp\u00f3n explosivo, e a mellora dos buques con propulsi\u00f3n a vapor e casco met\u00e1lico. At\u00e9 ent\u00f3n, a caza fora artesanal, implicando moitos m\u00e1is riscos.\nA finais do s\u00e9culo XIX chegan as industrias conserveiras, que en pouco tempo foron substitu\u00edndo as de salgadura, que se completou nas primeiras d\u00e9cadas do s\u00e9culo XX.\nA suma desde dous feitos sentou as bases da \"resurrecci\u00f3n\" da industria baleeira en Galicia.\nO s\u00e9culo XX.\nEn 1924 reimplantouse en Galicia a caza de baleas, con car\u00e1cter plenamente industrial. Nese ano establec\u00e9ronse no pa\u00eds d\u00faas compa\u00f1\u00edas baleeiras.\nUnha delas foi a Compa\u00f1\u00eda Ballenera Espa\u00f1ola, creada en 1914 con capital noruegu\u00e9s, a\u00ednda que non comezou a s\u00faa actividade at\u00e9 a fin da primeira guerra mundial. Os seus inicios foron na zona do estreito de Xibraltar, abrindo a que chegar\u00eda a ser famosa factor\u00eda de Caneli\u00f1as, na parroquia da Ameixenda (Cee) en 1924.\nO outra foi a Sociedad An\u00f3nima Corona, con sede en Vigo e asociada a outra compa\u00f1\u00eda norueguesa, que obtivo autorizaci\u00f3n para a caza de balea en decembro de 1923 e o ano seguinte comezou a s\u00faa actividade en Cangas, co buque-factor\u00eda \"Alfonso XIII\", que fondeaba na enseada de Barra e na r\u00eda de Ald\u00e1n; este buque era abastecido polas capturas dos barcos \"Corona I\", \"Corona II\", \"Corona III\" e \"Corona IV\".\nDebido \u00e1 crise provocada pola guerra civil espa\u00f1ola e a segunda guerra mundial a industria baleeira galega estivo parada. Pero nos anos 1950 reaparece a caza de cet\u00e1ceos, sendo Galicia o \u00fanico lugar de Espa\u00f1a onde se practicou esta actividade neses tempos. En 1945 a empresa Industrias Balleneras (IBSA) restaura a factor\u00eda de Caneli\u00f1as, e en 1955 nace a empresa Balea C. B., participada a partes iguais por Mass\u00f3 Hermanos, Barreras e IBSA. A s\u00faa factor\u00eda, que estivo activa at\u00e9 1985, foi instalada no lugar de Balea (Cangas), aproveitando material da desmantelada factor\u00eda de Benz\u00fa (Ceuta).\nEstas compa\u00f1\u00edas ti\u00f1an tres factor\u00edas en terra: Mor\u00e1s (Xove), Caneli\u00f1as (Cee) e Balea (Cangas), que eran abastecidas por at\u00e9 cinco barcos baleeiros: \"Lobeira\", \"Carrumeiro\", \"Ibsa I\", \"Ibsa II\" (que foron afundidos con explosivos nun atentado no porto de Mar\u00edn en 1980) e \"Ibsa III\".\nOs operarios das baleeiras estaban moi ben remunerados. O seu salario fixo pod\u00edase incrementar en 8000 pesetas por cada exemplar cazado, todo un luxo para a \u00e9poca. Das baleas e cachalotes aproveit\u00e1base todo, como do porco. Os traballadores incluso vend\u00edan as v\u00edsceras para exquisiteces gastron\u00f3micas, ou o aceite, que a RENFE utilizaba como combust\u00edbel e como engraxante de m\u00e1quinas ferroviarias. Alg\u00fans opinan que a carne de balea era un manxar exquisito, cun sabor que semellaba o da carne de tenreira.\nA \u00faltima factor\u00eda baleeira de Galicia (e, por tanto, de Espa\u00f1a), a de Caneli\u00f1as, pechouse en 1985.\nEntre o esquecemento e a reconciliaci\u00f3n.\nEsquecemento.\nPoucos recordos quedan na actualidade en Galicia da actividade baleeira, a pesar da importancia que tivo e dos poucos anos transcorridos desde a s\u00faa desaparici\u00f3n. Apenas algunhas ru\u00ednas das factor\u00edas e dos seus peiraos, que pouco a pouco van desaparecendo, e uns poucos obxectos relacionados coa captura e o despezamento daqueles grandes animais.\nPor exemplo, no Museo Mass\u00f3, que incl\u00fae unha espl\u00e9ndida colecci\u00f3n de libros antigos, cartas mari\u00f1as e de navegaci\u00f3n, mapas e instrumentos de navegaci\u00f3n, decretos de regulaci\u00f3n mar\u00edtima asinados por Filipe II, prezadas r\u00e9plicas de nav\u00edos de guerra dos s\u00e9culos XVI e XVII, miniaturas de barcos aut\u00f3ctonos do Morrazo constru\u00eddos polo patriarca Mass\u00f3 Palau, pinturas de Urbano Lugr\u00eds, unha colecci\u00f3n de modelos de naves hist\u00f3ricas e de instrumentos de navegaci\u00f3n antigos, e a \"Cosmographia\" de Claudio Tolomeo de 1490, ademais da sala dedicada \u00e1 etnograf\u00eda de Bueu onde se re\u00fane e exp\u00f3n unha ampla mostra de aparellos de pesca e marisqueo, como li\u00f1as, poteiras, nasas e, moi especialmente, todo o relacionado coa dorna de Bueu ou \"dorna polbeira\" (dedicada \u00e1 pesca do polbo), a secci\u00f3n dedicada \u00e1 carpintar\u00eda de ribeira onde se expo\u00f1en os diferentes instrumentos e ferramentas que se utilizaban neste case desaparecido oficio, do instrumental empregado nos traballos complementarios \u00e1 pesca, como redar\u00eda, calafatar\u00eda e cabuler\u00eda, das m\u00e1quinas antigas utilizadas para a conserva do peixe, desde a fabricaci\u00f3n da lata at\u00e1 a sa\u00edda da conserva... da factor\u00eda baleeira que os Mass\u00f3 ti\u00f1an na veci\u00f1a vila de Cangas apenas se exhibe unha colecci\u00f3n do instrumental para a caza e despezamento dos cet\u00e1ceos, entre os que destaca un can\u00f3n de arponeo e diferentes tipos de arp\u00f3ns.\nNon sen raz\u00f3n queix\u00e1base Vald\u00e9s Hansen de que o \u00faltimo barco de IBSA sexa hoxe un museo flotante en Noruega onde, a diferenza de Galicia, \u00absi se preocuparon de salvalo do despezamento para recuperar, rehabilitar e difundir\u00bb a singular e rica historia dunha industria de vital importancia econ\u00f3mica e social para o litoral atl\u00e1ntico do norte de Espa\u00f1a. \u00abAqu\u00ed pecamos de non valorar e esquecer un oficio tradicional durante s\u00e9culos\u00bb, lamenta o historiador, que anhela que, a semellanza doutros lugares do mundo, se recupere o patrimonio industrial das vellas factor\u00edas baleeiras da Costa da Morte ou do Morrazo que a\u00ednda resisten, a duras penas, o paso do tempo.\nCara \u00e1 paz social.\nCando se prohibiu a caza de baleas en Galicia, en 1985, en pleno auxe econ\u00f3mico de IBSA e a eclosi\u00f3n das exportaci\u00f3ns baleeiras galegas ao Xap\u00f3n, a diferenza do que ocorrera con outras pescar\u00edas, golpeadas polas crises e v\u00edtimas de restrici\u00f3ns por sobreexplotaci\u00f3n, a morte da industria baleeira non foi \"pola desaparici\u00f3n\" dos cet\u00e1ceos na Fisterra peninsular, segundo Vald\u00e9s Hansen, sen\u00f3n que \"foi imposta por unha decisi\u00f3n pol\u00edtica\". Como o sector naval, os baleeiros galegos (\u00fanicas factor\u00edas que permanec\u00edan abertas en Espa\u00f1a) \"pagaron\" a entrada na UE cando, baixo a presi\u00f3n ecoloxista, prohibiuse toda captura, e a reconversi\u00f3n \u00e1 pesacar\u00eda alternativa do peixe espada foi un fracaso total.\nPor\u00e9n, hai que recordar que a presi\u00f3n ecoloxista e a decisi\u00f3n do goberno non estaban faltas de fundamento, como quedou dito m\u00e1is arriba. De todos os xeitos non \u00e9 de estra\u00f1ar que os antigos traballadores das baleeiras, especialmente os de Cee, en cuxa factor\u00eda de Caneli\u00f1as se chegaran a despezar 200 cet\u00e1ceos ao ano, suspirasen por que se volvese permitir a caza, como naquela \u00e9poca na que o desemprego na comarca era unha an\u00e9cdota, xa que ser\u00eda unha boa alternativa fronte ao paro actual.\nA balea na cultura de Galicia.\nHer\u00e1ldica.\nAs baleas aparecen representadas nos escudos de armas de numerosos lugares, como tal Castro Urdiales e Laredo (en Cantabria) ou en Zarautz e Getaria (en Guip\u00fascoa). Por proximidade, c\u00f3mpre citar tam\u00e9n a Biarritz e Hendaia (xa en Francia).\nEn Galicia s\u00f3 se representa no escudo da Laracha.\nEscudo de armas do concello da Laracha.\nDe azur, torre de prata mazonada de sable e aclarada de goles sobre terraza de sinople e sostida de ondas de prata e azur; flotante, unha balea de sable. Bordura de sinople con d\u00faas espigas de ouro. Ao timbre, coroa real pechada.\"\nToponimia.\nNa costa de Galicia, concretamente nas R\u00edas Baixas hai tres lugares con nome de Balea:\nAmais, na parroquia de Baredo (Baiona) existen os microtop\u00f3nimos de Balea e Punta Balea."}
{"id": "260864", "revid": "23204", "url": "https://gl.wikipedia.org/wiki?curid=260864", "title": "The Hangover", "text": ""}
{"id": "260865", "revid": "89787", "url": "https://gl.wikipedia.org/wiki?curid=260865", "title": "Bupleurum baldense", "text": "Bupleurum baldense \u00e9 unha especie de planta herb\u00e1cea pertencente \u00e1 familia das api\u00e1ceas.\nDescrici\u00f3n.\nTr\u00e1tase dunha pequena umbel\u00edfera que vive nos prados de plantas anuais que hai entre os arbustos das garrigas. Ten follas en forma de punta de espada, de cor verde glauca e completamente enteiras, como \u00e9 caracter\u00edstico neste x\u00e9nero. Difer\u00e9nciase da \"Bupleurum semicompositum\", que vive nos mesmos h\u00e1bitats, porque ten as br\u00e1cteas largas e m\u00e1is longas que as flores, ao contrario que esta especie que as ten lineares e m\u00e1is curtas. Florece en primavera. \nH\u00e1bitat.\nAt\u00f3pase en prados terof\u00edticos, en garrigas e zonas de monta\u00f1a. \nDistribuci\u00f3n.\nDistrib\u00faese pola rexi\u00f3n do Mediterr\u00e1neo occidental. En Espa\u00f1a enc\u00f3ntrase en Alacant, Barcelona, Castell\u00f3, Xirona, Illas Baleares, Lleida, Tarragona e Valencia.\nTaxonom\u00eda.\n\"Bupleurum baldense\" foi descrita por Antonio Turra e publicado en \"Giorn. Ital.\" i. (1765) 120.\nN\u00famero de cromosomas de \"Bupleurum baldense\" (Fam. Umbelliferae) e taxons infraespec\u00edficos = \"Bupleurum aristatum\" Bartl.\nBupleurum: nome xen\u00e9rico que deriva de d\u00faas palabras gregas \"bous\" e \"pleur\u00f3n\", que significa \"boi\" e \"costa\". Probablemente debido \u00e1s ra\u00f1uras lonxitudinais das follas dalgunhas especies do x\u00e9nero. Este nome foi usado por primeira vez por Hip\u00f3crates e, de novo, en tempos relativamente modernos, por Tournefort e Linneo.\nbaldense: ep\u00edteto "}
{"id": "260868", "revid": "89787", "url": "https://gl.wikipedia.org/wiki?curid=260868", "title": "Careae", "text": "Careae \u00e9 unha tribo de plantas con flores pertencente \u00e1 familia Apiaceae que agrupa os seguintes x\u00e9neros."}
{"id": "260876", "revid": "89787", "url": "https://gl.wikipedia.org/wiki?curid=260876", "title": "Aegokeras", "text": "Aegokeras \u00e9 un x\u00e9nero monot\u00edpico de plantas pertencente \u00e1 familia Apiaceae. A s\u00faa \u00fanica especie: Aegokeras caespitosa (Sibth. &amp; Sm.) Raf., \u00e9 orixinaria de Turqu\u00eda. \nTaxonom\u00eda.\nFoi descrito por Constantine Samuel Rafinesque e publicado en \"Good Book 51\", no ano 1840."}
{"id": "260883", "revid": "1410", "url": "https://gl.wikipedia.org/wiki?curid=260883", "title": "Aegopodium podagraria", "text": "Aegopodium \u00e9 unha especie de planta medicinal pertencente \u00e1 familia Apiaceae. \u00c9 orixinaria da Eurasia.\nDescrici\u00f3n.\nTen unha cor variada de verde e branco que \u00e1s veces se torna verde dentro dun parche. As flores son pequenas, de cor branca, con cinco p\u00e9talos e saen por encima das follas, en grupos planos.\nForma parches densos e \u00e9 considerada como unha ameaza ecol\u00f3xica, \u00e9 invasiva e reduce a diversidade de especies na capa de solo. Por este motivo util\u00edzase para o mantemento da cuberta vexetal.\nPropiedades.\nPrincipios activos.\nCont\u00e9n Vitamina C nas follas.\nIndicaci\u00f3ns.\nEmpr\u00e9gase como sedante, diur\u00e9tico (froitos), arom\u00e1tico, estimulante, resolutivo, vulnerario. Usado para a reuma e a gota, varices, enfermidades da pel. Os froitos en infusi\u00f3n ou cocemento \u00fasanse para enfermidades intestinais, renais ou da ves\u00edcula.\nPreparaci\u00f3n.\nUtil\u00edzanse as follas frescas para a gota e secas en infusi\u00f3n para a reuma. As follas trituradas p\u00f3dense empregar para refrescar a pel tras a picadura dun insecto. As follas frescas cortadas finamente con carne picada e pur\u00e9 de avea para facilitar a dixesti\u00f3n.\nDistribuci\u00f3n.\n\"Aegopodium podagraria\" \u00e9 nativa de Europa e Asia.\nTaxonom\u00eda.\n\"Aegopodium podagraria\" foi descrita por Carl von Linn\u00e9 e publicado en \"Species Plantarum\" 2: 1003. 1753."}
{"id": "260885", "revid": "22570", "url": "https://gl.wikipedia.org/wiki?curid=260885", "title": "Aegopodium", "text": "Aegopodium \u00e9 un x\u00e9nero de plantas pertencente \u00e1 familia Apiaceae. Ten sete especies. A m\u00e1is co\u00f1ecida \u00e9 \"Aegopodium podagraria\".\nTaxonom\u00eda.\nO x\u00e9nero foi descrito por Carl von Linn\u00e9 e publicado en \"Species Plantarum\" 1: 265. 1753. A especie tipo \u00e9: \"Aegopodium podagraria\"\nV\u00e9xase tam\u00e9n.\nLigaz\u00f3ns externas.\nhttps://web.archive.org/web/20131001231720/http://www.dcnr.state.pa.us/forestry/invasivetutorial/Goutweed.htm"}
{"id": "260886", "revid": "56817", "url": "https://gl.wikipedia.org/wiki?curid=260886", "title": "Boleto", "text": ""}
{"id": "260900", "revid": "89787", "url": "https://gl.wikipedia.org/wiki?curid=260900", "title": "Masacre de Corumbiara", "text": "O masacre de Corumbiara foi o resultado dun conflito violento ocorrido o 9 de agosto de 1995 no municipio de Corumbiara, no estado de Rond\u00f4nia, Brasil. O conflito comezou cando forzas polic\u00edas atacaron a sen-terra que estaban ocupando unha \u00e1rea, resultando na morte de 10 persoas, entre elas un p\u00edcaro de nove anos e dous polic\u00edas.\nEn agosto de 1995, cerca de 600 labregos mobiliz\u00e1ronse para tomar a Facenda Santa Elina, constru\u00edndo un campamento no latifundio improdutivo. Na madrugada do d\u00eda 9, por volta das tres horas, pistoleiros armados, recrutados nas facendas da rexi\u00f3n, al\u00e9n de soldados da Polic\u00eda Militar cos rostros cubertos, iniciaron os ataques ao campamento.\nO n\u00famero oficial de mortos no masacre \u00e9 de 16 persoas e hai sete desaparecidos. Para os agricultores, o n\u00famero de mortos pode ter pasado de 100 pois, segundo eles, moitos m\u00e1is ter\u00edan sido mortos por polic\u00edas e jagun\u00e7os, e enterrados sumariamente. Despois de horas de tiroteo, os campesi\u00f1os non ti\u00f1an m\u00e1is munici\u00f3ns para as s\u00faas armas. O Comando de Operaci\u00f3ns Especiais, comandado na \u00e9poca polo capit\u00e1n Jos\u00e9 H\u00e9lio Cysneiros Pach\u00e1, tirou bombas de gas lacrim\u00f3xeno e acendeu can\u00f3ns de luz contra as familias. A matanza ocorreu no goberno do agora senador Valdir Raupp (PMDB).\nAs mulleres foron usadas como escudo humano polos polic\u00edas e polos jagun\u00e7os do facendeiro Antenor Duarte. A pequena Vanessa, de apenas seis anos, foi atravesada por unha bala \"perdida\", cando corr\u00eda canda a s\u00faa familia. Cincuenta e cinco poseiros ficaron gravemente feridos. Os laudos tanatosc\u00f3picos probaron execuci\u00f3ns sumarias. O bispo de Guajar\u00e1 Mirim, don Geraldo Verdier, recolleu mostras de \u00f3sos calcinados en fogueiras do campamento e enviou a \"Facult\u00e9 de M\u00e9dicine Paris-Oeste\", que confirmou a cremaci\u00f3n de corpos humanos no campamento da facenda.\nDesde 1985 os campesi\u00f1os estaban organizados, tendo creado as vilas de Alto Guaraj\u00fas, Verde Seringal, Rondol\u00e2ndia, e m\u00e1is tarde o poboado de Nova Esperan\u00e7a - posteriormente cidade de Corumbiara. Dez anos despois, foron v\u00edtimas do masacre e a\u00ednda hoxe os parentes das v\u00edtimas agardan unha indemnizaci\u00f3n.\nA asesor\u00eda xur\u00eddica da CPT RO e a CJP (Comiss\u00e3o Justi\u00e7a e Paz de Porto Velho) acompa\u00f1an o proceso xudicial a favor da indemnizaci\u00f3n das familias v\u00edtimas.\nA Comiss\u00e3o de Constitui\u00e7\u00e3o e Justi\u00e7a e de Cidadania (CCJ) aprobou, o 24 de abril de 2013, a proposta que concede amnist\u00eda aos traballadores rurais e polic\u00edas militares de Rond\u00f4nia punidos no episodio co\u00f1ecido como Masacre de Corumbiara. Dous campesi\u00f1os foran condenados na ocasi\u00f3n, Claudemir Gilberto Ramos e C\u00edcero Pereira Leite Neto, pola morte de dous polic\u00edas. O Proxecto de Lei 2000/11, do deputado Jo\u00e3o Paulo Cunha (PT-SP), propu\u00f1a a amnist\u00eda s\u00f3 para aos sen-terras.\nO relator da proposta, o deputado Vieira da Cunha (PDT-RS), inclu\u00edu os polic\u00edas militares, tras manifestaci\u00f3ns doutros parlamentarios. \u201cA anistia deve ser ampla e irrestrita\u201d, afirmou."}
{"id": "260902", "revid": "59564", "url": "https://gl.wikipedia.org/wiki?curid=260902", "title": "Tereixa Navaza", "text": "Tereixa Navaza Gonz\u00e1lez, nada en Santiago de Compostela o 2 de xaneiro de 1947, \u00e9 unha xornalista galega.\nTraxectoria.\nCun mes de vida trasladouse a vivir a Pontevedra, onde pasou a infancia e parte da mocidade. De a\u00ed, instalouse tam\u00e9n coa familia en Eivisa, onde comezou o bacharelato, que xa rematou en 1964 en Santiago de Compostela, no IES Rosal\u00eda de Castro. Neste centro tivo de profesor a Ant\u00f3n Fraguas.\nEstudou Franc\u00e9s e Dereito, sen se licenciar, e practicou o atletismo. Comezou a traballar en 1965 na Cadena SER como locutora. Aos poucos anos, traballou como xornalista e locutora que fac\u00eda as reportaxes para o informativo \"Hora 25\", as\u00ed como noutras emisi\u00f3ns da cadea, como \"Matinal Cadena SER\" e \"Los 40 Principales\".\nA partir de 1973, pasou a traballar en TVE, no seu centro de Santiago de Compostela, baixo a direcci\u00f3n do xornalista Lu\u00eds Mari\u00f1as. Este labor foi simult\u00e1neo o seu contrato radiof\u00f3nico na cadea SER. Durante eses anos converteuse no primeiro rostro da televisi\u00f3n en galego ao presentar o telexornal da desconexi\u00f3n auton\u00f3mica, \"Panorama de Galicia\". Nos seguintes meses sum\u00e1ronse ao seu equipo Xo\u00e1n Barro e Cecilia P\u00e9rez.\nA partir de 1980, xa s\u00f3 traballou en exclusiva para a televisi\u00f3n. En 1984, cando o centro territorial de TVE en Galicia estaba dirixido por Alexandre Cribeiro, Navaza acadou especial resonancia por ser a encargada de retransmitir a chegada dos restos de Castelao a Galicia, que se desenvolveu con gran pol\u00e9mica polas manifestaci\u00f3ns de protesta e as cargas policiais. Durante a retransmisi\u00f3n, Navaza leu pasaxes do \"Sempre en Galiza\" e mesmo un artigo de Ux\u00edo Novoneyra. Como consecuencia daquela retransmisi\u00f3n, o propio Cribeiro dimitiu como director do centro territorial.\nA visibilidade de Navaza como faciana do nacionalismo galego foi a m\u00e1is naqueles anos. Durante unha manifestaci\u00f3n contra a reconversi\u00f3n naval de Ferrol, Navaza leu o manifesto de peche e deixa de presentar o telexornal ao d\u00eda seguinte (1989). Chegou a ser representante do BNG no Consello de Administraci\u00f3n da Compa\u00f1\u00eda da Radio e Televisi\u00f3n de Galicia en 1994, posto que conservou ata 2002. Ao volver ao seu posto de traballo na TVE, mantiv\u00e9rona \"nunha mesa sen luz nin ordenador, sen deixarme traballa\". Xubilouse anticipadamente en 2007 en TVE no marco duns plans de reestruturaci\u00f3n do cadro de empregados.\nTam\u00e9n colaborou con medios escritos, como \"La Voz de Galicia\", \"A Nosa Terra\", \"Xornal de Galicia\" e \"El Correo Gallego\".\nFoi ademais unha importante voceira do movemento feminista en Galicia. Participou na fundaci\u00f3n da Asociaci\u00f3n Galega da Muller, e da revista de pensamento feminista \"Andaina\". Tam\u00e9n encabezou distintas manifestaci\u00f3ns polo dereito ao aborto e contra a violencia de x\u00e9nero.\nEn setembro de 2013, foi durante unhas horas a voceira da familia da nena asasinada preto de Santiago, no chamado Caso Asunta Basterra. Renunciou ao se producir a detenci\u00f3n da nai, Rosario Porto, de quen era amiga.\nReco\u00f1ecementos.\nEn 2012, foi homenaxeada nunha xornada polo Consello da Cultura Galega.\nRecibiu o Premio \"Os Bos e Xenerosos\" da AELG no 2015. E no ano seguinte, renunciou a un premio ofrecido pola Xunta de Galicia con motivo do 8 de marzo, D\u00eda Internacional da Muller, \"en solidariedade cos compa\u00f1eros e compa\u00f1eiras de TVE, pola situaci\u00f3n que est\u00e1n a padecer, polo declive que est\u00e1 a sufrir unha televisi\u00f3n como TVE, que acadara cotas moi altas de credibilidade, bo facer e altas audiencias\".\nEn novembro de 2023 recibiu o II Premio de Honra Dolores Ben, galard\u00f3n que a AGAPI (Asociaci\u00f3n Galega de Produtoras Independentes) creou en 2021 para manter viva a memoria de Dolores Ben -presidenta da entidade entre 2007 e 2019-. A AGAPI destacou que \u00e9 \"unha imprescind\u00edbel do xornalismo, o primeiro rostro da televisi\u00f3n en galego, pioneira na radio e televisi\u00f3n galegas e un dos primeiros nomes femininos que entraron nas redacci\u00f3ns do mundo\".\nVida persoal.\nParticipou, xunto con Xos\u00e9 Ram\u00f3n Gayoso, na gravaci\u00f3n do v\u00eddeo \"Galicia can\u00edbal\" dos Resentidos."}
{"id": "260904", "revid": "5863", "url": "https://gl.wikipedia.org/wiki?curid=260904", "title": "Tareixa Navaza", "text": ""}
{"id": "260906", "revid": "6279", "url": "https://gl.wikipedia.org/wiki?curid=260906", "title": "L\u00e9on (filme)", "text": ""}
{"id": "260907", "revid": "89787", "url": "https://gl.wikipedia.org/wiki?curid=260907", "title": "Anacardium", "text": "Anacardium \u00e9 un x\u00e9nero de plantas de flor na familia Anacardiaceae, nativa das rexi\u00f3ns tropicais das Am\u00e9ricas.\nDistribuci\u00f3n.\nEstas especies at\u00f3panse nas Am\u00e9ricas tropicais, dende M\u00e9xico e nas Indias Occidentais at\u00e9 o Brasil e o Per\u00fa.\nDescrici\u00f3n.\n\u00c1rbores case sempre de pequeno porte ou arbustos sempreverdes, de copa estendida, que poden acadar 6\u201310 m de altura en cultivo, a\u00ednda que existen algunhas variedades ou especies de gran tama\u00f1o, como o \"Anacardium excelsum\" (\"Mijao\") ou o \"Anacardium giganteum\", que poden chegar a acadar 45 m de altura ou m\u00e1is.\nFollas simples, alternas, obovadas, de at\u00e9 20 x 15\u00a0cm, glabras, co \u00e1pice arredondado, curtamente pecioladas.\nInflorescencias en pan\u00edculas terminais de numerosas flores, de 10 a 20\u00a0cm de longo, masculinas ou femininas, o c\u00e1liz con 5 s\u00e9palos, a corola con 5 p\u00e9talos lanceolados alongados, de 7 a 8\u00a0mm de longo, averdados cunha faixa avermellada. Androceo con 10 estames.\nPropiedades.\nO froito \u00e9 comest\u00edbel en \"Anacardium occidentale\" e consta dunha parte carnosa (pseudofroito), de sabor acedo e adstrinxente, rica en vitamina C, polo que se cultiva \u00e9 a noz ou anacardio, froito seco situado no extremo da parte carnosa e rico en prote\u00ednas e graxas.\nTaxonom\u00eda.\nO x\u00e9nero foi descrito por (Herb.) G.Nicholson e publicado en \"Species Plantarum\" 1: 383. 1753. A especie tipo \u00e9: \"Anacardium occidentale\" \nAnacardium: nome xen\u00e9rico que deriva da palabra procedente do grego \"kardia\" = \"coraz\u00f3n\", pola forma do seu froito.\nEn portugu\u00e9s co\u00f1\u00e9cese a \u00e1rbore como \"cajueiro\", o froito \u00e9 o \"caj\u00fa\" ou \"noz de caj\u00fa\"."}
{"id": "260909", "revid": "23204", "url": "https://gl.wikipedia.org/wiki?curid=260909", "title": "Jukka Rasilainen", "text": "Jukka Rasilainen, nado en Helsinqui, \u00e9 un baixo-bar\u00edtono finland\u00e9s.\nTraxectoria.\nJukka Rasilainen naceu en Helsinqui e estudou en Roma (Italia) con Tina Scapini-Rella, e na Sibelius-Akatemia na s\u00faa cidade natal. Sendo a\u00ednda estudante debutou en \"Don Giovanni\" encarnando a Leporello baixo a direcci\u00f3n de Gian Carlo del Monaco. Na tempada 1985-86, pasou a formar parte da Opernstudio Z\u00fcrich.\nDende 1986 ata 1993 tivo un contrato fixo coa St\u00e4dtische B\u00fchnen Dortmund e a Vereinigte St\u00e4dtische B\u00fchnen Krefeld-M\u00f6nchengladbach como baixo-bar\u00edtono heroico. Nestes teatros interpretou numerosas \u00f3peras, entre as que salientan: \"Wozzeck\" (papel principal), \"Lucia di Lammermoor\" (Raimondo), \"Falstaff\" (papel principal), \"Nabucco\" (papel principal), \"Salom\u00e9\" (Jochanaan), \"Tosca\" (Scarpia).\nEn 1991, Rasilainen debutou en Flensburgo coa \u00f3pera de Wagner \"Der Fliegende Holl\u00e4nder\", o que lle valeu cantar en 12 produci\u00f3ns m\u00e1is en teatros como a Wiener Staatsoper de Viena, Staatsoper Unter den Linden e Deutsche Oper Berlin de Berl\u00edn, Semperoper de Dresde, as\u00ed como en Toquio ou Savonlinna. Ao ano seguinte debutou na Semperoper, coa que mantivo un contrato como residente, participando en 10 novas produci\u00f3ns e estreas como: \"Der Freisch\u00fctz\" (Kaspar), \"Tosca\" (Scarpia), \"P\u0159\u00edhody li\u0161ky bystrou\u0161ky\" (F\u00f6rster), \"Tristan und Isolde\" (Kurwenal), \"Le nozze di Figaro\" (Figaro), \"Aida\" (Amonasro), \"Il tabarro\" (Michele), \"Carmen\" (Escamillo), d\u00faas veces, baixo a direcci\u00f3n de Harry Kupfer e na nova produci\u00f3n de Konstanze Lauterbach, \"The Rake\u2019s Progress\" (Nick Shadow), \"Das Rheingold\" (Wotan), \"Die Walk\u00fcre\" (Wotan), \"Siegfried\" (Wanderer) e en \"Die Frau ohne Schatten\" (Barak). O repertorio adicional que cantou en Dresde incl\u00fae: \"Der Fliegende Holl\u00e4nder\" (papel principal), \"Fidelio\" (Pizarro), \"Don Giovanni\" (Leporello), \"Le nozze di Figaro\" (Conde), \"Lohengrin\" (Heerufer), \"Salom\u00e9\" (Jochanaan). En 1993 debutou co papel de Zaccharia na \u00f3pera de Verdi \"Nabucco\" no Bregenzer Festspiele, en Bregenz, Austria.\nDende 1994 \u00e9 convidado frecuentemente pola Suomen Kansallisooppera en Helsinqui, interpretando \u00f3peras como: \"Otello\" (Jago), \"Tosca\" (Scarpia), \"Das Rheingold\" (Wotan), \"Die Walk\u00fcre\" (Wotan), \"Siegfried\" (Wanderer), \"Carmen\" (Escamillo) e \"Die Frau ohne Schatten\" (Barak). Al\u00ed contou no ano 2000 o novo ciclo de \"Der Ring des Nibelungen\" de Wagner baixo a direcci\u00f3n de G\u00f6tz Friedrich. En 1997 Osmo V\u00e4nsk\u00e4 levouno ao BBC Proms Festival de Londres como solista en \"Kullervo de Sibelius.\nEn 1995 debutou encarnando a Amfortas na \u00f3pera de Wagner \"Parsifal\" na Op\u00e9ra national de Montpellier, repetindo o papel na Royal Opera House de Londres en 1998 acompa\u00f1ando a Pl\u00e1cido Domingo como Parsifal, as\u00ed como no Teatro dell'Opera di Roma, a Op\u00e9ra Bastille e na Semperoper.\nEntre os anos 2000 e 2002 cantou na Opernhaus Z\u00fcrich o ciclo do Anel (os papeis de Wotan e Wanderer) baixo a direcci\u00f3n art\u00edstica Jukka Rasilainen cant\u00f3 en la OPERA DE ZURICH el nuevo Anillo de los Nibelungos (Wotan, Wanderer) bajo la direcci\u00f3n art\u00edstica de Robert Wilson e a direcci\u00f3n musical de Franz Welser-M\u00f6st. Outra estrea importante en 2003, tam\u00e9n na cidade su\u00edza de Z\u00fcrich, foi \"Elektra\" de Richard Strauss, na que encarnou a Orest baixo a direcci\u00f3n art\u00edstica de (Orest) de Martin Ku\u0161ej e a direcci\u00f3n musical de Christoph von Dohnanyi. Ese mesmo ano cantou no Edinburgh International Festival o papel de Telramund na \u00f3pera de Wagner \"Lohengrin\" baixo a direcci\u00f3n de Donald Runnicles e a direcci\u00f3n art\u00edstica de Keith Warner, as\u00ed como \"Siegfried\" (Wanderer) en Toquio, \"Tristan und Isolde (Kurwenal) en Taiw\u00e1n e Falstaff\" (papel principal), e na Bayerische Staatsoper debutou en \"Arabella\" de Richard Strauss encarnando a Mandryka e en \"Fidelio\" como Pizarro.\nEn 2004 o Estado Libre de Saxonia outorgoulle o t\u00edtulo de \u201cKammers\u00e4nger\u201d na Opera Semper, e ao ano seguinte debutou no Bayreuther Festspiele no papel principal de \"Der Fliegende Holl\u00e4nder\".\nNa tempada 2005-06 destacaron as produci\u00f3ns de \"Tristan und Isolde\", na que interpretou o papel de Kurwenal con Ben Heppner e Waltraut Meier baixo a direcci\u00f3n art\u00edstica de Peter Sellars e a direcci\u00f3n musical de Esa-Pekka Salonen, as\u00ed como a de \"Der Ring des Nibelungen\" no Th\u00e9\u00e2tre du Ch\u00e2telet de Par\u00eds (Francia) baixo a direcci\u00f3n art\u00edstica de Robert Wilson e a direcci\u00f3n musical de Christoph Eschenbach.\nNa tempada 2006-07 participou en varias produci\u00f3ns na Semperoper de Dresde, e realizou unha xira de concertos de Wagner que o levaron a salas como o Kongresshaus Z\u00fcrich, Salle Stravinski Montreux, o Casino Basel, o Casino Gen\u00e8ve, ou a Tonhalle St. Gallen, as\u00ed como \"Der Fliegende Holl\u00e4nder\" na Bayerische Staatsoper de M\u00fanic."}
{"id": "260910", "revid": "6451935", "url": "https://gl.wikipedia.org/wiki?curid=260910", "title": "Presidente de N\u00edxer", "text": "A seguinte \u00e9 unha lista dos presidentes de N\u00edxer, ou que no seu defecto, ocuparon a xefatura de estado que corresponde co cargo, desde a s\u00faa independencia de Francia."}
{"id": "260919", "revid": "6460134", "url": "https://gl.wikipedia.org/wiki?curid=260919", "title": "Primeiro ministro de N\u00edxer", "text": ""}
{"id": "260925", "revid": "89787", "url": "https://gl.wikipedia.org/wiki?curid=260925", "title": "La Nig\u00e9rienne", "text": "\"La Nig\u00e9rienne\" (en galego: \"A nixerina\") \u00e9 o himno nacional do N\u00edxer, adoptado oficialmente en 1961, un ano despois da independencia do pa\u00eds. A m\u00fasica foi composta por Robert Jacquet e Nicolas Abel Fran\u00e7ois Frionnet e a letra foi escrita por Maurice Albert Thiriet.\nO 21 de novembro de 2019, o presidente da Rep\u00fablica, Mahamadou Issoufou, anunciou que decidiu cambiar o himno nacional. Un comit\u00e9 presidido polo primeiro ministro Birgi Rafini est\u00e1 \"encargado de reflexionar sobre o himno actual proporcionando correcci\u00f3ns\" e \"se \u00e9 posible atopar un novo himno que responda ao contexto actual de N\u00edxer\". Creada en 2018, est\u00e1 composta por varios membros do goberno e uns quince \"expertos con experiencia na escrita e composici\u00f3n musical\".\nPara Assamana Malam Issa, ministra do Renacemento Cultural, \"Debemos atopar un himno que poida galvanizar \u00e1 poboaci\u00f3n; sexa para n\u00f3s unha especie de berro de guerra para tocar a nosa fibra patri\u00f3tica\"."}
{"id": "260935", "revid": "89787", "url": "https://gl.wikipedia.org/wiki?curid=260935", "title": "Escudo de N\u00edxer", "text": "O escudo de armas do N\u00edxer foi introducido o 1 de decembro de 1962. Amosa un sol dourado escoltado por espadas tuaregs e unha lanza que simboliza o valor da xente do pasado. Ademais mostra unhas espigas de sorgo e unha cabeza de b\u00fafalo, ambos s\u00edmbolos da gandar\u00eda e a agricultura. O escudo est\u00e1 rodeado por catro bandeiras nacionais e un pergami\u00f1o onde se le o nome do pa\u00eds, \"Republique du Niger\".\nMentres que a Constituci\u00f3n nixerina estipula que o campo do escudo \u00e9 de sinople (\u00e9 dicir, verde), en embaixadas e documentos oficiais aparece de prata, ou de ouro noutros contextos, coas cargas ou s\u00edmbolos que cont\u00e9n o escudo dun dourado m\u00e1is escuro ou incluso negro, como se pode ver na p\u00e1xina do Goberno de N\u00edxer."}
{"id": "260955", "revid": "34155", "url": "https://gl.wikipedia.org/wiki?curid=260955", "title": "Boletus", "text": "Os boletos ou andoas son cogomelos do x\u00e9nero Boletus , que incl\u00fae m\u00e1is de 100 especies. Este x\u00e9nero foi definido e descrito orixinalmente por Elias Magnus Fries en 1821, agrupando a todos os fungos que presentan himenio con poros. Posteriormente foron defin\u00edndose outros x\u00e9neros cuxas especies inclu\u00edan esta caracter\u00edstica, como \"Tylopilus\", descrito por Petter Adolf Karsten en 1881. As\u00ed mesmo, readopt\u00e1ronse ou redefin\u00edronse x\u00e9neros xa en desuso, coma \"Leccinum\". Moitas veces o termo boleto empr\u00e9gase para dar nome a todos os cogomelos comest\u00edbeis da divisi\u00f3n Basidiomycota e Ascomycota. Mentres os cogomelos velenosos son co\u00f1ecidos coma pans de becha ou cacaforras.\nAlgunhas das especies que outrora se clasificaban neste taxon foron posteriormente situadas noutros x\u00e9neros, como ocorre coas especies \"Leccinum scabrum\", \"Tylopilus felleus\", \"Chalciporus piperatus\" ou \"Suillus luteus\" (Andoa anelada).\nEtimolox\u00eda.\nO nome do x\u00e9nero deriva do lat\u00edn \"b\u014dl\u0113tus\", \"cogomelo\", e do grego antigo \u03b2\u03c9\u03bb\u03b9\u03c4\u03b7\u03c2, que prov\u00e9n \u00e1 s\u00faa vez de \"b\u014dlos\"/\u03b2\u03c9\u03bb\u03bf\u03c2, \"vulto\" \"morea\" ou \"fato\". Galeno de P\u00e9rgamo (130-200) mencionaba nos seus escritos aos \u03b2\u03c9\u03bb\u03b9\u03c4\u03b7\u03c2, a\u00ednda que se pensa que fac\u00eda referencia \u00e1 apreciada ra\u00ed\u00f1a (\"Amanita caesarea\"), que non est\u00e1 ligada co x\u00e9nero \"Boletus\".\nO nome galego andoa \u00e9 de orixe escura, mais pode vir do \u00e9uscaro \"onddo\" (boleto).\nComestibilidade.\nMoitas especies do x\u00e9nero \"Boletus\" son comest\u00edbeis e apreciados en gastronom\u00eda, sendo a m\u00e1is co\u00f1ecida \"Boletus edulis\". Tam\u00e9n son apa\u00f1ados para o consumo os cogomelos de andoa escura (\"B. badius\"), \"B. aereus\" e outras especies. Outras, coma \"B. calopus\", te\u00f1en sabor amargo ou desagrad\u00e1bel e non se consideran fungos comest\u00edbeis.\nAlgunhas gu\u00edas de fungos recomendan evitar todos os \"Boletus\" que presentan poros avermellados, por\u00e9n, \"B. erythropus\" e \"B. luridus\" son comest\u00edbeis logo de seren convenientemente coci\u00f1ados.\nA inxesta de cogomelos velenosos a mi\u00fado produce s\u00edntomas gastrointestinais. No x\u00e9nero \"Boletus\" illouse unha glicoprote\u00edna citot\u00f3xica chamada bolesatina. En 2007, atopouse un compo\u00f1ente semellante \u2014chamado, en ingl\u00e9s, \"bolevenine\"\u2014, na especie velenosa \"Boletus venenatus\", da China. T\u00e9\u00f1ense documentado mortes por inxesta de \"Boletus pulcherrimus\". En 1994, unha parella desenvolveu s\u00edntomas gastrointestinais despois de comer cogomelos desta especie, faleciendo o home. A autopsia revelou infarto intestinal. O boleto de Satan\u00e1s (\"Boletus satanas\") tam\u00e9n ten m\u00e1 fama coma fungo velenoso, a\u00ednda que non se co\u00f1ecen casos de morte por mor do seu consumo. Illouse tam\u00e9n muscarina nalgunhas especies, a\u00ednda que a s\u00faa cantidade \u00e9 farmacoloxicamente insignificante e s\u00f3 causa s\u00edntomas menores.\nEspecies.\nListaxe m\u00e1is completa e comestibilidade.\nA listaxe a seguir recolle algunhas das especies de andoas (\"Boletus\"), cunha gu\u00eda tentativa de toxicidade e apetibilidade."}
{"id": "260957", "revid": "98629", "url": "https://gl.wikipedia.org/wiki?curid=260957", "title": "Salgadura (miniserie)", "text": "Salgadura (en ) \u00e9 unha miniserie hist\u00f3rica galega-catal\u00e1 dirixida por Jes\u00fas Font e producida por Continental Producciones e Dream Team Concept que foi estreada no 2013 a trav\u00e9s da TVG en dous episodios. Conta a historia da familia Roig, inspirada na familia Mass\u00f3, que a finais do s\u00e9culo XVIII e comezos do XIX fixo unha sorte de imperio da industria da salgadura galega. Est\u00e1 protagonizada por Lu\u00eds Iglesia, Mar\u00eda Castro, Luis Zahera e Bel\u00e9n Constenla. Foi rodada no Grove.\nSinopse.\nUn mozo catal\u00e1n \u00e9 enviado dende Blanes a Galicia para xestionar unha pequena nave de salgadura, seguindo os pasos doutros catal\u00e1ns que foron \u00e1s R\u00edas Baixas na busca da sardi\u00f1a que escaseaba no Mediterr\u00e1neo. Joan Roig chega a Galicia enviado por Gallup, un rico catal\u00e1n que ten unha filla da que Roig est\u00e1 namorado. Roig \u00e9 un liberal perseguido polo ex\u00e9rcito que non ten cartos. Gallup d\u00e1lle un ano para facer que a s\u00faa salgadura galega dea beneficios e s\u00f3 despois poder\u00e1 pedirlle a man da filla."}
{"id": "260958", "revid": "89787", "url": "https://gl.wikipedia.org/wiki?curid=260958", "title": "Eclipse solar do 15 de xaneiro de 2010", "text": "O 15 de xaneiro de 2010 produciuse unha eclipse solar anular cunha magnitude 0,9190 e foi visto nas Maldivas e en \u00c1frica, pasando pola India e a China.\nVisibilidade.\nO venres 15 de xaneiro de 2010 unha eclipse anular de sol foi visible desde dentro dunha pista de 300 km de largo que percorre a metade da Terra.\nO cami\u00f1o da sombra da L\u00faa comezou en \u00c1frica e pasou a trav\u00e9s do Chad, a Rep\u00fablica Centroafricana, a Rep\u00fablica Democr\u00e1tica do Congo, Uganda, Kenya e Somalia.\nDespois de sa\u00edr de \u00c1frica, o cami\u00f1o cruzou o Oc\u00e9ano \u00cdndico, onde a duraci\u00f3n m\u00e1xima de anularidade chegou a 11 min 08 s. A ruta continuou en Asia a trav\u00e9s de Bangladesh, India, Birmania e a China. Viuse unha eclipse parcial no leste de Europa, na maior parte de \u00c1frica, en Asia e en Indonesia.\nUnha eclipse solar anular ocorre cando a L\u00faa se encontra cerca do apoxeo e o seu di\u00e1metro angular \u00e9 menor que o solar, de maneira que na fase m\u00e1xima permanece visible un anel do disco do Sol. Isto ocorre na banda de anularidade; f\u00f3ra dela a eclipse \u00e9 parcial.\nPara que se produza unha eclipse solar a L\u00faa ha de estar en ou pr\u00f3xima a un dos seus nodos, e ter a mesma lonxitude celeste que o Sol.\nCada ano suceden sen falta d\u00faas eclipses de Sol, preto dos nodos da \u00f3rbita lunar, se ben poden darse catro ou incluso cinco eclipses."}
{"id": "260966", "revid": "1888", "url": "https://gl.wikipedia.org/wiki?curid=260966", "title": "Marcial Arceo Mart\u00ednez", "text": "Marcial Arceo Mart\u00ednez, nado en Silleda en 1897, foi un m\u00e9dico e pol\u00edtico galego, alcalde de Silleda.\nTraxectoria.\nLicenciado en Medicina pola Universidade de Santiago de Compostela (1926). Logo do golpe de Estado do 18 de xullo de 1936 foi nomeado alcalde de Silleda en novembro de 1938, permanecendo un mes no cargo.\nVida persoal.\nCasou con Mar\u00eda Gont\u00e1n Uribe e foi pai de Jes\u00fas, Pilar e Mar\u00eda Rosa Arceo Gont\u00e1n."}
{"id": "260974", "revid": "18868", "url": "https://gl.wikipedia.org/wiki?curid=260974", "title": "Chouparro", "text": ""}
{"id": "260976", "revid": "18868", "url": "https://gl.wikipedia.org/wiki?curid=260976", "title": "Roco", "text": ""}
{"id": "260978", "revid": "18868", "url": "https://gl.wikipedia.org/wiki?curid=260978", "title": "Andoa", "text": ""}
{"id": "260988", "revid": "89787", "url": "https://gl.wikipedia.org/wiki?curid=260988", "title": "Duluth, Xeorxia", "text": "Duluth \u00e9 unha vila localizada no condado de Gwinnett no estado estadounidense de Xeorxia. No ano 2010 contaba con 26.600 habitantes.\nSegundo a revista Forbes Duluth \u00e9 unha das 26 mellores cidades dos Estados Unidos \u00e1 que mudarse.\nHistoria.\nO mercador de algod\u00f3n Evan Howell fundou o asentamento ao que chamarou Howell's Crossing tras a construci\u00f3n dunha estrada para o transporte de algod\u00f3n. M\u00e1is tarde cando o Congreso decide crear a li\u00f1a de ferrocarril que un\u00eda a vila con Duluth, Minnesota, que toma o nome do capit\u00e1n franc\u00e9s Daniel Greysolon, Sieur du Lhut (1636\u20131710), explorador da zona centro-occidental dos Estados Unidos, a vila recibe o nome de Duluth.\nDemograf\u00eda.\nSegundo o censo de 2010 a composici\u00f3n racial da vila \u00e9 un 41,5% brancos, 19,5% afroamericanos, 22,2% asi\u00e1ticos, 14% hispanos e un 2,8% de d\u00faas ou m\u00e1is razas.\nO salario medio dunha familia \u00e9 de $69,437 e a diferenza de salario media entre homes e mulleres \u00e9 de $46,683 fronte a $34,334.\nA renda per c\u00e1pita de Duluth \u00e9 de $29,185. Un 3% das familias e un 4,4% da poboaci\u00f3n vive baixo o l\u00edmite da pobreza.\nXeograf\u00eda.\nDuluth est\u00e1 situada na \u00e1rea metropolitana de Atlanta, aproximadamente a 32\u00a0km do distrito financierio de Atlanta. A vila est\u00e1 situada na parte occidental do condado de Gwinnett, limita ao norte co r\u00edo Chattahoochee e ao nordeste co r\u00edo Suwanee."}
{"id": "260991", "revid": "89787", "url": "https://gl.wikipedia.org/wiki?curid=260991", "title": "Andoa moura", "text": "A andoa moura (Boletus aereus) , \u00e9 un cogomelo comest\u00edbel (boleto), basidiomiseto, do x\u00e9nero dos boletos ou andoas (\"Boletus\"), da familia Boletaceae. Aparece en Galiza. \u00c1s veces co\u00f1\u00e9cese aimplemente coma andoa ou coma madeirudo (c\u00f3mpre non confundir coa especie \"Boletus edulis\".\nDescrici\u00f3n.\nA forma do chapeu (P\u00edleo) \u00e9 convexo a xeito de camp\u00e1, podendo medir at\u00e9 20 cm de di\u00e1metro. A s\u00faa cor \u00e9 amarronada escura, o estipe (p\u00e9) \u00e9 cil\u00edndrico, de cor marr\u00f3n clara, pode medir at\u00e9 8 cm de longo e ter un grosor de 1,5 cm.\nMedra a finais do ver\u00e1n e principios do outono, nas fragas e en xeral bosques de folla ancha (carballeiras e faiais especialmente). Aparece en Am\u00e9rica do Norte e no centro e sur de Europa.\nComestibilidade.\nO seu sabor \u00e9 agrad\u00e1bel e \u00e9 moi co\u00f1ecido polas s\u00faas cualidades culinarias."}
{"id": "260992", "revid": "18868", "url": "https://gl.wikipedia.org/wiki?curid=260992", "title": "Boletus aerus", "text": ""}
{"id": "260993", "revid": "23204", "url": "https://gl.wikipedia.org/wiki?curid=260993", "title": "Andoa dos pi\u00f1eiros", "text": "A andoa dos pi\u00f1eiros (Boletus pinophilus ), \u00e9 un boleto basidiomiceto da orde Boletales. Aparece nalg\u00fans locais de Galiza.\nDescrici\u00f3n.\nO cogomelo deste fungo pos\u00fae un chapeu de entre 6 e 30 cent\u00edmetros de di\u00e1metro, con cut\u00edcula de cor marr\u00f3n avermellada. Tubos case ceibos, de cor branca, despois amarelos e finalmente amarelos oliva. P\u00e9 de cor marr\u00f3n clara, moi groso, que pode superar o di\u00e1metro do chapeu.\nH\u00e1bitat e \u00e9poca.\nAparece na primavera e no ver\u00e1n con choivas, e principalmente polo outono. Adoitan medrar so pi\u00f1eirais vellos de pi\u00f1eiros rubios (\"Pinus sylvestris\"), a\u00ednda que tam\u00e9n poden facelo en faiais.\nComestibilidade.\nExcelente coma comest\u00edbel, sendo un cogomelo moi apreciado en gastronom\u00eda. "}
{"id": "260994", "revid": "18868", "url": "https://gl.wikipedia.org/wiki?curid=260994", "title": "Boletus pinophilus", "text": ""}
{"id": "260995", "revid": "18868", "url": "https://gl.wikipedia.org/wiki?curid=260995", "title": "Boletus pinicola", "text": ""}
{"id": "260996", "revid": "22795", "url": "https://gl.wikipedia.org/wiki?curid=260996", "title": "Balaenidae", "text": ""}
{"id": "260997", "revid": "98629", "url": "https://gl.wikipedia.org/wiki?curid=260997", "title": "Manuel Navarro Dolz", "text": "Manuel Navarro Dolz, nado en Alacant o 29 de setembro de 1946, \u00e9 un exfutbolista que xogaba na demarcaci\u00f3n de lateral esquerdo.\nTraxectoria.\nFormouse nas categor\u00edas inferiores do H\u00e9rcules CF, por\u00e9n debutar\u00eda profesionalmente no Alicante CF, onde militou d\u00faas tempadas antes de fichar polo CD Alcoyano por outras catro tempadas. Na tempada 1970/71 ficha polo H\u00e9rcules CF, pero so militar\u00eda no club unha tempada xa que o seu bo papel fai que o Celta de Vigo, por aquel ent\u00f3n en Primeira Divisi\u00f3n o fiche.\nEn Vigo xogou seis tempadas, sendo sempre un home importante na defensa. O primeiro ano no equipo tivo a oportunidade de debutar na Copa da UEFA, no encontro de volta primeira eliminatoria, na que o equipo galego foi eliminado polo Aberdeen F.C.\nA tempada 1974/75 non foi boa a nivel colectivo e rematou co descenso do equipo a Segunda Divisi\u00f3n, recuperando a categor\u00eda ao ano seguinte. Por\u00e9n a tempada de regreso a Primeira tampouco foi boa, supo\u00f1endo un novo descenso, esta ser\u00eda o \u00faltimo ano de Navarro no Celta.\nTres deixar Vigo volveu ao Alicante CF, onde se retirou en 1981."}
{"id": "260998", "revid": "23204", "url": "https://gl.wikipedia.org/wiki?curid=260998", "title": "Antonio V\u00e1zquez Trujillo", "text": "Antonio V\u00e1zquez Trujillo, nado en Santa Cruz de Tenerife o 30 de outubro de 1948, \u00e9 un exfutbolista espa\u00f1ol m\u00e1is co\u00f1ecido como Canario, que xogaba nas demarcaci\u00f3ns de defensa ou centrocampista defensivo.\nTraxectoria.\nDebutou profesionalmente en Segunda Divisi\u00f3n co Celta de Vigo, onde chegou en 1967 procedente do Club Deportivo Arenteiro do Carballi\u00f1o. Ese ano o equipo chegar\u00eda ata as semifinais da Copa do Xeneral\u00edsimo, onde cae eliminado polo o Real Madrid.\nO ano seguinte o equipo conseguiu o ascenso a Primeira Divisi\u00f3n tras dez anos en Segunda. Nunca chegar\u00eda a ter moita continuidade no equipo primeiro a causa da s\u00faa xuventude, e despois a causa das lesi\u00f3ns, polo que finalmente foi traspasado en 1974 ao Deportivo da Coru\u00f1a, en Segunda Divisi\u00f3n."}
{"id": "261008", "revid": "5863", "url": "https://gl.wikipedia.org/wiki?curid=261008", "title": "Marder III", "text": "Marder III \u00e9 o nome dunha serie de cazacarros alem\u00e1ns da segunda guerra mundial fabricados sobre o chasis do Panzer 38(t). A palabra alem\u00e1 Marder significa \"marta\" en galego. Estiveron en produci\u00f3n dende o ano 1942 ata 1944 e actuaron en todas as frontes ata o final da guerra."}
{"id": "261010", "revid": "17249", "url": "https://gl.wikipedia.org/wiki?curid=261010", "title": "Lucas V\u00e1zquez de Ayll\u00f3n", "text": "Lucas V\u00e1zquez de Ayll\u00f3n nado probablemente en Toledo no 1478 e finado en Virxinia o 18 de outubro de 1526, foi un militar, oidor, adiantado e explorador espa\u00f1ol.\nTraxectoria.\nViaxou a Santo Domingo en 1502, onde foi nomeado xu\u00edz. En 1520 a Audiencia Real de Santo Domingo enviouno a Cuba para facer desistir a Diego Vel\u00e1zquez de Cu\u00e9llar do env\u00edo da expedici\u00f3n de P\u00e1nfilo de Narv\u00e1ez; os seus intentos foron infructuosos e dirixiuse a Santiago de Cuba para acadar a Narv\u00e1ez. Ao no lograr convencerle, e como ti\u00f1a barco da s\u00faa propiedade, viaxou a M\u00e9xico tras el, onde tratou sen \u00e9xito de negociar un acordo entre Hern\u00e1n Cort\u00e9s e o propio P\u00e1nfilo de Narv\u00e1ez.\nEn 1522 mandou unha expedici\u00f3n ao oeste, comandada por Francisco Gordillo, que desembarcou no cabo Fear, na costa atl\u00e1ntica da actual Carolina do Norte.\nEn 1523, e coa autorizaci\u00f3n do emperador Carlos I de Espa\u00f1a, organizou unha expedici\u00f3n para buscar o Paso del Noroeste cara \u00e1s Illas das Especias, explorando a costa oriental dos actuais Estados Unidos (estados de Virxinia e Carolina do Norte).\nEn 1526, tras recibir do emperador Carlos dereitos sobre as terras descubertas, organizou unha expedici\u00f3n de 600 persoas para colonizar a costa do actual estado de Virxinia, onde fundou San Miguel de Guadalupe, primeira colonia europea en Norteam\u00e9rica.\nA colonia estaba preto da actual ba\u00eda de Chesapeake, que V\u00e1zquez de Ayll\u00f3n chamou ba\u00eda Santa Mar\u00eda, non lonxe da actual Jamestown. Ayll\u00f3n tra\u00eda escravos negros para traballar as terras (esta foi a primeira ocasi\u00f3n na que os africanos chegaron a Norteam\u00e9rica). Aproveitando as disputas pol\u00edticas entre os colonizadores, os escravos rebelaronse e fuxiron cara o interior, onde probablemente mezcl\u00e1ronse cos nativos americanos.\nAo non atopar indios locais cos que realizar troco de alimentos, tras tres meses V\u00e1zquez de Ayll\u00f3n levantou o asentamento e puso rumbo ao sur, cara \u00e1 illa de A Espa\u00f1ola. Dos 600 homes s\u00f3 retornaron 150, que dixeron que sufriran carencias, fame, enfermidades e ataques dos ind\u00edxenas locais. Estes afirmaron que V\u00e1zquez de Ayll\u00f3n finara en brazos dun freire dominico e fora botado ao mar ."}
{"id": "261011", "revid": "22570", "url": "https://gl.wikipedia.org/wiki?curid=261011", "title": "Chamaesium", "text": "Chamaesium \u00e9 un x\u00e9nero de plantas pertencente \u00e1 familia Apiaceae. \u00c9 orixinario de Asia Central, da China e a India. Comprende 11 especies descritas e destas, s\u00f3 6 aceptadas. \u00c9 o \u00fanico x\u00e9nero da tribo Chamaesieae.\nTaxonom\u00eda.\nO x\u00e9nero foi descrito por Karl Friedrich August Hermann Wolff e publicado en \"Notizblatt des Botanischen Gartens und Museums zu Berlin-Dahlem\" 9(84): 275\u2013276. 1925. A especie tipo \u00e9: \"Chamaesium paradoxum\" H.Wolff \nEspecies.\nA continuaci\u00f3n d\u00e1se unha lista das especies do x\u00e9nero \"\" aceptadas at\u00e9 xullo de 2013, ordenadas alfabeticamente. Para cada unha ind\u00edcase o nome binomial seguido do autor, abreviado segundo as convenci\u00f3ns e usos."}
{"id": "261012", "revid": "27249", "url": "https://gl.wikipedia.org/wiki?curid=261012", "title": "Chamaesieae", "text": ""}
{"id": "261014", "revid": "89787", "url": "https://gl.wikipedia.org/wiki?curid=261014", "title": "Choritaenia", "text": "Choritaenia \u00e9 un x\u00e9nero monot\u00edpico pertencente \u00e1 familia Apiaceae. A s\u00faa \u00fanica especie: \"Choritaenia capensis\", \u00e9 orixinaria do sur de \u00c1frica. \u00c9 o \u00fanico x\u00e9nero pertencente \u00e1 tribo Choritaenieae.\nDescrici\u00f3n.\n\u00c9 unha herba anual que alcanza un tama\u00f1o de 0.3 - 0.6 m de altura, a unha altitude de 900 - 1500 metros en Sur\u00e1frica.\nTaxonom\u00eda.\n\"Choritaenia capensis\" foi descrita por George Bentham e publicado en \"Hooker's Icones Plantarum\" 13: t. 1231. 1877. "}
{"id": "261015", "revid": "27249", "url": "https://gl.wikipedia.org/wiki?curid=261015", "title": "Choritaenieae", "text": ""}
{"id": "261019", "revid": "89787", "url": "https://gl.wikipedia.org/wiki?curid=261019", "title": "Coandro", "text": "O coandro ou coriandro (Coriandrum sativum) \u00e9 unha herba anual da familia das api\u00e1ceas (antes chamadas umbel\u00edferas). Especie do x\u00e9nero \"Coriandrum\", que \u00e9 o \u00fanico membro da tribo Coriandreae.\nAs s\u00faas orixes son dubidosas, a\u00ednda que xeralmente consid\u00e9rase nativo do norte de \u00c1frica e o sur de Europa. O coandro \u00fasase desde tempos inmemoriais e o seu nome aparece d\u00faas veces na Biblia. (\u00c9xodo 16:31 e N\u00fameros 11:7)\nDescrici\u00f3n.\nPlanta anual que alcanza uns 40 ou 60\u00a0cm de altura. Ten talos erectos, follas compostas, flores brancas e froitos arom\u00e1ticos. \u00c9 de uso com\u00fan na coci\u00f1a mediterr\u00e1nea, india, latinoamericana, chinesa e do sueste asi\u00e1tico. Todas as partes da planta son comestibles, pero xeralmente \u00fasanse as follas frescas e as sementes secas. \nCultivo e usos.\n\u00c9 de h\u00e1bito anual e baixo condici\u00f3ns normais, o coandro alcanza de 40 a 60\u00a0cm de altura. D\u00e1se ben en solos lixeiros e permeables e en climas t\u00e9pedos ou de monta\u00f1a na zona tropical. A\u00ednda que \u00e9 bastante resistente ao fr\u00edo, non sobrevive en terreos encharcados.&lt;br&gt;\n\u00c9 unha herba pouco complicada que pode plantarse en xard\u00edns ou macetas. As s\u00faas flores, pequenas e brancas aparecen no ver\u00e1n.\nAs sementes sem\u00e9ntanse en fileiras, a 30\u00a0cm unhas das outras, po\u00f1\u00e9ndoas a 1\u00a0cm de profundidade; a m\u00e1is profundidade non xerminan pois necesitan claridade. \u00c1s tres semanas abrollan as plantas.\nA escala industrial, xeralmente cult\u00edvanse en filas separadas de 30 a 50\u00a0cm coa mesma maquinaria utilizada para os cereais. \u00dasanse de 20 a 40\u00a0kg de sementes por hect\u00e1rea.\nOs seus principais problemas son o pulg\u00f3n do coriandro (\"Hyadaphis coriandrii\") e os fungos se hai excesiva humidade.\nUsos.\nTodas as partes da planta son comestibles, mais, son as follas frescas e as sementes secas as de uso culinario m\u00e1is frecuente.\nUso dos froitos.\nOs froitos do coriandro \u00fasanse xeralmente secos. Despiden un aroma c\u00edtrico cando se moen ou esmagan. Empr\u00e9ganse para condimentar e son indispensables na coci\u00f1a india, en preparaci\u00f3ns como o curry. Son un ingrediente b\u00e1sico dalgunhas cervexas belgas, salchichas alem\u00e1s e surafricanas, pan de centeo en Rusia e pa\u00edses centroeuropeos (como substituto da carvea) e en certos pratos da coci\u00f1a et\u00edope e \u00e1rabe. Son un dos bot\u00e1nicos usados na fabricaci\u00f3n do verm\u00fa. Finamente, eng\u00e1dense mo\u00eddos como arom\u00e1tico ao caf\u00e9 no Medio Oriente.\nUso das follas.\nAs follas frescas son ingrediente esencial do chatni, da salsa verde e o guacamole mexicanos. As follas picadas tam\u00e9n se usan como adorno, engadidas ao final do cocemento ou xusto antes de servir, sobre sopas ou outros pratos. O coandro fresco nunca se coci\u00f1a porque a calor destr\u00fae totalmente o seu aroma e sabor. Debe conservarse no frigor\u00edfico dentro de envases herm\u00e9ticos, procurando consumilo en poucos d\u00edas, xa que mirra rapidamente. Non debe secarse nin conxelarse porque perde o aroma.\nEn Panam\u00e1, o seu uso \u00e9 b\u00e1sico na coci\u00f1a tradicional, empregadas en sopas, carnes e guisos.\nEn Colombia, empr\u00e9gase amplamente na preparaci\u00f3n de sopas, ensaladas e pur\u00e9 de aguacate (tam\u00e9n co\u00f1ecido nese pa\u00eds como guacamole); aderezos con chile, entre outros usos. Hai d\u00faas variedades que conservan o mesmo sabor, a que se sementa en clima temperado cunhas follas grandes e claras e a de clima fr\u00edo, m\u00e1is verde e con follas moi finas.\nNo Per\u00fa, esta herba co\u00f1\u00e9cese como \"culantro\", e \u00fasase para preparar unha das comidas m\u00e1is t\u00edpicas: o arroz con polo. Tam\u00e9n se utiliza para preparar o uchucuta (salsa para guisos feito desta especia combinada con chile).\nEn Honduras tam\u00e9n se co\u00f1ece como \"culantro\", e \u00e9 utilizado en diferentes acompa\u00f1antes, como pode ser o \"chimol\" ou salsa caseira mexicana (tomate, pemento verde, cebola e o coandro; ou para realzar o sabor dos prebes ou outras gornici\u00f3ns.\nEn Cuba util\u00edzase para aderezar a popular potaxe de feix\u00f3ns negros, e alg\u00fans preparados con carne e polo.\nEn M\u00e9xico o seu uso \u00e9 moi extenso, util\u00edzase na preparaci\u00f3n de diversas salsas e moles, como saborizante en sopas e caldos, e fresco e picado como aderezo de diferentes tipos de tacos e antojitos.\nEn Guatemala, Costa Rica e outros pa\u00edses de Am\u00e9rica Central, co\u00f1\u00e9cese como culantro ou cilantro e util\u00edzase frecuentemente para proporcionar sabor \u00e1s sopas ou caldos, agreg\u00e1ndose a estes unha rami\u00f1a \u2014inclu\u00edndo a ra\u00edz e as follas\u2014 xusto antes de retiralos da coci\u00f1a.\nEn Canarias \u00e9 moi popular o uso das follas frescas en mollos que acompa\u00f1an tanto carnes como peixes.\nEn Chile util\u00edzase na salsa pebre e nas cazuelas.\nEn Paraguai co\u00f1\u00e9cese en guaran\u00ed como kuratu. Empr\u00e9gase fresco nunha gran variedade de preparaci\u00f3ns, tales como sopas, guisos, verduras, ensaladas, peixes e aves. Combinado con outras especias arom\u00e1ticas, empr\u00e9gase na elaboraci\u00f3n de embutidos e chacinados, e en adubos para carnes de cordeiro e de porco. Tam\u00e9n para darlle un mellor sabor \u00e1 cervexa no seu proceso de fabricaci\u00f3n. Os grans, enteiros ou triturados, util\u00edzanse en carnes asadas, hortalizas recheas, salsa curry e en conservas con vinagre. Un adubo tradicional para conservar carnes consiste nunha mestura de coandro, comi\u00f1o e vinagre.\nEn Venezuela consid\u00e9rase un ingrediente fundamental da coci\u00f1a nacional. \u00c9 amplamente utilizado na preparaci\u00f3n de sopas, guisos, carnes, peixes, ensaladas e salsas, como a famosa guasacaca (salsa preparada a base de aguacate, pemento verde, allo, cebola e coandro). O seu aroma e sabor son moi apreciados na gastronom\u00eda venezolana, tanto as\u00ed, que os venezolanos asocian esta herba \u00e1 s\u00faa coci\u00f1a aut\u00f3ctona.\nUso da esencia.\nA esencia ou aceite esencial de coandro \u00fasase como aromatizante de licores e bebidas dixestivas e en perfumar\u00eda.&lt;br&gt;\nTam\u00e9n se utiliza como complemento nalg\u00fans pratos como sopas e similares.\nUso medicinal.\nEn herbolox\u00eda util\u00edzanse os preparados de coriandro polas s\u00faas propiedades estimulantes, antiespasm\u00f3dicas e estomacais.\nDebido \u00e1s s\u00faas propiedades antibactericidas util\u00edzase para combater o mal alento, mastigando as follas. Tam\u00e9n evita o mal olor das axilas aplicando o xugo extra\u00eddo das partes brandas da planta sobre elas.\nEtimolox\u00eda.\nO nome vern\u00e1culo \"coriandro\" en todos os idiomas da Europa Occidental deriva do lat\u00edn \"coriandrum\" e \u00e1 s\u00faa vez do grego antigo \u03ba\u03bf\u03c1\u03af\u03b1\u03bd\u03bd\u03bf\u03bd (\"kor\u00edannon\"), de orixe non indoeuropea.\nNome com\u00fan.\nCo\u00f1ecido tam\u00e9n como coendro, cuandrillo, xendro."}
{"id": "261020", "revid": "27249", "url": "https://gl.wikipedia.org/wiki?curid=261020", "title": "Coriandro", "text": ""}
{"id": "261023", "revid": "27249", "url": "https://gl.wikipedia.org/wiki?curid=261023", "title": "Coriandrum sativum", "text": ""}
{"id": "261024", "revid": "27249", "url": "https://gl.wikipedia.org/wiki?curid=261024", "title": "Coriandreae", "text": ""}
{"id": "261027", "revid": "98629", "url": "https://gl.wikipedia.org/wiki?curid=261027", "title": "Duluth, Minnesota", "text": "Duluth \u00e9 unha cidade situada ao norte do estado estadounidense de Minnesota, \u00e1 beira do Lago Superior.\nA principal actividade \u00e9 a industria e o comercio de materias primas con outras cidades dos Estados Unidos e o Canad\u00e1 situadas no Lago Superior e o resto dos Grandes Lagos. Entre as materias que destacan polo seu comercio est\u00e1n o carb\u00f3n e os minerais.\nDebido \u00e1 crise propia das cidades deste tipo, desenvolveuse o sector tur\u00edstico, que ten o seu punto principal na entrada fluvial do Lago Superior ao porto de Duluth.\n\u00c9 a cidade natal do cantoautor e Premio Nobel de Literatura Bob Dylan.\nDemograf\u00eda.\nSegundo o censo de 2010, Duluth ten 86,265 habitantes. A densidade de poboaci\u00f3n \u00e9 de 491.3/km\u00b2.\nA distribuci\u00f3n por razas \u00e9 a seguinte: 90,4% brancos, 2,3% afroamericanos, 2,5% nativos americanos, 1,5% asi\u00e1ticos, 0,3% doutras razas e 3% de d\u00faas ou m\u00e1is razas. A poboaci\u00f3n hispana ou latina da cidade \u00e9 de 1,5%."}
{"id": "261030", "revid": "98629", "url": "https://gl.wikipedia.org/wiki?curid=261030", "title": "Stop! Or My Mom Will Shoot", "text": "Stop! Or My Mom Will Shoot \u00e9 un filme estadounidense dirixido por Roger Spottiswoode que se estreou en 1992.\nSinopse.\nTutti Bomoski, unha encantadora muller de Nova Jersey, est\u00e1 convencida de saber que \u00e9 o mellor para o seu \u00fanico fillo, tanto a nivel persoal coma profesional. O seu fillo \u00e9 o sarxento de polic\u00eda dos \u00c1nxeles Joe Bomowski, un solteir\u00f3n afeito \u00f3 seu estilo de vida independente e descoidado, a tres mil millas da s\u00faa nai. Cando Tutti, durante unha inoportuna visita, se converte en testemu\u00f1a dun crime, verase involucrada tam\u00e9n nunha perigosa investigaci\u00f3n policial."}
{"id": "261031", "revid": "7802", "url": "https://gl.wikipedia.org/wiki?curid=261031", "title": "Duluth", "text": "Duluth pode referirse a:"}
{"id": "261037", "revid": "98629", "url": "https://gl.wikipedia.org/wiki?curid=261037", "title": "Legends of the Fall", "text": "Legends of the Fall \u00e9 un filme estadounidense dirixido por Edward Zwick que se estreou en 1994. Est\u00e1 protagonizado por Brad Pitt, Anthony Hopkins, Aidan Quinn, Julia Ormond e Henry Thomas. Bas\u00e9ase na novela hom\u00f3nima de 1979 de Jim Harrison. O filme conta a historia de tres irm\u00e1ns e do seu pai vivindo nun remoto rancho a comezos do s\u00e9culo XX e como a s\u00faa vida \u00e9 afectada pola natureza, a historia, a guerra e o amor. Recibiu tres nomeamentos \u00f3s Premios Oscar, ga\u00f1ando o premio \u00e1 mellor fotograf\u00eda (John Toll). Tanto o libro coma o filme conte\u00f1en termos ocasionais en lingua c\u00f3rnica, xa que os Ludlow son unha familia emigrante de Cornualla.\nSinopse.\nWilliam Ludlow (Anthony Hopkins), un coronel abandonado pola s\u00faa muller, criou \u00f3s seus tres fillos no seu gran rancho de Montana, \u00f3 p\u00e9 das Monta\u00f1as Rochosas. A primeira guerra mundial (1914-1918) e unha fermosa muller cambiar\u00e1n o destino de todos eles para sempre. Os seus fillos son o ind\u00f3mito Tristan (Brad Pitt), o sensato Alfred (Aidan Quinn) e Samuel (Henry Thomas), o pequeno, que acaba de traer \u00f3 rancho \u00e1 s\u00faa fermosa prometida Susannah (Julia Ormond)."}
{"id": "261039", "revid": "23204", "url": "https://gl.wikipedia.org/wiki?curid=261039", "title": "Richard Attenborough", "text": "Richard Samuel Attenborough, nado en Cambridge o 29 de agosto de 1923, e finado o 24 de agosto de 2014, foi un director de cinema e actor ingl\u00e9s.\nTraxectoria.\nServiu na Royal Air Force durante a segunda guerra mundial.\nA s\u00faa carreira comezou como actor teatral, debutando no cinema en 1942 en \"In Which We Serve\", a\u00ednda que sen acreditar. O papel que o revelou foi en \"Brighton Rock\", adaptaci\u00f3n da novela de Graham Greene.\nSeguiu traballando no cinema brit\u00e1nico e estadounidense durante os cincuenta e sesenta, ga\u00f1ando premios como o Globo de Ouro ou o BAFTA.\nDebutou coma director en 1969, facendo as s\u00faas interpretaci\u00f3ns menos habituais. A s\u00faa intervenci\u00f3n en \"Parque Xur\u00e1sico\" tivo lugar catorce anos despois da anterior.\nO seu maior \u00e9xito foi \"Gandhi\", coa que ga\u00f1ou o \u00d3scar \u00f3 mellor director, ademais doutros premios.\nCasou en 1949 coa actriz Sheila Sim. A s\u00faa filla m\u00e1is vella, Jane, morreu xunto coa s\u00faa filla de quince anos e a s\u00faa sogra no tsunami provocado polo terremoto do \u00cdndico do 2004. \u00c9 irm\u00e1n do naturalista David Attenborough."}
{"id": "261041", "revid": "1131", "url": "https://gl.wikipedia.org/wiki?curid=261041", "title": "Xeorxia (hom\u00f3nimos)", "text": "O exotop\u00f3nimo galego Xeorxia ten a s\u00faa orixe no antrop\u00f3nimo masculino Xurxo. Pode referirse a:"}
{"id": "261042", "revid": "89787", "url": "https://gl.wikipedia.org/wiki?curid=261042", "title": "Candidatura Independente por Silleda", "text": "A Candidatura Independente por Silleda (CIS) foi unha organizaci\u00f3n pol\u00edtica formada no concello pontevedr\u00e9s de Silleda no ano 2003.\nTraxectoria.\nFundada por unha escici\u00f3n do PP de Silleda tras desacordos, concorreu con Javier Cu\u00ed\u00f1a \u00e1 fronte \u00e1s elecci\u00f3ns municipais do 2003, situ\u00e1ndose como segunda forza pol\u00edtica con catro concelleiros. No ano 2007 aliouse co PSOE silledense para alcanzar o poder, recaendo este nas mans de Paula Fern\u00e1ndez."}
{"id": "261047", "revid": "23204", "url": "https://gl.wikipedia.org/wiki?curid=261047", "title": "1984 (filme)", "text": "1984 (en ingl\u00e9s \"Nineteen Eighty-Four\") \u00e9 un filme brit\u00e1nico dirixido por Michael Radford que se estreou en 1984. Bas\u00e9ase na novela hom\u00f3nima de George Orwell.\nFoi emitido en galego pola TVG o 7 de setembro de 1990.\nSinopse.\nO futuro, ano 1984. Winston Smith (John Hurt) soporta unha abxecta existencia baixo a continua vixilancia das autoridades na Ocean\u00eda totalitaria. Por\u00e9n, a s\u00faa vida conv\u00e9rtese nun pesadelo cando proba o amor prohibido e comete o crime de pensar libremente. Enviado \u00f3 sinistro \u201cMinisterio do Amor\u201d, at\u00f3pase a mercede de O\u2019Brien (Richard Burton), un cruel oficial decidido a dominar os seus pensamentos e a quebrar a s\u00faa vontade."}
{"id": "261049", "revid": "98629", "url": "https://gl.wikipedia.org/wiki?curid=261049", "title": "Bal\u00e9nidos", "text": "A dos bal\u00e9nidos (\"Balaenidae\") \u00e9 unha familia de cet\u00e1ceos misticetos que incl\u00fae dous x\u00e9neros: \"Balaena\" e \"Eubalaena\", cun total de catro especies de baleas verdadeiras (\u00e1s veces chamadas \"baleas francas\").\nPor\u00e9n, o termo \"balea\" adoita usarse en sentido m\u00e1is amplo, e non s\u00f3 para referirse \u00e1s d\u00faas especies de misticetos das familias monot\u00edpicas dos neobal\u00e9nidos (\"Neobalaenidae\") e dos escrict\u00edidos (\"Eschrichtiidae\"), que son moi semellantes, sen\u00f3n tam\u00e9n \u00e1s numerosas especies da dos balenopt\u00e9ridos (os rorcuais), que xa prenestantas not\u00e1beis diferenzas, e mesmo a calquera grande cet\u00e1ceo, inclu\u00eddos alg\u00fans da suborde dos odontocetos, como, sobre todo, ao cachalote (\"Physeter macrocephalus\"), e mesmo \u00e1 candorca (\"Orcinus orca\").\nEtimolox\u00eda.\nO nome da familia, \"Balaenidae\" cu\u00f1ado por John Edward Gray, 1825, que a describiu, est\u00e1 formado, como \u00e9 habitual, sobre a ra\u00edz do x\u00e9nero tipo, \"Balaena\", que describiu Linnaeus en 1758, na 10\u00aa edici\u00f3n do seu \"Systema Naturae\", engad\u00edndolle a desinencia do lat\u00edn cient\u00edfico \"-idae\" usado para formar os nomes das familias dos animais.\nA palabra \"Balaena\" tomouna Linnaeus do lat\u00edn \"balaena\", \"balea\", derivada do grego antigo \u03c6\u03ac\u03bb\u03b1\u03b9\u03bd\u03b1 \"ph\u00e1laina\", \"balea\" (o grego \u03c6\u03ac\u03bb\u03b1\u03b9\u03bd\u03b1 est\u00e1 relacionado con \u03c6\u03ac\u03bb\u03b1\u03b3\u03be \"ph\u00e1lanx\", \"cilindro groso de madeira\", \"rolo\", \"formaci\u00f3n en orde de batalla\").\nCaracter\u00edsticas.\nOs bal\u00e9nidos te\u00f1en unha constituci\u00f3n corporal maciza e robusta robusta, en comparaci\u00f3n cos rorcuais, e carecen de dobras gulares e aleta dorsal.\nCaracter\u00edzanse por teren un longo cranio de at\u00e9 un terzo da lonxitude total do seu corpo, que na idade adulta pode medir de 15 a 17 m e pesar de 50 a 80 t.\nPos\u00faen un estreito e arqueado maxilar, o que d\u00e1s a estes animais un perfil convexo. Esta forma permite a presenza de longas barbas. A disposici\u00f3n da cola nun plano horizontal, como en todos os cet\u00e1ceos, facil\u00edtalles a ascensi\u00f3n \u00e1 superficie, onde te\u00f1en que subir a respirar, a\u00ednda que poden aguantar at\u00e9 unha hora baixo a auga. Te\u00f1en dous espir\u00e1culos (orificios nasais), situados na cima da cabeza, polos que expulsan auga acompa\u00f1ada a mi\u00fado de mucosidades.\nA xestaci\u00f3n dura uns 12 meses e normalmente te\u00f1en un \u00fanico baleato, queas nais alimentan cun leite especialmente nutritivo. A s\u00faa esperanza de vida ao nacer \u00e9 duns 30 anos.\nOs bal\u00e9nidos fan grandes migraci\u00f3ns desde os mares fr\u00edos, onde se alimentan, aos c\u00e1lidos, onde se reproducen. Son cosmopolitas e tam\u00e9n se encontran no Mediterr\u00e1neo.\nA s\u00faa dieta consiste de pequenos crust\u00e1ceos, principalmente cop\u00e9podos, a\u00ednda que algunhas especies tam\u00e9n comen importantes cantidads de \"krill\".\nTaxonom\u00eda.\nA familia dos bal\u00e9nidos incl\u00fae dous x\u00e9neros e catro especies:\nExplotaci\u00f3n comercial.\nA caza (ou pesca) de baleas debeu comezar nas outras costas atl\u00e1nticas europeas e do Pac\u00edfico en tempos inmemoriais, na m\u00e1is remota antig\u00fcidade. Os primeiros rexistros desta actividade rem\u00f3ntanse polo menos ao ano 3000 a.C. Durante moito tempo se pensara que esta caza era de orixe prehist\u00f3rica, a\u00ednda que sen ningunha proba real, at\u00e9 que recentemente varias pinturas rupestres en Francia e Espa\u00f1a foron reco\u00f1ecidas como representando escenas deste tipo de caza.\nAs primeiras pegadas hist\u00f3ricas aceptadas son documentos que proban que os vascos xa practicaban esta caza no s\u00e9culo XI e un poema xapon\u00e9s, anterior ao s\u00e9culo X. Nos dous casos tr\u00e1tase dunha caza de animais que chegan ou viaxan a unha zona de reproduci\u00f3n durante s\u00faas migraci\u00f3ns anuais. As especies cazadas pertenc\u00edan ao grupo das baleas francas \"Eubalaena glacialis\" (balea franca do Cant\u00e1brico ou de Biscaia) e \"Eubalaena japonica\" (balea do Pac\u00edfico Norte).\nEn Galicia, non se conta con documentos hist\u00f3ricos relacionados coa caza de cet\u00e1ceos at\u00e9 o s\u00e9culo XIII, pero \u00e9 razo\u00e1bel pensar que xa se practicaba varios s\u00e9culos antes.\nInicialmente limit\u00e1base \u00e1 captura de animais na costa. Pero co paso dos s\u00e9culos, a t\u00e9cnica de caza comezou a mellorar, us\u00e1ndose pequenas embarcaci\u00f3ns en mar aberto para asustar aos cet\u00e1ceos con ru\u00eddo e levalos \u00e1 costa. Esta forma de cacer\u00eda us\u00e1base para capturar especies de cet\u00e1ceos relativamente pequenas, como caldeir\u00f3ns, belugas, narvais e toni\u00f1as.\nA caza de baleas comezou na Pen\u00ednsula Ib\u00e9rica, como quedou dito, e est\u00e1 documentado, no s\u00e9culo XI no golfo de Biscaia por pescadores vascos e, at\u00e9 o s\u00e9culo XIX limitouse case exclusivamente \u00e1 balea franca as\u00ed chamada pola facilidade coa que se capturaba, xa que os seus movementos son lentos e, ao ter moita graxa, flotaba unha vez morta polo que pod\u00eda remolcarse at\u00e9 as factor\u00edas facilmente.\nOutro nome popular desta balea \u00e9 o de balea vasca ou balea dos vascos, por signific\u00e1ronse os mari\u00f1eiros deste pa\u00eds como uns dos principais cazadores deste animal (mesmo en Galicia, onde est\u00e1 documentado que xa faenaban no s\u00e9culo XIII ao servizo dos Andrade).\nA mellora tecnol\u00f3xica nas embarcaci\u00f3ns baleeiras e, sobre todo, o invento, en 1877 do arp\u00f3n explosivo, deu lugar a unha caza masiva (e excesiva) de moitas especies de grandes cert\u00e1ceos que levou a moitas especies ao bordo da extinci\u00f3n.\nEn 1949 creouse a Comisi\u00f3n Baleeira Internacional, que intentou limitar as capturas e, desde 1985 estableceu a suspensi\u00f3n da caza comercial. Por\u00e9n Xap\u00f3n e Noruega opux\u00e9ronse e contin\u00faan con esta actividade coas especies que eles consideran que non est\u00e1n en perigo de extinci\u00f3n.\nPara alg\u00fans dos numerosos produtos que se aproveitan da balea, especialmente o aceite (extra\u00eddo da graxa e o espermacete (que se obt\u00e9n dos cachalotes), hai agora substitutos sint\u00e9ticos.\nNos \u00faltimos tempos, coa nova sensibilidade ambiental desenvolveuse o \"turismo de avistamento\" de cet\u00e1ceos, especialmente en lugares de concentraci\u00f3n destes animais durante a \u00e9poca da reproduci\u00f3n, como na Patagonoia arxentina.\nPreservaci\u00f3n e conservaci\u00f3n.\nPara a conservaci\u00f3n e a preservaci\u00f3n das baleas (en sentido amplo) creouse, como quedou dito, nos anos 1940, un organismo denominado \"Comisi\u00f3n Baleeira Internacional\" (CBI) organismo encargado da regulaci\u00f3n do funcionamento da Convenci\u00f3n Internacional para a Regulaci\u00f3n da Caza Baleeira (asinada o 2 de decembro de 1946 en Washington D. C.). O obxectivo desta convenci\u00f3n era garantir \"a conservaci\u00f3n das poboaci\u00f3ns baleeiras, e facer pos\u00edbel o desenvolvemento apropiado desta industria\". Formada nun principio por 14 pa\u00edses, ten agora ao redor de 84 membros, e optou m\u00e1is por en enfoque de conservaci\u00f3n das especies. Desafortunadamente, diferentes puntos de vista entre os pa\u00edses causaron impedimentos no establecemento de diferentes iniciativas como o \"Santuario baleeiro do Oc\u00e9ano \u00cdndico e do Pac\u00edfico sur\".\nOs obxectivos que se propuxeron principalmente para esta organizaci\u00f3n foron establecer pol\u00edticas de conservaci\u00f3n e preservaci\u00f3n dos pequenos e grandes cet\u00e1ceos, a regulaci\u00f3n da pesca voluntaria e reducir a pesca accidental dos mesmos, as\u00ed como o coidado dos ecosistemas mari\u00f1os nos que estes animais se desenvolven. Sumado a isto hai un problema de fondo na organizaci\u00f3n: tres pa\u00edses membros pos\u00faen industria baleeira (Noruega, Xap\u00f3n e Islandia) que contin\u00faan coas matanzas de baleas a grande escala, que se basean en programas de \"caza cient\u00edfica\" (realizados por eles). Xap\u00f3n caracterizouse por financiar economicamente a outros pa\u00edses membros ou con posibilidade de selo a cambio do seu voto na organizaci\u00f3n, polo cal faise impos\u00edbel obter a maior\u00eda dos tres cuartos necesaria para a introduci\u00f3n de cambios significativos nas pol\u00edticas actuais, xerando unha situaci\u00f3n de par\u00e1lise.\nAs baleas na cultura.\nAs baleas apareceron sempre na cultura occidental como \"monstros mari\u00f1os\" (o nome de cet\u00e1ceo deriva do grego \u03ba\u03b7\u03c4\u03bf\u03c2 \"k\u00eatos\", \"monstro acu\u00e1tico\", que atacaban aos homes nos relatos de diferentes culturas. (Xon\u00e1s, segundo a Biblia, foi tragado por unha balea; igualmente agresiva era a balea \"Moby Dick\" (en realidade, un cachalote), que se converte nunha obsesi\u00f3n para o protagonista, o capit\u00e1n Ahab).\nEn cambio, nunha das culturas precolombianas, especialmente entre os mapuches, grupos ind\u00edxenas orixinarios de Chile, as baleas eran consideradas animais sagrados. Estes amerindios manti\u00f1an, ademais, o mesmo grao de respecto que cos demais animais como o raposo, o xaguar, o puma, as serpentes, ou o lobo mari\u00f1o, entre outros."}
{"id": "261052", "revid": "98629", "url": "https://gl.wikipedia.org/wiki?curid=261052", "title": "Victor Fleming", "text": "Victor Lonzo Fleming, nado en La Ca\u00f1ada Flintridge (California) o 23 de febreiro de 1889 e finado en Cottonwood (Arizona) o 6 de xaneiro de 1949 foi un director de cinema estadounidense.\nTraxectoria.\nParticipou como fot\u00f3grafo na primeira guerra mundial e foi fot\u00f3grafo do presidente Woodrow Wilson en Versalles. Tras co\u00f1ecer ao director Allan Dwan comezou a traballar como director de fotograf\u00eda para este e para D. W. Griffith, dirixindo a s\u00faa primeira pel\u00edcula en 1919.\nEn 1932 foi contratado pola Metro-Goldwyn-Mayer, dirixindo gran cantidade de filmes. O mellor momento da s\u00faa carreira foi 1939, cando dirixiu \"The Wizard of Oz\" e \"Foise co vento\", coa que ga\u00f1ou o oscar ao mellor director.\nObra.\nEn trinta anos de carreira, Fleming dirixiu unha gran cantidade de pel\u00edculas, moitas delas na etapa muda do cinema."}
{"id": "261054", "revid": "22795", "url": "https://gl.wikipedia.org/wiki?curid=261054", "title": "Rorcual azul", "text": ""}
{"id": "261056", "revid": "98629", "url": "https://gl.wikipedia.org/wiki?curid=261056", "title": "Cavern\u00edcola (filme)", "text": "Cavern\u00edcola (en ) \u00e9 un filme estadounidense dirixido por Carl Gottlieb que se estreou en 1981. Est\u00e1 protagonizada por Ringo Starr, Dennis Quaid, Shelley Long e Barbara Bach.\nEstreouse en galego o 6 de xullo de 2001 a trav\u00e9s da TVG.\nSinopse.\nIdade da Pedra. Atouk (Ringo Starr) est\u00e1 moi enamorado, pero, como \u00e9 o m\u00e1is pequeno e feble da tribo, a fermosa Lana (Barbara Bach) non lle fai nin caso. Ademais, o compa\u00f1eiro de Lana, Tonda (John Matuszak), que \u00e9 o xefe da tribo, expulsouno. Vagando sen rumbo, Atouk co\u00f1ece certos personaxes que deciden axudalo a volver \u00e1 tribo."}
{"id": "261060", "revid": "89787", "url": "https://gl.wikipedia.org/wiki?curid=261060", "title": "Javier Cu\u00ed\u00f1a", "text": "Javier Cu\u00ed\u00f1a Maceira, nado en Rellas (Silleda), \u00e9 un veterinario e pol\u00edtico galego.\nTraxectoria.\nEncabezou a lista da Candidatura Independente por Silleda nas elecci\u00f3ns municipais de 2003, obtendo as\u00ed catro concelleiros. Para as elecci\u00f3ns de 2007 a CIS aliouse co PSdeG de Silleda, obtendo entre ambas as d\u00faas formaci\u00f3ns 6 concelleiros de 13, con Cu\u00ed\u00f1a entre eles. No 2008 abandonou a coalici\u00f3n xunto con Ofelia Rey Recimil e axudou a que fose adiante unha moci\u00f3n de censura en outubro de 2009, apoiada tam\u00e9n por cinco ex-membros do PPdG local, que sacou da alcald\u00eda a Paula Fern\u00e1ndez Pena e colocou como nova alcaldesa a Rey."}
{"id": "261062", "revid": "17347", "url": "https://gl.wikipedia.org/wiki?curid=261062", "title": "Javier Cu\u00ed\u00f1a Maceira", "text": ""}
{"id": "261072", "revid": "39164", "url": "https://gl.wikipedia.org/wiki?curid=261072", "title": "Arquiduque Francisco Xos\u00e9", "text": ""}
{"id": "261075", "revid": "17347", "url": "https://gl.wikipedia.org/wiki?curid=261075", "title": "CIS", "text": ""}
{"id": "261076", "revid": "1131", "url": "https://gl.wikipedia.org/wiki?curid=261076", "title": "Caxade", "text": "O top\u00f3nimo galego Caxade pode referirse a:\nAmais, como apelido pode referirse a:"}
{"id": "261079", "revid": "39164", "url": "https://gl.wikipedia.org/wiki?curid=261079", "title": "PPS", "text": ""}
{"id": "261081", "revid": "18868", "url": "https://gl.wikipedia.org/wiki?curid=261081", "title": "Boletus aereus", "text": ""}
{"id": "261084", "revid": "1888", "url": "https://gl.wikipedia.org/wiki?curid=261084", "title": "Severino Iglesias Siso", "text": "Severino Iglesias Siso, nado en Lousame e finado en Noia o 14 de novembro de 1977, foi un pol\u00edtico galego.\nTraxectoria.\nAfiliado a Izquierda Republicana, foi elixido compromisario para a elecci\u00f3n do Presidente da Rep\u00fablica en abril de 1936. Cando o alcalde de Noia, Germ\u00e1n Vidal Barreiro, foi nomeado gobernador civil de Cidade Real, foi nomeado concelleiro e elixido alcalde a finais de xu\u00f1o de 1936. Co golpe de Estado do 18 de xullo de 1936 fuxiu dende Muros cara a Bilbao o 26 de xullo nos bous Santa Eulalia e Santa Rosa. Foi xulgado en Compostela por rebeli\u00f3n, sendo declarado en rebeld\u00eda. As autoridades da ditadura emitiron unha requisitoria en xaneiro de 1937. Dende Bilbao marchou a Barcelona, onde colaborou, como secretario administrativo, coa agrupaci\u00f3n Solidaridade Galega Antifeixista. De al\u00ed foi a Francia cun pasaporte especial para dirixirse a Par\u00eds, onde continuou a axuda solidaria aos galegos. Dende a sede do Servizo de Evacuaci\u00f3n de Refuxiados Espa\u00f1ois (SERE) en Par\u00eds axudou entre outros a Miguel V\u00e1zquez Vali\u00f1o que estaba no campo de concentraci\u00f3n de Bram (Aude). Exiliouse na Arxentina. En 1945 integrou a comisi\u00f3n organizadora da Agrupaci\u00f3n Izquierda Republicana na Arxentina con Manuel Garc\u00eda Gerpe e Luciano Vid\u00e1n Freir\u00eda. Retornou a Galicia en 1962.\nVida persoal.\nCasou con Delfina P\u00e9rez."}
{"id": "261087", "revid": "6279", "url": "https://gl.wikipedia.org/wiki?curid=261087", "title": "Manzanillo", "text": ""}
{"id": "261092", "revid": "56817", "url": "https://gl.wikipedia.org/wiki?curid=261092", "title": "Boleto de Satan\u00e1s", "text": "O boleto de Satan\u00e1s (Boletus satanas), \u00e9 un fungo basidiomiceto do x\u00e9nero das boletos, da familia Boletaceae, que medra nos bosques caducifolios das rexi\u00f3ns temperadas de Europa e Am\u00e9rica do Norte, preferentemente en solos calcarios. O corpo frut\u00edfero aflora do ver\u00e1n ao outono. \u00c9 un cogomelo velenoso en cru, provocando trastornos gastrointestinais, mentres que coci\u00f1ado \u00e9 indixesto. O ep\u00edteto espec\u00edfico \"satanas\" significa \"sat\u00e1nico\". Son especies moi achegadas o \"B. torosus\", o \"B. splendidus\" e mais o \"B. rhodopurpureus\" que tampouco te\u00f1en valor como comest\u00edbel, resultando indixestos ou lixeiramente t\u00f3xicos.\nMorfolox\u00eda.\nO cogomelo do \"Boletus satanas\" ten un chapeu que pode chegar a medir at\u00e9 25 ou 30\u00a0cm de di\u00e1metro, moi groso e compacto, cunha cut\u00edcula que vai do branco agrisado ao verde oliva moi p\u00e1lido. A s\u00faa forma pasa de ser case esf\u00e9rica coas marxes enroladas e de textura lixeiramente aveludada, a abrirse e coller unha forma convexa e textura lisa na madurez. Os poros na zona inferior do chapeu son dunha cor amarelenta nas fases temper\u00e1s, pasando despois ao alaranxado, tomando finalmente un ton vermello. O p\u00e9 do corpo frut\u00edfero mide entre 5 e 12\u00a0cm de longo por entre 4 e 10\u00a0cm de largo, \u00e9 curto e ten un aspecto bochudo. En fases temper\u00e1s, o p\u00e9 \u00e9 amarelento na parte superior, vermello na parte central e pardo arroibado na base. En fases m\u00e1is maduras colle unha cor avermellada na s\u00faa totalidade e se mancha de azul ao tacto, principalmente na parte inferior. A s\u00faa carne \u00e9 compacta e branca ou amarelenta. Ao cortarla colle un ton cinsento e despois azulado. O seu cheiro \u00e9 desagrad\u00e1bel e o seu sabor doce. A s\u00faa esporada \u00e9 de cor verde oliva.\nPosibilidades de confusi\u00f3n.\n\u00c9 pos\u00edbel confundilo con especies achegadas coma \"B. rhodoxantus\" ou con exemplares novos de \"B. calopus\". Ningunha destas d\u00faas especies \u00e9 comest\u00edbel."}
{"id": "261093", "revid": "18868", "url": "https://gl.wikipedia.org/wiki?curid=261093", "title": "Boletus satanas", "text": ""}
{"id": "261094", "revid": "5863", "url": "https://gl.wikipedia.org/wiki?curid=261094", "title": "Portaavi\u00f3ns", "text": "Un portaavi\u00f3ns \u00e9 buque de guerra dese\u00f1ado para transportar e operar avi\u00f3ns de reco\u00f1ecemento ou combate, de xeito que serve como base a\u00e9rea m\u00f3bil.\nOs primeiros modelos eran buques acoirazados adaptados para embarcaban un pequeno n\u00famero de hidroavi\u00f3ns, e foron empregados na primeira guerra mundial. A s\u00faa importancia foi reco\u00f1ecida e nas seguintes d\u00e9cadas constru\u00edronse xa modelos dese\u00f1ados especificamente para realizar funci\u00f3ns de transporte, aterraxe e engalaxe de aeronaves. Durante a segunda guerra mundial tiveron un papel protagonista na estratexia naval, sobre todo no Oc\u00e9ano Pac\u00edfico. Na actualidade existen diversos tipos de portaavi\u00f3ns, segundo o seu tama\u00f1o, o tipo de avi\u00f3ns que pode operar ou a funci\u00f3n para a que foi dese\u00f1ado. Adoitan navegar coa compa\u00f1a de varios buques, formando un grupo naval do cal \u00e9 o buque de mando.\nO n\u00famero de portaavi\u00f3ns en servizo no mundo non supera as 20 unidades:\nDous destes 20 portaavi\u00f3ns foron constru\u00eddos en Ferrol, o espa\u00f1ol Juan Carlos I (L-61) e mailo tailand\u00e9s HTMS Chakri Naruebet. Un terceiro tam\u00e9n foi constru\u00eddo nos mesmos estaleiros, o xa retirado Pr\u00edncipe de Asturias (R-11)."}
{"id": "261097", "revid": "23204", "url": "https://gl.wikipedia.org/wiki?curid=261097", "title": "Megalosauro", "text": "O megalosauro (do lat\u00edn \"Megalosaurus\" ou \"lagarto grande\") \u00e9 un x\u00e9nero de dinosauros ter\u00f3podos megalos\u00e1uridos, que viviron a finais do per\u00edodo Xur\u00e1sico, fai aproximadamente 150 mill\u00f3ns de anos, no Titoniano, no que hoxe \u00e9 Europa e posiblemente tam\u00e9n en Am\u00e9rica, Asia e \u00c1frica. O seu nome der\u00edvase das palabras gregas \u03bc\u03b5\u03b3\u03b1\u03bb\u03bf (\"megalos\", grande) e \u03c3\u03b1\u03c5\u03c1\u03bf\u03c2 (\"sauros\", lagarto). Gideon Mantell nomeouno en 1827, convert\u00e9ndoo no primeiro dinosauro descrito. Cham\u00e1rono as\u00ed refer\u00edndose ao seu gran tama\u00f1o. Este dinosauro relaci\u00f3nallo en base ao descuberto co \"Torvosaurus\" de Am\u00e9rica do Norte e o \"Poekilopleuron\" de Francia."}
{"id": "261098", "revid": "98629", "url": "https://gl.wikipedia.org/wiki?curid=261098", "title": "Eoraptor", "text": "Eoraptor (\"ladr\u00f3n do amencer\") \u00e9 un x\u00e9nero representado por unha \u00fanica especie de dinosauro saurisquio, probablemente ter\u00f3podo, que viviu a finais do per\u00edodo Tri\u00e1sico, hai aproximadamente 231 e 228 mill\u00f3ns de anos, no Carniano, no que hoxe \u00e9 Suram\u00e9rica. \"Eoraptor lunensis\" significa o \"primeiro ladr\u00f3n do Val da L\u00faa\", denotando o nome da especie \"lunensis\" onde foi descuberto orixinalmente e o nome xen\u00e9rico da combinaci\u00f3n das palabras en grego \"Eo\" que significa amencer e da latina \"raptor\", ladr\u00f3n. Os paleont\u00f3logos cren que o \"Eoraptor\" \u00e9 o m\u00e1is semellante ao devanceiro com\u00fan de todos os dinosauros. S\u00e1bese de varios esqueletos ben preservados."}
{"id": "261099", "revid": "98629", "url": "https://gl.wikipedia.org/wiki?curid=261099", "title": "Espinosauro", "text": "O espinosauro (\"Spinosaurus\", en grego \"r\u00e9ptil espi\u00f1a\") \u00e9 un x\u00e9nero representado por d\u00faas especies de dinosauros ter\u00f3podos espinos\u00e1uridos, que viviron a mediados do Cret\u00e1ceo, hai aproximadamente 95 e 93 mill\u00f3ns de anos, no Cenomaniano), no que hoxe \u00e9 \u00c1frica. O x\u00e9nero foi co\u00f1ecido nun principio polos restos atopados en Exipto en 1910 e descritos polo paleont\u00f3logo alem\u00e1n Ernst Stromer. Os restos orixinais foron destru\u00eddos durante os bombardeos da segunda guerra mundial, e o material adicional do cranio apareceu en anos recentes. Non est\u00e1 claro se os restos f\u00f3siles representan unha ou d\u00faas especies. A especie mellor co\u00f1ecida \u00e9 \"Spinosaurus aegyptiacus\" de Exipto, cunha potencial segunda especie que foi recobrado en Marrocos. Tam\u00e9n se atoparon restos en Alxeria, Tunisia e posiblemente de N\u00edxer, Kenya e Libia."}
{"id": "261100", "revid": "1131", "url": "https://gl.wikipedia.org/wiki?curid=261100", "title": "Literatura medieval galega", "text": ""}
{"id": "261101", "revid": "1131", "url": "https://gl.wikipedia.org/wiki?curid=261101", "title": "Alcouce", "text": ""}
{"id": "261104", "revid": "839", "url": "https://gl.wikipedia.org/wiki?curid=261104", "title": "Federaci\u00f3n Espa\u00f1ola de Actividades Subacu\u00e1ticas", "text": "A Federaci\u00f3n Espa\u00f1ola de Actividades Subacu\u00e1ticas (FEDAS) \u00e9 un organismo espa\u00f1ol que regula as actividades relacionadas co mundo subacu\u00e1tico, como o mergullo deportivo, a pesca submarina, a nataci\u00f3n con aletas, h\u00f3ckey subacu\u00e1tico, rugby subacu\u00e1tico e a fotograf\u00eda do fondo mari\u00f1o. \u00c9 a m\u00e1xima autoridades deportiva espa\u00f1ola no \u00e1mbito dos deportes subacu\u00e1ticos. Como federaci\u00f3n nacional agrupa todos os grupos do Estado, e \u00e9 membro da Confederaci\u00f3n Mundial de Actividades Subacu\u00e1ticas. En Galicia existe tam\u00e9n a Federaci\u00f3n Galega de Actividades Subacu\u00e1ticas.\nHistoria.\nEn 1947 constitu\u00eduse o Comit\u00e9 de Actividades Subacu\u00e1ticas, ante o grande incremento de pr\u00e1cticas como a pesca submarina ou a inmersi\u00f3n con escafandro aut\u00f3nomo, que deron p\u00e9 \u00e1 creaci\u00f3n de numerosos clubs. O Comit\u00e9 foi integrado dentro da Federaci\u00f3n Espa\u00f1ola de Pesca, tomando o nome de Federaci\u00f3n Espa\u00f1ola de Pesca e Actividades Subacu\u00e1ticas. En 1959 o Comit\u00e9 participou na creaci\u00f3n da Confederaci\u00f3n Mundial de Actividades Subacu\u00e1ticas, xunto con outras federaci\u00f3ns nacionais. En marzo de 1967 o Comit\u00e9 f\u00edxose aut\u00f3nomo da Federaci\u00f3n de Pesca, tomando o nome de Federaci\u00f3n Espa\u00f1ola de Actividades Subacu\u00e1ticas."}
{"id": "261105", "revid": "98629", "url": "https://gl.wikipedia.org/wiki?curid=261105", "title": "Recombinaci\u00f3n hom\u00f3loga", "text": "A recombinaci\u00f3n hom\u00f3loga \u00e9 o tipo m\u00e1is co\u00f1ecido e com\u00fan de recombinaci\u00f3n xen\u00e9tica que consiste no intercambio de secuencias de nucle\u00f3tidos entre d\u00faas mol\u00e9culas similares ou id\u00e9nticas de ADN. A recombinaci\u00f3n hom\u00f3loga ocorre durante a meiose (tipo de divisi\u00f3n celular na que, nos animais, se forman os gametos) e na reparaci\u00f3n do ADN e no intercambio de xenes entre microorganismos.\nNa recombinaci\u00f3n hom\u00f3loga mei\u00f3tica os cromosomas hom\u00f3logos (do mesmo par cromos\u00f3mico) intercambian fragmentos, orixinando novas combinaci\u00f3ns de secuencias de ADN. As novas combinaci\u00f3ns de ADN supo\u00f1en a introduci\u00f3n de variabilidade xen\u00e9tica na descendencia, o cal permitir\u00e1 que as poboaci\u00f3ns se adapten durante o decurso da evoluci\u00f3n. As c\u00e9lulas utilizan tam\u00e9n moi estendidamente a recombinaci\u00f3n hom\u00f3loga para repararen con precisi\u00f3n as roturas que afectan \u00e1s d\u00faas cadeas do ADN, denominadas roturas de dobre cadea. A recombinaci\u00f3n hom\u00f3loga util\u00edzase tam\u00e9n na transferencia horizontal de xenes para intercambiar material xen\u00e9tico entre distintas cepas de bacterias e virus.\nA\u00ednda que a recombinaci\u00f3n hom\u00f3loga var\u00eda moito entre diferentes organismos e tipos celulares, a maior\u00eda das formas implican os mesmos pasos b\u00e1sicos. Despois de producirse unha rotura de dobre cadea no ADN, c\u00f3rtanse e sep\u00e1ranse as secci\u00f3ns de ADN situadas arredor dos extremos 5' do punto de rotura, proceso chamado \"resecci\u00f3n\". No paso seguinte chamado \"invasi\u00f3n da febra\", un extremo 3' colgante da mol\u00e9cula rota de ADN \"invade\" despois unha mol\u00e9cula similar ou id\u00e9ntica de ADN que non est\u00e1 rota. Despois da invasi\u00f3n da febra, as d\u00faas mol\u00e9culas de ADN quedan conectadas por d\u00faas estruturas con forma de cruz chamadas uni\u00f3ns de Holliday. Dependendo de como os encimas cortan estas d\u00faas uni\u00f3ns, o tipo de recombinaci\u00f3n hom\u00f3loga que ocorre na meiose poder\u00e1 dar lugar ou ben a un sobrecruzamento cromos\u00f3mico ou non haber sobrecruzamento. A recombinaci\u00f3n hom\u00f3loga que ocorre durante a reparaci\u00f3n do ADN tende a orixinar produtos sen sobrecruzamento, o que restaura as mol\u00e9culas de ADN danadas tal como estaban antes da rotura de dobre cadea.\nA recombinaci\u00f3n hom\u00f3loga \u00e9 un proceso conservado nos seres vivos, que se pode atopar nos tres dominios da vida e nos virus, polo que \u00e9 un mecanismo case universal. O descubrimento en protistas de xenes para a recombinaci\u00f3n hom\u00f3loga interpretouse como unha evidencia de que a meiose xurdiu moi cedo na evoluci\u00f3n dos eucariotas. Como a s\u00faa disfunci\u00f3n est\u00e1 fortemente asociada cun incremento da susceptibilidade a varios tipos de cancro, as prote\u00ednas que facilitan a recombinaci\u00f3n hom\u00f3loga est\u00e1n sendo investigadas activamente. A recombinaci\u00f3n hom\u00f3loga util\u00edzase tam\u00e9n no chamado \"gene targeting\", unha t\u00e9cnica para introducir cambios xen\u00e9ticos nos organismos. Polo desenvolvemento desta t\u00e9cnica, os investigadores Mario Capecchi, Martin Evans e Oliver Smithies foron galardoados co Premio Nobel de Medicina e Fisiolox\u00eda de 2007.\nHistoria.\nA comezos da d\u00e9cada de 1900, William Bateson e Reginald Punnett encontraron unha excepci\u00f3n nun dos principios da herdanza que foran orixinalmente descritos por Gregor Mendel na d\u00e9cada de 1860. A noci\u00f3n de Mendel era que os trazos xen\u00e9ticos se distribu\u00edan independentemente cando pasaban de pais a fillos; por exemplo, a cor dos ollos dun gato e a s\u00faa lonxitude do rabo herd\u00e1banse independentemente unha da outra. Pero Bateson e Punnett atoparon que certos xenes asociados con trazos f\u00edsicos poden herdarse conxuntamente, \u00e9 dicir, que est\u00e1n ligados xeneticamente. En 1911, Thomas Hunt Morgan, despois de observar que os trazos ligados en certas ocasi\u00f3ns tam\u00e9n se pod\u00edan herdar independentemente, suxeriu que poder\u00edan ocorrer \"sobrecruzamentos\" entre os xenes ligados, nos cales un dos xenes ligados pasaba fisicamente a un cromosoma diferente. D\u00faas d\u00e9cadas despois, Barbara McClintock e Harriet Creighton demostraron que o sobrecruzamento cromos\u00f3mico ten lugar durante a meiose, (o proceso de divisi\u00f3n celular mediante o cal se forman os espermatozoides e \u00f3vulos). No mesmo ano en que se fixo o descubrimento de McClintock, Curt Stern demostrou que o sobrecruzamento, m\u00e1is tarde chamado \"recombinaci\u00f3n\", pod\u00eda tam\u00e9n ocorrer en c\u00e9lulas som\u00e1ticas como os gl\u00f3bulos brancos do sangue e as c\u00e9lulas da pel, que se dividen por mitose.\nEn 1947, o microbi\u00f3logo Joshua Lederberg demostrou que as bacterias, que se pensaba que s\u00f3 se reproduc\u00edan asexualmente por fisi\u00f3n binaria, pod\u00edan tam\u00e9n realizar unha recombinaci\u00f3n xen\u00e9tica similar \u00e1 da reproduci\u00f3n sexual. O seu traballo realizouse coa bacteria \"E. coli\", que se converteu nun organismo modelo para estudos xen\u00e9ticos, e contribu\u00edu a que Lederberg ga\u00f1ase o premio Nobel de Medicina de 1958. En 1964 Robin Holliday, base\u00e1ndose en estudos en fungos, propuxo un modelo para a recombinaci\u00f3n na meiose no que inclu\u00edu detalles fundamentais sobre o posible funcionamento do proceso, como o intercambio de material entre os cromosomas por medio das uni\u00f3ns ou estruturas de Holliday. En 1983, Jack Szostak e colegas presentaron un modelo agora chamado v\u00eda DSBR, que pod\u00eda explicar observaci\u00f3ns non explicadas polo modelo de Holliday. Durante a seguinte d\u00e9cada, os experimentos en \"Drosophila\", l\u00e9vedos e c\u00e9lulas de mam\u00edferos utiliz\u00e1ronse para presentar outros modelos de recombinaci\u00f3n hom\u00f3loga, chamados v\u00edas SDSA, que non sempre dependen das uni\u00f3ns de Holliday.\nEn eucariotas.\nA recombinaci\u00f3n hom\u00f3loga \u00e9 esencial na divisi\u00f3n celular dos eucariotas (plantas, animais, fungos e protistas). Nas c\u00e9lulas que se dividen por mitose, a recombinaci\u00f3n hom\u00f3loga repara roturas de dobre cadea no ADN causadas por radiaci\u00f3ns ionizantes ou substancias qu\u00edmicas que danan o ADN. Se estas roturas de dobre cadea non se reparasen poder\u00edan causar rearranxos a grande escala nos cromosomas nas c\u00e9lulas som\u00e1ticas, o cal poder\u00eda orixinar cancro.\nAdemais de reparar o ADN, a recombinaci\u00f3n hom\u00f3loga contrib\u00fae tam\u00e9n a producir diversidade xen\u00e9tica cando as c\u00e9lulas se dividen na meiose para orixinar os gametos nos animais, pole e ovoc\u00e9lulas nas plantas, e esporas en certas plantas e fungos. A diversidade cr\u00e9ase por recombinaci\u00f3n por medio do sobrecruzamento cromos\u00f3mico, na cal se intercambian rexi\u00f3ns similares pero non id\u00e9nticas do ADN entre cromosomas hom\u00f3logos. Isto crea novas combinaci\u00f3ns de xenes que poden ser beneficiosas, e poden darlle \u00e1 descendencia unha vantaxe evolutiva. O sobrecruzamento cromos\u00f3mico empeza cando unha prote\u00edna chamada Spo11 produce unha rotura de dobre cadea nun punto determinado do ADN. Estes sitios non est\u00e1n localizados aleatoriamente nos cromosomas, sen\u00f3n que xeralmente se encontran en rexi\u00f3ns promotoras interx\u00e9nicas e preferentemente en zonas ricas en GC. Estes sitios onde se producen as roturas de dobre cadea aparecen a mi\u00fado en puntos quentes de recombinaci\u00f3n, que son rexi\u00f3ns dos cromosomas dunha lonxitude de 1.000\u20132.000 pares de bases, que presentan unha alta frecuencia de recombinaci\u00f3n. A ausencia de puntos quentes de recombinaci\u00f3n entre dous xenes do mesmo cromosoma a mi\u00fado sup\u00f3n que eses xenes os herdar\u00e1n as futuras xeraci\u00f3ns en igual proporci\u00f3n. Isto representa que hai un ligamento entre os dous xenes maior do que se esperar\u00eda por distribuci\u00f3n independente mendeliana durante a meiose.\nA recombinaci\u00f3n no ciclo celular.\nAs roturas de dobre cadea poden ser reparadas por medio da recombinaci\u00f3n hom\u00f3loga ou pola uni\u00f3n de extremos non hom\u00f3logos (NHEJ, do ingl\u00e9s \"non-homologous end joining\"). A uni\u00f3n de extremos non hom\u00f3logos \u00e9 un mecanismo de reparaci\u00f3n do ADN que, a diferenza da recombinaci\u00f3n hom\u00f3loga, non necesita que exista unha longa secuencia hom\u00f3loga para guiar a reparaci\u00f3n. A fase do ciclo celular na que se atopa a c\u00e9lula \u00e9 a que determina en grande medida se se utilizar\u00e1 a recombinaci\u00f3n hom\u00f3loga ou ben a uni\u00f3n de extremos non hom\u00f3logos para reparar as roturas de dobre cadea. A recombinaci\u00f3n hom\u00f3loga repara o ADN antes de que a c\u00e9lula entre na mitose (fase M). Ten lugar durante e pouco despois da replicaci\u00f3n do ADN, durante as fases S e G2 do ciclo celular, cando as crom\u00e1tides irm\u00e1s son m\u00e1is accesibles. Comparados cos cromosomas hom\u00f3logos, que son similares a outros cromosomas pero que a mi\u00fado te\u00f1en alelos diferentes, as crom\u00e1tides irm\u00e1s son un molde ideal para a recombinaci\u00f3n hom\u00f3loga porque son copias id\u00e9nticas dun determinado cromosoma. A diferenza da recombinaci\u00f3n hom\u00f3loga, a uni\u00f3n de extremos non hom\u00f3logos ocorre predominantemente na fase G1 do ciclo celular, cando a c\u00e9lula est\u00e1 a crecer pero non est\u00e1 a\u00ednda preparada para dividirse. Ocorre tam\u00e9n menos frecuentemente despois da fase G1, pero mant\u00e9n polo menos algunha actividade en todas as fases do ciclo celular. Os mecanismos que regulan a recombinaci\u00f3n hom\u00f3loga e a uni\u00f3n de extremos non hom\u00f3logos ao longo do ciclo celular var\u00edan moito entre as especies.\nAs quinases dependentes de ciclina (CDKs), que modifican a actividade doutras prote\u00ednas ao engadirlles grupos fosfato (fosforil\u00e1ndoas), son reguladores importantes na recombinaci\u00f3n eucari\u00f3tica. Cando comeza a replicaci\u00f3n do ADN nos l\u00e9vedos, a quinase dependente de ciclina Cdc28 inicia a recombinaci\u00f3n hom\u00f3loga fosforilando \u00e1 prote\u00edna Sae2. Despois de ser activada pola adici\u00f3n do fosfato, Sae2 usa a s\u00faa actividade de endonuclease para facer un corte cerca dunha rotura de dobre cadea do ADN. Isto permite que se una ao ADN un complexo proteico formado por tres compo\u00f1entes chamado complexo MRX, e comece unha serie de reacci\u00f3ns dirixidas por prote\u00ednas que realizan o intercambio de material entre d\u00faas mol\u00e9culas de ADN.\nModelos.\nDous modelos primarios para explicar como a recombinaci\u00f3n hom\u00f3loga repara as roturas de dobre cadea do ADN son a v\u00eda de reparaci\u00f3n de roturas de dobre cadea (DSBR, do ingl\u00e9s \"double-strand break repair\", \u00e1s veces tam\u00e9n chamada modelo de uni\u00f3n de Holliday dobre ou DHJ) e a v\u00eda de annealing de febra dependente de s\u00edntese (SDSA, do ingl\u00e9s \"synthesis-dependent strand annealing\"). Ambas as v\u00edas son similares nos seus pasos iniciais. Despois de que se produce unha rotura de dobre cadea, o complexo MRX (en humanos chamado complexo MRN) \u00fanese ao ADN en cada lado da rotura. Seguidamente, real\u00edzase un novo corte en d\u00faas fases, no cal se corta o ADN que est\u00e1 arredor dos extremos 5' da rotura. No primeiro paso deste corte, o complexo MRX recruta a prote\u00edna Sae2. As d\u00faas prote\u00ednas despois fan o corte (resecci\u00f3n) dos extremos 5' a cada lado da rotura para crear un curto tramo 3' monocatenario que sobresae. No segundo paso, a helicase Sgs1 e a Exo1 e a Dna2 contin\u00faan o corte 5'\u21923'. A helicase Sgs1 desenrola a dobre h\u00e9lice do ADN bicatenario, mentres que a actividade nuclease de Exo1 e Dna2 corta o tramo de ADN monocatenario producido pola Sgs1.\nA prote\u00edna de replicaci\u00f3n A (RPA), que ten unha alta afinidade polo ADN monocatenario, \u00fanese despois aos tramos sa\u00edntes 3' colgantes. Coa axuda doutras prote\u00ednas que median no proceso, a prote\u00edna Rad51 (e Dmc1, na meiose) forma despois un filamento de \u00e1cido nucleico e prote\u00edna no ADN bicatenario cuberto coa RPA. Este filamento de nucleoprote\u00edna empeza a procurar secuencias de ADN similares aos do tramo sa\u00ednte 3'. Unha vez que encontra unha, o filamento de nucleoprote\u00edna monocatenario m\u00f3vese (invade) ao ADN d\u00faplex receptor id\u00e9ntico ou similar nun proceso que se chama \"invasi\u00f3n da febra\". Nas c\u00e9lulas que se dividen por mitose, o ADN d\u00faplex receptor \u00e9 xeralmente unha crom\u00e1tide irm\u00e1, que \u00e9 id\u00e9ntica \u00e1 mol\u00e9cula de ADN danada e proporciona un molde para a reparaci\u00f3n. Por\u00e9n, na meiose, o ADN receptor adoita pertencer a un cromosoma hom\u00f3logo similar pero non necesariamente id\u00e9ntico. F\u00f3rmase un bucle de desprazamento (bucle D) durante a invasi\u00f3n da febra entre o tramo sa\u00ednte 3' e o cromosoma hom\u00f3logo. Despois da invasi\u00f3n da febra, unha ADN polimerase alonga o extremo da febra invasora 3' sintetizando novo ADN. Isto cambia a forma do bucle D, que pasa a ser unha estrutura con forma de cruz chamada uni\u00f3n de Holliday (\"Holliday junction\"). Seguidamente, ten lugar m\u00e1is s\u00edntese de ADN na febra invadida (\u00e9 dicir, un dos tramos sa\u00edntes 3' orixinais), restaurando a febra no cromosoma hom\u00f3logo que fora desprazada durante a invasi\u00f3n da febra.\nV\u00eda DSBR.\nDespois das fases de resecci\u00f3n, invasi\u00f3n da febra e s\u00edntese de ADN, as v\u00edas DSBR e SDSA son distintas. Un fen\u00f3meno exclusivo da v\u00eda DSBR \u00e9 que o segundo tramo sa\u00ednte 3' (que non estaba implicado na invasi\u00f3n da febra) tam\u00e9n forma unha uni\u00f3n de Holliday co cromosoma hom\u00f3logo. As uni\u00f3ns de Holliday dobres son despois convertidas en produtos de recombinaci\u00f3n por endonucleases que crean amosegas no ADN (\"nicking endonucleases\"), un tipo de endonuclease de restrici\u00f3n, que corta s\u00f3 unha das cadeas do ADN. A v\u00eda DSBR d\u00e1 lugar xeralmente a sobrecruzamento, a\u00ednda que pode \u00e1s veces orixinar produtos sen sobrecruzamento; a capacidade dunha mol\u00e9cula de ADN rota de recoller secuencias de loci doantes separados demostrouse en l\u00e9vedos de xemaci\u00f3n en mitose utilizando pl\u00e1smidos ou a induci\u00f3n de eventos cromos\u00f3micos por endonuclease. Debido a esta tendencia que ten a v\u00eda DSBR ao sobrecruzamento cromos\u00f3mico, \u00e9 un modelo probable do mecanismo da recombinaci\u00f3n hom\u00f3loga na meiose.\nQue a recombinaci\u00f3n pola v\u00eda DSBR dea lugar ou non a sobrecruzamento cromos\u00f3mico est\u00e1 determinado pola maneira en que se corta ou \"resolve\" a uni\u00f3n de Holliday dobre. Prod\u00facese o sobrecruzamento cromos\u00f3mico se unha uni\u00f3n de Holliday se corta na febra que cruza e a outra uni\u00f3n de Holliday se corta na febra que non cruza (na Figura 4, ao longo das puntas de frecha p\u00farpuras nunha uni\u00f3n de Holliday e ao longo das puntas de frecha laranxas verticais na outra). Alternativamente, se as d\u00faas uni\u00f3ns de Holliday se cortan nas febras que cruzan (ao longo das cabezas de frecha p\u00farpuras de ambas as uni\u00f3ns de Holliday da Figura 4), ent\u00f3n vanse orixinar cromosomas sen sobrecruzamento.\nV\u00eda SDSA.\nA recombinaci\u00f3n hom\u00f3loga pola v\u00eda SDSA ocorre en c\u00e9lulas que se dividen por mitose e orixina produtos sen sobrecruzamento. Neste modelo, a febra 3' invasora \u00e9 producida sobre o ADN d\u00faplex receptor por unha ADN polimerase, e lib\u00e9rase a medida que a uni\u00f3n de Holliday entre as mol\u00e9culas de ADN doante e receptora escorrega nun proceso chamado \"migraci\u00f3n da rama\" (\"branch migration\"). O extremo 3' de nova s\u00edntese da febra invasora pode despois aparearse (\"anneal\") co outro tramo sa\u00ednte 3' no cromosoma danado por medio dun apareamento de bases complementarias. Despois do ali\u00f1amento das febras, pode quedar por veces unha pequena solapa de ADN. Todas estas posibles solapas son eliminadas, e a v\u00eda SDSA remata co reselado do ADN, tam\u00e9n chamado \"ligaz\u00f3n\", de calquera intervalo de cadea simple que puidese quedar.\nV\u00eda SSA.\nOutra v\u00eda de recombinaci\u00f3n hom\u00f3loga \u00e9 a v\u00eda SSA (do ingl\u00e9s \"single-strand annealing\"). A v\u00eda SSA da recombinaci\u00f3n hom\u00f3loga repara roturas de dobre cadea entre d\u00faas secuencias repetidas. A v\u00eda SSA non require unha mol\u00e9cula de ADN id\u00e9ntica ou similar separada, como as v\u00edas DSBR ou SDSA. O \u00fanico que require a v\u00eda SSA \u00e9 un ADN d\u00faplex, e utiliza as secuencias repetidas como as secuencias id\u00e9nticas que necesita a recombinaci\u00f3n hom\u00f3loga para a reparaci\u00f3n. A v\u00eda \u00e9 relativamente simple no seu concepto: despois de que se cortan de novo as d\u00faas cadeas do mesmo ADN d\u00faplex arredor do sitio onde se produciu a rotura de dobre cadea, os dous tramos sa\u00edntes 3' resultantes al\u00ed\u00f1anse e apar\u00e9anse entre si, volvendo a formar un d\u00faplex continuo de ADN.\nA medida que se corta de novo o ADN arredor da rotura de dobre cadea, os tramos sa\u00edntes 3' producidos son cubertos pola prote\u00edna RPA, que impide que os tramos sa\u00edntes 3' se peguen entre si. Despois, unha prote\u00edna chamada Rad52 \u00fanese a cada unha das secuencias repetidas en cada lado da rotura, e al\u00ed\u00f1aas para permitir que as d\u00faas secuencias repetidas complementarias se apareen. Despois de que se completou o apareamento, as solapas non hom\u00f3logas sobrantes dos tramos sa\u00edntes 3' c\u00f3rtanse e elim\u00ednanse por un conxunto de nucleases denominadas Rad1/Rad10, que as prote\u00ednas Saw1 e Slx4 traen ata as solapas. Os intervalos ocos que queden son enchidos con ADN de nova s\u00edntese, e a ligaci\u00f3n restaura o ADN d\u00faplex que volve a ser de d\u00faas febras continuas. A secuencia de ADN entre as repetici\u00f3ns p\u00e9rdese sempre, igual que unha das d\u00faas repetici\u00f3ns. A v\u00eda SSA consid\u00e9rase mutax\u00e9nica xa que orixina as mencionadas deleci\u00f3ns de material xen\u00e9tico.\nV\u00eda BIR.\nDurante a replicaci\u00f3n do ADN, poden \u00e1s veces atoparse roturas de dobre cadea en forquitas de replicaci\u00f3n a medida que a ADN helicase desenrola a cadea molde. Estes defectos son reparados na v\u00eda da replicaci\u00f3n inducida por rotura (BIR, do ingl\u00e9s \"break-induced replication\") da recombinaci\u00f3n hom\u00f3loga. Os mecanismos moleculares precisos da v\u00eda BIR non est\u00e1n a\u00ednda claros. Propux\u00e9ronse tres mecanismos que te\u00f1en a invasi\u00f3n de febra como paso inicial, pero difiren en como explican a migraci\u00f3n do bucle D e as fases posteriores da recombinaci\u00f3n.\nA v\u00eda BIR pode tam\u00e9n axudar a manter a lonxitude dos tel\u00f3meros (rexi\u00f3ns do ADN no extremo de cromosomas eucari\u00f3ticos) en ausencia do encima telomerase ou cooperando con el. Se non hai copias funcionais de telomerase, os tel\u00f3meros ac\u00f3rtanse en cada ciclo de mitose, o cal finalmente bloquea a divisi\u00f3n celular e leva \u00e1 senescencia celular. Nos l\u00e9vedos nos que a telomerase foi inactivada por mutaci\u00f3ns, observ\u00e1ronse dous tipos de c\u00e9lulas \"superviventes\" que evitaban a chegada \u00e1 senescencia durante m\u00e1is tempo do agardado elongando os seus tel\u00f3meros por medio das v\u00edas BIR.\nO mantemento da lonxitude dos tel\u00f3meros \u00e9 fundamental para a inmortalizaci\u00f3n de c\u00e9lulas, que \u00e9 unha caracter\u00edstica do cancro. A maior\u00eda das c\u00e9lulas de cancros mante\u00f1en a lonxitude dos tel\u00f3meros regulando \u00e1 alza o encima telomerase. Non obstante, en varios tipos de cancro humano, unha v\u00eda de tipo BIR contrib\u00fae a manter alg\u00fans tumores actuando como un mecanismo alternativo de mantemento dos tel\u00f3meros. Este feito levou aos cient\u00edficos a investigar se tales mecanismos de mantemento dos tel\u00f3meros baseados na recombinaci\u00f3n poder\u00edan desbaratar os efectos de drogas anticancerosas como os inhibidores da telomerase.\nEn bacterias.\nA recombinaci\u00f3n hom\u00f3loga \u00e9 un proceso de reparaci\u00f3n do ADN de grande importancia en bacterias. Tam\u00e9n \u00e9 importante para producir diversidade xen\u00e9tica en poboaci\u00f3ns bacterianas, a\u00ednda que o proceso \u00e9 substancialmente diferente da recombinaci\u00f3n mei\u00f3tica, que produce diversidade nos organismos eucari\u00f3ticos. Onde foi m\u00e1is estudada e se comprende mellor a recombinaci\u00f3n hom\u00f3loga bacteriana \u00e9 en \"Escherichia coli\". As roturas de dobre cadea en bacterias son reparadas pola v\u00eda RecBCD de recombinaci\u00f3n hom\u00f3loga. As roturas que ocorren s\u00f3 nunha das d\u00faas febras do ADN, co\u00f1ecidas como \"ocos\" (\"gaps\") de cadea simple, crese que se reparan pola v\u00eda RecF (v\u00e9xase m\u00e1is abaixo). As v\u00edas RecBCD e RecF incl\u00faen series de reacci\u00f3ns chamadas \"migraci\u00f3n da rama\" (na cal unha febra simple de ADN se intercambia con outra entre d\u00faas mol\u00e9culas entrecruzadas de ADN d\u00faplex) e \"resoluci\u00f3n\" (na cal estas d\u00faas mol\u00e9culas entrecruzadas de ADN son cortadas e separadas e son restauradas no seu estado normal de dobre cadea).\nV\u00eda RecBCD.\nA v\u00eda RecBCD \u00e9 a principal v\u00eda de recombinaci\u00f3n utilizada para reparar roturas de dobre enlace no ADN. Estas roturas de dobre enlace poden ser causadas pola luz ultravioleta e outras radiaci\u00f3ns ionizantes, ou por mut\u00e1xenos qu\u00edmicos. As roturas de dobre enlace poden orixinarse tam\u00e9n pola replicaci\u00f3n do ADN nunha zona onde hai unha amosega nunha das cadeas do ADN ou nun oco (\"gap\") onde faltan nucle\u00f3tidos nunha das cadeas. Esas situaci\u00f3ns causan o que se denomina forquita de replicaci\u00f3n colapsada e son reparadas por varias v\u00edas de recombinaci\u00f3n hom\u00f3loga entre as que est\u00e1 a v\u00eda RecBCD.\nNesta v\u00eda, un complexo encim\u00e1tico de tres subunidades chamado RecBCD inicia a recombinaci\u00f3n un\u00edndose a un extremo romo ou case romo dunha rotura de dobre cadea do ADN. Unha vez que RecBCD se une ao extremo do ADN, as subunidades RecB e RecD empezan a desenrolar o ADN d\u00faplex por medio de actividade helicase. A subunidade RecB tam\u00e9n ten un dominio nuclease, que corta a febra simple de ADN que se forma polo proceso de desenrolamento. Este desenrolamento contin\u00faa ata que RecBCD encontra un secuencia de nucle\u00f3tidos espec\u00edfica (5'-GCTGGTGG-3') chamada sitio Chi (\"crossover hotspot instigator\", instigador de punto quente de sobrecruzamento).\nDespois de atoparse co sitio Chi, a actividade do encima RecBCD cambia drasticamente. O desenrolamento do ADN para durante uns segundos e despois volve a comezar a aproximadamente a metade da velocidade inicial. No desenrolamento interve\u00f1en as helicases RecB (m\u00e1is lenta) e RecD (m\u00e1is r\u00e1pida). Que o desenrolamento vaia agora \u00e1 metade da velocidade d\u00e9bese probablemente a que \u00e9 a helicase m\u00e1is lenta RecB a que desenrola o ADN despois do sitio Chi, en vez de facelo a helicase m\u00e1is r\u00e1pida RecD, que s\u00f3 desenrolar\u00eda o ADN antes de Chi. O rco\u00f1ecemento do sitio Chi tam\u00e9n cambia o estado do encima RecBCD para que corte a febra de ADN que ten o sitio Chi e empece a cargar moitas prote\u00ednas RecA no ADN monocatenario co extremo 3' novo xerado. O filamento nucleoproteico cuberto por RecA resultante busca despois secuencias de ADN similares no cromosoma hom\u00f3logo. O proceso de busca induce o estiramento do ADN d\u00faplex, o cal mellora o reco\u00f1ecemento da homolox\u00eda (un mecanismo chamado correcci\u00f3n de probas conformacional \n). Unha vez encontrada unha secuencia axeitada, o filamento nucleoproteico monocatenario m\u00f3vese ao ADN d\u00faplex receptor hom\u00f3logo nun proceso chamado \"invasi\u00f3n da febra\". O tramo sa\u00ednte 3' causa que unha das febras do ADN d\u00faplex receptor se desprace e se forme o bucle D. Se se corta o bucle D, outro intercambio de febras orixina unha estrutura en forma de cruz chamada uni\u00f3n de Holliday. A resoluci\u00f3n da uni\u00f3n de Holliday por algunhas combinaci\u00f3ns de RuvABC ou RecG pode producir d\u00faas mol\u00e9culas de ADN recombinantes con tipos xen\u00e9ticos rec\u00edprocos, se as d\u00faas mol\u00e9culas de ADN que interaccionsn difiren xeneticamente. Alternativamente, o extremo 3' invasor preto de Chi pode cebar a s\u00edntese de ADN e formar unha forquita de replicaci\u00f3n. Este tipo de resoluci\u00f3n produce s\u00f3 un tipo de recombinante (non reciproco).\nV\u00eda RecF.\nAs bacterias parecen usar a v\u00eda RecF da recombinaci\u00f3n hom\u00f3loga para reparar ocos nunha soa cadea do ADN (onde faltan nucle\u00f3tidos). Cando mutaci\u00f3ns inactivan a v\u00eda RecBCD e outras mutaci\u00f3ns adicionais inactivan as nucleases SbcCD e ExoI, a v\u00eda RecF pode tam\u00e9n reparar as roturas de dobre cadea do ADN. Na v\u00eda RecF a helicase RecQ desenrola o ADN e a nuclease RecJ degrada a febra que ten o extremo 5\u2019, deixando a febra co extremo 3' intacta. A prote\u00edna RecA \u00fanese a esta febra e ou ben \u00e9 axudada polas prote\u00ednas RecF, RecO, e RecR ou estabilizada por elas. O filamento nucleoproteico RecA despois busca un ADN hom\u00f3logo e intercambia o seu posto coa febra id\u00e9ntica ou case id\u00e9ntica no ADN hom\u00f3logo.\nA\u00ednda que as prote\u00ednas e os mecanismos espec\u00edficos implicados nas s\u00faas fases iniciais son diferentes, as d\u00faas v\u00edas son similares en que ambas requiren un ADN monocatenario cun extremo 3\u2019 e a prote\u00edna RecA para facer a invasi\u00f3n da febra. As v\u00edas son tam\u00e9n similares nas s\u00faas fases de \"migraci\u00f3n da rama\", nas cales a uni\u00f3n de Holliday escorrega nunha direcci\u00f3n, e na de \"resoluci\u00f3n\", na que as uni\u00f3ns de Holliday son clivadas e retiradas por encimas. O tipo non rec\u00edproco alternativo de resoluci\u00f3n pode tam\u00e9n ocorrer por ambas as v\u00edas.\nMigraci\u00f3n da rama.\nInmediatamente despois da invasi\u00f3n da febra, a uni\u00f3n de Holliday m\u00f3vese ao longo do ADN ligado durante o proceso de migraci\u00f3n da rama. \u00c9 neste movemento da uni\u00f3n de Holliday cando se intercambian os apareamentos de bases entre os dous ADN d\u00faplex hom\u00f3logos. Para catalizar a migraci\u00f3n da rama, a prote\u00edna RuvA reco\u00f1ece e despois \u00fanese \u00e1 uni\u00f3n de Holliday e recruta a prote\u00edna RuvB para formar o complexo RuvAB. C\u00e1rganse dous conxuntos de prote\u00ednas RuvB (cada un formar\u00e1 unha ATPase con forma de anel), en lados opostos da uni\u00f3n de Holliday, onde act\u00faan como bombas xemelgas que proporcionan a forza para que se produza a migraci\u00f3n da rama. Entre os dous aneis de RuvB, ens\u00e1mblanse dous conxuntos da prote\u00edna RuvA no centro da uni\u00f3n de Holliday, de modo que o ADN na uni\u00f3n queda no medio dos dous conxuntos de RuvA. As febras de ambos os d\u00faplex de ADN (o \"doante\" e o \"receptor\") son desenroladas sobre a superficie de RuvA a medida que son guiadas pola prote\u00edna desde un dos d\u00faplex ao outro.\nResoluci\u00f3n.\nNa fase de resoluci\u00f3n da recombinaci\u00f3n, c\u00f3rtanse todas as uni\u00f3ns de Holliday que se forman polo proceso de invasi\u00f3n da febra, polo que se volve a recuperar o estado de d\u00faas mol\u00e9culas separadas de ADN. Esta clivaxe (corte) faina o complexo RuvAB interaccionando con RuvC, que forman xuntos o complexo RuvABC. RuvC \u00e9 unha endonuclease que corta a secuencia dexenerada 5'-(A/T)TT(G/C)-3'. esta secuencia enc\u00f3ntrase frecuentemente no ADN, aproximadamente unha vez cada 64 nucle\u00f3tidos. Antes de cortar, probablemente RuvC accede \u00e1 uni\u00f3n de Holliday desprazando un dos dous tetr\u00e1meros de RuvA que cubr\u00edan al\u00ed o ADN. A recombinaci\u00f3n orixina produtos de \"empalme\" (\"splice\") ou de \"parche\" (\"patch\"), dependendo de como RuvC cliva a uni\u00f3n de Holliday. Os produtos de empalme son produtos de sobrecruzamento, nos cales hai un rearranxo de material xen\u00e9tico arredor do sitio de recombinaci\u00f3n. Os produtos de parche son produtos sen sobrecruzamento nos cales non hai ese rearranxo e s\u00f3 hai un \"parche\" de ADN h\u00edbrido no produto recombinante.\nFacilitaci\u00f3n da transferencia xen\u00e9tica.\nA recombinaci\u00f3n hom\u00f3loga \u00e9 un importante m\u00e9todo para integrar ADN doante no xenoma dun organismo receptor na transferencia horizontal de xenes, que \u00e9 o proceso polo cal un organismo incorpora ADN alleo procedente doutro organismo sen ser un descendente dese organismo. A recombinaci\u00f3n hom\u00f3loga require que o ADN entrante sexa moi similar ao do xenoma receptor, polo que a transferencia horizontal de xenes est\u00e1 normalmente limitada a bacterias similares. Os estudos realizados en varias especies de bacterias estableceron que hai un decrecemento logar\u00edtmico-linear na frecuencia de recombinaci\u00f3n cando se incrementan as diferenzas na secuencia entre o ADN do h\u00f3spede e o receptor.\nNa conxugaci\u00f3n bacteriana, na cal o ADN se transfire dunha bacteria a outra por contacto directo entre as c\u00e9lulas, a recombinaci\u00f3n hom\u00f3loga axuda a integrar o ADN alleo no xenoma do h\u00f3spede por medio da v\u00eda RecBCD. O encima RecBCD promove a recombinaci\u00f3n unha vez que o ADN, que entrou inicialmente na bacteria como monocatenario, se converte en ADN bicatenario durante a replicaci\u00f3n.\nA v\u00eda RecBCD \u00e9 tam\u00e9n esencial na fase final da transduci\u00f3n, que \u00e9 un tipo de transferencia horizontal de xenes na cal o ADN se transfire dunha bacteria a outra por intermediaci\u00f3n dun virus. A transduci\u00f3n prod\u00facese por exemplo porque \u00e1s veces se incorpora ADN bacteriano alleo \u00e1 c\u00e1pside dun virus bacteri\u00f3fago no momento en que o ADN se est\u00e1 a empaquetar dentro dos novos bacteri\u00f3fagos formados durante a replicaci\u00f3n viral. Cando estes novos bacteri\u00f3fagos infectan a outra bacteria, o ADN procedente da anterior bacteria h\u00f3spede do virus \u00e9 inxectado na nova bacteria h\u00f3spede como ADN bicatenario. Despois, o encima RecBCD incorpora este ADN bicatenario no xenoma da nova bacteria h\u00f3spede.\nEn virus.\nA recombinaci\u00f3n hom\u00f3loga d\u00e1se tam\u00e9n en varios grupos de virus. En virus de ADN como os herpesvirus, a recombinaci\u00f3n ocorre por medio dun mecanismo de rotura e reuni\u00f3n como en bacterias e eucariotas. Hai tam\u00e9n evidencias de recombinaci\u00f3n nalg\u00fans virus de ARN, especificamente os virus de ARN monocatenario de sentido positivo como os retrovirus, picornavirus, e coronavirus. Hai controversia sobre se a recombinaci\u00f3n hom\u00f3loga ocorre tam\u00e9n en virus de ARN monocatenario de sentido negativo como o da gripe.\nNos virus de ARN a recombinaci\u00f3n hom\u00f3loga pode ser precisa ou imprecisa. No tipo preciso de recombinaci\u00f3n ARN-ARN, non hai diferenza entre as d\u00faas secuencias parentais de ARN e a rexi\u00f3n de ARN de sobrecruzamento resultante. Debido a isto, \u00e9 con frecuencia dif\u00edcil determinar a localizaci\u00f3n dos eventos de sobrecruzamento entre as d\u00faas secuencias recombinantes. Na recombinaci\u00f3n hom\u00f3loga de ARNs de tipo impreciso, a rexi\u00f3n de sobrecruzamento ten algunhas diferenzas con respecto \u00e1s secuencias do ARN parental, causadas por adici\u00f3n, deleci\u00f3n, ou outras modificaci\u00f3ns de nucle\u00f3tidos. O nivel de precisi\u00f3n no sobrecruzamento est\u00e1 controlado polo contexto da secuencia das d\u00faas febras recombinantes de ARN: as secuencias ricas en adenina e uracilo fan diminu\u00edr a precisi\u00f3n do sobrecruzamento.\nA recombinaci\u00f3n hom\u00f3loga \u00e9 importante para facilitar a evoluci\u00f3n viral. Por exemplo, se o xenoma de dous virus con diferentes mutaci\u00f3ns desvantaxosas sofre recombinaci\u00f3n, ent\u00f3n poden ter a capacidade de rexenerar un xenoma completamente funcional. Alternativamente, se dous virus similares infectaron \u00e1 mesma c\u00e9lula h\u00f3spede, a recombinaci\u00f3n hom\u00f3loga pode permitir que eses dous virus intercambien xenes e as\u00ed evolucionen variantes m\u00e1is potentes deses virus.\nA recombinaci\u00f3n hom\u00f3loga \u00e9 o mecanismo proposto para explicar a integraci\u00f3n do virus de ADN \"herpesvirus humano 6\" nos tel\u00f3meros humanos.\nEfectos da disfunci\u00f3n.\nSe a recombinaci\u00f3n hom\u00f3loga non se realiza axeitadamente, os cromosomas se ali\u00f1ar\u00edan incorrectamente con frecuencia na profase I da divisi\u00f3n celular mei\u00f3tica. Isto fai que os cromosomas non poidan segregarse debidamente, fen\u00f3meno chamado non disxunci\u00f3n. \u00c1 s\u00faa vez, a non disxunci\u00f3n pode causar que os espermatozoides e \u00f3vulos te\u00f1an un exceso ou un defecto de cromosomas. A s\u00edndrome de Down, que \u00e9 causada xeralmente por ter unha copia extra do cromosoma 21, \u00e9 unha das moitas anormalidades resultantes destes fallos na recombinaci\u00f3n hom\u00f3loga mei\u00f3tica.\nAs deficiencias na recombinaci\u00f3n hom\u00f3loga est\u00e1n moi asociadas coa formaci\u00f3n de tumores en humanos. Por exemplo, as s\u00edndromes de Bloom, de Werner e de Rothmund-Thomson, que est\u00e1n relacionadas co cancro, son causadas polo mal funcionamento de copias dos xenes da helicase RecQ implicados na regulaci\u00f3n da recombinaci\u00f3n hom\u00f3loga, chamados, respectivamente, BLM, WRN e RECQ4. Nas c\u00e9lulas dos pacientes que te\u00f1en a s\u00edndrome de Bloom, que carecen dunha copia funcional da prote\u00edna BLM, hai unha elevada frecuencia de recombinaci\u00f3n hom\u00f3loga. Os resultados dalg\u00fans experimentos realizados en ratos deficientes para a BLM suxiren que a mutaci\u00f3n d\u00e1 lugar a cancro por medio dunha perda de heterocigose causada polo incremento na recombinaci\u00f3n hom\u00f3loga. Unha perda de heterocigose indica a perda dunha das d\u00faas versi\u00f3ns (alelos) dun xene. Se un dos alelos perdidos contribu\u00eda a suprimir tumores, como o xene da prote\u00edna do retinoblastoma por exemplo, ent\u00f3n a perda da heterocigose pode orixinar un cancro.\nCando a frecuencia de recombinaci\u00f3n hom\u00f3loga dimin\u00fae, isto causa que haxa unha reparaci\u00f3n ineficaz do ADN, o cal pode tam\u00e9n orixinar cancro. O mesmo ocorre cos xenes BRCA1 e BRCA2, que son xenes supresores de tumores, cuxo mal funcionamento est\u00e1 asociado cun incremento considerable do risco de padecer cancro de mama e de ovario. As c\u00e9lulas que non te\u00f1en BRCA1 e BRCA2 presentan unha frecuencia diminu\u00edda de recombinaci\u00f3n hom\u00f3loga e un incremento da sensibilidade \u00e1 radiaci\u00f3n ionizante, o que suxire que o decrecemento da recombinaci\u00f3n hom\u00f3loga leva a un incremento da susceptibilidade ao cancro. Como a \u00fanica funci\u00f3n co\u00f1ecida de BRCA2 \u00e9 axudar a iniciar a recombinaci\u00f3n hom\u00f3loga, especulouse sobre se un co\u00f1ecemento m\u00e1is detallado do papel de BRCA2 na recombinaci\u00f3n hom\u00f3loga poder\u00eda ser a chave para entender mellor as causas dos cancros de mama e ovario.\nConservaci\u00f3n evolutiva.\nA\u00ednda que as v\u00edas da recombinaci\u00f3n poden variar no seu mecanismo, a capacidade dos organismos de realizar a recombinaci\u00f3n hom\u00f3loga est\u00e1 conservada universalmente en todos os dominios da vida. Base\u00e1ndose na semellanza das s\u00faas secuencias de amino\u00e1cidos, poden encontrarse hom\u00f3logos de varias prote\u00ednas implicadas na recombinaci\u00f3n en varios dominios da vida, o que indica que evolucionaron hai moito tempo, e que desde ent\u00f3n diverxiron a partir de prote\u00ednas ancestrais com\u00fans. \nUn destes conxuntos de prote\u00ednas \u00e9 a familia proteica RecA/Rad51, que incl\u00fae a prote\u00edna RecA de bacterias, a Rad51 e Dmc1 de eucariotas e a RadA e RadB de arqueas. Estas prote\u00ednas exercen funci\u00f3ns fundamentais nas fases iniciais da recombinaci\u00f3n hom\u00f3loga nos organismos que as expresan. As prote\u00ednas da familia RecA/Rad51 comparten unha rexi\u00f3n conservada longa chamada dominio RecA/Rad51. Neste dominio proteico hai dous motivos de secuencia chamados motivos de Walker A e B. Os motivos de Walker A e B permiten que os membros da familia proteica RecA/Rad51 realicen a hidr\u00f3lise do ATP, que proporciona enerx\u00eda para que as prote\u00ednas dirixan as reacci\u00f3ns da recombinaci\u00f3n hom\u00f3loga.\nOs estudos que modelizan as relaci\u00f3ns evolutivas entre as prote\u00ednas Rad51, Dmc1 e RadA indican que son monofil\u00e9ticas, ou que comparten un antepasado molecular com\u00fan. Dentro desta familia proteica, Rad51 e Dmc1 agr\u00fapanse xuntas nun clado separado de RadA. Unha das raz\u00f3ns para agrupar estas tres prote\u00ednas \u00e9 que todas pos\u00faen un motivo h\u00e9lice-xiro-h\u00e9lice modificado situado preto do seu extremo N-terminal, que contrib\u00fae a que as prote\u00ednas se unan ao ADN. Prop\u00faxose un evento de duplicaci\u00f3n x\u00e9nica antigo do xene eucari\u00f3tico RecA e unha posterior mutaci\u00f3n como a orixe probable dos modernos xenes RAD51 e DMC1 (escritos agora con mai\u00fasculas seguindo a nomenclatura dos xenes).\nO descubrimento da prote\u00edna Dmc1 en varias especies do protozoo \"Giardia\", un dos primeiros protistas que diverxiu como eucariota, suxire que a recombinaci\u00f3n mei\u00f3tica hom\u00f3loga (e a propia meiose) apareceron moi cedo na evoluci\u00f3n dos eucariotas. Ademais das investigaci\u00f3ns sobre Dmc1, os estudos sobre a prote\u00edna Spo11 forneceron tam\u00e9n moita informaci\u00f3n sobre as orixes da recombinaci\u00f3n mei\u00f3tica. A prote\u00edna Spo11 \u00e9 unha topoisomerase de tipo II que inicia a recombinaci\u00f3n hom\u00f3loga na meiose creando roturas de dobre cadea en puntos concretos do ADN. As \u00e1rbores filoxen\u00e9ticas elaboradas base\u00e1ndose na secuencia de xenes similares a SPO11 en animais, fungos, plantas, protistas e arqueas levaron aos cient\u00edficos a crer que a versi\u00f3n Spo11 actual dos eucariotas xurdiu no \u00faltimo antepasado com\u00fan de eucariotas e arqueas.\nAplicaci\u00f3ns tecnol\u00f3xicas.\nGene targeting.\nO proceso da recombinaci\u00f3n hom\u00f3loga util\u00edzase en moitos m\u00e9todos para introducir secuencias de ADN en organismos para crear ADN recombinante e organismos modificados xeneticamente. M\u00e9todos deste tipo, chamados \"gene targeting\", \u00fasanse especialmente en l\u00e9vedos de xemaci\u00f3n e en ratos. O m\u00e9todo do \"gene targeting\" en ratos knockout usa c\u00e9lulas nai embrionarias de ratos para introducir material xen\u00e9tico artificial (principalmente de interese terap\u00e9utico), que reprime o xene diana do rato que interesa polo principio da recombinaci\u00f3n hom\u00f3loga. O rato act\u00faa como un modelo de traballo para comprender os efectos dun xene de mam\u00edfero espec\u00edfico. En reco\u00f1ecemento do seu descubrimento de como se pode utilizar a recombinaci\u00f3n hom\u00f3loga para introducir modificaci\u00f3ns xen\u00e9ticas en ratos por medio de c\u00e9lulas nai embrionarias, Mario Capecchi, Martin Evans e Oliver Smithies foron galardoados co Premio Nobel de Medicina de 2007.\nOs avances nas tecnolox\u00edas do \"gene targeting\", que aproveitan os mecanismos da recombinaci\u00f3n hom\u00f3loga das c\u00e9lulas est\u00e1n levando ao desenvolvemento dunha nova onda de modelos de enfermidades humanas isox\u00e9nicos m\u00e1is precisos. Estes modelos de c\u00e9lulas humanas obtidas por enxe\u00f1ar\u00eda p\u00e9nsase que reflicten de forma m\u00e1is fiel a xen\u00e9tica das enfermidades humanas que os modelos de ratos que se usaban anteriormente. Isto d\u00e9bese en grande medida a que se introducen as mutaci\u00f3ns que interesan nos xenes end\u00f3xenos, tal como estas aparecen nos pacientes reais, e porque est\u00e1n baseadas nos xenomas humanos e non nos do rato. Ademais, certas tecnolox\u00edas permiten o knock-in dunha mutaci\u00f3n determinada en lugar de s\u00f3 os knock-outs que se aplicaban coas vellas tecnolox\u00edas de \"gene targeting\".\nEnxe\u00f1ar\u00eda de prote\u00ednas.\nA enxe\u00f1ar\u00eda de prote\u00ednas con recombinaci\u00f3n hom\u00f3loga trata de preparar prote\u00ednas quim\u00e9ricas intercambiando fragmentos entre dous prote\u00ednas parentais. Estas t\u00e9cnicas aproveitan o feito de que a recombinaci\u00f3n pode introducir un alto grao de diversidade de secuencia \u00e1 vez que preserva a capacidade da prote\u00edna de pregarse na s\u00faa estrutura terciaria, ou a s\u00faa forma tridimensional. Isto sup\u00f3n unha diferenza con respecto a outras t\u00e9cnicas de enxe\u00f1ar\u00eda de prote\u00ednas, como a mutax\u00e9nese de punto aleatorio, na cal a probabilidade de manter a funcionalidade da prote\u00edna declina expo\u00f1encialmente ao increment\u00e1rense as substituci\u00f3ns de amino\u00e1cidos. As prote\u00ednas quimeras producidas por t\u00e9cnicas de recombinaci\u00f3n poden manter a s\u00faa capacidade de pregarse porque os fragmentos parentais intercambiados est\u00e1n conservados estrutural e evolutivamente. Estes \"ladrillos\" para a construci\u00f3n de prote\u00ednas recombinables conservan interacci\u00f3ns importantes estruturalmente como os puntos de contacto f\u00edsico entre diferentes amino\u00e1cidos da estrutura da prote\u00edna. Poden usarse m\u00e9todos computacionais como o SCHEMA e a an\u00e1lise acoplada estat\u00edstica para identificar subunidades estruturais axeitadas para a recombinaci\u00f3n.\nAs t\u00e9cnicas que se basean na recombinaci\u00f3n hom\u00f3loga utiliz\u00e1ronse para producir por enxe\u00f1ar\u00eda novas prote\u00ednas. Nun estudo publicado en 2007, inf\u00f3rmase da creaci\u00f3n de quimeras de dous encimas implicados na bios\u00edntese de isoprenoides, que son un tipo moi diverso de compostos entre os que hai hormonas, pigmentos visuais (carotenoides) e certas feromonas. As prote\u00ednas quim\u00e9ricas adquiriron a capacidade de catalizar unha reacci\u00f3n esencial na bios\u00edntese de isoprenoides, que \u00e9 unha das v\u00edas biosint\u00e9ticas m\u00e1is diversas que hai na natureza, que estaba ausente nas prote\u00ednas parentais. A enxe\u00f1ar\u00eda de prote\u00ednas por medio de recombinaci\u00f3n produciu tam\u00e9n encimas quim\u00e9ricos con novas funci\u00f3ns en prote\u00ednas da familia do citocromo P450, que nos humanos est\u00e1 implicada na detoxificaci\u00f3n de compostos alleos ao organismo como f\u00e1rmacos, aditivos alimentarios e conservantes.\nTerapia do cancro.\nAs c\u00e9lulas cancerosas con mutaci\u00f3ns BRCA presentan deficiencias na recombinaci\u00f3n hom\u00f3loga, e desenvolv\u00e9ronse f\u00e1rmacos que aproveitan estas deficiencias, que foron usados con \u00e9xito en ensaios cl\u00ednicos. O inhibidor de PARP1 Olaparib, contrae ou det\u00e9n o crecemento dos tumores de mama, ovario e pr\u00f3stata causados polas mutaci\u00f3ns dos xenes BRCA1 ou BRCA2, que son necesarios para a recombinaci\u00f3n hom\u00f3loga. Cando est\u00e1n ausentes os xenes BRCA1 ou BRCA2, outros tipos de mecanismos de reparaci\u00f3n do ADN deben compensar a deficiencia na recombinaci\u00f3n hom\u00f3loga, como pode ser a reparaci\u00f3n por escisi\u00f3n de bases (BER) para forquitas de replicaci\u00f3n que quedaron paradas ou a uni\u00f3n de extremos non hom\u00f3logos (NHEJ) para as roturas de dobre cadea. Ao inhibir a BER nunha c\u00e9lula deficiencte na recombinaci\u00f3n hom\u00f3loga, Olaparib aplica o concepto de letalidade sint\u00e9tica para actuar especificamente sobre as c\u00e9lulas cancerosas. A\u00ednda que os inhibidores do encima PARP1 representan un novo enfoque para a terapia do cancro, os investigadores advirten que poden ser insuficientes para a tratar cancros metast\u00e1ticos en fases terminais. As c\u00e9lulas cancerosas poden facerse resistentes ao inhibidor de PARP1 se sofren deleci\u00f3ns de mutaci\u00f3ns en BRCA2, o que evita a letalidade sint\u00e9tica dos f\u00e1rmacos ao recuperarse a capacidade das c\u00e9lulas cancerosas de reparar o ADN por medio da recombinaci\u00f3n hom\u00f3loga."}
{"id": "261107", "revid": "22570", "url": "https://gl.wikipedia.org/wiki?curid=261107", "title": "AM (\u00e1lbum)", "text": "AM \u00e9 o quinto disco de estudio da banda brit\u00e1nica de indie rock Arctic Monkeys, lanzado o 6 de setembro do 2013 a trav\u00e9s da compa\u00f1\u00eda Domino Records. O \u00e1lbum foi producido por James Ford e coproducido por Ross Orton nos estudios Sage &amp; Sound Recording de Los Angeles e Rancho De La Luna en Joshua Tree, California.\nLista de canci\u00f3ns.\nTodas as canci\u00f3ns compostas por Alex Turner."}
{"id": "261108", "revid": "98629", "url": "https://gl.wikipedia.org/wiki?curid=261108", "title": "Liga de Campi\u00f3ns da UEFA 2013-14", "text": "A Liga de Campi\u00f3ns da UEFA 2013-14 foi a 59\u00aa edici\u00f3n da Liga de Campi\u00f3ns da UEFA, a m\u00e1xima competici\u00f3n europea de f\u00fatbol a nivel de clubs organizada pola UEFA.\nRoldas previas.\nUn total de 76 equipos participan nesta edici\u00f3n procedentes dun total de 52 federaci\u00f3ns afiliadas \u00e1 UEFA sen inclu\u00edr a de Liechtenstein, a cal non ten unha competici\u00f3n de liga propia. Destes 76 equipos, 22 clasific\u00e1ronse de forma directa. Os outros 54 disputar\u00e1n diversas roldas previas ata chegar \u00e1 fase de grupos.\nPrimeira rolda.\nParticiparon os campi\u00f3ns das 4 ligas co coeficiente UEFA m\u00e1is baixo do ano 2013. O sorteo tivo lugar xunto co das d\u00faas primeiras roldas previas da UEFA Europa League o 24 de xu\u00f1o de 2013; a ida das eliminatorias disputouse o 2 de xullo, mentres que a volta xogouse o 9 de xullo de 2013.\nSegunda rolda.\nA ida disputouse o 16 e o 17 de xullo de 2013, mentres que a volta xogouse o 23 e o 24 de xullo de 2013.\nTerceira rolda.\nO sorteo da terceira rolda de clasificaci\u00f3n levouse a cabo o 19 de xullo de 2013. Os partidos de ida disput\u00e1ronse o 30 e o 31 de xullo, e os de volta tiveron lugar o 6 e o 7 de agosto de 2013. Os perdedores desta rolda xogaron a rolda de play-off da UEFA Europa League.\nCuarta rolda.\nOs partidos de ida disput\u00e1ronse o 20 e o 21 de agosto, os de volta o 27 e o 28 de agosto de 2013. Os perdedores desta rolda xogaron a fase de grupos da UEFA Europa League.\nPlay-off de campi\u00f3ns.\nParticiparon os 10 vencedores da rolda anterior de campi\u00f3ns de liga.\nParticipantes.\nNa fase de grupos competiron os 22 equipos clasificados directamente dende os seus campionatos xunto cos outros 10 equipos clasificados dende as roldas previas. Os 22 equipos clasificados directamente foron os seguintes:\nFase de grupos.\nUnha vez rematadas as roldas previas, o sorteo da fase de grupos levouse a cabo o 29 de agosto de 2013 en M\u00f3naco. Os grupos quedaron do seguinte xeito:\nEliminatorias.\nUnha vez disputadas as 6 xornadas da fase de liguilla nos 8 grupos, 16 equipos acadaron o seu pase para a seguinte fase, a fase de eliminatorias. O 16 de decembro de 2013 tivo lugar o sorteo de oitavos de final, cun bombo no que estaban os equipos que remataron a fase de grupos en primeira posici\u00f3n, e outro bombo cos equipos que remataron en segunda posici\u00f3n. No sorteo decidiuse que equipo do primeiro bombo se emparellaba con cada equipo do segundo bombo.\nOitavos de final.\nOs partidos de ida xog\u00e1ronse o 18, 19, 25 e 26 de febreiro, e os de volta o 11, 12, 18 e 19 de marzo de 2014.\nCuartos de final.\nOs partidos de ida xog\u00e1ronse o 1 e 2 de abril, e os volta o 8 e 9 de abril de 2014.\nSemifinais.\nOs partidos de ida xog\u00e1ronse o 22 e 23 de abril, e os de volta o 29 e 30 de abril de 2014."}
{"id": "261109", "revid": "56817", "url": "https://gl.wikipedia.org/wiki?curid=261109", "title": "Andoa escura", "text": "A andoa escura Boletus badius, ou Xerocomus badius \u00e9 un fungo basidiomiceto (tipo boleto) da familia Boletaceae, que medra en bosques de con\u00edferas, e menos frecuentemente en bosques de follosas, das rexi\u00f3ns temperadas de Europa e Am\u00e9rica do Norte, preferentemente en solos acedos. O corpo frut\u00edfero abrolla dende finais do ver\u00e1n at\u00e9 finais do outono. \u00c9 comest\u00edbel, a\u00ednda que menos apreciado ca outras especies do x\u00e9nero, pola s\u00faa carne menos firme e compacta. O ep\u00edteto espec\u00edfico \"badius\" significa \"marr\u00f3n bonito\".\nMorfolox\u00eda.\nO cogomelo do \"Boletus badius\" ten un chapeu de entre 6 e 10 cent\u00edmetros de di\u00e1metro, puidiendo chegar a acadar os 15 cent\u00edmetros, carnoso, regular e hemisf\u00e9rico ou convexo ao principio e case achatado en exemplares m\u00e1is maduros. A s\u00faa cut\u00edcula \u00e9 algo viscosa en lugares con alta humidade relativa, glabro e de cor parda acasta\u00f1ada, \u00e1s veces case negra. Os tubos son regulares, amarelentos ou averdados e collen unha cor azulada ao tocalos. O p\u00e9 do corpo frut\u00edfero mide de 5 a 12\u00a0cm de longo e de 1 a 5\u00a0cm de largo, \u00e9 robusto fibroso e m\u00e1is claro ca o chapeu, a\u00ednda que toma unha cor un chisco m\u00e1is escura na base. A carne \u00e9 branca ou amarelenta, de cor parda xusto por baixo da cut\u00edcula e toma unha cor lixeiramente azul ao cortala. O seu sabor \u00e9 doce e ten un recendo moi feble. A esporada \u00e9 marr\u00f3n oliva.\nPosibilidades de confusi\u00f3n.\n\u00c9 pos\u00edbel confundilo coa andoa moura (\"Boletus aereus\"), cuxa carne \u00e9 inmut\u00e1bel, ou co \"Gyroporus castaneus\", tam\u00e9n comest\u00edbel, cuxo p\u00e9 \u00e9 cavernoso (caracter\u00edstico dos fungos do x\u00e9nero \"Gyroporus\", ten poros brancos e non toma cor azulada a o cortar."}
{"id": "261110", "revid": "18868", "url": "https://gl.wikipedia.org/wiki?curid=261110", "title": "Boletus badius", "text": ""}
{"id": "261113", "revid": "18868", "url": "https://gl.wikipedia.org/wiki?curid=261113", "title": "Xerocomus badius", "text": ""}
{"id": "261114", "revid": "98629", "url": "https://gl.wikipedia.org/wiki?curid=261114", "title": "Speed (filme de 1994)", "text": "Speed \u00e9 un filme estadounidense dirixido por Jan de Bont que se estreou en 1994.\nSinopse.\nJack Traven (Keanu Reeves) \u00e9 un intr\u00e9pido polic\u00eda dos \u00c1nxeles. A supervivencia nesa cidade para un axente da lei non \u00e9 unha tarefa doada, pero Jack, ademais de desfrutar de boa sorte, co\u00f1ece perfectamente os trucos para sortear o perigo. Por\u00e9n, ter\u00e1 que afrontar unha dura proba cando debe subir a un autob\u00fas urbano que leva instalada unha bomba programada para estoupar se o veh\u00edculo dimin\u00fae a s\u00faa velocidade a menos de 50 millas por hora (80 quil\u00f3metros por hora). Empeza as\u00ed unha tola carreira pola cidade, con Jack intentando dar confianza \u00e1 unha fermosa pasaxeira chamada Annie (Sandra Bullock) que substitu\u00edu \u00f3 condutor, ferido no \"secuestro\".\nDesc\u00f3brese que o terrorista que puxo a bomba ch\u00e1mase Howard Payne (Dennis Hopper), quen foi polic\u00eda, e que fixo isto porque quere extorsionar \u00e1 cidade por 3,7 mill\u00f3ns de d\u00f3lares. Payne ten todas as bazas nas s\u00faas mans, xa que nin sequera o colega de Jack, Harry Temple (Jeff Daniels), que act\u00faa a trav\u00e9s das autoridades policiais, pode facer algo acabando mesmo morto no intento. A\u00ednda as\u00ed Traven est\u00e1 decidido a facer todo o pos\u00edbel para deter ao terrorista."}
{"id": "261115", "revid": "23204", "url": "https://gl.wikipedia.org/wiki?curid=261115", "title": "Baltasar Korm\u00e1kur", "text": "Baltasar Korm\u00e1kur, nado en Reiquiavik o 27 de febreiro de 1966, \u00e9 un actor, produtor e director de cine island\u00e9s. \u00c9 fillo do pintor barcelon\u00e9s residente en Islandia, Baltasar Samper.\nTraxectoria.\nComo actor \u00e9 co\u00f1ecido sobre todo por pel\u00edculas como \"Reykjav\u00edk-Rotterdam\" ou \"101 Reykjav\u00edk\" e como director por algunha das s\u00faas \u00faltima pel\u00edculas como \"Contraband\".\nA s\u00faa pel\u00edcula \"M\u00fdrin\" conseguiu o Globo de Cristal no Festival Internacional de Cine de Karlovy Vary en 2007, dita pel\u00edcula est\u00e1 baseada na novela hom\u00f3nima escrita por Arnaldur Indri\u00f0ason."}
{"id": "261116", "revid": "89787", "url": "https://gl.wikipedia.org/wiki?curid=261116", "title": "Esporocarpo", "text": "O esporocarpo \u00e9 o corpo frut\u00edfero dos fungos. \u00c9 unha estrutura pluricelular onde se orixinan estruturas que producen esporas coma os basidios e os ascos. O corpo frut\u00edfero \u00e9 parte da fase sexual do ciclo vital dun fungo, mentres o resto do seu ciclo est\u00e1 caracterizado polo crecemento dun micelio vexetativo e mais pola produci\u00f3n asexual de esporas.\nO esporocarpo dun basidiomiceto co\u00f1\u00e9cese co nome de basidiocarpo, mentres que o corpo frut\u00edfero dun ascomiceto recibe o nome de ascocarpo. Hai un rango significativo de formas e morfolox\u00edas tanto nos basidiocarpos coma nos ascocarpos; estas caracter\u00edsticas son importantes para a identificaci\u00f3n e taxonom\u00eda dos fungos. Os corpos frut\u00edferos ch\u00e1manse \"epixeos\" (\"epigeus\") se medran no chan, como fan os cogomelos correntes, mentres que o grupo chamado \"hipoxeos\" (\"hypogeus\") medran por baixo do chan, no solo, coma as trufas.\nO corpo frut\u00edfero m\u00e1is grande co\u00f1ecido era un esp\u00e9cime de \"Fomitiporia ellipsoidea\" atopado na illa Hainan. Med\u00eda 1.085\u00a0cm de longo e pesaba uns 400\u2013500\u00a0kg."}
{"id": "261117", "revid": "18868", "url": "https://gl.wikipedia.org/wiki?curid=261117", "title": "Corpo frut\u00edfero", "text": ""}
{"id": "261148", "revid": "98629", "url": "https://gl.wikipedia.org/wiki?curid=261148", "title": "As doce probas de Ast\u00e9rix", "text": "As doce probas de Ast\u00e9rix (en ) \u00e9 un filme franco-belga de animaci\u00f3n baseado na serie de banda dese\u00f1ada de \"Ast\u00e9rix\". Ren\u00e9 Goscinny e Albert Uderzo, os creadores da serie, escribiron a historia e dirixiron o filme eles mesmos, contando coa co-direcci\u00f3n de Pierre Watrin e co guionista Pierre Tchernia, un amigo de Goscinny e Uderzo. O filme foi dirixido, producido e animado no estudio de animaci\u00f3n de Goscinny e Uderzo, Studios Id\u00e9fix.\n\u00c9 o \u00fanico filme de Ast\u00e9rix (animado ou de acci\u00f3n) que est\u00e1 baseado nun gui\u00f3n orixinal no canto das historias de banda dese\u00f1ada. Posteriormente, foi adaptado nun tomo da colecci\u00f3n e nunha serie de doce libros para nenos lectores.\nEstreouse en galego na TVG o 6 de abril de 2001. Foi editado en DVD pola TVG coa dobraxe en galego.\nSinopse.\nComo en todos os \u00e1lbums de Ast\u00e9rix, na Galia, ocupada polos romanos, un pequeno poboado galo resiste de forma vitoriosa os insistentes ataques dos invasores grazas \u00e1 poci\u00f3n m\u00e1xica do dru\u00edda Panor\u00e1mix. Cando o en\u00e9simo ataque \u00e9 doadamente rexeitado polos alde\u00e1ns, empeza a espallarse polas tropas romanas a idea de que, se cadra, eses galos non son seres humanos, sen\u00f3n deuses e, polo tanto, non poden ser vencidos.\nEsa historia remata por chegar ao mesmo Xulio C\u00e9sar que, esc\u00e9ptico, decide probar a divindade dos galos. Para iso, pres\u00e9ntase na aldea coa seguinte proposta: Do mesmo xeito que H\u00e9rcules tivo que superar doce probas para ser aceptado no Olimpo, os galos deben superar outras 12 probas (Non as mesmas pois, en palabras do propio C\u00e9sar \"Esas xa est\u00e1n pasadas de moda\"). De seren superadas, os galos ser\u00edan considerados deuses e Roma pasar\u00eda a ser s\u00faa, mais no caso de fracasar tan so nunha, os galos sumeter\u00edanse sen resistentencia ao Imperio.\nO xefe da aldea, confiado pese \u00e1s protestas de Panor\u00e1mix, acepta o reto e elixe a Ast\u00e9rix, por ser o m\u00e1is listo, e Ob\u00e9lix, por ser o m\u00e1is forte, para representar aos galos nestas probas. Os dous heroes, guiados polo supervisor romano Caius Pupus, ter\u00e1n que:\nUnha vez m\u00e1is, o destino da aldea queda nas s\u00faas mans nun todo ou nada."}
{"id": "261149", "revid": "23204", "url": "https://gl.wikipedia.org/wiki?curid=261149", "title": "Les Douze travaux d'Ast\u00e9rix", "text": ""}
{"id": "261150", "revid": "98629", "url": "https://gl.wikipedia.org/wiki?curid=261150", "title": "Gerardo Martino", "text": "Gerardo Daniel \"Tata\" Martino, nado en Rosario o 20 de novembro de 1962, \u00e9 un exfutbolista e actual adestrador de f\u00fatbol arxentino. Xogaba de centrocampista e foi internacional coa selecci\u00f3n arxentina.\nTraxectoria.\nEn xullo de 2013 firmou como adestrador do Barcelona. En maio anunciou que non seguir\u00eda no club. O seu substituto foi Luis Enrique."}
{"id": "261151", "revid": "23204", "url": "https://gl.wikipedia.org/wiki?curid=261151", "title": "Trufa", "text": "Trufa \u00e9 o nome com\u00fan de distintas especies de cogomelos do x\u00e9nero Tuber, fungos ascomicetos da familia Tuberaceae. Son moi arom\u00e1ticos, de forma arredondada e medran debaixo da terra. Alg\u00fans deles te\u00f1en un alt\u00edsimo interese culinario. En galego soamente se recolle o termo trufa , en portugu\u00e9s tam\u00e9n lle chaman \"t\u00faberas\" . A coci\u00f1a tradicional galega non usa este ingrediente, xa que polo xeral rexeita o uso de cogomelos.\nPresenta unha relaci\u00f3n simbi\u00f3tica micorr\u00edcica con \u00e1rbores, coma os casti\u00f1eiros, nogueiras e especialmente os do x\u00e9nero \"Quercus\" (carballos) coma as aci\u00f1eiras ou os carballos veri\u00f1os.\nDescrici\u00f3n.\nTen forma irregular m\u00e1is ou menos arredondada, semellante a unha baloca, de codia engurrada e de cor escura; o seu miolo presenta unha aparencia ateigada de veas. O seu tama\u00f1o vai dende o tama\u00f1o dunha casta\u00f1a ao dunha pataca.\n\u00c9 quen de xerar substancias herbicidas.\nClases.\nCo\u00f1\u00e9cense arredor de 30 especies de trufas en Europa mais soamente unhas poucas son apreciadas na coci\u00f1a. As m\u00e1is areladas son:\nEstas tres especies (\"melanosporum\", \"brumale\" ou de inverno xunto coa do ver\u00e1n) at\u00f3panse por numerosas rexi\u00f3ns peninsulares, sendo moi apreciadas as de Graus (Huesca), Morella (Castell\u00f3), Sarri\u00f3n (Teruel), Metauten (Navarra), Soria, Vic ou Centelles (Barcelona).\nExisten outras especies, tam\u00e9n comest\u00edbeis e que poden comercializarse en Europa tales como a \"Tuber mesentericum\" Vittad., \"Tuber albidum\" Pico, \"Tuber uncinatum\" Chatin etc. C\u00f3mpre, por\u00e9n, non trabucar as trufas con outros fungos arredondados subterr\u00e1neos que non son comest\u00edbeis ou non te\u00f1en a calidade das trufas (\"Terfezia\", \"Choiromyces\", \"Elaphomyces\" etc.).\nProdutores.\nEn Espa\u00f1a ap\u00e1\u00f1anse entre un 30-50% da produci\u00f3n mundial de trufa negra e est\u00edmase que hai unhas 10.000 familias de truficultores e colleitores de trufas.\nNa provincia de Teruel cel\u00e9brase a Feira Internacional da Trufa de Sarri\u00f3n, \"Fitruf\", un certame que se desenvolve nos primeiros d\u00edas do mes de Nadal no recinto feiral desa vila, considerada a zona trufeira m\u00e1is importante de Espa\u00f1a e denominada a capital espa\u00f1ola da trufa negra, polos seus solos calcarios e a s\u00faa climatolox\u00eda extrema.\nNa comarca Navarra de Tierra Estella, na vila de Metauten, at\u00f3pase o Museo da Trufa , unha instalaci\u00f3n que permanece aberta todo o ano e se dedica \u00e1 promoci\u00f3n e comercializaci\u00f3n da trufa da zona navarra.\nEn Catalu\u00f1a faise unha feira anual no municipio de Centelles (Barcelona). \u00c9 precisamente nesa zona onde se te\u00f1en os primeiros documentos do s\u00e9culo XVII que xa falan da colla de froita brava na zona, consev\u00e1ndose no arquivo municipal de Vic .\nOutros pa\u00edses produtores europeos son Italia e Francia especialmente, e de xeito menos importante Croacia, Eslovenia ou Roman\u00eda.\nNo mundo tam\u00e9n se atopan trufas na China ou na India, a \"Tuber indicum\". Nalg\u00fans pa\u00edses europeos proh\u00edbese a importaci\u00f3n e uso profesional desta especie de consistencia gomosa que se utilizan frecuentemente nos restaurantes substitu\u00edndo as aut\u00f3ctonas de xeito fraudulento.\nA trufa en Galiza.\nA fobia en xeral ao consumo de cogomelos en Galiza fixo que as trufas non se consideraran coma alimento at\u00e9 ben pouco, e por isto a trufa no se cultivaba. Os solos acedos de Galiza non son en xeral bos para o seu desenvolvemento, coma ocorre en Italia, Francia ou Xap\u00f3n. S\u00f3 se dan boas condici\u00f3ns no Courel (en Lugo) e en Cruzul (ao norte de Ourense), e no concello de Rubi\u00e1. Son \u00e1reas monta\u00f1osas onde o clima favorece o crecemento do fungo. Nuns anos pret\u00e9ndese comercializar aut\u00e9ntica trufa \"made in Galicia\".\nUso.\nO uso principal \u00e9 o culinario por mor do seu recendo e sabor \u00fanicos, sendo moi apreciado na coci\u00f1a europea, particularmente en Espa\u00f1a, Francia (especialmente na Borgo\u00f1a e o P\u00e9rigord) e Italia. Non aparece na coci\u00f1a tradicional de Galiza.\nO uso das trufas na coci\u00f1a data dos exipcios, e ao longo da historia atribu\u00edronselles propiedades afrodis\u00edacas. Na Idade Media consider\u00e1banse unha manifestaci\u00f3n do demo, pola s\u00faa cor moura e o seu amorfismo.\nReproduci\u00f3n de trufeiras.\nUnha das claves para o establecemento dunha trufeira produtiva \u00e9 a elecci\u00f3n de plantas novas cuxo sistema radicular estea completamente infectado pola trufa negra. Deste xeito, e coa plantaci\u00f3n, inocularase o terreo co micelio de trufa. Se o medio \u00e9 axeitado e non existe competencia doutros fungos micorriz\u00f3xenos, a trufa axi\u00f1a ha colonizar a coutada.\nExisten varias t\u00e9cnicas para conseguirmos unha micorrizaci\u00f3n monoespec\u00edfica en pl\u00e1ntulas. Por\u00e9n, os medios instrumentais que se precisan escapan \u00e1 meirande parte dos agricultores. Por isto acons\u00e9llase procurar plantas micorrizadas certificadas procedentes de viveiros especializados.\nImportancia ecol\u00f3xica.\nO mesmo que moitas outras especies de tuber\u00e1ceas e doutros fungos, a s\u00faa maior importancia non \u00e9 culinaria sen\u00f3n ecol\u00f3xica xa que forman micorrizas, esenciais para o crecemento dunha variedade de \u00e1rbores."}
{"id": "261152", "revid": "18868", "url": "https://gl.wikipedia.org/wiki?curid=261152", "title": "Tuber", "text": ""}
{"id": "261155", "revid": "89787", "url": "https://gl.wikipedia.org/wiki?curid=261155", "title": "Mir Aimal Kansi", "text": "Mir Qazi, m\u00e1is co\u00f1ecido como Mir Aimal Kansi ou Mir Aimal Kasi, nado o 10 de febreiro de 1964 en Quetta e finado o 14 de novembro de 2002 en Jarratt, foi un terrorista paquistan\u00ed que disparou contra axentes da CIA na s\u00faa sede central en Langley, matando dous e ferindo outros tres conseguindo logo fuxir a Paquist\u00e1n, a\u00ednda que m\u00e1is tarde foi arrestado e extraditado aos Estados Unidos e tras un xu\u00edzo no que foi declarado culpable executado en 2002. \nTraxectoria.\nFillo dun pr\u00f3spero home de negocios propietario de varios hoteis nos arredores de Quetta, perdeu \u00e1 s\u00faa nai cando ti\u00f1a 19 anos, estudou ingl\u00e9s na Universidade de Baluchist\u00e1n. En 1989 no ano que se licenciou morreu seu pai, tras pasar un tempo en Alema\u00f1a en 1991 entrou nos Estados Unidos so o nome de \"Mir Aimal Kansi\", levando unha importante cantidade de cartos en met\u00e1lico, viaxou con papeis falsos que mercara en Karachi, alterando o seu apelido a \"Kansi\", e m\u00e1is tarde mercou unha tarxeta verde falsa en Miami.\nEstableceuse cun amigo caximir de nome Zahed Mir, no apartamento que este ti\u00f1a en Reston, Virxinia, investindo nunha empresa de paqueter\u00eda na que tam\u00e9n traballaba como condutor. O seu traballo foi decisivo na elecci\u00f3n do albo: \"Adoitaba pasar pola zona cada d\u00eda e sab\u00eda que nos carr\u00eds da esquerda \u00eda a xente que traballaba na CIA.\nSegundo relatou Kasi, a primeira vez que pensou nun ataque foi despois de mercar un AK-47 de fabricaci\u00f3n chinesa nunha armer\u00eda de Chantilly e o plan acabou convert\u00e9ndose na s\u00faa principal prioridade.\nAtaque.\nO 25 de xaneiro de 1993, Kasi parou un Datsun familiar de cor marr\u00f3n que lle emprestaran detr\u00e1s de varios veh\u00edculos que esperaban no carril esquerdo diante dun sem\u00e1foro en vermello na Route 123 no Condado de Fairfax. para entrar na sede central da CIA. Kasi sa\u00edu do seu veh\u00edculo co seu rifle de asalto semiautom\u00e1tico e mov\u00e9ndose entre os veh\u00edculos comezou a disparar, matando a Lansing H. Bennett, un m\u00e9dico e analista da CIA que segu\u00eda a sa\u00fade de l\u00edderes estranxeiros e a Frank Darling, alcanzando a outras tres persoas.\nKasi subiu ao seu veh\u00edculo e conduciu ata un parque pr\u00f3ximo, esperou al\u00ed 90 minutos e tras comprobar que non o buscaban activamente volveu ao apartamento de Reston. Meteu a arma nunha bolsa de pl\u00e1stico verde e agachouna baixo o sof\u00e1, logo diriuxe a un McDonald's para comer e reservou mesa nun Days Inn para a noite. As novas da CNN que viu confirm\u00e1ronlle que a polic\u00eda non identificara correctamente o seu veh\u00edculo e non ti\u00f1a o n\u00famero da matr\u00edcula. \u00c1 ma\u00f1\u00e1 seguinte tomou un voo para Quetta.\nConsonte unha entrevista que fixo Kansi en prisi\u00f3n \u00e1 WTTG a raz\u00f3n do seu ataque era que estaba en contra da pol\u00edtica do goberno norteamericano cara aos pa\u00edses isl\u00e1micos e os musulm\u00e1ns.\nO 16 de febreiro de 1993, Kasi, considerado un fuxitivo, foi xulgado \"in absentia\".\nArresto.\nBuscado pola CIA con axuda de axentes afg\u00e1ns sen resultado, finalmente en maio de 1997 un informante entrou nun consulado dos Estados Unidos en Karachi e afirmou que sab\u00eda onde estaba Kasi, e como proba amosou unha fotocopia do seu carn\u00e9 de conducir cun nome falso pero levando a s\u00faa fotograf\u00eda. Aparentemente os que protexeran a Kasi agora prepar\u00e1banse para aceptar a multimillonaria recompensa ofrecida pola s\u00faa captura.\"\nKasi estaba na perigosa rexi\u00f3n fronteiriza da Li\u00f1a Durand, as\u00ed que lle pediron ao informante que convencese a Kasi para pasar ao lado paquistan\u00ed, onde poder\u00eda ser apresado m\u00e1is facilmente. Kasi ao ofrecerlle un lucrativo negocio de venda de bens electr\u00f3nicos rusos pasou a fronteira e reservou un cuarto nun hotel de Dera Ghazi Khan.\n\u00c1s catro da ma\u00f1\u00e1 do 15 de xu\u00f1o de 1997 un equipo da FBI en colaboraci\u00f3n coa ISI entraron no seu cuarto para prendelo, o 15 un C-141 levouno aos Estados Unidos. Durante o voo, Kasi fixo unha confesi\u00f3n completa ao FBI.\nXu\u00edzo.\nO xu\u00edzo celebrouse en Virxinia en novembro, a defensa presentou o testemu\u00f1o do neur\u00f3logo Richard Restak quen declarou que Kasi perd\u00eda tecido do seu lobo frontal, un defecto conx\u00e9nito que lle dificultaba xulgar as consecuencias das s\u00faas acci\u00f3ns. Outro psiquiatra da defensa corroborou ese testemu\u00f1o. O xurado atopouno culpable e recomendou a pena capital. O 4 de febreiro de 1998 Kasi foi sentenciado \u00e1 pena de morte polo asasinato de Darling, as s\u00faas outras sentenzas foron cadea perpetua polo asasinato en primeiro grao de Bennett, varias sentenzas de vinte anos por feridas maliciosas, e multas por un total de 600.000 d\u00f3lares.\nExecuci\u00f3n.\nKasi foi executado por inxecci\u00f3n letal o 14 de novembro de 2002 na prisi\u00f3n de Greensville en Jarratt, Virxinia. Paquist\u00e1n repatriou o seu corpo, e ao seu funeral acudiu a xerarqu\u00eda civil de Baluchist\u00e1n, o comandante local do Ex\u00e9rcito de Paquist\u00e1n e Ashraf Jahangir Qazi, o embaixador paquistan\u00ed nos Estados Unidos. A Asemblea Nacional Paquistan\u00ed declarouno \"heroe do islam\"."}
{"id": "261156", "revid": "38330", "url": "https://gl.wikipedia.org/wiki?curid=261156", "title": "Mir Qazi", "text": ""}
{"id": "261159", "revid": "98629", "url": "https://gl.wikipedia.org/wiki?curid=261159", "title": "I Want to Marry Ryan Banks", "text": "I Want to Marry Ryan Banks (tam\u00e9n co\u00f1ecido como Reality of Love) \u00e9 un telefilme estadounidense-canadense dirixido por Sheldon Larry que se estreou no 2004.\nSinopse.\nTodd, representante e amigo do actor Ryan Banks, quere que este se presente a un \u201creality show\u201d para poder atopar unha muller que o faga sentar a cabeza e lle axude a mellorar a s\u00faa imaxe ante o p\u00fablico."}
{"id": "261160", "revid": "23204", "url": "https://gl.wikipedia.org/wiki?curid=261160", "title": "Reality of Love", "text": ""}
{"id": "261165", "revid": "98629", "url": "https://gl.wikipedia.org/wiki?curid=261165", "title": "Virus (filme de 1999)", "text": "Virus \u00e9 un filme estadounidense dirixido por John Bruno que se estreou en 1999.\nSinopse.\nLogo de perder a s\u00faa carga por mor dunha treboada, o remolcador \"Sea Star\" ref\u00faxiase no ollo do furac\u00e1n para realizar reparaci\u00f3ns. Nese intre avistan un nav\u00edo cient\u00edfico ruso aparentemente abandonado. T\u00f3dolos problemas que aflix\u00edan \u00e1 tripulaci\u00f3n pola perda da s\u00faa carga parecen solucionarse cando o capit\u00e1n lles informa dos cartos que poden conseguir polo rescate do nav\u00edo. Pero cando restablecen a enerx\u00eda do barco, alg\u00fans tripulantes comezan a desaparecer misteriosamente."}
{"id": "261166", "revid": "98629", "url": "https://gl.wikipedia.org/wiki?curid=261166", "title": "Daylight", "text": "Daylight \u00e9 un filme estadounidense dirixido por Rob Cohen que se estreou en 1996.\nSinopse.\nUn cami\u00f3n que transporta substancias perigosas estoupa no t\u00fanel Holland que une a illa de Manhattan co continente. As autoridades cren que hai superviventes atrapados no t\u00fanel pero non saben como rescatalos. Ademais, as augas do r\u00edo Hudson est\u00e1n asolagando o t\u00fanel, as\u00ed que non te\u00f1en moito tempo. Kit Matura, ex director do Servizo de Emerxencia M\u00e9dica, \u00e9 o \u00fanico que pode intentar o rescate porque co\u00f1ece mellor que ningu\u00e9n as caracter\u00edsticas do t\u00fanel. "}
{"id": "261167", "revid": "98629", "url": "https://gl.wikipedia.org/wiki?curid=261167", "title": "A casa de cera", "text": "A casa de cera (en , tam\u00e9n titulado \"Wax House, Baby\") \u00e9 un filme americano-australiano de terror dirixido por Jaume Collet-Serra que se estreou no 2005.\nSinopse.\nSeis amigos que viaxan pola estrada para asistir \u00f3 partido de f\u00fatbol m\u00e1is importante do ano, deciden acampar a v\u00e9spera \u00f3 aire libre. \u00c1 ma\u00f1\u00e1 seguinte, dec\u00e1tanse de que o seu coche foi manipulado, as\u00ed que aceptan a invitaci\u00f3n dun condutor que os leva ata Ambrose. \u00d3 chegar, visitan a principal atracci\u00f3n da cidade: a Casa de Cera de Trudy, que est\u00e1 inzada de esculturas de cera cuxo parecido cos modelos \u00e9 abraiante. Cando descobren, arrepiados, a raz\u00f3n desta inquietante semellanza, comprenden que ou ben escapan da cidade ou tam\u00e9n eles acabar\u00e1n convertidos en estatuas do museo."}
{"id": "261169", "revid": "98629", "url": "https://gl.wikipedia.org/wiki?curid=261169", "title": "At First Sight", "text": "At First Sight \u00e9 un filme estadounidense dirixido por Irwin Winkler que se estreou en 1999.\nSinopse.\nDurante unhas vacaci\u00f3ns, unha muller (Mira Sorvino) acode a un cl\u00ednica de descanso onde co\u00f1ece un masaxista cego de nacemento do que se namora tolamente."}
{"id": "261170", "revid": "98629", "url": "https://gl.wikipedia.org/wiki?curid=261170", "title": "Moll Flanders (filme de 1996)", "text": "Moll Flanders \u00e9 un filme estadounidense dirixido por Pen Densham que se estreou en 1996.\nSinopse.\nNada na miseria do Londres de comezos do s\u00e9culo XVIII, Moll Flanders aprende axi\u00f1a as lecci\u00f3ns dunha vida de desgrazas e crueldades. Moll Flanders \u00e9 filla dunha muller cuxo aforcamento atrasouse o tempo preciso para que ela nacese. Ed\u00facase cunhas monxas que non poden dominar o seu esp\u00edrito independente, un esp\u00edrito que non pos\u00fae o intolerante sistema de clases da chamada ilustraci\u00f3n. Moll af\u00e9rrase con forza \u00e1 idea de que un d\u00eda co\u00f1ecer\u00e1 a felicidade pero, ata que ese intre chegue, non dubida en roubar e prostitu\u00edrse para sobrevivir, sempre so\u00f1ando cunha vida mellor. Un d\u00eda, a s\u00faa sorte cambia cando un artista a contrata como modelo e se namora dela."}
{"id": "261171", "revid": "98629", "url": "https://gl.wikipedia.org/wiki?curid=261171", "title": "Unha loura moi legal", "text": "Unha loura moi legal (en ) \u00e9 un filme estadounidense dirixido por Robert Luketic que se estreou no 2001. Estreouse en galego a trav\u00e9s da TVG o 2 de marzo de 2012.\nSinopse.\nElle Woods \u00e9 a loira protot\u00edpica, unha rapaza popular, boa estudante, presidenta da s\u00faa irmandade e Miss Xu\u00f1o no calendario da Universidade. Desfrutou dunha vida marabillosa e est\u00e1 namorada de Warner Huntington III. Pero todo derr\u00fabase cando o seu noivo decide romper con ela debido a que \u00e9 loira e non formal de abondo para a s\u00faa futura carreira no mundo da pol\u00edtica. Decidida a sa\u00edr adiante, Elle matric\u00falase na Facultade de Dereito da Universidade de Harvard, asumindo un reto a\u00ednda maior do que agardaba."}
{"id": "261172", "revid": "98629", "url": "https://gl.wikipedia.org/wiki?curid=261172", "title": "Unha loira moi legal 2", "text": "Unha loira moi legal 2 (en ) \u00e9 un filme estadounidense dirixido por Charles Herman-Wurmfeld que se estreou no 2003. \u00c9 a secuela do filme de 2001 \"Unha loura moi legal\". Estreouse en galego a trav\u00e9s da TVG o 10 de decembro de 2011.\nSinopse.\nElle (Reese Witherspoon) est\u00e1 de volta como a en\u00e9rxica, optimista e snob avogada da facultade de Harvard. Nesta ocasi\u00f3n, Elle ir\u00e1 a Washington a defender os dereitos dos animais."}
{"id": "261173", "revid": "17467", "url": "https://gl.wikipedia.org/wiki?curid=261173", "title": "Vilanova das Frieiras", "text": ""}
{"id": "261176", "revid": "25871", "url": "https://gl.wikipedia.org/wiki?curid=261176", "title": "Alfredo Ramos L\u00f3pez", "text": "Alfredo P\u00edo Ramos L\u00f3pez, nado en Camporrapado (Silleda) en 1898 e finado na vila de Silleda o 18 de xullo de 1960, foi un m\u00e9dico galego.\nTraxectoria.\nLicenciouse en Medicina e Cirurx\u00eda na Universidade de Santiago de Compostela en 1925. En Madrid realizou estudos de Odontolox\u00eda e especializouse en Obstetricia e Xinecolox\u00eda. Foi concelleiro de Silleda durante a Segunda Rep\u00fablica. Obtivo a praza de Medicina xeral en Silleda, onde foi co\u00f1ecido por exercer a s\u00faa profesi\u00f3n desinteresadamente, acudindo polas parroquias a pesar das malas comunicaci\u00f3ns e escasos medios da \u00e9poca. Casou en 1942 coa mestra M\u00aa Luisa Regina Mosquera Mart\u00ednez, irm\u00e1 de Fernando Mosquera Mart\u00ednez, alcalde de Silleda entre 1967 e 1971.\nHomenaxe.\nTrala s\u00faa morte, o pobo de Silleda levantoulle un busto da s\u00faa persoa en reco\u00f1ecemento dos seus m\u00e9ritos como m\u00e9dico. \"Os veci\u00f1os do municipio de Silleda ao M\u00e9dico D. Alfredo Ramos L\u00f3pez, como testemu\u00f1o de agradecemento\" reza a inscrici\u00f3n que ten este busto."}
{"id": "261177", "revid": "27155", "url": "https://gl.wikipedia.org/wiki?curid=261177", "title": "Trufa (hom\u00f3nimos)", "text": "O termo trufa p\u00f3dese referir a:"}
{"id": "261178", "revid": "98629", "url": "https://gl.wikipedia.org/wiki?curid=261178", "title": "Gran Premio dos Estados Unidos de 1974", "text": "O Gran Premio dos Estados Unidos de 1974 foi unha carreira de automobilismo de F\u00f3rmula Un, celebrada o 6 de outubro de 1974 no circu\u00edto de Watkins Glen. Foi a 15\u00aa carreira da tempada de F\u00f3rmula Un de .\nResumo da carreira.\nCarlos Reutemann ga\u00f1ou desde a pole, por diante do Brabham do seu compa\u00f1eiro Carlos Pace, mentres que Emerson Fittipaldi foi cuarto conseguindo o seu segundo campionato do mundo en tres anos e o primeiro para o Equipo McLaren. O americano Mario Andretti, logo de clasificarse nunha excelente terceira posici\u00f3n, foi descualificado cando o motor do seu Parnelli se calou na grella de sa\u00edda e o seu equipo empuxouno para arrincar.\nEmerson Fittipaldi de McLaren e o Ferrari de Clay Regazzoni chegaron \u00e1 \u00faltima carreira da tempada, empatados no campionato de pilotos con 52 puntos, o Tyrrell de Jody Scheckter, con 45 puntos, ti\u00f1a tam\u00e9n unha remota posibilidade de alcanzar aos dous.\nNo principio do ano, Peter Revson, un dos cinco pilotos estadounidenses en ga\u00f1ar un Gran Premio, morrera nun accidente nunhas probas, pero o p\u00fablico americano tivo compatriotas Mario Andretti e Mark Donohue, e os dous pilotaron coches de fabricaci\u00f3n estadounidense de equipos dos Estados Unidos .\nNos adestramentos previos \u00e1 carreira, Clay Reggazoni tivo un grande accidente, no cal lesionouse unha perna, obrigando ademais a Ferrari a traer un novo chasis desde Italia, Jody Scheckter tam\u00e9n necesitou un novo chasis, xa que destru\u00edra o seu Tyrrell nun accidente no Gran Premio do Canad\u00e1. O \u00fanico cambio na grella era o regreso de Jos\u00e9 Dolhem a Surtees, logo da pobre actuaci\u00f3n de Derek Bell no Canad\u00e1, Eppie Wietzes non reapareceu no Brabham que correra en Mosport e Tim Schenken tomar\u00eda un dos problem\u00e1ticos Lotus 76, mentres os pilotos titulares, Ronnie Peterson e Jacky Ickx, concentrar\u00edanse nos vellos Lotus 72.\nOs adestramentos comezar\u00edan con outro grande accidente, o cal deixou a Jean Pierre Beltoise cun \u00f3so roto no seu p\u00e9 logo de destru\u00edr un dos novos BRM. O non tomar\u00eda parte das actividades.\nA Pole Position foi conseguida por Carlos Reutemann, (Brabham) seguido dun impresionante James Hunt no seu Hesketh, impresionante foi tam\u00e9n a actuaci\u00f3n de Mario Andretti, correndo co novo Parnelli, Carlos Pace co Brabham completou os catro primeiros. Despois vi\u00f1an Lauda, Sheckter, Watson (cun Brabham privado) e os contendentes para o t\u00edtulo, Fittipaldi e Reggazoni tras el. Os 10 primeiros complet\u00e1banos J.P. Jarier no seu Shadow e Jaques Henri Laffite, que nunha boa actuaci\u00f3n clasificou 11\u00b0 ao seu mediocre Iso-Marlboro, notables tam\u00e9n foron Chris Amon clasificando 12\u00b0 co \u00fanico BRM e Danny Hulme 17\u00b0 no seu \u00faltimo gran premio. Ronnie Peterson ver\u00edase moi limitado co seu antigo Lotus 72 e se clasificar\u00eda 19\u00b0.\nO domingo foi un d\u00eda glorioso, claro e c\u00e1lido. Na volta de quecemento, Andretti desenvolveu un fallo no encendido, e o inicio atrasouse 25 minutos mentres que o equipo apresurouse a resolver o problema. Mario tomou o seu lugar na grella, pero cando Tex Hopkins deixou caer a bandeira verde, o Parnelli quedo parado, e o resto de participantes tivo que evitalo. O seu equipo finalmente conseguiu arrincar o coche empux\u00e1ndoo, pero Andretti veu a bandeira negra e quedou descualificado.\nDesde o principio, Reutemann liderou por diante de James Hunt, Pace, Niki Lauda, Scheckter, Fittipaldi e Regazzoni. Aos poucos, a brecha entre Reutemann e Hunt ampliouse, e para o final da terceira volta, en loita polo terceiro lugar estaban Lauda, Sheckter e Fittipaldi, Reggazoni vi\u00f1a despois, a\u00ednda que ao cabo dalgunhas voltas o Ferrari comezou a experimentar problemas de direcci\u00f3n, o que lle fixo perder velocidade e ser adiantado por John Watson e Arturo Merzario, mentres tanto Fittipaldi segu\u00eda cos ollos postos en Sheckter.\nNa volta 10, o debutante austr\u00edaco, era a s\u00faa segunda carreira, Helmut Koinigg sufriu o rebent\u00f3n da roda traseira dereita do seu Surtees, estrel\u00e1ndose a gran velocidade contra a barreira de contenci\u00f3n na popular curva da bota. Debido \u00e1 gran violencia do impacto a barreira partiuse e acabou decapitando mortalmente ao talentoso novato. John Surtees retirou a Jos\u00e9 Dolhem cando a triste noticia chegou aos pits, logo deste accidente, Firestone retirouse da F\u00f3rmula 1 para sempre, debido ao accidente de Koinigg.\nMalia todo a carreira continuou con Reutemann liderando por diante de Hunt, Pace, Sheckter e Fittipaldi, Reggazoni entrou a pits para cambiar pneum\u00e1ticos, o cal non mellorou o manexo do seu Ferrari. Continuar\u00eda na pista polo resto da tarde, pero as s\u00faas esperanzas de ga\u00f1ar o t\u00edtulo xa eran historia, ata se Fittipaldi non terminase.\nCara \u00e1 metade da carreira Lauda comezou a sufrir problemas de manexo, sendo adiantado por Sheckter, Fittipaldi e Merzario. A s\u00faa carreira terminou na volta 39 con problemas na suspensi\u00f3n. Hunt comezou a ter problemas e Carlos Pace comezou a achegarse, quit\u00e1ndolle o segundo posto a catro voltas do final, d\u00e1ndolle a Brabham un 1-2. James Hunt finalizou terceiro, mentres que Emerson Fittipaldi asegurou a s\u00faa volta na volta 45, cando Jody Scheckter retirouse cun problema no tanque de combustible do seu Tyrrell, d\u00e1ndolle ao piloto de McLaren 3 puntos. Merzario tam\u00e9n abandonou d\u00e1ndolle o quinto posto a Watson, Patrick Depailler (tyrrell) completou os puntos."}
{"id": "261187", "revid": "98629", "url": "https://gl.wikipedia.org/wiki?curid=261187", "title": "Marta (nome)", "text": "Marta \u00e9 un nome de p\u00eda galego feminino de orixe hebraica: \u05de\u05e8\u05ea\u05d0 (pronunciado Mart\u00e2); que significa \"fermosa, dona, se\u00f1ora\". Existe en todo occidente. En galego antigo aparec\u00eda coa graf\u00eda: Martha.\n\u00c9 un dos nomes m\u00e1is tradicionais e populares de Galiza. A padroa de multitude de parroquias galegas \u00e9 Santa Marta.\nEtimolox\u00eda.\nMarta de Betania era unha personaxe b\u00edblica do Novo Testamento, irm\u00e1 de L\u00e1zaro e Mar\u00eda de Betania (Xo\u00e1n 11:1-2).\nSantoral.\nA festividade de Santa Marta cel\u00e9brase o d\u00eda 29 de xullo.\nO d\u00eda 23 de febreiro cel\u00e9brase a festividade de Santa Marta de Astorga."}
{"id": "261189", "revid": "1131", "url": "https://gl.wikipedia.org/wiki?curid=261189", "title": "Caselas F\u00fatbol Club", "text": "O Caselas F\u00fatbol Club \u00e9 un equipo de f\u00fatbol galego de Salceda de Caselas. Fundouse en 1967 e compite no Grupo 5 da Primeira Auton\u00f3mica de Galicia. O seu terreo de xogo \u00e9 o Campo da G\u00e1ndara.\nHistoria.\nEn Salceda de Caselas, o 28 de xu\u00f1o de 1967, por instancia de varios veci\u00f1os e coa asistencia das autoridades locais, cel\u00e9brase unha reuni\u00f3n no Concello co obxectivo de constru\u00edr unha sociedade deportiva. O anuncio da reuni\u00f3n espertou grande interese entre a veci\u00f1anza. Discutidos amplamente todos os puntos sometidos a consideraci\u00f3n dos presentes, chegouse \u00e1 conclusi\u00f3n de que, tendo en conta a grande afecci\u00f3n que existe nesta comarca, deber\u00eda constitui\u00edse un equipo de f\u00fatbol co nome de \"Caselas FC\". Tras amplas deliberaci\u00f3ns, ac\u00f3rdase nomear unha comisi\u00f3n xestora encargada da constituci\u00f3n da \"Sociedad Deportiva Caselas FC\" e da redacci\u00f3n dos seus estatutos. As\u00ed mesmo, ac\u00f3rdase abrir prazo para a presentaci\u00f3n de candidatura para a xunta directiva e que, tan pronto estean os estatutos, se convoque unha asemblea para a s\u00faa aprobaci\u00f3n.\nEste equipo representativo da localidade ata aqu\u00ed cham\u00e1base \"Salceda FC\". Ao solicitar a inscrici\u00f3n federativa, viuse obrigado a variar o nome por \"Caselas FC\".\nInicialmente, o uniforme foi: camiseta azul celeste, pantal\u00f3n negro e medias negras con rebordo branco.\nO escudo \u00e9 un c\u00edrculo en cuxo interior figuran un C, mais un F superposto e m\u00e1is pequeno e, igualmente superposto e m\u00e1is pequeno, un C.\nA afecci\u00f3n do Caselas F.C foi premiada pola Federaci\u00f3n Galega de F\u00fatbol, como a m\u00e1is deportiva da tempada 1967-1968."}
{"id": "261190", "revid": "895", "url": "https://gl.wikipedia.org/wiki?curid=261190", "title": "Caselas FC", "text": ""}
{"id": "261191", "revid": "54336", "url": "https://gl.wikipedia.org/wiki?curid=261191", "title": "Marta de Betania", "text": "Marta, do arameo \"\u05de\u05b7\u05e8\u05b0\u05ea\u05b8\u05bc\u05d0\" (\"Mart\u00e2\"), \u00e9 unha personaxe do \"Novo Testamento\" orixinaria de Betania. Era a irm\u00e1 de L\u00e1zaro e Mar\u00eda. Na s\u00faa casa hospedouse Xes\u00fas polo menos en tres ocasi\u00f3ns.\nDesta muller procede o nome tan com\u00fan en Galiza de Marta, padroeira de multitude de parroquias.\nMarta na Biblia.\nMarta soamente \u00e9 mencionada en dous evanxeos: o de Lucas (), e mais no de Xo\u00e1n ().\nSegundo o evanxeo de Xo\u00e1n, os irm\u00e1ns Marta, Mar\u00eda e mais L\u00e1zaro moraban na aldea de Betania, preto de Xerusal\u00e9n. No \"Evanxeo de Lucas\", por\u00e9n, semella indicarse que moraran, por un tempo polo menos, en Galilea. Lucas non menciona o nome da vila (quizabes puido ter sido Magdala, o que avalar\u00eda a identificaci\u00f3n feita posteriormente entre Mar\u00eda de Betania e Mar\u00eda Madalena.\nHai moitas semellanzas entre a imaxe de Marta nun e outro evanxeo. A familiaridade das conversas entre Xes\u00fas e a humilde familia que Lucas describe, \u00e9 a mesma ca Xo\u00e1n. Marta decote serve a Xes\u00fas (, ). No evanxeo de Xo\u00e1n afirma que Xes\u00fas \u00e9 o Cristo e o fillo de Deus: \"Ela contestou: -Si, Se\u00f1or; eu crin que ti es o Cristo, o Fillo de Deus, que v\u00e9u ao mundo\" ().\nSanta Marta.\nA Igrexa (tanto a cat\u00f3lica romana, como a Igrexa cat\u00f3lica ortodoxa) reco\u00f1\u00e9cea como verdadeira santa. Para os cat\u00f3licos romanos \u00e9 a padroa das coci\u00f1eiras, serventas, amas de casa, hoteleiros, casas de h\u00f3spedes, lavandeiras, das irm\u00e1s da caridade, do fogar. Todas son asociadas co seu papel nas historias da Biblia, onde se amosa coma unha muller servizal, atenta e acolledora.\nTradici\u00f3n ortodoxa oriental.\nNa tradici\u00f3n da Igrexa ortodoxa, malia non estaren expresamente mencionadas como tales nos Evanxeos, Marta e Mar\u00eda atop\u00e1banse entre as \u201cMulleres Mir\u00f3foras\u201d (portadoras de miro ou de mirra). Estas fieis seguidores de Xes\u00fas estaban no G\u00f3lgota durante a crucifixi\u00f3n de Xes\u00fas e m\u00e1is tarde chegaron \u00e1 s\u00faa buraca na madrugada a seguir, d\u00eda s\u00e1bado coa mirra (resina moi arom\u00e1tica producida por unha \u00e1rbore orixinaria de Arabia \"Commiphora myrrha\", de alto prezo)- de acordo coa tradici\u00f3n xudaica- para unxir o corpo do seu Se\u00f1or. As Mir\u00f3foras convert\u00e9ronse nas primeiras testemu\u00f1as da Resurrecci\u00f3n de Xes\u00fas Cristo, a procura do cadaleito baleiro e se decatar da gozosa nova por un anxo.\nA tradici\u00f3n ortodoxa conta tam\u00e9n que L\u00e1zaro, irm\u00e1n de Marta, tivo que fuxir de Xerusal\u00e9n durante a persecuci\u00f3n contra a Igrexa de Xerusal\u00e9n despois do martirio de Santo Estevo. As s\u00faas irm\u00e1s Mar\u00eda e Marta Xudea fuxiron con el, axud\u00e1ndoo na proclamaci\u00f3n do Evanxeo en diferentes locais. Os tres m\u00e1is tarde traslad\u00e1ronse a Chipre, onde L\u00e1zaro se converteu no primeiro bispo de Kition (actual L\u00e1rnaca). Os tres morreron en Chipre.\nCelebraci\u00f3ns.\nMarta \u00e9 venerada coma santa ademais de na Igrexa cat\u00f3lica romana e na Igrexa cat\u00f3lica ortodoxa oriental, pola Igrexa luterana e pola Comu\u00f1\u00f3n anglicana.\nNa Igrexa Ortodoxa Oriental e nas tradici\u00f3ns orientais cat\u00f3licas, Marta e maila s\u00faa irm\u00e1 Mar\u00eda conmem\u00f3ranse o 4 de xu\u00f1o. Tam\u00e9n se conmemoran en conxunto entre as mulleres Mir\u00f3foras, no domingo das \u201cPortadoras de Mirra\u201d (o terceiro domingo de Pascua, \u00e9 dicir, o segundo domingo despois de Pascua). Tam\u00e9n figura nas conmemoraci\u00f3ns do S\u00e1bado de L\u00e1zaro (o d\u00eda antes do Domingo de Ramos).\nMarta \u00e9 conmemorada o 29 de xullo no calendario occidental da Igrexa Cat\u00f3lica Romana, na Igrexa Luterana (xunta seus irm\u00e1ns Mar\u00eda e mais L\u00e1zaro) e no calendario dos santos da Igrexa Episcopal e da Igrexa de Inglaterra (xunta s\u00faa irm\u00e1 hermana Mar\u00eda)\nSanta Marta de Betania tam\u00e9n \u00e9 a padroa de moitas vilas en Galiza e no mundo cristi\u00e1n en xeral."}
{"id": "261192", "revid": "98629", "url": "https://gl.wikipedia.org/wiki?curid=261192", "title": "Iron Sky", "text": "Iron Sky \u00e9 unha coproduci\u00f3n finesa, alem\u00e1 e australiana dirixida por Timo Vuorensola que foi estreada no 2012.\nSinopse.\nA finais da segunda guerra mundial un grupo de cient\u00edficos nazis lanzaron unha nave en direcci\u00f3n \u00e1 cara oculta da L\u00faa. Unha vez al\u00ed, estableceron unha fotificaci\u00f3n en segredo que lles permitiu recompo\u00f1erse e formar un novo ex\u00e9rcito. O 2018 \u00e9 o ano que escolleron para regresar \u00e1 Terra, cunha misi\u00f3n moi clara: dominar, dunha vez por todas, \u00e1 humanidade."}
{"id": "261193", "revid": "98629", "url": "https://gl.wikipedia.org/wiki?curid=261193", "title": "Cellular", "text": "Cellular \u00e9 un filme xermano-estadounidense dirixido por David R. Ellis que se estreou no 2004.\nSinopse.\nUn rapaz recibe a chamada dunha muller que lle di que foi secuestrada e que est\u00e1n a piques de asasinala. Ademais, os seus captores buscan tam\u00e9n \u00f3 seu marido e \u00f3 seu fillo. Ela precisa axuda, pero non sabe onde est\u00e1 e a bater\u00eda do m\u00f3bil non dura eternamente."}
{"id": "261194", "revid": "98629", "url": "https://gl.wikipedia.org/wiki?curid=261194", "title": "Song for a Raggy Boy", "text": "Song for a Raggy Boy \u00e9 un filme irland\u00e9s dirixido por Aisling Walsh que se estreou no 2003. Bas\u00e9ase no libro Patrick Galvin, que \u00e1 s\u00faa vez est\u00e1 baseado en feitos reais.\nSinopse.\nIrlanda, 1939. \u00d3 reformatorio cat\u00f3lico de San Xudas chega un novo mestre (Aidan Quinn) cuxos m\u00e9todos chocan frontalmente cos do resto do profesorado, encabezado polo irm\u00e1n John (Iain Glen), que non dubida en tratar violentamente \u00f3s alumnos. \u00c9 a historia dun home que decide rebelarse e loitar contra o f\u00e9rreo r\u00e9xime do reformatorio. A s\u00faa vida \u00e9 unha dram\u00e1tico viaxe, dende as destru\u00eddas r\u00faas do Madrid da Guerra Civil Espa\u00f1ola \u00f3 limitado mundo dun reformatorio."}
{"id": "261195", "revid": "56817", "url": "https://gl.wikipedia.org/wiki?curid=261195", "title": "Mirra", "text": "A mirra (do lat\u00edn \"myrrha\", e este do grego \u03bc\u03cd\u1fe4\u1fe5\u03b1) \u00e9 unha resina moi arom\u00e1tica producida por unha \u00e1rbore orixinaria de Arabia\nObtense facendo unha fenda na casca da especie arb\u00f3rea \"Commiphora myrrha\", da exsuda unha resina gomosa, de cor amarela que ao se enxugar colle formas irregulares e tons pardos avermellados. A \u00e1rbore medra no nord\u00e9s de \u00c1frica, en Arabia e en Turqu\u00eda.\nFoi moi valorada na antig\u00fcidade, xa que era un dos compo\u00f1entes para a elaboraci\u00f3n de perfumes, incenso, ung\u00fcentos, unturas, menci\u00f1as e para eslu\u00edr tintura nos papiros. Us\u00e1base tam\u00e9n para embalsamar os mortos.\nA mirra, en \u00e9pocas do imperio romano, era usada como anest\u00e9sico para os expirantes ou os condenados a morte e se adoitaba dar mesturada con vi\u00f1o.\nA gomorresina tense utilizado tam\u00e9n coma estimulante e t\u00f3nico, e na actualidade empr\u00e9gase coma antis\u00e9ptico en enxaugaduras bocais e dent\u00edfrico, entre outros.\nEsta substancia tam\u00e9n ten numerosas propiedades medicinais e se usaba para tratar a rouqu\u00e9n, a disenter\u00eda e coma antiparasitaria. Ademais, Diosc\u00f3rides menciona no seu tratado \"De Materia M\u00e9dica\" as propiedades abortivas da mirra."}
{"id": "261196", "revid": "98629", "url": "https://gl.wikipedia.org/wiki?curid=261196", "title": "El viaje de Carol", "text": "El viaje de Carol \u00e9 un filme espa\u00f1ol dirixido por Imanol Uribe que se estreou no 2002.\nSinopse.\nCarol (Clara Lago), unha adolescente de nai espa\u00f1ola e pai norteamericano, viaxa por primeira vez a Espa\u00f1a coa s\u00faa nai (Mar\u00eda Barranco) en 1938. O seu pai, a quen adora, \u00e9 piloto das Brigadas Internacionais. Cando chega \u00e1 vila materna, at\u00f3pase cunha familia que, ademais de vivir baixo o xugo dos convencionalismos, agocha moitos segredos. Pero Carol, de car\u00e1cter rebelde, oponse \u00e1 rixidez dese mundo que lle resulta alleo. A complicidade con Maruja (Rosa Mar\u00eda Sard\u00e1), a sabedor\u00eda do seu av\u00f3 (\u00c1lvaro de Luna) e o seu amor por Tomiche (Juan Jos\u00e9 Ballesta) abriranlle as portas a un universo de sentimentos adultos."}
{"id": "261198", "revid": "56817", "url": "https://gl.wikipedia.org/wiki?curid=261198", "title": "Mirra (hom\u00f3nimos)", "text": "O termo mirra p\u00f3dese referir a:"}
{"id": "261199", "revid": "89787", "url": "https://gl.wikipedia.org/wiki?curid=261199", "title": "Albert White Hat", "text": "Albert White Hat (nome lakota Natan Tokahe, que significa \"O primeiro en cargar\"), nado o 18 de novembro de 1938 e finado o 13 de xu\u00f1o de 2013 foi un mestre de lingua lakota e un activista da cultura traducional Sicanju Lakota. \u00c9 co\u00f1ecido por traducir a lingua lakota para os filmes de Hollywood, como o filme de 1990 \"Dances with Wolves\", e por crear unha ortograf\u00eda e un compendio moderno do lakota. Tivo sete fillos.\nTraxectoria.\nAlbert White Hat naceu preto de St. Francis, Dacota do Sur na Reserva India de Rosebud no seo dunha familia tradicional. Era o neto do famoso xefe Hollow Horn Bear.\"\nDurante a s\u00faa nenez s\u00f3 falou lakota. Asistiu \u00f3 colexio en Spring Creek, Dacota do Sur. \u00d3 contrario que os seus compa\u00f1eiros do Colexio da Misi\u00f3n Xesu\u00edta de St. Francis, que foron enviados \u00f3 internado con cinco anos, el non foi ata os dezaseis. \n\"Eu medrei cunha morea de persoas maiores, escoitando as historias. E estas historias estaban dentro de min. E logo fun a un internado, e mat\u00e1ronme aquelas historias nese sistema. Sa\u00edn de al\u00ed totalmente avergo\u00f1ado de quen son, de que son. A finais dos anos sesenta, volv\u00edn \u00e1 cultura, pola mi\u00f1a conta. Deixei medrar o pelo, e comecei a falar a mi\u00f1a lingua. Unha desas veces, fixen o xax\u00fan. Estiven na procura da visi\u00f3n, por cinco anos.\nDespois de graduarse no Colexio de St. Francis, tivo diversos traballos.\nMestre de lingua e cultura lakota.\nWhite Hat loitou polo ensino da lingua lakota no distrito escolar do Condado de Todd, Dacota do Sur cando os seus fillos entraron no colexio nos anos 1960. Daquela, o lakota non formaba parte do curr\u00edculo educativo de Dacota do Sur. Co tempo aprendeu a crear os seus propios plans de estudos, e converteuse en mestre de lingua Lakota el mesmo. Converteuse en xefe do \"Comit\u00e9 para a Preservaci\u00f3n da Lingua Lakota\" en 1982.\nWhite Hat adicou vinte e cinco anos da s\u00faa vida \u00f3 ensino da lingua lakota na Universidade Sinte Gleska da Reserva India Rosebud, e converteuse en director do Departamento de Estudos Lakota Sinte Gleska.\" Desenvolveu un m\u00e9todo de ensino que emprega amplos exemplos da cultura Brule Lakota, e chegou a ser co\u00f1ecido como un estudoso da lingua. El ensinar\u00eda a cultura lakota \"tanto a membros da tribo como a americanos non nativos.\" El refer\u00edase \u00f3 seu m\u00e9todo de ensino do seguinte xeito, \"cando ensinamos unha lingua a un estudante, deber\u00edamos desenvolver nel outro coraz\u00f3n e outra mente.\" En 1999 reuniu as notas dos seus estudos nun libro, \"Reading and Writing the Lakota Language.\" Foi o primeiro falante nativo de Lakota que publicou un libro de texto e un glosario en dita lingua.\"\nEra un home activo na vida espiritual tradicional dos lakota. O seu amigo Cyril Scott, o Presidente Tribal dos Sioux de Rosebud Sioux, referiuse a el coma \"un gran mestre\" e un \"l\u00edder espiritual\". White Hat falaba a mi\u00fado en conferencias e reuni\u00f3ns, inclu\u00edndo a conferencia de 2008 \"Planning for Seven Generations\" celebrada en Boulder, Colorado, e era moi co\u00f1ecido dentro dos circu\u00edtos dos powwow. A \"Lakota Documentaries\" video by Don Moccasin (1948\u20132009) features Albert White Hat speaking about the survival of the Lakota language, in Lakota with English language subtitles."}
{"id": "261200", "revid": "18868", "url": "https://gl.wikipedia.org/wiki?curid=261200", "title": "Co xenio destrozado", "text": "Co xenio destrozado \u00e9 o segundo \u00e1lbum de estudio da cantautora galega SES. Foi editado o 11 de xu\u00f1o de 2013."}
{"id": "261206", "revid": "23204", "url": "https://gl.wikipedia.org/wiki?curid=261206", "title": "Spinosaurus", "text": ""}
{"id": "261207", "revid": "1093", "url": "https://gl.wikipedia.org/wiki?curid=261207", "title": "Barry Levinson", "text": "Barry Levinson, nado en Baltimore (Maryland) o 6 de abril de 1942, \u00e9 un director de cinema e guionista estadounidense.\nTraxectoria.\nO seu primeiro traballo no mundo do espect\u00e1culo foi como guionista de programas c\u00f3micos, pasando logo a escribir para o cinema. Debutou coma director con \"Diner\".\nConseguiu o maior \u00e9xito na s\u00faa carreira con \"Rain Man\", coa que ga\u00f1ou o oscar ao mellor director e o Oso de Ouro en Berl\u00edn.\nTam\u00e9n traballou como produtor de diversos filmes."}
{"id": "261208", "revid": "3105722", "url": "https://gl.wikipedia.org/wiki?curid=261208", "title": "Carlos Pace", "text": ""}
{"id": "261209", "revid": "98629", "url": "https://gl.wikipedia.org/wiki?curid=261209", "title": "Helen Hunt", "text": "Helen Elizabeth Hunt, nada o 15 de xu\u00f1o de 1963 en Culver City (California), \u00e9 unha actriz, directora e guionista estadounidense. Foi protagonista da comedia de situaci\u00f3n \"Mad About You\" durante sete anos. Posteriormente apareceu no filme de 1997 \"As Good as It Gets\" polo cal ga\u00f1ou Oscar \u00e1 mellor actriz. Outros traballos notables incl\u00faen \"Twister\", \"Cast Away\", \"What Women Want\", \"Pay It Forward\", \"Soul Surfer\" e \"The Sessions\". Fixo o seu debut como directora no 2007, con \"Then She Found Me\". \u00d3 longo da s\u00faa carreira ga\u00f1ou catro Premios Emmy, catro Globos de Ouro, dous Screen Actors Guild e un Oscar."}
{"id": "261210", "revid": "6279", "url": "https://gl.wikipedia.org/wiki?curid=261210", "title": "Motor de procura", "text": ""}
{"id": "261211", "revid": "18868", "url": "https://gl.wikipedia.org/wiki?curid=261211", "title": "Premio Miguel Cabanela", "text": ""}
{"id": "261212", "revid": "98629", "url": "https://gl.wikipedia.org/wiki?curid=261212", "title": "Incenso", "text": "\"Este artigo trata sobre a substancia recendente, para a especie bot\u00e1nica \"Myrocarpus frondosus\" v\u00e9xase o artigo: cabre\u00fava.\" \nO incenso (do lat\u00edn: \"incendere\", \"queimar\") \u00e9 unha especie de goma extra\u00edda de certas \u00e1rbores que, ao arder, desprende un cheiro agrad\u00e1bel e se emprega normalmente en cerimonias relixiosas\nA nivel sanitario o incenso ou incensum \u00e9 unha gomorresina recendente que se extrae de varias \u00e1rbores da familia das burser\u00e1ceas e forma parte da composici\u00f3n dalg\u00fans emplastos, ant\u00eddotos e b\u00e1lsamos.\nO incenso ref\u00edrese \u00e1 substancia en si, mais do que o cheiro que ela produce. \u00dasase en cerimonias relixiosas, rituais de purificaci\u00f3n, aromaterapias, meditaci\u00f3n, e para enmascarar un mao cheiro. O incenso est\u00e1 composto por materiais arom\u00e1ticos chamados bi\u00f3ticos (orixinado por seres vivos - neste caso, plantas arom\u00e1ticas) moitas veces combinados con \u00f3leos esenciais, que liberan unha fumaza perfumada cando son queimados. As formas do incenso te\u00f1en mudado cos avances da tecnolox\u00eda, as diferenzas de cultura subxacente, e coa diversidade nas raci\u00f3ns para queimalo. Os dous principais tipos xeralmente poden ser divididos en \"queima indirecta\" e \"queima directa\". O incenso de queima indirecta, tam\u00e9n chamado de \"incenso non-combust\u00edbel\", require unha fonte separada de calor, unha vez que non \u00e9 capaz de queimarse. O incenso de queima directa, tam\u00e9n chamado de \"incenso combust\u00edbel\", \u00e9 aceso directamente por unha lapa e deposto se espalla, a brasa do incenso ir\u00e1 ardendo e liberando a fragrancia. Exemplos de incenso de queima directa son as varas de incenso, conos ou pir\u00e1mides usados nos fogares.\nHistoria.\nOrixe.\nO uso do incenso orixinouse no Antigo Exipto, onde as resinas de goma e resinas oleosas de \u00e1rbores arom\u00e1ticas foron importadas das costas da Arabia e Somalia para seren usadas en cerimonias relixiosas.\nAsia.\nO incenso foi usado por culturas chinesas desde os tempos neol\u00edticos e o seu uso tornouse m\u00e1is difundido durante as dinast\u00edas Xia, Shang e Zhou. O primeiro exemplo documentado formal de utilizaci\u00f3n de incensos v\u00e9n de cando se usaba o incenso composto de herbas e produtos vexetais (como \"Cassia\", \"Styrax\", canela, s\u00e1ndalo, entre outros) como un compo\u00f1ente de ritos cerimoniais. Eventualmente, os hind\u00fas adoptan o uso do incenso, adaptando a formulaci\u00f3n para abranguer ra\u00edces arom\u00e1ticas e outros compo\u00f1entes da flora indiana. Esta \u00e9 a principal raz\u00f3n pola que os incensos indianos sexan considerados m\u00e1is perfumados ca os chineses.\nIgrexa Cat\u00f3lica.\nNos rituais da Igrexa Cat\u00f3lica, \u00e9 empregado en misas solemnes t\u00e9ndose en mente que \u00e9 unha homenaxe a Deus, cando o crego, que representa Cristo, e os fieis son incensados. A idea \u00e9 que suba a Deus un aroma agrad\u00e1bel de loanza. O uso do incenso \u00e9 un s\u00edmbolo de oraci\u00f3n. O ritual mosaico empregaba o incenso en moitos sacrificios, s\u00f3 ou con outros perfumes; hab\u00eda tam\u00e9n o altar dos perfumes no que se queimaba incenso de ma\u00f1\u00e1 e de tarde. Os cristi\u00e1ns adoptaron cedo o uso do incenso. En Xerusal\u00e9n, no s\u00e9culo IV, xa se empregaba en todos os grandes Oficios.\nO recipiente no que se queima o incenso \u00e9 chamado incensario ou tur\u00edbulo. En Galiza recibe tam\u00e9n a denominaci\u00f3n popular de botafumeiro, sendo de gran sona o botafumeiro da Catedral de Santiago de Compostela."}
{"id": "261214", "revid": "1505", "url": "https://gl.wikipedia.org/wiki?curid=261214", "title": "Sella", "text": ""}
{"id": "261216", "revid": "6279", "url": "https://gl.wikipedia.org/wiki?curid=261216", "title": "LEVX", "text": ""}
{"id": "261217", "revid": "6279", "url": "https://gl.wikipedia.org/wiki?curid=261217", "title": "VGO", "text": ""}
{"id": "261222", "revid": "98629", "url": "https://gl.wikipedia.org/wiki?curid=261222", "title": "Franklin J. Schaffner", "text": "Franklin James Schaffner, nado en Toquio o 30 de maio de 1930 e finado en Santa Monica (California) o 2 de xullo de 1989, foi un director de cinema estadounidense.\nTraxectoria.\nNaceu no Xap\u00f3n, fillo de dous misioneiros, e al\u00ed medrou ata que marchou aos Estados Unidos a estudar, deixando os estudos de dereito na Universidade de Columbia ao participar na segunda guerra mundial.\nTrala guerra comezou a traballar na televisi\u00f3n, ata chegar a dirixir o seu primeiro filme en 1963.\nEn 1968 obtivo un grande \u00e9xito, tanto de p\u00fablico como de cr\u00edtica con \"O planeta dos simios\" e coa s\u00faa seguinte pel\u00edcula, \"Patton\", ga\u00f1ou o oscar ao mellor director."}
{"id": "261223", "revid": "12452", "url": "https://gl.wikipedia.org/wiki?curid=261223", "title": "LCG", "text": ""}
{"id": "261224", "revid": "12452", "url": "https://gl.wikipedia.org/wiki?curid=261224", "title": "LECO", "text": ""}
{"id": "261225", "revid": "12452", "url": "https://gl.wikipedia.org/wiki?curid=261225", "title": "LEST", "text": ""}
{"id": "261226", "revid": "56817", "url": "https://gl.wikipedia.org/wiki?curid=261226", "title": "Frank Lloyd", "text": "Frank Lloyd, nado en Glasgow (Escocia) o 2 de febreiro de 1886 e finado en Santa Monica (California) o 10 de agosto de 1960, foi un director de cinema estadounidense.\nTraxectoria.\nDedicado tam\u00e9n \u00e1 produci\u00f3n de cinema e ao gui\u00f3n, foi candidato ao oscar ao mellor director en 1929 por tres pel\u00edculas, ga\u00f1\u00e1ndoo por \"The Divine Lady\". Volver\u00eda conseguilo por \"Cavalcade\".\nO seu maior \u00e9xito foi \"Mutiny on the Bounty\".\nFoi un dos fundadores da Academia das Artes e das Ciencias Cinematogr\u00e1ficas."}
{"id": "261227", "revid": "25871", "url": "https://gl.wikipedia.org/wiki?curid=261227", "title": "Sturla Gunnarsson", "text": "Sturla Gunnarsson, nado en Reiquiavik o 1 de xaneiro de 1951, \u00e9 un director de cine island\u00e9s nacionalizado canadense.\nTraxectoria.\nPese a que naceu en Islandia trasladouse con sete anos a Vancouver (Canad\u00e1) cos seus pais. Estudou na Universidade da Columbia Brit\u00e1nica Literatura Inglesa e estudos de cinematograf\u00eda, producindo a pel\u00edcula \"A Day Much Like the Others\", ga\u00f1adora de importantes premios nos Festivais estudantis de cine do Canad\u00e1 e Europa, tam\u00e9n foi proxectada no Museo de Arte Moderna de Nova York.\nUnha vez rematados os estudos trasladouse a Toronto para traballar no \"National Film Board\" (NFB). Co seu primeiro proxecto, \"After the Axe\", recibiu o Premio da Academia \u00e1 mellor produci\u00f3n de documentais. Dende ent\u00f3n ga\u00f1ou numerosos premios, como o Premio Emmy, Premio Genie e Premio Gemini\nO seu documental sobre David Suzuki, \"Force of Nature\", ga\u00f1ou o premio do p\u00fablico no Festival Internacional de Cine de Toronto en 2010."}
{"id": "261247", "revid": "56817", "url": "https://gl.wikipedia.org/wiki?curid=261247", "title": "Abundancia natural", "text": "A abundancia natural \u00e9 a cantidade presente na natureza de cada is\u00f3topo dun elemento qu\u00edmico expresado en porcentaxe. As abundancias naturais de cada is\u00f3topo empr\u00e9ganse para o c\u00e1lculo do peso at\u00f3mico dos elementos.\nCalquera intento de illar un elemento debe comezar polo co\u00f1ecemento da s\u00faa abundancia, que \u00e9 a cantidade do elemento nunha rexi\u00f3n particular do mundo. A abundancia dos elementos na Terra e nas diversas rexi\u00f3ns \u00e9 o resultado da xeograf\u00eda e da evoluci\u00f3n espec\u00edfica do noso planeta."}
{"id": "261248", "revid": "98629", "url": "https://gl.wikipedia.org/wiki?curid=261248", "title": "Jochen Mass", "text": "Richard Jochen Mass (nado o 30 de setembro de 1946 en Dorfen, Baviera) \u00e9 un ex-piloto de carreiras de Alema\u00f1a.\nParticipou en 114 grandes premios do Campionato Mundial de F\u00f3rmula 1, debutou o 14 de xullo de 1973, no Gran Premio do Reino Unido. Ga\u00f1ou unha carreira o (Gran Premio de Espa\u00f1a de 1975), non logrou ningunha pole position, logrou 8 podios, e anotou un total de 71 puntos no campionato. Tam\u00e9n obtivo 32 vitorias no Campionato Mundial de Resistencia, destacando as 24 Horas de Le Mans de 1989 e as 12 Horas de Sebring de 1987, e foi subcampi\u00f3n en 1984, 1985, 1989 e 1990.\nAndaina.\nMass \u00e9 quizais m\u00e1is co\u00f1ecido pola s\u00faa parte de culpa na morte de Gilles Villeneuve. O 8 de maio de 1982, a s\u00f3 10 minutos para o final da sesi\u00f3n de clasificaci\u00f3n para o Gran Premio de B\u00e9lxica de 1982 en Zolder, Villeneuve chocou con Mass ao intentar adiantarlle. Os dous entraron \u00e1 par nunha curva super r\u00e1pida a esquerda, (Mass diante, detr\u00e1s Villeneuve) Jochen arrimouse \u00e1 parte dereita da pista para que Villeneuve pasara. Villeneuve intentaba pasar tam\u00e9n pola dereita, e os dous coches toc\u00e1ronse cas rodas, o canadense sa\u00edu voando. O coche de Villeneuve caeu ao chan violentamente de morro. O seu asento desprendeuse e botouno do coche, caendo pesadamente entre as barreiras no lado oposto da pista. Mortalmente ferido, a Villeneuve retir\u00e1ronlle o soporte vital esa noite.\nLogo de abandonar a F\u00f3rmula Un, Mass tivo un grande \u00e9xito nas carreiras, ga\u00f1ando fama internacional coa s\u00faa actuaci\u00f3n nos campionatos de turismos e resistencia na d\u00e9cada de 1980.\nEn 1972, con Hans-Joachim Stuck pilotando un Ford Capri RS2600 ga\u00f1aron as 24 Horas de Spa a carreira de resistencia de B\u00e9lxica. Ese ano ga\u00f1ou o Campionato Europeo de Turismos.\nMass obtivo o segundo lugar tras Jean-Pierre Jarier nunha carreira de F\u00f3rmula D\u00faas en Nivelles, en xu\u00f1o de 1973. Terminou segundo na primeira manga e terceiro na segunda. Mass terminou a s\u00faa primeira carreira de F\u00f3rmula Un no Gran Premio de Alema\u00f1a de 1973 en N\u00fcrburgring, chegou en s\u00e9timo lugar nun Surtees. E logrou unha terceira posici\u00f3n cun McLaren-Ford no Gran Premio do Brasil de 1975 en Interlagos.\nMass ga\u00f1ou o Gran Premio de Espa\u00f1a de 1975 despois de que o coche do l\u00edder, Rolf Stommelen batera contra unha barreira de protecci\u00f3n, estalara en chamas, e catapultarase sobre a multitude no Circu\u00edto de Montju\u00efc. Catro espectadores resultaron mortos e doce feridos. Stommelen sufriu m\u00faltiples fracturas e quedou en estado cr\u00edtico despois do accidente. Mass foi declarado o ga\u00f1ador no seu Texaco McLaren-Ford, cando a carreira foi detida inmediatamente despois do accidente.\nMass deixou de competir con coches de F\u00f3rmula Un logo dun accidente con Mauro Baldi no Gran Premio de Francia de 1982 en Paul Ricard. O seu March e o Arrows de Baldi toc\u00e1ronse a m\u00e1xima velocidade no final da longa recta de Mistral entrando na curva de Signes, os dous coches voaron f\u00f3ra da pista a trav\u00e9s dunha barreira de contenci\u00f3n, golpeando unha barreira de protecci\u00f3n de pneum\u00e1ticos, os obst\u00e1culos encontrados conseguiran frear o impulso do coche, que sa\u00edu da pista a unha velocidade de 275\u00a0km/h aproximadamente, finalmente foi a parar ao rev\u00e9s e no lume, nunha \u00e1rea de espectadores. Sorprendentemente escapouse soamente con queimaduras leves, e Baldi resultou ileso.\nEntre as s\u00faas moitas vitorias, en 1985 ga\u00f1ou a carreira dos 1.000\u00a0km. no Circu\u00edto de Mugello en Italia pilotando un Porsche 962C e en 1987 formando equipo con Bobby Rahal alzouse coa vitoria na carreira das 12 Horas de Sebring de 1987. Mass e Bobby Rahal combin\u00e1ronse para ga\u00f1ar a Champion Spark Plug Grand Prix no Mid-Ohio Sports Car Course, en Lexington, Ohio. Mass ga\u00f1ou a m\u00e1is prestixiosa carreira de resistencia, as 24 Horas de Le Mans en 1989 pilotando un Sauber Mercedes C9. Foi o segundo triunfo de Mercedes-Benz en Le Mans, a s\u00faa vitoria anterior fora en 1952.\nJochen Mass pilota agora os coches hist\u00f3ricos do museo Mercedes-Benz. No 2004 participou na Mille Miglia, co Mercedes-Benz 300 SLR orixinal que Stirling Moss levara \u00e1 vitoria na carreira de 1955. Para recadar di\u00f1eiro para a caridade, o asento do pasaxeiro ao seu lado foi poxado ao mellor ofertante.\nDe 1994 a 1998, retransmitiu tam\u00e9n as carreiras de F\u00f3rmula Un para a cadea alem\u00e1 RTL .\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "261251", "revid": "89787", "url": "https://gl.wikipedia.org/wiki?curid=261251", "title": "Jos\u00e9 Besada Dom\u00ednguez", "text": "Jos\u00e9 Besada Dom\u00ednguez, nado no Grove en 1882 e finado no mesmo concello o 7 de xaneiro de 1971, foi un empresario, agrarista e pol\u00edtico galego.\nTraxectoria.\nOrganista da parroquia, aos sete anos formaba parte da agrupaci\u00f3n musical do Grove da que chegou a ser director aos catorce. En 1900 emigrou a Buenos Aires. Integrado na comunidade galega creou a Banda de M\u00fasica de Avellaneda e foi director do seu orfe\u00f3n. En 1905 retornou ao Grove, abriu unha carpinter\u00eda e un ultramarinos, e tam\u00e9n a Panader\u00eda Besada. En 1914 abriu a unha sala de espect\u00e1culos que denominou \"Manuel Quiroga\". Organizou novamente a banda de m\u00fasica da que foi outra vez director, e compuxo algunhas pezas musicais, \"Vida Galega\" \u00e9 a m\u00e1is co\u00f1ecida. Agrarista, compuxo en 1914 un himno para a Uni\u00f3n Agraria do Grove. En 1921 abriu unha sala cinematogr\u00e1fica, o Teatro-Cine Besada, e amenizaba musicalmente as pel\u00edculas mudas tocando el mesmo o piano. Na Segunda Rep\u00fablica foi elixido alcalde do Grove nas elecci\u00f3ns de maio de 1931. Logo da folga xeral revolucionaria de 1934 foi cesado como alcalde. Logo da vitoria da Frente Popular foi reposto no cargo o 21 de febreiro de 1936, pero ao d\u00eda seguinte presentou a dimisi\u00f3n, alegando as moitas dificultades para exercer o cargo. Logo do golpe de Estado do 18 de xullo de 1936 estivo fuxido e foi represaliado.\nVida persoal.\nCasou con Dolores \u00c1lvarez Gondar e foi pai de Peregrina, Jos\u00e9, Dolores, Miguel e Fernando Besada \u00c1lvarez."}
{"id": "261252", "revid": "25871", "url": "https://gl.wikipedia.org/wiki?curid=261252", "title": "\u00c1ngel Cadavid Caama\u00f1o", "text": "\u00c1ngel Cadavid Caama\u00f1o, nado no Grove en 1896 e finado en Pontevedra o 2 de decembro de 1936, foi un m\u00e9dico e pol\u00edtico galego.\nTraxectoria.\nPertenc\u00eda \u00e1 familia de \u00c1s do Sineiro, que viv\u00edan no pazo do Sineiro. M\u00e9dico do Grove e l\u00edder local de Izquierda Republicana. Co golpe de Estado do 18 de xullo de 1936 foi detido. Xulgado en Pontevedra por rebeli\u00f3n militar e condenado a pena de morte. Foi executado na estrada a Campa\u00f1\u00f3 o 2 de decembro de 1936. Ademais impux\u00e9ronlle \u00e1 familia unha multa de dous mill\u00f3ns de pesetas.\nVida persoal.\nCasou con Josefa Botana G\u00f3mez e foi pai de Carmen Cadavid Botana e av\u00f3 de Esther Cid Cadavid (a muller do expresidente da Xunta, Emilio P\u00e9rez Touri\u00f1o)."}
{"id": "261253", "revid": "89787", "url": "https://gl.wikipedia.org/wiki?curid=261253", "title": "Allosaurus", "text": "Allosaurus (gr. \"r\u00e9ptil diferente\") \u00e9 un x\u00e9nero de dinosauros ter\u00f3podos alos\u00e1uridos, que viviron a finais do per\u00edodo Xur\u00e1sico, fai aproximadamente 156 e 144 mill\u00f3ns de anos, no Kimeridgiano e o Titoniano, no que hoxe \u00e9 Norteam\u00e9rica e Europa. Atop\u00e1ronse varias especies, e a\u00ednda que a m\u00e1is co\u00f1ecida \u00e9 \"Allosaurus fragilis\" dos Estados Unidos, tam\u00e9n se atopou en Portugal (A. europaeus) e posiblemente en Tanzania, a China e Siberia.\nA diferenza doutros ter\u00f3podos anteriores, os alosauros eran comparativamente m\u00e1is grandes, de ao redor de 9 metros de longo, con todo compart\u00edan moitos dos seus mesmos trazos anat\u00f3micos. Era un carn\u00edvoro b\u00edpede con garras e patas masivas, balanceadas pola s\u00faa pesada cola. O seu cranio curvo provisto de dentes aserrados era caracter\u00edstico das s\u00faas baixas cristas irregulares, sobre e diante dos ollos. Malia ser un temible cazador relativamente grande non pesaba tanto, o mesmo que un moderno rinoceronte indio."}
{"id": "261254", "revid": "23204", "url": "https://gl.wikipedia.org/wiki?curid=261254", "title": "Troodon", "text": "Troodon (gr. \"dente que fere\"), \u00e9 un x\u00e9nero representado por unha \u00fanica especie de dinosauro ter\u00f3podo trod\u00f3ntido, que viviu a finais do Per\u00edodo xeol\u00f3xico|per\u00edodo Cret\u00e1ceo superior, fai aproximadamente entre 75 a 70 mill\u00f3ns de anos, no Campaniano e Mastrichtiano, no que hoxe \u00e9 Norteam\u00e9rica. Descuberto en 1855, \u00e9 un dos primeiros dinosauros descuberto en Am\u00e9rica do Norte."}
{"id": "261255", "revid": "89787", "url": "https://gl.wikipedia.org/wiki?curid=261255", "title": "Herrerasaurus", "text": "Herrerasaurus foi un dos primeiros dinosauros. O seu nome cient\u00edfico en lat\u00edn quere dicir \"lagarto de Herrera\", na honra do gandeiro que descubriu o primeiro exemplar. T\u00f3dolos f\u00f3siles co\u00f1ecidos deste carn\u00edvoro foron descubertos na Formaci\u00f3n de Ischigualasto do per\u00edodo Carniano (Tri\u00e1sico serodio segundo a Comisi\u00f3n Internacional sobre Estratigraf\u00eda, datado de hai 231,4\u00a0mill\u00f3ns de anos) no noroeste da Arxentina. A especie tipo, Herrerasaurus ischigualastensis, foi descrita por Osvaldo Reig en 1963 e \u00e9 a \u00fanica especie asignada no x\u00e9nero. \"Ischisaurus\" e \"Frenguellisaurus\" son sin\u00f3nimos.\nDurante moitos anos, a clasificaci\u00f3n de \"Herrerasaurus\" era incerta debido a que s\u00f3 era co\u00f1ecido por restos moi fragmentados. Xurdiron hip\u00f3teses sobre se era un ter\u00f3podo basal, un sauropodomorfo basal, un saurisquio basal ou se non era un dinosauro sen\u00f3n un tipo de arcosauro. Por\u00e9n, co descubrimento dun esqueleto case completo e unha caveira en 1988, \"Herrerasaurus\" foi clasificado tanto como un ter\u00e1podo antigo como un saurisquio antigo en cando menos cinco estudos sobre a evoluci\u00f3n dos ter\u00f3podos, con moitos investigadores trat\u00e1ndoo, cando menos de xeito tentativo, como o membro m\u00e1is primitivo dos ter\u00f3podos.\n\u00c9 membro dos Herrerasauridae, unha familia de x\u00e9neros semellantes que se atopan entre os primeiros membros da radiaci\u00f3n evolutiva dos dinosauros."}
{"id": "261258", "revid": "98629", "url": "https://gl.wikipedia.org/wiki?curid=261258", "title": "Lewis Milestone", "text": "Leib Milstein, nado en Chi\u015fin\u0103u (Moldavia) o 30 de setembro de 1895 e finado nos \u00c1nxeles (California) o 25 de setembro de 1980, foi un director de cinema estadounidense.\nTraxectoria.\nNaceu no Imperio Ruso e chegou aos Estados Unidos en 1912, tendo diversos oficios ata comezar a dirixir en pel\u00edculas para o ex\u00e9rcito. Nacionalizouse estadounidense en 1919. Trala primeira guerra mundial marchou a Hollywood, onde Howard Hughes o promocionou como director, chegando a ga\u00f1ar dous oscars ao mellor director por \"Two Arabian Knights\" e \"All Quiet on the Western Front\".\nAo rematar a segunda guerra mundial foi inclu\u00eddo na lista negra por ser sospeitoso de simpatizar co comunismo. Isto levouno a abandonar os Estados Unidos e emigrar a Europa, onde seguiu dirixindo. De volta aos Estados Unidos, dirixiu filmes como a \"A cuadrilla dos once\" e \"Rebeli\u00f3n a bordo\"."}
{"id": "261269", "revid": "15490", "url": "https://gl.wikipedia.org/wiki?curid=261269", "title": "Frank Borzage", "text": "Frank Borzage, nado en Salt Lake City, Utah o 23 de abril de 1894 e finado en Hollywood, California o 19 de xu\u00f1o de 1962, foi un director de cinema estadounidense.\nTraxectoria.\nComezou como actor en Hollywood en 1912, seguindo nesta carreira ata 1917. Non obstante, xa debutou como director en 1915.\nOs anos de maior \u00e9xito foron as d\u00e9cadas dos vinte e dos trinta, nos que chegou a ga\u00f1ar dous oscars ao mellor director, por \"Seventh Heaven\" e \"Bad Girl\".\nFinou de cancro en 1962."}
{"id": "261288", "revid": "56817", "url": "https://gl.wikipedia.org/wiki?curid=261288", "title": "John G. Avildsen", "text": "John Guilbert Avildsen, nado en Oak Park, Illinois o 21 de decembro de 1935 e finado nos \u00c1nxeles o 16 de xu\u00f1o de 2017 foi un director de cinema estadounidense.\nTraxectoria.\nComezou como axudante de director de Arthur Penn e Otto Preminger, ata que conseguiu o seu primeiro \u00e9xito de cr\u00edtica con \"Joe\" en 1970.\nGa\u00f1ou o oscar ao mellor director por \"Rocky\"."}
{"id": "261289", "revid": "5863", "url": "https://gl.wikipedia.org/wiki?curid=261289", "title": "Jerome Robbins", "text": "Jerome Rabinowitz, nado en Nova York o 11 de outubro de 1918 e finado na mesma cidade o 29 de xullo de 1998 foi un director e produtor teatral e core\u00f3grafo estadounidense.\nTraxectoria.\nComezou a estudar qu\u00edmica na universidade, pero tivo que deixalo tras un ano por motivos econ\u00f3micos. Foi ent\u00f3n cando iniciou os seus estudos de danza.\nTras pasar polo mundo do ballet, creou coreograf\u00edas para musicais de Broadway, como como \"On the Town\".\nEn 1961 dirixiu xunto con Robert Wise o filme \"West Side Story\". A pesar de ser despedido antes de rematar a rodaxe, foi acreditado coma codirector, ga\u00f1ando o \u00d3scar \u00f3 mellor director. \u00c9 o \u00fanico director que ga\u00f1ou este premio coa \u00fanica pel\u00edcula que dirixiu.\nNos anos noventa a s\u00faa sa\u00fade viuse resentida, morrendo finalmente dun ataque ao coraz\u00f3n. A noite da s\u00faa morte as luces dos teatros de Broadway foron apagadas uns momentos coma homenaxe."}
{"id": "261291", "revid": "98629", "url": "https://gl.wikipedia.org/wiki?curid=261291", "title": "Tom Hooper", "text": "Thomas George Hooper, nado en Londres o 1 de outubro de 1972 \u00e9 un director de cinema e de televisi\u00f3n brit\u00e1nico.\nTraxectoria.\nDecidiu dedicarse \u00e1 direcci\u00f3n tras ler un libro sobre o tema aos doce anos, comezando a gravar pel\u00edculas caseiras. A s\u00faa curtametraxe \"Bomber Jacket\", que fixo aos catorce anos, foi finalista dun premio de novos talentos da BBC. Escribiu o seu primeiro gui\u00f3n aos dezaseis anos, e pasou os dous seguintes buscando financiamento.\nTras graduarse na Universidade de Oxford decidiu dirixir anuncios como forma para entrar na industria audiovisual, como fixeron Ridley Scott ou Tony Scott. De a\u00ed pasou a dirixir cap\u00edtulos de moitas series da BBC.\nO seu primeiro filme foi o drama \"Red Dust\" en 2004. Tralo debut, seguiu traballando na televisi\u00f3n, facendo miniseries como \"Elizabeth I\", con Helen Mirren, que levou a Tom Hanks a propo\u00f1elo como director de \"John Adams\". O \u00e9xito desta serie fixo que aumentasen as ofertas para dirixir filmes, pero Hooper rexeitounas.\nO seu seguinte filme foi \"The Damned United\", sobre o adestrador de f\u00fatbol Brian Clough, que foi finalmente estreado en 2009, o mesmo ano que comezou \"The King\u2019s Speech\", coa que ga\u00f1ou o oscar ao mellor director entre outros premios.\nEn 2012 levou ao cinema o musical \"Les Mis\u00e9rables\"."}
{"id": "261292", "revid": "56817", "url": "https://gl.wikipedia.org/wiki?curid=261292", "title": "Jeremy Sumpter", "text": "Jeremy Robert Myron Sumpter, nado o 5 de febreiro de 1989 en Carmel-by-the-Sea, unha vili\u00f1a do condado de Monterey (California), \u00e9 un actor estadounidense. \u00c9 co\u00f1ecido por protagonizar o filme de 2003 \"Peter Pan\" e por interpretar a J. D. McCoy na serie de televisi\u00f3n da NBC \"Friday Night Lights\" (2008\u20132010). Tam\u00e9n apareceu xunto a AnnaSophia Robb e Helen Hunt en \"Soul Surfer\"."}
{"id": "261293", "revid": "23204", "url": "https://gl.wikipedia.org/wiki?curid=261293", "title": "Rachel Hurd-Wood", "text": "Rachel Clare Hurd-Wood, nada o 17 de agosto de 1990 en Streatham, Londres, \u00e9 unha actriz e modelo inglesa. \u00c9 co\u00f1ecida por interpretar a Wendy Darling no filme de 2003 \"Peter Pan\"."}
{"id": "261294", "revid": "23204", "url": "https://gl.wikipedia.org/wiki?curid=261294", "title": "Erik von Detten", "text": "Erik Thomas von Detten, nado o 3 de outubro de 1982 en San Diego (California), \u00e9 un actor estadounidense. \u00c9 co\u00f1ecido polos seus papeis en \"Escape to Witch Mountain\", \"Toy Story\", \"Brink!\", \"The Princess Diaries\", \"Complete Savages\" e \"So Weird\"."}
{"id": "261295", "revid": "23204", "url": "https://gl.wikipedia.org/wiki?curid=261295", "title": "Jason Priestley", "text": "Jason Bradford Priestley, nado 28 de agosto de 1969 en Vancouver, Columbia Brit\u00e1nica, \u00e9 un actor e director canadense. \u00c9 co\u00f1ecido por interpretar a Brandon Walsh na serie de televisi\u00f3n \"Beverly Hills, 90210\" e polo seu papel regular como Richard \"Fitz\" Fitzpatrick en \"Call Me Fitz\"."}
{"id": "261296", "revid": "23204", "url": "https://gl.wikipedia.org/wiki?curid=261296", "title": "Congo (novela)", "text": "Congo \u00e9 unha novela de ciencia ficci\u00f3n de Michael Crichton que foi publicada en 1980. A novela c\u00e9ntrase nunha expedici\u00f3n na selva da conca do Congo que viaxa na procura de diamantes e de respostas \u00e1s misteriosas mortes da primeira expedici\u00f3n que foi enviada. Crichton chamaba a \"Congo\" unha novela de \"mundo perdido\" na tradici\u00f3n fundada por Henry Rider Haggard con \"As minas do rei Salom\u00f3n\".\nAdaptaci\u00f3n cinematogr\u00e1fica.\nEn 1995 foi estreado \"Congo\", un filme dirixido por Frank Marshall e protagonizado por Dylan Walsh, Laura Linney, Tim Curry e Ernie Hudson. En xeral recibiu cr\u00edticas negativas, e foi nomeado a varios Premios Golden Raspberry, inclu\u00edndo peor filme. Malia isto, o filme tivo \u00e9xito entre o p\u00fablico, recadando $152 mill\u00f3ns en todo o mundo.\nInfluencias.\nO emprego da lingua de sinais pola gorila est\u00e1 inspirado en parte nos esforzos da doutora Penny Patterson para ensinar a lingua de sinais americana a Koko."}
{"id": "261297", "revid": "98629", "url": "https://gl.wikipedia.org/wiki?curid=261297", "title": "Gran Premio da Arxentina de 1975", "text": "O Gran Premio da Arxentina de 1975 foi unha carreira de automobilismo de F\u00f3rmula 1, celebrada o 12 de xaneiro de 1975 no Aut\u00f3dromo Oscar Alfredo G\u00e1lvez de Buenos Aires. Foi a primeira carreira da tempada de , e o duod\u00e9cimo Gran Premio da Arxentina e a segunda, que se celebrou na versi\u00f3n largada do circu\u00edto de seis quil\u00f3metros ao redor do lago que se atopa ao nordeste do circu\u00edto.\nA carreira foi ga\u00f1ada por segunda vez polo piloto brasileiro Emerson Fittipaldi pilotando un McLaren M23 cunha vantaxe de seis segundos sobre James Hunt no seu Hesketh 308. Carlos Reutemann obtivo o seu mellor resultado ata ese momento na s\u00faa carreira de casa, terminando terceiro no seu Brabham BT44B.\nResumo da carreira.\nA pretempada foi bastante tranquila, Jochen Mass substitu\u00edra a Denny Hulme en McLaren, John Watson uniuse a Surtees e Mike Wilds, Rolf Stommelen e Jacques Laffite confirm\u00e1ronse en BRM, Hill e Williams respectivamente.\nMarch anunciara a s\u00faa retirada, pero logo nunha inesperada decisi\u00f3n confirmou a s\u00faa participaci\u00f3n en con Vittorio Brambilla e a muller piloto Lella Lombardi.\nRonnie Peterson tivo problemas contractuais, ao parecer descontento con Lotus e houbo d\u00fabidas ata o inicio do Gran Premio si estar\u00eda pilotando para eles ou para Shadow.\nJean-Pierre Jarier demostrou a eficacia dos Shadow, facendo a volta m\u00e1is r\u00e1pida do circu\u00edto, unha media de 196\u00a0km/h para ga\u00f1ar a s\u00faa primeira pole por diante de Carlos Pace e Carlos Reutemann.\nPero todo foi en balde. Na volta de quecemento, rompeulle un pi\u00f1\u00f3n da coroa dentada, e non puido sa\u00edr. O heroe local Reutemann tomou o liderado diante de Pace. James Hunt pilotaba o novo Hesketh coa nova suspensi\u00f3n de caucho subiu do sexto ata o terceiro lugar, loitando con Niki Lauda. Jochen Mass e Jody Scheckter enganch\u00e1ronse e tiveron que parar en boxes. Mentres tanto, John Watson perdeu terreo debido a un problema coa bomba de gasolina e foi descualificado logo de intentar reparalo na pista.\nWilson Fittipaldi estrelouse na volta 13, o coche incendiouse e tivo que sa\u00edr o cami\u00f3n de bombeiros. Hunt pasara Lauda e foi a capt\u00fara dos dous Brabhams. Pace tomou a dianteira na volta 15, pero \u00f3 pasar por riba da escuma usada para apagar o coche de Wilson fixo un trompo e caeu ao oitavo lugar. Reutemann tomou o liderado,seguido por Hunt, Lauda e Emerson Fittipaldi. Na volta 23 o brasileiro foi capaz, tras unha serie de intentos infrutuosos, de pasar ao piloto de Ferrari.\nO l\u00edder da carreira Carlos Reutemann, con problemas nos pneum\u00e1ticos, foi pasado na volta 25 por Hunt, e na seguinte volta, tam\u00e9n por Fittipaldi. O brasileiro acadou o liderado da carreira na volta 35 que aguantou ata o final da carreira. James Hunt consolouse coa volta r\u00e1pida, a primeira e \u00fanica na historia de Hesketh.\nV\u00e9xase tam\u00e9n.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de "}
{"id": "261298", "revid": "1888", "url": "https://gl.wikipedia.org/wiki?curid=261298", "title": "Joaqu\u00edn \u00c1lvarez Lores", "text": "Joaqu\u00edn \u00c1lvarez Lores, nado no Grove en 1898 e finado no mesmo concello o 29 de agosto de 1981, foi un industrial conserveiro e pol\u00edtico galego.\nTraxectoria.\nFillo de Eloy \u00c1lvarez Benavides e neto de Joaqu\u00edn \u00c1lvarez Vidal. Perito agr\u00edcola, foi o l\u00edder dos agrarios do Grove no principio dos anos vinte. Na ditadura de Primo de Rivera foi nomeado concelleiro e elixido alcalde o 13 de novembro de 1923, permanecendo no cargo durante todo o per\u00edodo. Na Segunda Rep\u00fablica afiliouse ao Partido Radical, foi nomeado concelleiro logo da folga xeral revolucionaria de 1934 e elixido alcalde o 13 de outubro de 1934 . Afiliado a Falange Espa\u00f1ola Tradicionalista y de las JONS e \u00e1 Garda C\u00edvica, volveu ser nomeado alcalde do Grove en 1940.\nVida persoal.\nFoi pai de Mar\u00eda Elo\u00edsa, Antonio e Xoaqu\u00edn \u00c1lvarez Corbacho."}
{"id": "261299", "revid": "25871", "url": "https://gl.wikipedia.org/wiki?curid=261299", "title": "Jacobo Otero Goday", "text": "Jacobo Francisco Otero Goday, nado no Grove en 1884 e finado no mesmo concello o 27 de xu\u00f1o de 1964, foi un m\u00e9dico e pol\u00edtico galego.\nTraxectoria.\nFoi o d\u00e9cimo fillo de Francisco Otero Mora\u00f1a. Estudou medicina na Universidade de Santiago de Compostela. Foi alcalde do Grove de 1913 a 1921. Na Segunda Rep\u00fablica foi presidente do Partido Republicano Gallego do Grove e despois pasou a Izquierda Republicana. Co golpe de Estado do 18 de xullo de 1936 foi detido a principios de agosto. Xulgado en Pontevedra por rebeli\u00f3n militar, foi condenado a pena de morte. Foille conmutada a pena pola de cadea perpetua. Estivo preso en San Sim\u00f3n e logo foi trasladado \u00e1 Prisi\u00f3n de San Crist\u00f3bal (Pamplona). Recuperou a liberdade vixiada a principios dos anos corenta e volveu exercer como m\u00e9dico no Grove, dedicando parte do seu patrimonio a satisfacer as multas e sanci\u00f3ns impostas pola ditadura. Era t\u00edo de Jacobo Barral Otero, que foi alcalde do Grove en 1936.\nReco\u00f1ecementos.\nO pobo do Grove erixiu por subscrici\u00f3n popular en 1962 un monumento \u00e1 s\u00faa memoria, obra de Alfonso Vilar Lamelas."}
{"id": "261301", "revid": "75439", "url": "https://gl.wikipedia.org/wiki?curid=261301", "title": "Barra inversa", "text": "A barra inversa ou barra invertida (\\) \u00e9 un signo tipogr\u00e1fico auxiliar consistente nunha raia oblicua. Corresponde \u00e1 versi\u00f3n reflectida da barra diagonal, polo que tam\u00e9n se co\u00f1ece como antibarra.\nUsos.\nUtil\u00edzase principalmente en Inform\u00e1tica, especialmente en linguaxes de programaci\u00f3n. Tam\u00e9n se usa para indicar o lugar onde se atopa un documento ou o cami\u00f1o para chegar a el."}
{"id": "261302", "revid": "1888", "url": "https://gl.wikipedia.org/wiki?curid=261302", "title": "Jacobo Barral Otero", "text": "Jacobo Barral Otero, nado no Grove en 1906 e finado en Vigo o 15 de decembro de 1996, foi un mestre e pol\u00edtico galego.\nTraxectoria.\nSobri\u00f1o de Jacobo Otero Goday. Na Segunda Rep\u00fablica foi correspondente de \"El Pueblo Gallego\" no Grove e presidente do grupo local do Grove do Partido Galeguista. Logo da dimisi\u00f3n da anterior Corporaci\u00f3n, foi nomeado xestor e elixido alcalde do Grove a finais de xu\u00f1o de 1936. Co golpe de Estado do 18 de xullo de 1936 foi detido. Xulgado en Pontevedra en Consello de guerra o 17 de novembro con \u00c1ngel Cadavid Caama\u00f1o, Jacobo Otero Goday, Miguel Mandi\u00e1s Merino, Jos\u00e9 Prol Figueiro e Manuel Puente Iglesias, acusados de rebeli\u00f3n militar, foi condenado a pena de morte. A sentenza foi conmutada por cadea perpetua. Estivo preso en San Sim\u00f3n e logo foi trasladado \u00e1 Prisi\u00f3n de San Crist\u00f3bal (Pamplona). A amizade con algunhas familias da burgues\u00eda viguesa permitiulle sa\u00edr adiante durante o franquismo. Estableceuse na provincia da Coru\u00f1a onde casou. Cao democracia encadrouse no Partido Galeguista e foi candidato do PNG-PG \u00e1s elecci\u00f3ns europeas de 1989."}
{"id": "261303", "revid": "27155", "url": "https://gl.wikipedia.org/wiki?curid=261303", "title": "Gene targeting", "text": "A t\u00e9cnica do gene targeting (tam\u00e9n chamada estratexia de substituci\u00f3n baseada na recombinaci\u00f3n hom\u00f3loga) \u00e9 unha t\u00e9cnica xen\u00e9tica que utiliza a recombinaci\u00f3n hom\u00f3loga para cambiar un xene end\u00f3xeno. O m\u00e9todo pode utilizarse para eliminar un xene (deleci\u00f3n dun xene), eliminar ex\u00f3ns, engadir un xene, e introducir mutaci\u00f3ns puntuais. Este termo util\u00edzase maioritariamente na literatura as\u00ed tal como se di en ingl\u00e9s e significa modificaci\u00f3ns xen\u00e9ticas dirixidas a un xene determinado (\"targeting\" \u00e9 seleccionar ou apuntar a un obxectivo).\nO \"gene targeting\" pode ser permanente ou condicional. As condici\u00f3ns poden ser espec\u00edficas dun determinada momento do desenvolvemento ou vida do organismo ou limitadas a un tecido espec\u00edfico do corpo, por exemplo. A t\u00e9cnica require a creaci\u00f3n dun vector espec\u00edfico para cada xene que interese, pero pode ser utilizada para calquera xene, sen importar a s\u00faa actividade transcricional ou tama\u00f1o.\nMario R. Capecchi, Martin J. Evans e Oliver Smithies foron galardoados co Premio Nobel de Medicina de 2007 polos seus traballos sobre os \"principios para introducir modificaci\u00f3ns en xenes espec\u00edficos en ratos utilizando c\u00e9lulas nai embrionais\", ou \"gene targeting\".\nM\u00e9todos.\nOs m\u00e9todos desta t\u00e9cnica foron establecidos para varios organismos modelo e poden variar dependendo da especie utilizada. En xeral, x\u00e9rase en bacterias un constructo de \"targeting\" feito de ADN, que cont\u00e9n xeralmente parte do xene ao que vai ir dirixido, xunto cun xene reporteiro, e un marcador seleccionable (dominante).\nPara aplicar o \"gene targeting\" a xenes do rato, este constructo ins\u00edrese despois en c\u00e9lulas nai embrionarias de rato en cultivo. Despois, selecci\u00f3nanse as c\u00e9lulas que te\u00f1en a inserci\u00f3n correcta, que poden ser utilizadas para contribu\u00edr a formar un tecido do rato por medio dunha inxecci\u00f3n no embri\u00f3n. Finalmente, selecci\u00f3nanse os ratos quimera nos que as c\u00e9lulas modificadas orixinaron os \u00f3rganos reprodutores por medio de cruzamentos entre os animais. Unha vez conseguido iso, todo o corpo do rato est\u00e1 baseado no xenoma das c\u00e9lulas nai embrionarias previamente seleccionadas.\nPara aplicar o \"gene targeting\" a xenes do musgo \"Physcomitrella patens\", este construto inc\u00fabase xunto con protoplastos acabados de illar e\ncon polietilenglicol. Todos os gamet\u00f3fitos de musgos son organismos haploides, e a formaci\u00f3n dos filamentos da planta chamados protonemas pode ser estudada directamente por medio do \"gene targeting\", aplicando un tratamento con antibi\u00f3ticos ou por PCR. Esta \u00e9 a \u00fanica planta en que se aplicou este procedemento de xen\u00e9tica inversa, que \u00e9 tan eficiente coma en l\u00e9vedos.\nUtilizando modificaci\u00f3ns destes procedementos, o \"gene targeting\" foi tam\u00e9n aplicado con \u00e9xito en vacas, ovellas, porcos e moitos fungos.\nA frecuencia do \"gene targeting\" pode ser aumentada significativamente utilizando endonucleases obtidas por enxe\u00f1ar\u00eda como nucleases dedos de cinc, endonucleases \"homing\", e nucleases baseadas en efectores TAL obtidos por enxe\u00f1ar\u00eda. Ata agora, este m\u00e9todo con nucleases foi aplicado a varias especies, como a mosca \"Drosophila melanogaster\", o tabaco\n, millo, c\u00e9lulas humanas, ratos, e ratas.\nComparaci\u00f3n co \"gene trapping\".\nO \"gene trapping\" est\u00e1 baseado na inserci\u00f3n aleatoria dun casete x\u00e9nico mentres que o \"gene targeting\" est\u00e1 dirixido a un xene espec\u00edfico. Os casetes do \"gene trapping\" constan dun xene reporteiro sen prromotor e/ou un marcador xen\u00e9tico seleccionable flanqueado por un sitio de empalme 3' augas arriba (aceptor de empalme ou \"splice acceptor\", SA) e unha secuencia de terminaci\u00f3n transcricional augas abaixo (secuencia de poliadenilaci\u00f3n). Estes casetes poden utilizarse para moitas cousas en biolox\u00eda molecular, mentres que as rexi\u00f3ns hom\u00f3logas flanqueantes dos casetes do \"gene targeting\" necesitan ser adaptados para cada xene. Isto fai que o \"gene trapping\" sexa m\u00e1is axeitado para proxectos a grande escala que o \"gene targeting\". Por outra parte, o \"gene targeting\" pode utilizarse para xenes con baixo nivel de transcrici\u00f3n que non ser\u00edan detectados aplicando o \"gene trapping\". Ademais, a probabilidade do \"trapping\" increm\u00e9ntase co tama\u00f1o dos intr\u00f3ns. Para o \"gene targeting\" estes xenes compactos poden ser alterados con similar facilidade.\nAplicaci\u00f3ns.\nO \"gene targeting\" foi moi utilizado para o estudo de enfermidades xen\u00e9ticas humanas ao eliminar (\"knocking out\"), ou engadir (\"knocking in\"), mutaci\u00f3ns espec\u00edficas de interese a diversos modelos. Previamente fora utilizado para modelos de c\u00e9lulas de rato en enxe\u00f1ar\u00eda xen\u00e9tica, pero os avances nas tecnolox\u00edas do \"gene targeting\" est\u00e1n permitindo actualmente a creaci\u00f3n dunha nova onda de modelos de enfermidades humanas isox\u00e9nicos. Estes son os modelos m\u00e1is exactos in vitro dos que dispo\u00f1en os investigadores actualmente, e est\u00e1n facilitando o desenvolvemento de novas drogas personalizadas e de m\u00e9todos diagn\u00f3sticos, especialmente no campo do cancro."}
{"id": "261304", "revid": "89787", "url": "https://gl.wikipedia.org/wiki?curid=261304", "title": "Gastornis", "text": "Gastornis \u00e9 un x\u00e9nero extinto de aves incapaces de voar que viviu durante o Paleoceno tard\u00edo e o Eoceno. Gastornis significa \"ave de Gaston\", o seu nome foille dado polo franc\u00e9s Gaston Plantei, quen descubriu f\u00f3siles deste animal en Geiseltal (Alema\u00f1a) en 1855. En 1876 Edward Drinker Cope descubriu outro xacemento de f\u00f3siles en Am\u00e9rica do Norte e chamounos \"Diatryma\" (do grego antigo diatr\u00eama, \"canoa\"). Como ambos esp\u00e9cimes son extremadamente pr\u00f3ximos e o descubrimento de \"Gastornis\" \u00e9 anterior a \"Diatryma\" este \u00faltimo termo foi abandonado e todos os f\u00f3siles do x\u00e9nero reciben o nome xen\u00e9rico de \"Gastornis\", en aplicaci\u00f3n do C\u00f3digo Internacional de Nomenclatura Zool\u00f3xica."}
{"id": "261305", "revid": "23204", "url": "https://gl.wikipedia.org/wiki?curid=261305", "title": "Ornithomimus", "text": "Ornithomimus (\"imitador de aves\") \u00e9 un x\u00e9nero co\u00f1ecido por d\u00faas especies de dinosauros ter\u00f3podos ornitom\u00edmidos, que viviron a finais do per\u00edodo Cret\u00e1ceo, fai aproximadamente entre 70 e 65 mill\u00f3ns de anos, no Mastrichtiano, no que hoxe \u00e9 Norteam\u00e9rica. \"Ornithomimus velox\", a especie tipo, foi nomeada en base a un p\u00e9 e unha man proveniente da Formaci\u00f3n Denver, pero mellor material foi atopado no Canad\u00e1, inclu\u00edndo a \"Ornithomimus edmontonicus\" un excelente esp\u00e9cime articulado do Parque Provincial do Dinosauro, na Formaci\u00f3n Can\u00f3n Ferradura. Outros esp\u00e9cimes asignados a \"Ornithomimus\" foron atopados na costa leste dos Estados Unidos. O primeiro f\u00f3sil de \"Ornithomimus\" foi atopado en 1889 e nomeado polo paleont\u00f3logo norteamericano Othniel C. Marsh en 1890."}
{"id": "261306", "revid": "5132", "url": "https://gl.wikipedia.org/wiki?curid=261306", "title": "Selecci\u00f3n de f\u00fatbol de Brasil", "text": ""}
{"id": "261307", "revid": "5132", "url": "https://gl.wikipedia.org/wiki?curid=261307", "title": "Selecci\u00f3n nacional de f\u00fatbol do Brasil", "text": ""}
{"id": "261308", "revid": "5132", "url": "https://gl.wikipedia.org/wiki?curid=261308", "title": "Selecci\u00f3n de futbol do Brasil", "text": ""}
{"id": "261309", "revid": "23204", "url": "https://gl.wikipedia.org/wiki?curid=261309", "title": "Oviraptor", "text": "Oviraptor (do lat\u00edn \"ladr\u00f3n de ovos\") \u00e9 un x\u00e9nero representado por unha \u00fanica especie de dinosauro ter\u00f3podo ovirrapt\u00f3rido, descuberto polo t\u00e9cnico George Olsen nunha expedici\u00f3n de 1923 liderada por Roy Chapman Andrews, sendo descrito por vez primeira por Henry Fairfield Osborn en 1924. O seu nome prov\u00e9n do lat\u00edn e quere dicir \"ladr\u00f3n de ovos\", xa que o primeiro f\u00f3sil descuberto foi atopado enriba dun ni\u00f1o do que se cr\u00eda que eran ovos de \"Protoceratops\". O nome espec\u00edfico \"philoceratops\" quere dicir \"amante de ceratopsianos\", e foille concedido tam\u00e9n como resultado da s\u00faa descuberta. Nun escrito de 1924, Osborn explicou que o nome deb\u00edase \u00e1 proximidade da caveira de \"Oviraptor\" respecto do ni\u00f1o (estaba separado dos ovos por s\u00f3 catro cent\u00edmetros de area). Por\u00e9n, Osborn tam\u00e9n suxeriu que o nome \"Oviraptor\" \"pode confundirnos completamente en canto \u00f3s seus h\u00e1bitos alimenticios e \u00f3 seu car\u00e1cter\". Na d\u00e9cada de 1990, a descuberta de ovirapt\u00f3ridos a\u00f1i\u00f1adores como o \"Citipati\" provou que Osborn estaba no certo coa s\u00faa cautela respecto do nome. Estes achados amosan que os ovos en cuesti\u00f3n probablemente pertenc\u00edan \u00f3 propio \"Oviraptor\" e que o esp\u00e9cime en realidade estaba criando os seus ovos cando morreu a car\u00f3n do ni\u00f1o.\nO \"Oviraptor\" viviu a finais do per\u00edodo Cret\u00e1ceo, durante o Campaniano, hai uns 75 mill\u00f3ns de anos; s\u00f3 se co\u00f1ece un \u00fanico esp\u00e9cime definitivo (cos seus ovos asociados), descuberto na formaci\u00f3n de Djadokhta en Mongolia, a\u00ednda que existe un posible segundo esp\u00e9cime (tam\u00e9n con ovos) atopado na formaci\u00f3n de Bayan Mandahu, no nordeste de Mongolia Interior, na China.\nDescrici\u00f3n.\n\"Oviraptor philoceratops\" \u00e9 co\u00f1ecido por un \u00fanico esqueleto parcial (o esp\u00e9cime n\u00famero AMNH 6517), as\u00ed como polo ni\u00f1o duns quince ovos que foron referidos a esta especie (AMNH 6508).\nCando viv\u00eda, o \"Oviraptor\" era un dos dinosauros ter\u00f3podos non aviarios m\u00e1is semellante a un paxaro. A s\u00faa caixa tor\u00e1cica, en particular, amosa varias caracter\u00edsticas que son t\u00edpicas das aves, inclu\u00edndo un conxunto de procesos en cada costela que manti\u00f1an r\u00edxida a caixa tor\u00e1cica. Un parente do \"Oviraptor\", chamado \"Nomingia\" foi atopado cun pig\u00f3stilo, que \u00e9 un conxunto de v\u00e9rtebras fusionadas que logo axudar\u00edan a soster as plumas da cola das aves. As impresi\u00f3ns da piel de oviraptorosauros m\u00e1is primitivos, como \"Caudipteryx\" e \"Protarchaeopteryx\", amosa claramente unha extensa cobertura de plumas no corpo, \u00e1s emplumadas e un abano de cola emplumada. A cola en abano tam\u00e9n se indica pola presenza dun pig\u00f3stilo en \"Nomingia\", o que suxire que esta caracter\u00edstica estaba moi estendida entre os oviraptorosauros. Ademais, a posici\u00f3n de ani\u00f1ador dos esp\u00e9cimes reprodutores de \"Citipati\" sinala o uso de \u00e1s emplumadas para cubrir os ovos. Dada a estreita semellanza anat\u00f3mica entre estas especies e o \"Oviraptor\", \u00e9 moi probable que \"Oviraptor\" tam\u00e9n te\u00f1a plumas.\nO \"Oviraptor\" repres\u00e9ntase tradicionalmente cunha crista distintiva, semellante \u00e1 do casuario. Por\u00e9n, un novo exame de varios ovirapt\u00f3ridos amosa que esta co\u00f1ecida especie de crista alta en realidade pode pertencer \u00f3 x\u00e9nero \"Citipati\", un parente de \"Oviraptor\". \u00c9 probable que o \"Oviraptor\" tivese unha crista, mais o seu tama\u00f1o e forma exactos desco\u00f1\u00e9cense debido \u00f3 esmagamento do cranio do \u00fanico esp\u00e9cime reco\u00f1ecido.\nO \"Oviraptor\" ten d\u00faas extremidades posteriores longas e ben desenvolvidas, cada unha con tres dedos con gadoupas que utilizaban para soster e esgazar \u00e1 s\u00faa presa. O \"Oviraptor\" ti\u00f1a ollos grandes con aneis \u00f3seos e cristas craniais infrecuentes xunto cun peteiro sen dentes."}
{"id": "261310", "revid": "5863", "url": "https://gl.wikipedia.org/wiki?curid=261310", "title": "Historia urbana de Colonia", "text": ""}
{"id": "261312", "revid": "98629", "url": "https://gl.wikipedia.org/wiki?curid=261312", "title": "Pteranodon", "text": "Pteranodon (do grego: \u03c0\u03c4\u03b5\u03c1\u03cc\u03bd (pteron, \"alado\"; e \u1f00\u03bd\u03cc\u03b4\u03c9\u03bd (anodon, \"sen dentes\"; ou \"alado sen dentes\") \u00e9 un x\u00e9nero de pterosauros pterodactiloideos, sendo un dos r\u00e9ptiles alados m\u00e1is grandes que se co\u00f1ecen, cunha envergadura de arredor de sete metros. Viviu durante o per\u00edodo xeol\u00f3xico do Cret\u00e1ceo superior e os seus restos f\u00f3siles foron atopados en Am\u00e9rica do Norte, nos actuais territorios de Kansas, Alabama, Nebrasca, Wyoming e Dacota do Sur. Descubr\u00edronse moitos esp\u00e9cimes f\u00f3siles de \"Pteranodon\", con m\u00e1is de 1\u00a0200 esp\u00e9cimes co\u00f1ecidos pola ciencia, supo\u00f1endo m\u00e1is que calquera outro tipo de pterosauro. Moitos deles estaban moi ben preservados con esqueletos articulados e caveiras case completas. Foi un membro importante da fauna do mar interior occidental.\nCaracter\u00edsticas.\nCarec\u00eda practicamente de cola; a s\u00faa cabeza era m\u00e1is ancha que a das formas xur\u00e1sicas, cunha prolongaci\u00f3n a modo de crista e sen dentes. A s\u00faa gran crista na parte posterior da cabeza probablemente axud\u00e1balle a equilibrar o peso do pico e da pesca. Pesou ata 20\u00a0kg e mediu ata 9 m de envergadura. As s\u00faas patas eran tan d\u00e9biles que se dubida de que puidesen andar polo chan.\nDieta.\nA s\u00faa dieta era pisc\u00edvora (atopouse \u00f3sos fosilizados de peixes no est\u00f3mago dun esp\u00e9cime). Seguramente empregaba o seu longo pico a modo de pa para capturar peces mentres voaba preto da superficie do mar. Unha bolsa baixo o pico permit\u00edalle almacenar peixe, como o pelicano actual.\nEspecies.\nDescrib\u00edronse varias especies de \"Pteranodon\", a\u00ednda que non todas est\u00e1n ben fundamentadas. As mellor establecidas dist\u00ednguense pola forma da crista; en \"Pteranodon longiceps\" \u00e9 recta e dir\u00edxese cara a atr\u00e1s, mentres que en \"Pteranodon sternbergi\" \u00e9 m\u00e1is vertical e profunda."}
{"id": "261318", "revid": "98629", "url": "https://gl.wikipedia.org/wiki?curid=261318", "title": "Ceratosaurus", "text": "Ceratosaurus (do , \"keras\" \"keratos\" que quere dicir \"corno\"; e \"\u03c3\u03b1\u1fe6\u03c1\u03bf\u03c2\", \"sauros\" que quere dicir \"lagarto\") \u00e9 un x\u00e9nero de dinosauros ter\u00f3podos ceratos\u00e1uridos, que viviron a finais do per\u00edodo Xur\u00e1sico, hai aproximadamente 153 e 148 mill\u00f3ns de anos, no Kimeridgiano e o Titoniano, no que hoxe \u00e9 Norteam\u00e9rica, \u00c1frica e posiblemente en Europa. O x\u00e9nero foi descrito por vez primeira en 1884 polo paleont\u00f3logo estadounidense Othniel Charles Marsh a partir dun esqueleto completo atopado en Garden Park, Colorado, nas rochas da formaci\u00f3n de Morrison. A especie tipo \u00e9 \"Ceratosaurus nasicornis\".\nO esp\u00e9cime de Garden Park constit\u00fae o esqueleto m\u00e1is completo de todo o x\u00e9nero, e s\u00f3 foron descritos uns poucos esp\u00e9cimes m\u00e1is dende ent\u00f3n. Ademais de \"C. nasicornis\", foron descritas d\u00faas especies, \"Ceratosaurus dentisulcatus\" e \"Ceratosaurus magnicornis\", no ano 2000 a partir de esqueletos fragmentarios de Cleveland-Lloyd Quarry de Utah e na veci\u00f1anza de Fruita, Colorado. Por\u00e9n, a validez destas especies foi cuestionada, e os tres esqueletos posiblemente poder\u00edan representar diferentes etapas de crecemento da mesma especie. En 1999, anunciouse a descuberta do primeiro exemplar xuvenil. No ano 2000, atopouse e describiuse un esp\u00e9cime parcial na formaci\u00f3n de Lourinh\u00e3, en Portugal, achegando probas da presenza deste x\u00e9nero f\u00f3ra de Am\u00e9rica do Norte. Tam\u00e9n foron atopados restos fragmentarios en Tanzania, o Uruguai e Su\u00edza, a\u00ednda que a s\u00faa asignaci\u00f3n \u00f3 x\u00e9nero \"Ceratosaurus\" non \u00e9 aceptada no presente pola maior\u00eda dos paleont\u00f3logos.\n\"Ceratosaurus\" era un ter\u00f3podo de tama\u00f1o medio. O tama\u00f1o do esp\u00e9cime orixinal est\u00edmase en 5,3 m ou 5,69 m de longo, mentres que o esp\u00e9cime descrita como \"C. dentisulcatus\" era meirande, arredor de 7 metros de longo. \"Ceratosaurus\" caracteriz\u00e1base por grandes mand\u00edbulas con dentes con forma de coitela, un corno destacado semellante a unha crista no medio do foci\u00f1o e un par de cornos sobre os ollos. As extremidades dianteiras eran moi curtas, mais segu\u00edan sendo completamente funcionais; cada man ti\u00f1a catro dedos. A cola era profunda de arriba abaixo. Unha ringleira de pequenos osteodermos (\u00f3sos na pel) estaba presente na metade do pescozo, lombo e na cola. Ademais desta ringleira, ti\u00f1a outros osteodermos en partes desco\u00f1ecidas do seu corpo.\n\"Ceratosaurus\" d\u00e1 o seu nome \u00f3s Ceratosauria, un clado de dinosauros ter\u00f3podos que diverxeu de maneira temper\u00e1 da li\u00f1axe evolutiva que conduciu \u00e1s modernas aves. Dentro dos Ceratosauria, alg\u00fans paleont\u00f3logos propuxeron un estreiro parentesco cos \"Genyodectes\" da Arxentina, con quen comparte os dentes fortemente alongados. O x\u00e9nero xeoloxicamente anterior de \"Proceratosaurus\" atopado en Inglaterra, malia ter sido descrito como antecesor de \"Ceratosaurus\", foi posteriormente desvinculado. \"Ceratosaurus\" compartiu o seu h\u00e1bitat con outros x\u00e9neros meirandes de ter\u00f3podos, como \"Torvosaurus\" e \"Allosaurus\", e suxeriuse que estes ter\u00f3podos ocupaban diferentes nichos ecol\u00f3xicos para evitar a competencia entre eles. \"Ceratosaurus\" pode ter cazado dinosauros que se alimentan de plantas, a\u00ednda que alg\u00fans paleont\u00f3logos suxeriron que cazaba presas acu\u00e1ticas como peixes. O corno nasal probablemente non se usou como unha arma como suxeriu orixinalmente Marsh, sen\u00f3n que \u00e9 m\u00e1is probable que s\u00f3 o usara para mostrar.\nDescrici\u00f3n.\nO \"Ceratosaurus\" ten o plano corporal t\u00edpico dos grandes dinosauros ter\u00f3podos. Un animal b\u00edpede, traslad\u00e1base nas s\u00faas poderosas patas traseiras, mentres que as s\u00faas extremidades dianteiras ti\u00f1an un tama\u00f1o reducido. O esp\u00e9cime USNM 4735, o primeiro esqueleto descuberto e o holotipo de \"Ceratosaurus nasicornis\", era un exemplar de 5,3 ou 5,69 m de lonxitude segundo diferentes fontes. O feito de se ese exemplar era un adulto completamente desenvolvido non est\u00e1 claro. Othniel Charles Marsh, en 1884, suxeriu que este esp\u00e9cime pesaba arredor da metade do peso dun contempor\u00e1neo seu, o \"Allosaurus\". En revisi\u00f3ns m\u00e1is recentes, foi estimado en 418 kg, 524 kg ou 670 kg. Outros tres esqueletos adicionais descubertos na segunda metade do s\u00e9culo XX eran substancialmente maiores. A lonxitude do primeiro deles, UMNH VP 5278, foi estimado de xeito informal por James Madsen como de 8,8 m de longo, mais posteriormente foi corrixido a 7 m. O seu peso foi calculado en 980 kg, 452 kg e 700 kg en obras diferentes. O segundo esqueleto atopado, MWC 1, era un m\u00e1is pequeno que UMNH VP 5278 e puido roldar os 275 kg de peso. O terceiro, a\u00ednda sen describir, \u00e9 o esp\u00e9cime BYUVP 12893, que se considera o meirande xamais descuberto, malia que as estimaci\u00f3ns do seu tama\u00f1o a\u00ednda non foron publicadas. Outro esp\u00e9cime (ML 352), descuberto en Portugal no ano 2000, estimouse en 6 m de lonxitude e 600 kg de peso.\nO n\u00famero exacto de v\u00e9rtebras \u00e9 desco\u00f1ecido debido a varios ocos na columna vertebral do holotipo \"Ceratosaurus nasicornis\". Cando menos 20 v\u00e9rtebras formaban o pescozo e o lombo dende o sacro. Na parte media do pescozo, os centros (ou corpos) das v\u00e9rtebras eran tan longos como altos, mentres que na parte diantera e traseira do pescozo, os centros eran m\u00e1is curtos que altos. As espi\u00f1as neurais que se proxectan cara a arriba eran relativamente grandes, e as v\u00e9rtebras dorsais (posteriores) eran tan altas como os centros vertebrais longos. O sacro, que consist\u00eda en seis v\u00e9rtebras sacras fusionadas, estaba arqueado cara a arriba, cos seus centros vertebrais fortemente reducidos en altura na s\u00faa porci\u00f3n media, como \u00e9 o caso doutros \"Ceratosauria\". A cola estaba formada por arredor de 50 v\u00e9rtebras caudais e representaba a metade da lonxitude total do animal; no holotipo, estimouse en 2,84 m de longo. A cola era profunda de arriba abaixo debido \u00e1s altas espi\u00f1as neurais e alongadas cheur\u00f3ns, \u00f3sos situados debaixo da central vertebral. Como noutros dinosauros, fac\u00eda de contrapeso do corpo e conti\u00f1a os masivos m\u00fasculos caudofemorais, que eran responsables do pulo cara a diante durante a locomoci\u00f3n, tirando a coxa superior cara a atr\u00e1s cando se contra\u00edan.\nA omoplata estaba fusionada coa coracoide, formando un s\u00f3 \u00f3so sen ningunha marca visible entre os dous elementos orixinais. O holotipo \"C. nasicornis\" foi descuberto cunha extremidade dianteira esquerda articulada que incl\u00fae unha man incompleta. A\u00ednda que estaba desarticulada durante a preparaci\u00f3n, f\u00edxose un xeso do antebrazo f\u00f3sil para documentar as posici\u00f3ns relativas orixinais dos \u00f3sos. Os \u00f3sos carpianos non foron atopados en ning\u00fan exemplar, o cal fixo que os estudosos suxerisen que eran inexistentes no x\u00e9nero. Nun artigo de 2016, Matthew Carrano e Jonah Choiniere suxiren a existencia dun ou varios carpos cartilaxinosos (non \u00f3sos), como indica nunha fenda presente entre os \u00f3sos do antebrazo e os metacarpianos, as\u00ed como pola textura superficial dentro deste oco. En contraste coa maior\u00eda dos ter\u00f3podos con trazos derivados, que contan con s\u00f3 tres d\u00edxitos en cada man (d\u00edxitos I\u2013III), o \"Ceratosaurus\" mantivo catro d\u00edxitos, sendo o d\u00edxito IV dun tama\u00f1o reducido. Os metacarpos primeiro e cuarto eran curtos, mentres que o segundo era lixeiramente m\u00e1is longo que o terceiro. Os metacarpos e especialmente as primeiras falanxes eran proporcionalmente curtas, \u00f3 contrario que a maior\u00eda dos ter\u00f3podos basais. S\u00f3 as primeiras falanxes dos d\u00edxitos II, III e IV est\u00e1n preservadas no exemplar holotipo; o n\u00famero total de falanxes e ungueais (\u00f3sos das gadoupas) \u00e9 desco\u00f1ecido. A anatom\u00eda do metacarpo I indica que a falanxe estivo presente orixinalmente neste d\u00edxito tam\u00e9n. O p\u00e9 consta de tres d\u00edxitos que soste\u00f1en o peso, numerados II\u2013IV. O d\u00edxito I, que nos ter\u00f3podos est\u00e1 xeralmente reducido a un espor\u00f3n que non toca o chan, non foi preservado no holotipo. Marsh, na s\u00faa descrici\u00f3n orixinal de 1884, asumiu que o d\u00edxito se perdeu no \"Ceratosaurus\", mais Charles Gilmore, na s\u00faa monograf\u00eda de 1920, anotou unha \u00e1rea de conexi\u00f3n no segundo metatarso demonstrando a presenza deste d\u00edxito.\nDe maneira \u00fanica entre os ter\u00f3podos, o \"Ceratosaurus\" posu\u00eda osteodermos pequenos, elongados e irregulares \u00f3 longo da parte media do seu corpo. Estes osteodermos foron descubertos sobre a espi\u00f1a neural nas v\u00e9rtebras cervicais 4 e 5, as\u00ed como nas v\u00e9rtebras caudais 4 a 10, formando probablemente unha li\u00f1a continua que puido terse estendido dende a base da caveira at\u00e9 a punta da cola. Como suxeriu Gilmore en 1920, a s\u00faa posici\u00f3n na matriz rupestre reflicte probablemente a s\u00faa posici\u00f3n exacta no animal vivo. Os osteodermos sobre a cola foron atopados separados da espi\u00f1a neural por 25 a 38 mm, posiblemente contabilizase a pel e os m\u00fasculos presentes polo medio, mentres que os do pescozo estaban moito m\u00e1is preto das espi\u00f1as neurais. Ademais da li\u00f1a media do corpo, a pel conti\u00f1a osteodermos adicionais, como indica unha placa cuadrangular de entre 58 a 70 de longo atopada xunto co holotipo; a localizaci\u00f3n desta placa no seu corpo \u00e9 desco\u00f1ecida. O esp\u00e9cime UMNH VP 5278 tam\u00e9n foi atopado cun bo n\u00famero de osteodermos, que foron descritos como amorfos. A\u00ednda que a maior\u00eda destes os\u00edculos se atoparon a un m\u00e1ximo de 5 m de distancia do esqueleto, non se asociaron directamente a ningunha v\u00e9rtebra, a diferenza dos do holotipo \"C. nasicornis\", polo que a s\u00faa posici\u00f3n orixinal no corpo non se pode inferir deste exemplar."}
{"id": "261320", "revid": "23204", "url": "https://gl.wikipedia.org/wiki?curid=261320", "title": "Compsognathus", "text": "Compsognathus (do grego kompsos/\u03ba\u03bf\u03bc\u03c8\u03bf\u03c2; \"elegante\", \"refinado\" ou \"delicado\" e gnathos/\u03b3\u03bd\u03b1\u03b8\u03bf\u03c2; \"mand\u00edbula\") \u00e9 un x\u00e9nero representado por unha \u00fanica especie de dinosauro ter\u00f3podo compsogn\u00e1tido, que viviu a finais do per\u00edodo Xur\u00e1sico, hai aproximadamente 150 mill\u00f3ns de anos atr\u00e1s, no Titoniano, no que hoxe \u00e9 Europa. Os paleont\u00f3logos atoparon dous f\u00f3siles ben preservados, un en Alema\u00f1a en 1850 e o segundo en Francia case un s\u00e9culo despois. Moitas presentaci\u00f3ns populares a\u00ednda describen \"Compsognathus\" como un dinosauro do tama\u00f1o dun gali\u00f1a debido ao pequeno do esp\u00e9cime alem\u00e1n, que agora se cre ser unha forma xuvenil m\u00e1is grande. \"Compsognathus\" \u00e9 un dos poucos dinosauros para os cales a dieta s\u00e1bese con certeza: os restos de \u00e1xiles lagartos pequenos, pres\u00e9rvanse nos ventres de ambos esp\u00e9cimes. Os dentes descubertos en Portugal poden ser f\u00f3siles adicionais do x\u00e9nero.\nA\u00ednda que non foi reco\u00f1ecido como tal no momento da s\u00faa descuberta, \"Compsognathus\" \u00e9 o primeiro dinosauro ter\u00f3podo co\u00f1ecido dun esqueleto f\u00f3sil razoablemente completo. At\u00e9 a d\u00e9cada de 1990, era o dinosauro non-Avialae co\u00f1ecido m\u00e1is pequeno, estando clasificado incorrectamente nos s\u00e9culos anteriores como o parente m\u00e1is achegado do \"Archaeopteryx\".\n\"Compsognathus\" foi o primeiro x\u00e9nero de dinosauros en ser representado con plumas, por Thomas Henry Huxley en 1876.\nDescrici\u00f3n.\nDurante d\u00e9cadas, \"Compsognathus\" ti\u00f1an a fama de seren os m\u00e1is pequenos dinosauros co\u00f1ecidos; o primeiro esp\u00e9cime atopado med\u00eda arredor dun metro de lonxitude. Por\u00e9n, outros dinosauros descubertos con posterioridade, como \"Caenagnathasia\", \"Microraptor\" e \"Parvicursor\", eran a\u00ednda m\u00e1is pequenos. O meirande esp\u00e9cime de \"Compsognathus\" atopado ti\u00f1an un peso estimado de entre 0,83 e 3,5kg."}
{"id": "261322", "revid": "1410", "url": "https://gl.wikipedia.org/wiki?curid=261322", "title": "Deinonychus", "text": "Deinonychus (do ; \"dein\u00f3s\", 'terrible' e do ; \"\u00f3nux\", 'gadoupa') \u00e9 un x\u00e9nero representado por unha \u00fanica especie de dinosauro ter\u00f3podo dromeos\u00e1urido, Deinonychus antirrhopus. Viviu a mediados do per\u00edodo Cret\u00e1ceo, fhai aproximadamente 115 e 108 mill\u00f3ns de anos, entre o Aptiano e o Albiano, no que hoxe \u00e9 Norteam\u00e9rica. \"Deinonychus\" era un corredor moi \u00e1xil e veloz, calidades que se v\u00edan favorecidas pola s\u00faa cola longa e r\u00edxida, sempre levantada, que lle axudaba a manter o equilibrio durante a carreira. A\u00ednda que estaba estreitamente emparentado co \"Velociraptor\" de Mongolia, difer\u00e9nciase facilmente a primeira ollada polo seu morro m\u00e1is curto, constituci\u00f3n m\u00e1is robusta e maior tama\u00f1o. Alcanzaba lonxitudes de entre 2,5 e 3,5 metros e un peso de 50 a 70 quilogramos.\nOs estudos do paleont\u00f3logo John Ostrom sobre \"Deinonychus\" de finais da d\u00e9cada de 1960 revolucionaron o pensamento cient\u00edfico sobre os dinosauros, provocando un \"renacemento dos dinosauros\" e espertando un debate sobre se os dinosauros eran de sangue quente ou de sangue fr\u00edo. Antes diso, a concepci\u00f3n popular sobre os dinosauros era a de xigantes reptilianos. Ostrom observou o corpo pequeno, a postura elegante e horizontal, a columna vertebral, e especialmente as gadoupas raptoriais agrandadas nos p\u00e9s, suxer\u00edan un depredador activo e \u00e1xil.\nDescuberta e nomeamento.\nOs restos fosilizados de \"Deinonychus\" foron descubertos na formaci\u00f3n Cloverly de Montana e Wyoming e na formaci\u00f3n Antlers de Oklahoma, en Am\u00e9rica do Norte. A formaci\u00f3n Cloverly data de finais do Aptiano at\u00e9 comezos do Albiano no per\u00edodo Cret\u00e1ceo, hai entre 115 e 108 mill\u00f3ns de anos. Ademais, uns dentes atopados en Arundel Clay Facies (mediados do Aptiano), da formaci\u00f3n Potomac na chaira costeira atl\u00e1ntica de Maryland, tam\u00e9n foron asignados \u00f3 x\u00e9nero."}
{"id": "261323", "revid": "56817", "url": "https://gl.wikipedia.org/wiki?curid=261323", "title": "Gran Premio do Brasil de 1975", "text": "O Gran Premio do Brasil de 1975 foi unha carreira de automobilismo de F\u00f3rmula 1, celebrada o 26 de xaneiro de 1954 no circu\u00edto de Interlagos de S\u00e3o Paulo. Foi a segunda carreira da tempada de .\nFoi o cuarto Gran Premio do Brasil desde a s\u00faa presentaci\u00f3n en 1972. A carreira foi ga\u00f1ada polo piloto de San Paulo Carlos Pace aos mandos dun Brabham BT44B. Ser\u00eda a \u00fanica vitoria da curta carreira de Pace, que morrer\u00eda nun accidente de aviaci\u00f3n dous anos m\u00e1is tarde. O circu\u00edto ten agora o seu nome. Outro brasileiro Emerson Fittipaldi terminou segundo no seu McLaren M23 e o seu compa\u00f1eiro de equipo, o alem\u00e1n Jochen Mass terminou terceiro.\nResumo da carreira.\nJean-Pierre Jarier fixo novamente a pole position, logo de bater a marca da pole de 1973, clasific\u00e1ndose por diante do heroe local Emerson Fittipaldi. A carreira atrasouse, debido que a pista foi regada para eliminar os residuos, e evitar as picadas que desempe\u00f1aran un papel crucial na carreira de 1974 e ningu\u00e9n quer\u00eda unha repetici\u00f3n destes problemas.\nEsta carreira marcou a \u00faltima sa\u00edda (e chegada) da longa carreira de Graham Hill na F1.\nOs pilotos brasileiros terminaron 1\u00ba e 2\u00ba nesta carreira, con Carlos Pace ga\u00f1ando a \u00fanica carreira da s\u00faa carreira e Emerson Fittipaldi terminando segundo. Esta faza\u00f1a repetiuse en 1986 con Nelson Piquet e Ayrton Senna.\nNotas.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de "}
{"id": "261324", "revid": "89787", "url": "https://gl.wikipedia.org/wiki?curid=261324", "title": "Matelotage", "text": "O matelotage (do franc\u00e9s \"matelot\", home de mar), foi unha instituci\u00f3n an\u00e1loga \u00f3 matrimonio que existiu entre os piratas arredor do s\u00e9culo XVII.\nCaracter\u00edsticas.\nTrat\u00e1base dunha uni\u00f3n permanente e formal entre dous homes adultos. Os dous membros da parella un\u00edan os seus bens, loitaban xuntos e coidaban un do outro en caso de doenza. En ocasi\u00f3ns o \"matelotage\" quedaba expresado por medio dun contrato no que se estipulaba que, en caso de falecemento dun deles, a s\u00faa parella herdaba todos os seus bens.\nEsta pr\u00e1ctica era com\u00fan na illa de La Tortuga e chegou a normalizarse entre a poboaci\u00f3n civil de illas como A Espa\u00f1ola ou Xamaica."}
{"id": "261329", "revid": "23204", "url": "https://gl.wikipedia.org/wiki?curid=261329", "title": "Apatosaurus", "text": "Apatosaurus (do grego: \"r\u00e9ptil enganoso\") \u00e9 un x\u00e9nero de dinosauros saur\u00f3podos diplod\u00f3cidos, que viviron a finais do per\u00edodo Xur\u00e1sico na actual Am\u00e9rica do Norte. Othniel Charles Marsh describiu e nomeou a primeira especie co\u00f1ecida, A. ajax, en 1877, e unha segunda especie, A. louisae, foi descuberta e nomeada por William H. Holland en 1916. \"Apatosaurus\" viviu hai 152 a 151 mill\u00f3ns de anos, durante finais do Kimeridgiano a comezos do estrato Titoniano, e \u00e9 co\u00f1ecido por f\u00f3siles da formaci\u00f3n de Morrison atopados en Colorado, Oklahoma, Novo M\u00e9xico, Wyoming e Utah, nos Estados Unidos de Am\u00e9rica. \"Apatosaurus\" ti\u00f1a unha lonxitude media de entre 21 e 22,8 m, e un peso medio de entre 16,4 a 22,4 toneladas. Uns poucos esp\u00e9cimes atopados indican unha lonxitude m\u00e1xima un 11\u201330% maior que a media e un peso de 32,7 a 72,6 toneladas."}
{"id": "261331", "revid": "89787", "url": "https://gl.wikipedia.org/wiki?curid=261331", "title": "Coelophysis", "text": "Coelophysis (do grego \"\u00f3sos ocos\") \u00e9 un x\u00e9nero representado por unha \u00fanica especie de dinosauro ter\u00f3podo celof\u00edsido, que viviu a finais do per\u00edodo Tri\u00e1sico, hai aproximadamente 216 a 196 mill\u00f3ns de anos, no Noriano, ao suroeste dos Estados Unidos de Am\u00e9rica, as\u00ed como en Sur\u00e1frica e Zimbabwe.O seu nome g\u00e9nerico d\u00e9bese a que os \u00f3sos das s\u00faas patas eran ocos e prov\u00e9n do grego antigo \u03ba\u03bf\u03b9\u03bb\u03bf\u03c2/\"koilos\" que significa \"oco\" e \u03c6\u03c5\u03c3\u03b9\u03c2/\"physis\" \"forma\". A especie tipo, \"C. bauri\", foi descrita por Edward Drinker Cope en 1889."}
{"id": "261332", "revid": "5312", "url": "https://gl.wikipedia.org/wiki?curid=261332", "title": "Estegosauro", "text": "O estegosauro (\"Stegosaurus\", do grego \"lagarto con tellado\") \u00e9 un x\u00e9nero de dinosauros tire\u00f3foros estegos\u00e1uridos, que viviron a finais do per\u00edodo Xur\u00e1sico, hai aproximadamente entre 156 e 144 mill\u00f3ns de anos, no Kimeridgiano e o Titoniano, no que hoxe \u00e9 Am\u00e9rica do Norte e Europa. Debido \u00e1s s\u00faas distintivas espi\u00f1as da cola e placas, \"Stegosaurus\" \u00e9 un dos m\u00e1is reco\u00f1ecidos dinosauros, xunto con \"Tyrannosaurus\", \"Triceratops\", \"Velociraptor\" e \"Apatosaurus\". O nome de \"Stegosaurus\" significa \"r\u00e9ptil con tellado\" e deriva do antigo grego \u03c3\u03c4\u03ad\u03b3\u03bf\u03c2, \"stegos\"- (\"tellado ou teito\") e \u03c3\u03b1\u1fe6\u03c1\u03bf\u03c2, -\"sauros\" (\"lagarto\"). Polo menos tres especies foron identificadas na porci\u00f3n superior da Formaci\u00f3n Morrison no oeste dos Estados Unidos e son co\u00f1ecidas polo menos por 80 individuos entre todas."}
{"id": "261333", "revid": "12452", "url": "https://gl.wikipedia.org/wiki?curid=261333", "title": "Tyrannosaurus", "text": ""}
{"id": "261337", "revid": "89787", "url": "https://gl.wikipedia.org/wiki?curid=261337", "title": "Arthur Penn", "text": "Arthur Hiller Penn, nado en Filadelfia, Pensilvania o 27 de setembro de 1922 e finado en Nova York o 28 de setembro de 2010, foi un director e produtor de cinema, teatro e televisi\u00f3n estadounidense.\nTraxectoria.\nEntrou no ex\u00e9rcito aos dezanove anos, e a\u00ed foi onde comezou a interesarse polo teatro, organizando espect\u00e1culos para os soldados. Tras ver \"Cidad\u00e1n Kane\", de Orson Welles sentiuse atra\u00eddo polo cinema.\nCando xa ti\u00f1a sona como director en televisi\u00f3n dirixiu o seu primeiro filme, \"O pistoleiro zurdo\", en 1958.\nA s\u00faa carreira continuou con \u00e9xito durante os anos sesenta e setenta. Cando este comezou a declinar pasou a producir televisi\u00f3n, coma a serie \"Law &amp; Order\".\nEra o irm\u00e1n m\u00e1is novo do fot\u00f3grafo de moda Irving Penn."}
{"id": "261339", "revid": "89787", "url": "https://gl.wikipedia.org/wiki?curid=261339", "title": "Espazo (puntuaci\u00f3n)", "text": "O espazo \u00e9 a \u00e1rea en branco que se emprega para separar palabras.\nHistoria.\nNo lat\u00edn cl\u00e1sico us\u00e1base o punto medio para separar as palabras, pero este costume acabouse perdendo en favor da \"scriptura continua\".\nOs primeiros textos en lat\u00edn con espazos aparecen en Irlanda a finais do s\u00e9culo VI."}
{"id": "261340", "revid": "89787", "url": "https://gl.wikipedia.org/wiki?curid=261340", "title": "Trazo baixo", "text": "O trazo baixo ou gui\u00f3n baixo \u00e9 un signo tipogr\u00e1fico auxiliar, consistente nun trazo situado na parte baixa da palabra. No c\u00f3digo ASCII ten o valor 95.\nHistoria.\nO trazo baixo estaba presente nas m\u00e1quinas de escribir para poder subli\u00f1ar textos: escrib\u00edase primeiro o texto e volv\u00edase atr\u00e1s para escribir o trazo baixo. Foi inclu\u00eddo como car\u00e1cter alfab\u00e9tico a finais dos anos sesenta.\nUsos.\nUtil\u00edzase principalmente en Inform\u00e1tica para substitu\u00edr o espazo en aplicaci\u00f3ns nas que non se pode usar ese car\u00e1cter.\nEmpr\u00e9gase tam\u00e9n como signo diacr\u00edtico nalgunhas linguas africanas e amerindias, como o shoshone."}
{"id": "261341", "revid": "25871", "url": "https://gl.wikipedia.org/wiki?curid=261341", "title": "Gran Premio de Sur\u00e1frica de 1975", "text": "O Gran Premio de Sur\u00e1frica de F\u00f3rmula 1 de , celebrouse no Circu\u00edto de Kyalami Kyalami, Gauteng, o 1 de marzo de 1975. Foi a terceira rolda da tempada de F\u00f3rmula Un de . Foi o 21\u00ba Gran Premio de Sur\u00e1frica desde o primeiro Gran Premio disputado en 1934 e o noveno que se celebrou en Kyalami, nos arredores de Xohanesburgo. Levouse a cabo sobre 78 voltas ao circu\u00edto de catro quil\u00f3metros para un distancia de carreira de 320 quil\u00f3metros.\nA carreira pasou a historia porque Jody Scheckter se converteu no primeiro piloto surafricano en ga\u00f1ar a carreira do seu pa\u00eds. Pilotando un Tyrrell 007 tomou a iniciativa da carreira logo de adiantar a Carlos Pace na terceira volta e levouse a s\u00faa terceira vitoria por diante do Brabham BT44B de Carlos Reutemann. O compa\u00f1eiro de Scheckter en Tyrrell, Patrick Depailler, terminou terceiro.\nResumo da carreira.\nFerrari utilizara proveitosamente o mes de febreiro libre, para producir o novo modelo 312T cunha nova caixa de cambios transversal. Tam\u00e9n apareceu unha nova cara, a muller piloto italiana Lella Lombardi.\nA pr\u00e1ctica foi complicada, Graham Hill trompeou \u00f3 pasar sobre unha mancha de aceite que deixara o coche de Ronnie Peterson, destru\u00edu o seu coche e optou por non sa\u00edr na carreira. Unha vez que se limparon os restos e se repararon os buracos da barreira, houbo un segundo accidente: Niki Lauda trompeou sobre unha mancha de aceite, golpeando a muro a 193\u00a0km/h. Logo de novos violentos accidentes de Jody Scheckter e Guy Tunmer, os pilotos consideraron que o circu\u00edto non era seguro e neg\u00e1ronse a continuar ata que se solucionasen os defectos nas barreiras e melloraran a pista, apoiados polos mec\u00e1nicos que insistiron no cesamento das pr\u00e1cticas.\nCando a carreira se puxo en marcha, Carlos Pace liderou desde a pole pero ti\u00f1a problemas de freado e pronto foi superado por Jody Scheckter e Carlos Reutemann. Pouco despois Depailler tam\u00e9n o adiantou e acadou a terceira praza. James Hunt retirouse co cable do acelerador roto, Vittorio Brambilla retirouse con problemas no radiador de aceite e Ian Scheckter estrelouse. Emerson Fittipaldi desafiaba a Depailler para o cuarto lugar, cando sufriu problemas nun cable das bux\u00edas. Jody Scheckter pilotou con seguridade para aferrarse \u00e1 s\u00faa \u00fanica vitoria en casa por diante de Reutemann.\nV\u00e9xase tam\u00e9n.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de \""}
{"id": "261355", "revid": "98629", "url": "https://gl.wikipedia.org/wiki?curid=261355", "title": "David Ferreiro", "text": "David Ferreiro Quiroga, co\u00f1ecido habitualmente como David Ferreiro, nado en Ba\u00f1os de Molgas o 1 de abril de 1988, \u00e9 un futbolista profesional galego que xoga de centrocampista para o Huesca da Segunda Divisi\u00f3n.\nTraxectoria.\nNado en Ourense, formouse nas categor\u00edas inferiores do Pavill\u00f3n Ourense, un dos clubs de base polideportivos m\u00e1is importantes do deporte galego. Posteriormente pasou polas categor\u00edas inferiores do principal club da s\u00faa cidade, o Club Deportivo Ourense, onde chegou a debutar co primeiro equipo na tempada 2006-07. Ao ano seguinte foi un habitual no once ourens\u00e1n, xogando con tan s\u00f3 19 anos 34 partido na Segunda Divisi\u00f3n B. A seguinte tempada xogou no Atl\u00e9tico Ciudad de Lorqu\u00ed, da mesma categor\u00eda, a na seguinte tempada fichou por d\u00faas campa\u00f1as polo Zamora Club de F\u00fatbol. Despois de disputar d\u00faas grandes tempadas, o Granada Club de F\u00fatbol fixouse nel e contratouno para cedelo ao C\u00e1diz Club de F\u00fatbol, dentro do acordo de colaboraci\u00f3n que manti\u00f1an ambos clubs.\nTras unha gran tempada no club gaditano, xogando 39 partidos e anotando 8 goles no Grupo IV da Segunda Divisi\u00f3n B. Al\u00ed acabou campi\u00f3n do seu grupo e xogou a fase de ascenso \u00e1 Segunda Divisi\u00f3n, mais perdeu na \u00faltima rolda ante o Club Deportivo Lugo, capitaneado polo seu excompa\u00f1eiro do Ourense Manu. Tras ser obxectivo no mercado de fichaxes polo propio Lugo, o 29 de xullo de 2012 f\u00edxose oficial a s\u00faa fichaxe polo Racing de Santander en calidade de cedido por unha tempada. Nos primeiros partidos da competici\u00f3n, Ferreiro non foi convocado e estivo apartado do equipo. Posteriormente o adestrador do equipo santanderino, o lucense Fabri, comezou a darlle algunha oportunidade na Copa do Rei e nalg\u00fans partido de Liga nunha posici\u00f3n pouco habitual para el: a de dianteiro centro. Co cambio de adestrador do equipo, f\u00edxose coa titularidade, xogando ao final 35 partidos e anotando 1 gol.\nNa seguinte tempada volveu ser obxectivo do Lugo, mais por mor da s\u00faa relaci\u00f3n contractual co Granada, este club decidiu cedelo ao H\u00e9rcules Club de F\u00fatbol. No club alacantino foi peza clave e un dos mellores do equipo, a\u00ednda que finalmente non puido evitar o descenso do equipo \u00e1 Segunda Divisi\u00f3n B. O 11 de xullo de 2014, tras acabar o seu contrato co Granada, fichou finalmente polo Club Deportivo Lugo, equipo que levaba varias tempadas detr\u00e1s da s\u00faa contrataci\u00f3n.\nXogou d\u00faas tempadas no Lugo, disputando case todos os partidos, ata que en 2016 fichou pola SD Huesca. Co equipo aragon\u00e9s conseguiu ascender a Primeira na s\u00faa segunda tempada. A\u00ednda que o equipo acabou descendendo ao ano seguinte, volveu lograr un novo ascenso na tempada 2019/20, na que acabou como campi\u00f3n de Segunda, sendo Ferreiro un dos xogadores m\u00e1is destacados."}
{"id": "261356", "revid": "56817", "url": "https://gl.wikipedia.org/wiki?curid=261356", "title": "Styracosaurus", "text": "Styracosaurus (gr. \"lagarto espi\u00f1ento\") \u00e9 un x\u00e9nero de dinosauros ornitisquios cerat\u00f3psidos que viviron a finais do per\u00edodo Cret\u00e1ceo, fai 75 mill\u00f3ns de anos no Campaniano, no que \u00e9 hoxe Norteam\u00e9rica. Ti\u00f1a de catro a seis longos cornos sa\u00edndo do seu volante do pescozo, un pequeno corno a partir das s\u00faas fazulas, e un gran corno solitario sobre o seu nariz, que chego a medir m\u00e1is de 60 cent\u00edmetros de longo e 15 de ancho."}
{"id": "261357", "revid": "23204", "url": "https://gl.wikipedia.org/wiki?curid=261357", "title": "Pachycephalosaurus", "text": "Pachycephalosaurus (gr. \"r\u00e9ptil de cabeza grosa\") \u00e9 un x\u00e9nero representado por unha \u00fanica especie de dinosauro marginoc\u00e9falo paquicefalos\u00e1urido, que viviu a finais do per\u00edodo Cret\u00e1ceo, fai aproximadamente 68 e 65 mill\u00f3ns de anos, no Mastrichtiano, no que hoxe \u00e9 Norteam\u00e9rica. Os seus restos foron atopados en Montana, Dakota do Sur e Wyoming. Foi un animal herb\u00edvoro ou omn\u00edvoro que se co\u00f1ece soamente dun s\u00f3 cranio e dalgunhas pezas da c\u00fapula deste extremadamente grosas."}
{"id": "261359", "revid": "23204", "url": "https://gl.wikipedia.org/wiki?curid=261359", "title": "Ankylosaurus", "text": "Ankylosaurus (gr. \"lagarto acoirazado\") \u00e9 un x\u00e9nero de dinosauros tireof\u00f3ros anquilos\u00e1uridos, co\u00f1ecido por unha soa especie, que viviu a finais do per\u00edodo Cret\u00e1ceo, fai aproximadamente 68 a 65 mill\u00f3ns de anos, durante o Mastrichtiano no que hoxe \u00e9 Norteam\u00e9rica.\nDo mesmo xeito que outros anquilos\u00e1uridos, \"Ankylosaurus\" distingu\u00edase pola s\u00faa pesada armadura e un gran mazo caudal, sendo probablemente o m\u00e1is grande do seu grupo. A\u00ednda que fai falta de descubrir esqueletos completos e alg\u00fans dos seus parentes pos\u00faen moitos m\u00e1is f\u00f3siles recobrados, \"Ankylosaurus\" \u00e9 considerado o dinosauro acoirazado m\u00e1is destacado e representativo."}
{"id": "261360", "revid": "89787", "url": "https://gl.wikipedia.org/wiki?curid=261360", "title": "Primeira Auton\u00f3mica de Galicia 2012/13", "text": "A tempada 2012\u201313 da Primeira Auton\u00f3mica de Galicia iniciouse o 2 de setembro de 2012 e finalizou o 12 de maio de 2013.\nClasificaci\u00f3n.\nGrupo 4.\nO Melias viuse beneficiado polas renuncias do Nogueira de Ramu\u00edn, Barbad\u00e1s B, Covadonga e Pol\u00edgono San Cipri\u00e1n. O A Peroxa, R\u00faa e Valenz\u00e1 v\u00edronse prexudicados polos descensos do Arenteiro, Ver\u00edn e Ponte Ourense de Preferente Auton\u00f3mica, descendendo a Segunda Auton\u00f3mica.\nGrupo 5.\nO Salvaterra viuse prexudicado polo descenso do Mar\u00edn de Preferente Auton\u00f3mica, descendendo a Segunda Auton\u00f3mica."}
{"id": "261361", "revid": "23204", "url": "https://gl.wikipedia.org/wiki?curid=261361", "title": "Corythosaurus", "text": "Corythosaurus (gr. \"lagarto con casco\") \u00e9 un x\u00e9nero representado por unha \u00fanica especie de dinosauro hadros\u00e1urido, que viviu a finais do per\u00edodo Cret\u00e1ceo, fai aproximadamente uns 70 mill\u00f3ns de anos, no Campaniano, no que hoxe \u00e9 Norteam\u00e9rica."}
{"id": "261362", "revid": "98629", "url": "https://gl.wikipedia.org/wiki?curid=261362", "title": "Parasaurolophus", "text": "Parasaurolophus (do gr. \"para\"/\u03c0\u03b1\u03c1\u03b1 \"xunto\" ou \"preto\", \"saurus\"/\u03c3\u03b1\u03c5\u03c1\u03bf\u03c2 \"lagarto\" e \"lophos\"/\u03bb\u03bf\u03c6\u03bf\u03c2 \"crista\" significa \"Pr\u00f3ximo ao lagarto cristado\") \u00e9 un x\u00e9nero de dinosauros ornit\u00f3podos hadros\u00e1uridos, que viviron a finais do per\u00edodo Cret\u00e1ceo, fai aproximadamente 83 e 71 mill\u00f3ns de anos, no Campaniano, no que hoxe \u00e9 Norteam\u00e9rica. Foi un herb\u00edvoro que cami\u00f1aba tanto de xeito b\u00edpede como cuadr\u00fapede. \"Parasaurolophus\" \u00e9 un hadros\u00e1urido, parte da diversa familia de dinosauros cret\u00e1ceos co\u00f1ecidos pola variedade de estra\u00f1os adornos na cabeza. Este x\u00e9nero en co\u00f1ecido polo seu gran e elaborada crista cranial, coa forma dun tubo que se proxecta cara a atr\u00e1s e arriba do cranio."}
{"id": "261363", "revid": "1888", "url": "https://gl.wikipedia.org/wiki?curid=261363", "title": "Francisco Otero Goday", "text": "Francisco Otero Goday, nado no Grove en 1876 e finado no mesmo concello en novembro de 1957, foi un avogado e pol\u00edtico galego.\nTraxectoria.\nFillo de Francisco Otero Mora\u00f1a e irm\u00e1n de Jacobo Otero Goday. Foi administrador da revista \"Santiago\". Foi nomeado xu\u00edz municipal do Grove en 1905. Foi nomeado alcalde do Grove en 1909. Volveu ser nomeado xu\u00edx municipal do Grove a finais dese ano, e volveu ser nomeado xu\u00edz a finais de 1913. Gran animador das comparsas. En 1927 foi detido xunto con Antonio Garc\u00eda \u00c1lvarez acusados de falta de respecto e consideraci\u00f3n ao alcalde. Foi secretario do Xulgado, alcalde do Grove (1930-1931) e xu\u00edz municipal durante a Segunda Rep\u00fablica. Foi destitu\u00eddo como xu\u00edz en outubro de 1936 e inhabilitado."}
{"id": "261366", "revid": "1131", "url": "https://gl.wikipedia.org/wiki?curid=261366", "title": "A romar\u00eda de Xelm\u00edrez", "text": "A romar\u00eda de Xelm\u00edrez, orixinalmente A romeir\u00eda de Xelm\u00edrez, \u00e9 unha novela hist\u00f3rica en lingua galega de Ram\u00f3n Otero Pedrayo, publicada en 1934 pola Editorial N\u00f3s.\nTrama.\nA comezos do s\u00e9culo XII, o bispo compostel\u00e1n Diego Xelm\u00edrez dir\u00edxese a Roma para entrevistarse co Papa Pascual II co fin de lle solicitar a dignidade de poder portar palio. De cami\u00f1o, pasando por Melide, Palas de Rei, Portomar\u00edn, Sarria, Samos, Pedrafita do Cebreiro, Vilafranca do Bierzo, Astorga, Le\u00f3n, Ar\u00e9valo, \u00c1vila, Toledo, Pamplona, Roncesvalles, Saint-Jean-Pied-de-Port, Tolosa, Cahors, Rocamadour, Limoges, Cluny, Mil\u00e1n, Abbiategrasso, Piacenza, Florencia, Arezzo e finalmente Roma. Na romaxe \u00e9 acompa\u00f1ado por Xoh\u00e1n da Isorna, un trobador de Padr\u00f3n.\nNarraci\u00f3n.\nA obra est\u00e1 narrada en terceira persoa cun narrador omnisciente. Nesta obra Otero Pedrayo combina o relato da ficci\u00f3n hist\u00f3rica coa descrici\u00f3n de paisaxes e lugares arquitect\u00f3nicos.\nO tempo da narraci\u00f3n abrangue desde finais de agosto at\u00e9 comezos de novembro de 1104. Util\u00edzase algunha analepse, para falar non s\u00f3 de momentos da viaxe, sen\u00f3n da mocidade do bispo. Os espazos aparecen descritos con ampla profusi\u00f3n.\nAmais dos personaxes reais como Diego Xelm\u00edrez, o papa Pascual II e outros bispos e membros das curias das vilas polas que vai pasando, aparecen personaxes de ficci\u00f3n.\nEdici\u00f3ns.\nA obra, rematada en decembro de 1933, foi editada en Santiago de Compostela o 25 de xullo de 1934 co t\u00edtulo de \"A romeir\u00eda de Xelm\u00edrez\", con ilustraci\u00f3ns de Castelao. Foi reeditada por Editorial Galaxia en xu\u00f1o de 1991, cun estudo introdutorio de Henrique Monteagudo."}
{"id": "261368", "revid": "1131", "url": "https://gl.wikipedia.org/wiki?curid=261368", "title": "Branco (cor)", "text": ""}
{"id": "261370", "revid": "1131", "url": "https://gl.wikipedia.org/wiki?curid=261370", "title": "Marz\u00e1n", "text": "O top\u00f3nimo Marz\u00e1n pode referirse a:"}
{"id": "261371", "revid": "47401", "url": "https://gl.wikipedia.org/wiki?curid=261371", "title": "Primeiro ministro de Dinamarca", "text": "O primeiro ministro de Dinamarca (en dinamarqu\u00e9s, \"statsminister\") \u00e9 o xefe de goberno do pa\u00eds e l\u00edder dunha coalici\u00f3n pol\u00edtica no parlamento (\"Folketing\"). \u00c9 nomeado polo monarca.\nEsta \u00e9 a lista dos primeiros ministros de Dinamarca desde o 1848."}
{"id": "261372", "revid": "56817", "url": "https://gl.wikipedia.org/wiki?curid=261372", "title": "Gran Premio de B\u00e9lxica de 1975", "text": "O Gran Premio de B\u00e9lxica de F\u00f3rmula 1 de disputouse en Zolder o 25 de maio de 1975. Foi a sexta carreira da tempada de F\u00f3rmula Un de , o 33\u00ba Gran Premio de B\u00e9lxica e a segunda, que se celebrou no Aut\u00f3dromo de Zolder. A carreira levouse a cabo durante 70 voltas sobre os catro quil\u00f3metros do circu\u00edto para unha distancia de carreira de 280 quil\u00f3metros.\nA carreira foi ga\u00f1ada polo piloto austr\u00edaco Niki Lauda pilotando un Ferrari 312T, a s\u00faa segunda vitoria do ano logo de ga\u00f1ar en M\u00f3naco d\u00faas semanas antes. Lauda liderou 65 das 70 voltas, sacando 19 segundos de vantaxe sobre o piloto de Sur\u00e1frica Jody Scheckter no Tyrrell 007. O piloto arxentino Carlos Reutemann co seu Brabham BT44B quedou no terceiro lugar. A vitoria puxo a Lauda na cabeza do campionato por primeira vez en , superando \u00f3 l\u00edder anterior Emerson Fittipaldi.\nResumo da carreira.\nFerrari chegou \u00f3 Aut\u00f3dromo de Zolder \u00e1vido de pelexa e alentados pola s\u00faa vitoria en M\u00f3naco. Niki Lauda ga\u00f1ou a pole logo da descualificaci\u00f3n de Carlos Pace o venres por causas t\u00e9cnicas e de que a clasificaci\u00f3n do s\u00e1bado fora suspendida pola choiva. Vittorio Brambilla foi terceiro na grella e Tony Brise asombrando na s\u00faa carreira de debut, obtivo a cuarta posici\u00f3n por diante do l\u00edder do campionato Emerson Fittipaldi. Ronnie Peterson recibiu unha sanci\u00f3n por estacionar durante a sesi\u00f3n de pr\u00e1ctica, logo de aparcar o seu coche nunha posici\u00f3n perigosa no bordo da pista, en lugar de arriscarse a unha picada na trampa de grava. Mario Andretti non participou porque estaba competindo nas 500 Millas de Indian\u00e1polis.\nPace adiantouse mentres Brambilla e Regazzoni bat\u00edanse en duelo. Jochen Mass e John Watson chocaron, o alem\u00e1n retirouse, mentres que Watson regresou a boxes co morro danado. Alan Jones tam\u00e9n tivo que retirarse logo dunha colisi\u00f3n con Jacques Laffite. Arturo Merzario quedou f\u00f3ra co embrague queimado. Pace tivo problemas cos freos e os pneum\u00e1ticos fr\u00edos e perdeu posici\u00f3ns.\nBrambilla tomou o liderado ata a sexta volta, cando foi pasado por Lauda. Tony Brise trompeou na chicane e retirouse pouco despois cun pist\u00f3n danado. Jody Scheckter avanzou a trav\u00e9s da pista para estar no segundo lugar na volta nove. Os freos de Brambilla fallaron e perdeu posici\u00f3ns. Jean-Pierre Jarier trompeou, James Hunt retirouse cunha marcha rota. Clay Regazzoni subiu a terceira posici\u00f3n, pero tivo que entrar en boxes para cambiar un pneum\u00e1tico con ampolas. Lauda lideraba sobre Scheckter comodamente e a carreira converteuse nunha procesi\u00f3n.\nCarlos Pace tivo problemas de manexo e perdeu posici\u00f3ns cando perdeu a terceira velocidade. Na volta 49, Ronnie Peterson estrelouse contra as barreiras, mentres Brambilla entregou o terceiro lugar ao cambiar un pneum\u00e1tico con ampolas, pero na reanudaci\u00f3n retirouse con problemas de freos.\nFittipaldi tam\u00e9n tivo problemas cos freos, quedando indefenso ante o ataque de Regazzoni e Tom Pryce para caer do quinto ao s\u00e9timo lugar nas \u00faltimas seis voltas.\nV\u00e9xase tam\u00e9n.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de \""}
{"id": "261374", "revid": "18868", "url": "https://gl.wikipedia.org/wiki?curid=261374", "title": "Xorxe", "text": ""}
{"id": "261376", "revid": "89787", "url": "https://gl.wikipedia.org/wiki?curid=261376", "title": "Dimetrodon", "text": "Dimetrodon (do grego antigo \"dentes de dobre medida\") \u00e9 un x\u00e9nero de depredadores sin\u00e1psidos f\u00f3siles, que viviron durante o per\u00edodo permiano da era paleozoica, hai 295 a 272\u00a0mill\u00f3ns de anos \u00c9 o \u00fanico membro da familia \"Sphenacodontidae\". A m\u00e1is salientable caracter\u00edstica do \"Dimetrodon\" \u00e9 a s\u00faa vela espi\u00f1al neural no seu lombo, formada por longas espi\u00f1as que se estenden dende as v\u00e9rtebras. Cami\u00f1aban a catro patas e ti\u00f1an un cranio alto e curvo con grandes dentes de diferentes tama\u00f1os situados \u00f3 longo das mand\u00edbulas. A maior\u00eda dos f\u00f3siles foron descubertos no suroeste dos Estados Unidos, moitos deles nun dep\u00f3sito xeol\u00f3xico co\u00f1ecido como Red Beds de Texas e Oklahoma. Tam\u00e9n foron descubertos alg\u00fans f\u00f3siles en Alema\u00f1a. Nome\u00e1ronse unha ducia de especies dende que o x\u00e9nero foi descrito por vez primeira en 1878."}
{"id": "261378", "revid": "3106956", "url": "https://gl.wikipedia.org/wiki?curid=261378", "title": "Paleozoica", "text": ""}
{"id": "261384", "revid": "6939", "url": "https://gl.wikipedia.org/wiki?curid=261384", "title": "D\u00eda Internacional da Traduci\u00f3n", "text": "O D\u00eda Internacional da Traduci\u00f3n cel\u00e9brase cada ano o 30 de setembro, data en que se conmemora o falecemento de Xerome de Estrid\u00f3n, primeiro tradutor da Biblia. A celebraci\u00f3n foi promovida pola FIT (Federaci\u00f3n Internacional de Tradutores), dende a s\u00faa creaci\u00f3n en 1953. En 1991 a FIT lanzou a idea dun D\u00eda Internacional da Traduci\u00f3n oficialmente reco\u00f1ecido para mostrar a solidariedade da comunidade de tradutores en todo o mundo nun esforzo por promover a profesi\u00f3n de tradutor nos diferentes pa\u00edses. Esta data aprov\u00e9itase para difundir conciencia acerca dunha profesi\u00f3n que se volveu fundamental, tanto por raz\u00f3ns da globalizaci\u00f3n como para a comunicaci\u00f3n entre as culturas.\nCanto \u00e1 traduci\u00f3n literaria, en Galicia existen d\u00faas asociaci\u00f3ns de tradutores: a Asociaci\u00f3n de Tradutores Galegos (ATG) e mais a Asociaci\u00f3n Galega de Profesionais da Traduci\u00f3n e da Interpretaci\u00f3n (Agpti)."}
{"id": "261385", "revid": "89787", "url": "https://gl.wikipedia.org/wiki?curid=261385", "title": "Andoa anelada", "text": "A andoa anelada ou andoa amarela (Boletus luteus) \u00e9 unha especie de boleto comest\u00edbel da familia Boletaceae. A especie foi orixinalmente descrita en 1774 por Jacob Christian Sch\u00e4ffer. \u00c1s veces aparece co nome cient\u00edfico de Suillus luteus.\n\u00c9 un cogomelo moi com\u00fan en toda Europa, tam\u00e9n en Galiza. Non ten preferencia por ning\u00fan tipo de solo, mais medra baixo os pi\u00f1eiros especialmente. O corpo frut\u00edfero abrolla dende o ver\u00e1n at\u00e9 o outono, tendo o seu apoxeo entre outubro e novembro en Galiza. \u00c9 un cogomelo comest\u00edbel, a\u00ednda que a cut\u00edcula viscosa do chapeu pode ter fortes efectos laxantes en determinadas persoas, polo que c\u00f3mpre tirala. O ep\u00edteto espec\u00edfico \"luteus\" significa \"amarelo\". Todas as especies do x\u00e9nero \"Suillus\" son micorrizas de con\u00edferas.\nMorfolox\u00eda.\nO chapeu \u00e9 de cor marr\u00f3n e de forma convexa, cun di\u00e1metro entre 4 e 10 cent\u00edmetros, podendo acadar at\u00e9 12 cent\u00edmetros de largura. A cut\u00edcula t\u00edrase de xeito doado, \u00e9 viscosa e o seu bordo \u00e9 enrolado, podendo presentar restos do veo. Os tubos son de cor amarelo p\u00e1lida e cando o exemplar \u00e9 novo at\u00f3panse cubertos polo anel. Os poros son pequenos e angulosos, amarelos en fases iniciais e apardazados conforme o cogomelo vai envellecendo. En exemplares novos, poden segregar algunhas pingas leitosas, mais non en tanta cantidade coma no \"S. granulatus\". O p\u00e9 mide entre 3 e 8 cent\u00edmetros de longo por entre 1 e 2,5 cent\u00edmetros de largo, \u00e9 rexo e abrancazado, cil\u00edndrico e presenta un anel largo e membranoso. A esporada \u00e9 de cor parda. A carne \u00e9 branca amarelenta, de cheiro afroitado e sabor moi pouco marcado.\nPosibilidades de confusi\u00f3n.\nOs cogomelos maduros p\u00f3dense confundir cos de \"Suillus granulatus\", tam\u00e9n comest\u00edbel."}
{"id": "261386", "revid": "18868", "url": "https://gl.wikipedia.org/wiki?curid=261386", "title": "Boletus luteus", "text": ""}
{"id": "261387", "revid": "18868", "url": "https://gl.wikipedia.org/wiki?curid=261387", "title": "Andoa amarela", "text": ""}
{"id": "261388", "revid": "18868", "url": "https://gl.wikipedia.org/wiki?curid=261388", "title": "Suillus luteus", "text": ""}
{"id": "261390", "revid": "18868", "url": "https://gl.wikipedia.org/wiki?curid=261390", "title": "Cantharellus cibarius", "text": ""}
{"id": "261391", "revid": "18868", "url": "https://gl.wikipedia.org/wiki?curid=261391", "title": "Cantarelo", "text": ""}
{"id": "261392", "revid": "18868", "url": "https://gl.wikipedia.org/wiki?curid=261392", "title": "Craterellus cornucopioides", "text": ""}
{"id": "261394", "revid": "56817", "url": "https://gl.wikipedia.org/wiki?curid=261394", "title": "Cantharellus", "text": "Cantharellus \u00e9 un x\u00e9nero de fungos Agaricomycetes da familia Cantharellaceae. En Galiza medran varias especies, co\u00f1\u00e9cense co nome vulgar de cantarelos.\nEspecies.\nO x\u00e9nero incl\u00fae as especies a seguir:"}
{"id": "261395", "revid": "18868", "url": "https://gl.wikipedia.org/wiki?curid=261395", "title": "Craterellus lutescens", "text": ""}
{"id": "261396", "revid": "18868", "url": "https://gl.wikipedia.org/wiki?curid=261396", "title": "Cantharellus lutescens", "text": ""}
{"id": "261397", "revid": "18868", "url": "https://gl.wikipedia.org/wiki?curid=261397", "title": "Craterellus tubaeformis", "text": ""}
{"id": "261398", "revid": "18868", "url": "https://gl.wikipedia.org/wiki?curid=261398", "title": "Cantharellus tubaeformis", "text": ""}
{"id": "261411", "revid": "56817", "url": "https://gl.wikipedia.org/wiki?curid=261411", "title": "Craterellus", "text": "Craterellus \u00e9 un x\u00e9nero de fungos xeralmente comest\u00edbeis semellantes aos moi aparentados cantarelos (\"Cantharellus\"), sendo algunhas especies antes inclu\u00eddas nestes \u00faltimos, e sido recentemente reclasificadas neste x\u00e9nero. Dist\u00ednguense pola ausencia de lamelas na face interior do chapeu.\nEntre as especies m\u00e1is com\u00fans en Galiza est\u00e1n:\n\"C. cornucopioides\", trompeta dos mortos ou trompeta negra, de cor escura, case negra, de aspecto pouco apelativo, mais bastante saboroso.\n\" C. tubaeformis\", trompeta con pregamentos, en forma de trompeta mais de cor amarela acasta\u00f1ada.\n\"C. lutescens\", trompeta amarela, semellante a \"C. tubaeformis\" mais de cor m\u00e1is viva.\nTodas estas especies son empregadas comercialmente e, ao contrario de \"Cantharellus\", poden ser facilmente conservadas enxug\u00e1ndoas."}
{"id": "261425", "revid": "89787", "url": "https://gl.wikipedia.org/wiki?curid=261425", "title": "Agrocybe aegerita", "text": "O Agrocybe aegerita, tam\u00e9n co\u00f1ecido cos nomes cient\u00edficos \" Agrocybe cylindracea\" e \"Pholiota aegerita\", \u00e9 un fungo pertencente ao x\u00e9nero \"Agrocybe\". De orixe for\u00e1nea, aparece en Galiza en formaci\u00f3ns de chopos e umeiros, polo que se co\u00f1ece vulgarmente como cogomelo dos chopos. O seu apoxeo galego \u00e9 polo mes de novembro.\nDescrici\u00f3n.\nPertence aos fungos das podremias brancas sendo un ag\u00e1rico de mediano tama\u00f1o, cun chapeu moi aberto e convexo, case plano, cun di\u00e1metro de 3 a 10\u00a0cm. Por baixo, ten moitas placas esbranquizadas radiais adherentes ao p\u00e9, que despois se tornan nunha cor cinsenta apardazada; e esporas lixeiras e el\u00edpticas de 8-11 por 5-7 micr\u00f3metros. O p\u00e9, branco e fibroso, adoita ser curvo, cun anel membranoso na parte superior, que axi\u00f1a se torna nunha cor tabaco por mor \u00e1 ca\u00edda das esporas. Cando o cogomelo \u00e9 novo \u00e9 dunha cor vermello apardazada, torn\u00e1ndose despois nunha cor parda clara, m\u00e1is ocre cara o centro e m\u00e1is abrancazada cara os bordos do chapeu.\nH\u00e1bitat.\nDesenv\u00f3lvese nos tocos, toros e buracos dos troncos de \u00e1rbores como os chopos e os umeiros. Cult\u00edvase e comercial\u00edzase no Xap\u00f3n, Corea, Australia e na China.\n\u00c9 unha importante e valiosa especie, que pos\u00fae variedades con metabolitos secundarios bioactivos como os derivados ind\u00f3licos con radicais libres de actividade secuestradora, de propiedades anticancer\u00edxenas e antif\u00fanxicas."}
{"id": "261429", "revid": "23204", "url": "https://gl.wikipedia.org/wiki?curid=261429", "title": "Dima Slobodeniouk", "text": "Dmitri \"Dima\" Slobodeniouk, nado en Moscova en 1975, \u00e9 un director de orquestra ruso residente en Finlandia. Dende 2013 \u00e9 o director titular da Orquestra Sinf\u00f3nica de Galicia, e dende 2016 da Sinfonia Lahti. O seu estilo caracter\u00edzase pola fusi\u00f3n das tradici\u00f3ns musicais da s\u00faa Rusia natal e Finlandia.\nTraxectoria.\nDima Slobodeniouk naceu en Moscova (Rusia), entre 1980 e 1989 estudou viol\u00edn na Escola Central de M\u00fasica da s\u00faa cidade natal con Zinaida Gilels d J. Chugajev, prosegu\u00edndo os seus estudos no Conservatorio de Moscova dende 1989, no de Middle Finlands, e na Sibelius-Akatemia de Helsinqui con Olga Parhomenko. Aos 16 anos trasladouse a Finlandia, e en 1994 iniciou os seus estudos de direcci\u00f3n orquestral, participando nas clases de Atso Almila 1996 e 1998, continuando despois na Sibelius-Akatemia cos mestres Leif Segerstam, Jorma Panula e co propio Atso Almila. Tam\u00e9n ten estudado con Ilja Musinin e Esa-Pekka Salonen.\nEntre 2005 e 2008 foi director titular da Oulu Sinfonia, dirixindo concertos e produci\u00f3ns oper\u00edsticas como \"Les Contes d'Hoffmann\", \"Don Giovanni\" ou \"Orfeo ed Euridice\" de Gluck. Na tempada 2009-10 debutou coa Orchestre de Paris, e ten dirixido tam\u00e9n orquestras como a Orchestra della Svizzera Italiana de Lugano (Su\u00edza), a Orchestre Philharmonique de Monte-Carlo (Francia), a City of Birmingham Symphony Orchestra e a Philharmonia Orchestra de Londres no Reino Unido, a Cincinnati Symphony Orchestra (Estados Unidos), a Oslo-Filharmonien e a Bergen Filharmoniske Orkester de Noruega, ,ou as reinvitaci\u00f3ns da Orchestre de Paris, a Orquestra Filharm\u00f3nica de Holanda, ou a Koninklijk Concertgebouworkest de \u00c1msterdan (Pa\u00edses Baixos).\nTen obtido gran reco\u00f1ecemento pola s\u00faa colaboraci\u00f3n con compositores contempor\u00e1neos. Como froito desta colaboraci\u00f3n con compositores contempor\u00e1neos, en 2009, sendo director art\u00edstico do Festival de M\u00fasica 2009 Korsholm, presentou as obras de Sebastian Fagerlund nunha gravaci\u00f3n realizada coa G\u00f6teborgs Symfoniker para o selo BIS. Tam\u00e9n ten estreado obras de Miriam Tally, Olli Kortegangas, e ten dirixido a Stavanger Symfoniorkester con obras de Steve Reich. En maio de 2010 volveu dirixir na Kungliga Operan de Estocolmo, dirixindo a \u00f3pera de Puccini \"Tosca\", logo de ter debutado na \u00f3pera sueca con \"Ognenny angel\" de Prokofiev.\nO 2 de novembro de 2012 debutou \u00e1 fronte da Orquestra Sinf\u00f3nica de Galicia (OSG) cun concerto no Palacio da \u00d3pera da Coru\u00f1a. O 13 de febreiro de 2013 foi presentado polo alcalde da Coru\u00f1a, Carlos Negreira, como director titular da OSG, sucedendo no cargo a V\u00edctor Pablo P\u00e9rez. O nomeamento de Slobodeniouk pola orquestra galega sup\u00f3n un impulso \u00e1 presenza da OSG no \u00e1mbito internacional, as\u00ed como unha aposta pola renovaci\u00f3n do repertorio e a captaci\u00f3n de novos p\u00fablicos. O 4 de outubro de 2013 dirixiru o seu primeiro concerto coa orquestra coru\u00f1esa.\nDende setembro de 2016 compaxina os postos de director art\u00edstico na Orquestra Sinf\u00f3nica de Galicia e na Sinfonia Lahti en Lahti, Finlandia."}
{"id": "261442", "revid": "89787", "url": "https://gl.wikipedia.org/wiki?curid=261442", "title": "Lingua de vaca", "text": " A lingua de vaca ou lingua de ovella (Hydnum repandum ) \u00e9 un cogomelo comest\u00edbel de sabor agre e picante, caracter\u00edsticas que se agudizan na s\u00faa madurez. Medra en fragas e bosques mixtos ou de solo acedo, coma os galegos. \u00c9 com\u00fan en Galiza. Non \u00e9 t\u00f3xico.\nOs nomes vern\u00e1culos nas diferentes linguas europeas coinciden co galego, facendo referencia \u00e1 lingua de diferentes animais: en castel\u00e1n: \"lengua de gato\", en catal\u00e1n: \"llengua de bou\"; en \u00e9uscaro: \"Tripaki argi\"; en ingl\u00e9s: \"sweet tooth\"; en franc\u00e9s: \"langue de chat\".\nDescrici\u00f3n.\nFungo de chapeu duro, carnoso, de 60 a 140\u00a0mm de di\u00e1metro, irregular, convexo de novo, chato na madurez, \u00e1s veces deprimido, ondulado e lobulado. Ten aspecto crocado, seco e mate. Os exemplares novos son de cor crema-abrancazada, collendo despois unha cor crema amarelenta a ocre p\u00e1lida e finalmente na madurez unha cor parda arroibada-alaranxada. \u00c9 de carne mesta, branca, pardo-arroibada coa idade, pos\u00fae un cheiro f\u00fanxico e sabor amargo. As esporas son ovoides de 7.9 x 5.7\u00a0mm. Son lisas e de cor crema en masa.\nH\u00e1bitat e fenolox\u00eda.\nMedra a finais do ver\u00e1n e polo outono (o apoxeo en Galiza d\u00e1se nos meses de novembro e decembro); en bosques de con\u00edferas e frondosas, preferentemente de solos acedos ou mixtos.\nUsos.\nEste cogomelo \u00e9 comest\u00edbel cando \u00e9 novo, mais pode resultar amargo dependendo da tempada de colla. C\u00f3mpre coci\u00f1alo ben, tirando a auga de cocedura para que sexa menos agre e mellorar a dixesti\u00f3n. Ad\u00f3itanse servir con aceite e vinagre. Poden conxelarse."}
{"id": "261443", "revid": "18868", "url": "https://gl.wikipedia.org/wiki?curid=261443", "title": "Hydnum repandum", "text": ""}
{"id": "261444", "revid": "23204", "url": "https://gl.wikipedia.org/wiki?curid=261444", "title": "Glauber Rocha", "text": "Glauber Pedro de Andrade Rocha, m\u00e1is co\u00f1ecido como Glauber Rocha, nado en Vit\u00f3ria da Conquista o 14 de marzo de 1939 e finado no R\u00edo de Xaneiro o 22 de agosto do 1981, foi un cineasta brasileiro.\nTraxectoria.\nDende os nove anos, Glauber Rocha viviu na cidade de Salvador. O grande ambiente cultural desta cidade a mediados dos anos 50 favoreceu a formaci\u00f3n art\u00edstica do cineasta. Este participa nos coloquios literarios, escribe poes\u00eda e acode a exhibici\u00f3ns de cine. Froito destas experiencias foi a curtametraxe \"P\u00e1tio\" (1959) e a longametraxe \"Barravento\" (1961), neste \u00faltimo substitu\u00edndo a Luiz Paulino.\nPosteriormente dirixe \"Deus e o Diabo na Terra do Sol\" (1963), pel\u00edcula considerada revolucionaria e que provocou pol\u00e9micas e discusi\u00f3ns est\u00e9ticas trala s\u00faa estrea. O filme relata a traxectoria vital dunha parella de labregos do sert\u00e3o, rexi\u00f3n interior e de gran dureza climatol\u00f3xica do Brasil. Esta pel\u00edcula bas\u00e9ase na chamada literatura de cordel. Glauber Rocha ga\u00f1a reco\u00f1ecemento internacional e no 1965 publica en X\u00e9nova, o manifesto sobre a est\u00e9tica da \"fome\", texto no que explica os seus posicionamentos est\u00e9ticos.\nNo 1967, a pel\u00edcula \"Eldorado\" fai unha reflexi\u00f3n sobre os diversos problema da Am\u00e9rica Latina. O filme foi inicialmente prohibido pola censura e posteriormente distribu\u00edda s\u00f3 para os maiores de 18 anos. Nela n\u00e1rrase os conflitos internos dun periodista entre o compromiso social e a realizaci\u00f3n persoal coma poeta.\nO seu seguinte traballo, \"C\u00e2ncer\" (1968-1972) reflexiona sobre os diversos problemas que padece a clase media urbana do Brasil.\nNo 1968 o autor estrea a s\u00faa primeira longametraxe en cor \"O Drag\u00e3o da Maldade Contra o Santo Guerreiro\". Por esta pel\u00edcula ga\u00f1a a Palma de Ouro \u00f3 mellor director no Festival de Cannes, feito que lle proporcionou prestixio internacional mais que fixo empeorar as s\u00faas relaci\u00f3ns coa ditadura militar brasileira da \u00e9poca. Esta situaci\u00f3n, fai que o cineasta comece unha nova etapa profesional rodando novas produci\u00f3ns en Europa. As\u00ed dirixe \"O Le\u00e3o de Sete cabe\u00e7as\" (produci\u00f3n italiana de 1969 e rodada en Brazzaville, no Congo), \"Cabe\u00e7as cortadas\" (produci\u00f3n espa\u00f1ola de 1970) e \"Claro\" (de 1975 e rodada en Roma). Finalmente volta \u00f3 Brasil no 1976. O seu derradeiro filme estreouse en 1980 e titulouse \"A idade da Terra\"."}
{"id": "261446", "revid": "98629", "url": "https://gl.wikipedia.org/wiki?curid=261446", "title": "Primeiro ministro de Sri Lanka", "text": "O primeiro ministro de Sri Lanka \u00e9 o xefe dos ministros de Sri Lanka. A pesar disto, non \u00e9 o xefe de goberno \u2013 o presidente exerce as funci\u00f3ns de xefe de Estado e xefe de goberno.\nDe 1947 \u2013 antes da independencia do pa\u00eds, que ocorreu o 4 de febreiro de 1948 \u2013 ata o presente, Sri Lanka tivo catorce primeiros ministros. O pa\u00eds tornouse independente baixo o nome Ceil\u00e1n, e o seu xefe de Estado era o rei da Inglaterra. En 1972 o pa\u00eds tornouse unha rep\u00fablica e modificou seu nome para Sri Lanka."}
{"id": "261448", "revid": "89787", "url": "https://gl.wikipedia.org/wiki?curid=261448", "title": "Tortullo", "text": "O tortullo (Tricholoma portentosum) \u00e9 unha especie de fungo basidiomiceto pertencente \u00e1 familia Tricholomataceae. O corpo frut\u00edfero abrolla polo outono e a comezos do inverno asociado a bosques de con\u00edferas e faiais. En Galiza o apoxeo d\u00e1se en novembro e comezos de decembro.\nTen un parente achegado que \u00e9 t\u00f3xico: o tortullo dos cabaleiros (\"Tricholoma equestre\"), que at\u00e9 hai pouco era apreciado, pero trala morte de d\u00faas persoas por miopat\u00eda, pasou a se considerar t\u00f3xico.\nMorfolox\u00eda do basidioma.\nPresenta un chapeu cun di\u00e1metro de 5 a 15 cm, de forma de camp\u00e1 ou chata, coa cut\u00edcula viscosa de cor cinsenta escura, algo m\u00e1is clara nas marxes. As lamelas, escotadas, e a estipe son de cor branca cinsenta con reflexos amarelos."}
{"id": "261449", "revid": "18868", "url": "https://gl.wikipedia.org/wiki?curid=261449", "title": "Tricholoma portentosum", "text": ""}
{"id": "261456", "revid": "5863", "url": "https://gl.wikipedia.org/wiki?curid=261456", "title": "CC BY-SA", "text": ""}
{"id": "261460", "revid": "5749", "url": "https://gl.wikipedia.org/wiki?curid=261460", "title": "Matrimonio igualitario", "text": ""}
{"id": "261463", "revid": "865", "url": "https://gl.wikipedia.org/wiki?curid=261463", "title": "Lockheed L-188 Electra", "text": "O Lockheed L-188 Electra \u00e9 un avi\u00f3n turboh\u00e9lice estadounidense fabricado por Lockheed. Voou por vez primeira en 1957, e foi o primeiro gran turboh\u00e9lice de pasaxeiros constru\u00eddo nos Estados Unidos. As vendas iniciais foron boas, pero despois de dous accidentes fatais tiveron que realizarse caras modificaci\u00f3ns para arranxar un defecto de dese\u00f1o e non se venderon m\u00e1is exemplares. O modelo foi ao pouco tempo substutu\u00eddo por turbojets, e moitos dos exemplares foron modificados como cargueiros. A\u00ednda \u00e9 usado na actualidade realizando varios tipos de roles, como avi\u00f3ns contra-incendios ou avi\u00f3ns cisterna. A estrutura usouse como base para o avi\u00f3n de patrulla mar\u00edtima Lockheed P-3 Orion."}
{"id": "261464", "revid": "865", "url": "https://gl.wikipedia.org/wiki?curid=261464", "title": "L-188 Electra", "text": ""}
{"id": "261480", "revid": "58479", "url": "https://gl.wikipedia.org/wiki?curid=261480", "title": "Sautor", "text": "Sautor en vexilolox\u00eda e her\u00e1ldica \u00e9 a peza dos escudos e bandeiras en forma de aspa, composta por unha banda e unha barra cruzadas. Denom\u00ednase comunmente Cruz de Santo Andr\u00e9, xa que \u00e9 unha cruz con dous \u00e1ngulos agudos e dous \u00e1ngulos obtusos que representa a cruz do martirio de Santo Andr\u00e9 Ap\u00f3stolo, crucificado en Patras, capital da provincia de Acaia, en Grecia. Santo Andr\u00e9 foi amarrado a unha cruz a xeito de X e al\u00ed estivo a padecer por tres d\u00edas, os que aproveitou para predicar e instru\u00edr no cristianismo aos que se achegaban.\nA cruz de Santo Andr\u00e9 representa a humildade e o sufrimento e en her\u00e1ldica simboliza o caudillo invicto en combate.\nUnha variante da cruz de Santo Andr\u00e9 \u00e9 a Cruz de Borgo\u00f1a, de xeito que, hoxe en d\u00eda moitas bandeiras americanas lembran no seu dese\u00f1o a Cruz de Borgo\u00f1a e o seu pasado espa\u00f1ol.\nAparece na bandeira naval de numerosas naci\u00f3ns. A franxa azul da bandeira de Galicia crese que poder\u00eda ter orixe nunha variante da cruz de Santo Andr\u00e9."}
{"id": "261481", "revid": "18868", "url": "https://gl.wikipedia.org/wiki?curid=261481", "title": "Cruz de Santo Andr\u00e9", "text": ""}
{"id": "261497", "revid": "3107710", "url": "https://gl.wikipedia.org/wiki?curid=261497", "title": "Fung\u00f3n", "text": ""}
{"id": "261502", "revid": "6279", "url": "https://gl.wikipedia.org/wiki?curid=261502", "title": "Montijo", "text": ""}
{"id": "261503", "revid": "56817", "url": "https://gl.wikipedia.org/wiki?curid=261503", "title": "Alburquerque", "text": "O top\u00f3nimo castel\u00e1n Alburquerque pode referirse a:"}
{"id": "261506", "revid": "98629", "url": "https://gl.wikipedia.org/wiki?curid=261506", "title": "Fredric March", "text": "Ernest Frederick McIntyre Bickel, nado en Racine (Wisconsin) o 31 de agosto de 1897 e finado nos \u00c1nxeles o 14 de abril de 1975, foi un actor de cinema e teatro estadounidense.\nTraxectoria.\nInicialmente traballou na banca, pero logo dunha apendicectom\u00eda de urxencia decidiu avaliar a s\u00faa vida e comezou a facer de extra en 1920, utilizando unha abreviaci\u00f3n do apelido de s\u00faa nai (Marcher). A finais da d\u00e9cada conseguiu un contrato con Paramount Pictures.\nTras unha candidatura en 1930, ga\u00f1ou o seu primeiro oscar ao mellor actor en 1932 por \"Dr. Jekyll and Mr. Hyde\", compartido con Wallace Beery. Durante toda a d\u00e9cada seguiu facendo actuaci\u00f3ns en filmes considerados hoxe cl\u00e1sicos, como \"Anna Karenina\", con Greta Garbo, ou \"Naceu unha estrela\".\nEn 1937 volve a Broadway tras dez anos de ausencia, con grande \u00e9xito, que o levar\u00e1 a ga\u00f1ar dous Tonys na s\u00faa carreira teatral.\nEn 1946 ga\u00f1a o seu segundo oscar, por \"Os mellores anos da nosa vida\", drama sobre a volta \u00e1 vida civil dos combatentes na segunda guerra mundial, dirixido por William Wyler.\nTam\u00e9n traballou na televisi\u00f3n e fixo gravaci\u00f3ns faladas de libros.\nRetirouse en 1973 por motivos de sa\u00fade, morrendo de cancro catro anos despois."}
{"id": "261507", "revid": "89787", "url": "https://gl.wikipedia.org/wiki?curid=261507", "title": "Diego San Jos\u00e9", "text": "Diego San Jos\u00e9 de la Torre, nado en Madrid o 9 de agosto de 1884 e finado en Redondela o 10 de novembro de 1962, foi un escritor, xornalista e historiador espa\u00f1ol, estudoso do S\u00e9culo de Ouro, cronista de Madrid e un prol\u00edfico colaborador de \"Novela Corta\" e \"El Cuento Semanal\".\nTraxectoria.\nNaceu na r\u00faa Torrecilla del Leal de Madrid, a\u00ednda que a familia trasladouse despois \u00e1 r\u00faa Ventura de la Vega. Era o maior de 6 irm\u00e1ns e seu pai era propietario dun negocio de alugueiro de coches de luxo. Fixo os seus primeiros estudos no Colexio de Montserrat e nas Escolas P\u00edas de San Ant\u00f3n e desde moi novo sentiu a chamada das letras sendo un voraz devorador dos cl\u00e1sicos do S\u00e9culo de Ouro.\nAnte as s\u00faas inclinaci\u00f3ns literarias, seus pais intentaron apartalo dun futuro tan incerto, as\u00ed, durante alg\u00fan tempo tomou lecci\u00f3ns de debuxo de Alejandro Saint Aubin, foi escribente en Las Salesas Reales e traballou na secretar\u00eda particular de Jos\u00e9 Canalejas, a\u00ednda que logo empezou a publicar os seus primeiros versos nas revistas \"Madrid C\u00f3mico\" e \"Vida Galante\". Aos 23 anos, estreou no Teatro de la Princesa a comedia \"El \u00faltimo amor\" e m\u00e1is adiante \"El semejante a s\u00ed mismo\". Colaborou nos diarios \"El Globo\", \"La Ma\u00f1ana\", \"ABC\" e \"El Imparcial\". Por esta \u00e9poca veu a luz o seu primeiro libro, \"Los hijosdalgos del Hampa\". Colaborou nos m\u00e1is prestixiosos diarios e revistas de Madrid e o seu nome faise popular e ten infinitos lectores.\nEn 1931 coa chegada da II Rep\u00fablica adheriuse a ela, cando era un dos escritores m\u00e1is populares de Espa\u00f1a, que xa escribira milleiros de artigos, trinta libros, m\u00e1is de sesenta novelas, cr\u00f3nicas, lendas, temas de historia e poes\u00eda. Amigo do escritor Ram\u00f3n Fern\u00e1ndez Mato, ocupou a Xefatura de prensa da Direcci\u00f3n Xeral de Seguridade, dirixida polo escritor e pol\u00edtico galego. Durante a guerra non deixou de publicar na prensa artigos nos que defend\u00eda o r\u00e9xime legal establecido, a\u00ednda que nunca militou en ning\u00fan partido. Por iso foi detido o 10 de abril de 1939 e enviado a prisi\u00f3n por dirixir durante tres anos o nada esquerdista \"Blanco y Negro\"; o Consello de Guerra condenouno a morte, conmut\u00e1ndose esta pola de cadea perpetua, grazas \u00e1 intervenci\u00f3n do xeneral Jos\u00e9 Mill\u00e1n-Astray, amigo e admirador do escritor.\nO final da Guerra Civil supuxo para o escritor o final da s\u00faa carreira literaria, pois xa non ti\u00f1a cabida no novo r\u00e9xime. Foi trasladado \u00e1 prisi\u00f3n da illa de San Sim\u00f3n, na r\u00eda de Vigo e cando se cerrou esta, foi enviado ao c\u00e1rcere de Vigo, situado na r\u00faa do Pr\u00edncipe. Pasou cinco anos de reclusi\u00f3n, ata que foi liberado, establecendo a s\u00faa residencia en Redondela ata a s\u00faa morte. Diego San Jos\u00e9 contou a s\u00faa experiencia carceraria en \"De c\u00e1rcel en c\u00e1rcel\", importante documento da \u00e9poca. Continuou escribindo, baixo o pseud\u00f3nimo de Rom\u00e1n de la Torre, a\u00ednda que xa moi poucos libros ver\u00edan a luz, algunhas colaboraci\u00f3ns na revista \"Caminos de Hierro\", editada por RENFE e en \"Faro de Vigo\". O resto da s\u00faa obra posterior \u00e1 guerra segue a\u00ednda in\u00e9dita. O seu pen\u00faltimo libro, \"Estampas Nuevas del Madrid Viejo\", dedicoullo a Jos\u00e9 Regojo e \u00e1 s\u00faa esposa Rita Otero Fern\u00e1ndez, quen, xunto a Ernestina Otero Sestelo, lle brindaron a s\u00faa axuda durante a s\u00faa estancia en Redondela, onde faleceu o 10 de novembro de 1962.\nTrala s\u00faa morte publicouse en 1988 a obra autobiogr\u00e1fica \"De c\u00e1rcel en c\u00e1rcel\", ilustrada con debuxos de Jos\u00e9 Robledano e versos do autor, nos que palpita a emoci\u00f3n daqueles momentos e que foron sacados burlando a vixilancia estreita das prisi\u00f3ns, grazas a diversos enxe\u00f1os e medios, e que hoxe son fiel testemu\u00f1a do acontecido naqueles anos nos c\u00e1rceres de Espa\u00f1a."}
{"id": "261508", "revid": "98629", "url": "https://gl.wikipedia.org/wiki?curid=261508", "title": "Complementariedade (biolox\u00eda molecular)", "text": "En biolox\u00eda molecular a complementariedade \u00e9 a propiedade compartida por d\u00faas secuencias de \u00e1cidos nucleicos que consiste en que cando ambas est\u00e1n ali\u00f1adas de forma antiparalela, as bases nitroxenadas dos nucle\u00f3tidos dunha das secuencias en cada unha das posici\u00f3ns corresponden na outra secuencia con outra base determinada, sempre a mesma, que se considera a s\u00faa complementaria. Por tanto, a complementariedade \u00e9 unha complementariedade de bases. D\u00faas bases son complementarias se forman pares de bases de Watson e Crick, que poden establecer pontes de hidr\u00f3xeno estables entre elas. O grao de complementariedade entre d\u00faas febras de \u00e1cidos nucleicos que se comparen \u00e9 moi variable, desde total a nula, e mesmo \u00e1cidos nucleicos de distintas especies poden ter un grao de complementariedade, que lles permite hibridarse en certos tramos. As d\u00faas febras do ADN son complementarias entre si, e un ARN acabado de transcribir \u00e9 complementario coa parte da febra antisentido ou molde do ADN a partir da cal se transcribiu.\nRegras de complementariedade.\nNo ADN a base adenina (A) \u00e9 complementaria da timina (T) e viceversa; a guanina (G) \u00e9 complementaria da citosina (C) e viceversa.\nA maior\u00eda dos ARNs son monocatenarios, pero poden ter tramos complementarios que quedan enfrontados e enlazados ao pregarse a mol\u00e9cula, o que lles d\u00e1 unha estrutura tridimensional; neste caso a complementariedade \u00e9 adenina con uracilo (o ARN ten uracilo en vez de timina) e guanina con citosina. Igual ocorre nos ARNs bicatenarios de certos virus.\nDurante a transcrici\u00f3n o ARN c\u00f3piase a partir do ADN. Neste caso as correspondencias son timina (do ADN) con adenina (no ARN), adenina (do ADN) con uracilo (do ARN), e guanina con citosina e viceversa. Na transcrici\u00f3n inversa c\u00f3piase ADN a partir dun molde de ARN e as correspondencias son adenina (do ARN) con timina (no ADN), uracilo (do ARN) con adenina (no ADN), e guanina con citosina e viceversa.\nComo s\u00f3 hai unha base complementaria posible para cada unha das bases que se encontren no ADN ou no ARN, p\u00f3dese reconstru\u00edr unha febra complementaria para calquera febra de \u00e1cido nucleico da que se co\u00f1eza a secuencia. Na replicaci\u00f3n do ADN e na transcrici\u00f3n unha das febras util\u00edzase como molde para sintetizar a complementaria.\nPor exemplo, dada a seguinte febra de ADN\na s\u00faa secuencia complementaria \u00e9\nComo se ve, as d\u00faas cadeas son antiparalelas, xa que unha empeza polo extremo 5' e acaba no 3' e a outra ao rev\u00e9s, pero a mi\u00fado a febra complementaria escr\u00edbese como o complemento inverso co extremo 5' colocado sempre \u00e1 esquerda e o 3' \u00e1 dereita por convenci\u00f3n, polo que quedar\u00eda as\u00ed:\nSe un tramo de \u00e1cido nucleico ten unha secuencia que \u00e9 igual ao seu complemento inverso, dise que \u00e9 unha secuencia palindr\u00f3mica.\nCausa.\nNon se pode formar suficiente n\u00famero de pontes de hidr\u00f3xeno estables con calquera combinaci\u00f3n de bases. Para que isto sexa posible as bases enfrontadas deben ter os grupos qu\u00edmicos da natureza axeitada e na posici\u00f3n axeitada para que se formen as pontes de hidr\u00f3xeno. Isto s\u00f3 \u00e9 posible cando enfrontamos A e T ou A e U (que forman d\u00faas pontes de hidr\u00f3xeno) ou C e G (que forman tres). \u00c9 dicir, A=T, G\u2261C (ou A=U entre ADN e ARN). Sempre se enlaza unha base p\u00farica cunha base pirimid\u00ednica. Outras combinaci\u00f3ns non poder\u00edan formar pontes de hidr\u00f3xeno correctamente, polo que son imposibles ou raras.\nC\u00f3digos ambiguos.\nEn biolox\u00eda sistem\u00e1tica pode ser necesario complementar c\u00f3digos da IUPAC para \u00e1cidos nucleicos que significan \"calquera dos dous\" ou \"calquera dos tres\". O c\u00f3digo R (que significa calquera purina) pode ser complementado con Y (calquera pirimidina) e M (grupo amino) con K (grupo ceto). W (feble, referido \u00e1 forza do enlace, do ingl\u00e9s \"weak\") e S (forte, de \"strong\") actualmente non adoitan intercambiarse, a\u00ednda que algunhas ferramentas si as intercambiaban anteriormente. S e W ref\u00edrense ao n\u00famero de enlaces de hidr\u00f3xeno cos que est\u00e1n unidos os nucle\u00f3tidos para formar os pares complementarios.\nO c\u00f3digo que especificamente excl\u00fae un dos tres nucle\u00f3tidos pode ser complementado cun c\u00f3digo que excl\u00fae o nucle\u00f3tido que complementa ao que foi antes exclu\u00eddo. Por exemplo, V (pode ser A, C ou G, pero \"non T\") e pode ser complementado con B (que pode ser C, G ou T, pero \"non A\"). Como se ve, como antes exclu\u00edmos a T, despois exclu\u00edmos a A (porque era o que complementaba a T).\nAmbigramas.\nAsignando os caracteres ambigr\u00e1ficos axeitados para bases complementarias (por exempo, guanina = \"b\", citosina = \"q\", adenina = \"n\", e timina = \"u\"), \u00e9 posible obter a secuencia complementaria de secuencias enteiras de ADN simplemente rotando o texto cara a esquerda (reflexi\u00f3n) e despois po\u00f1\u00e9ndoo \"boca abaixo\". T\u00e9\u00f1ase en conta que con esas d\u00faas operaci\u00f3ns, a letra b se converte en q, e viceversa, e igual con u e n. Por exemplo, \"buqn\" (GTCA) ler\u00edase como \"ubnq\" (TGAC, complemento inverso)."}
{"id": "261509", "revid": "27155", "url": "https://gl.wikipedia.org/wiki?curid=261509", "title": "Complementariedade de bases", "text": ""}
{"id": "261511", "revid": "56817", "url": "https://gl.wikipedia.org/wiki?curid=261511", "title": "Romar\u00eds, La\u00f1as, A Ba\u00f1a", "text": "Romar\u00eds \u00e9 un lugar da parroquia de La\u00f1as no concello coru\u00f1\u00e9s da Ba\u00f1a na comarca da Barcala. Est\u00e1 situado entre as aldeas de Vilar da Torre, La\u00f1as e Vali\u00f1a."}
{"id": "261512", "revid": "22570", "url": "https://gl.wikipedia.org/wiki?curid=261512", "title": "A Cachorreira, La\u00f1as, A Ba\u00f1a", "text": "A Cachorreira \u00e9 un lugar da parroquia de La\u00f1as, no concello coru\u00f1\u00e9s da Ba\u00f1a e na comarca da Barcala. Est\u00e1 situado no medio de cinco aldeas: La\u00f1as, Meimendre, Prousor, Mundr\u00eds e O Castro. Est\u00e1 formado por apenas d\u00faas casas de recente construci\u00f3n, polo que nunca foi considerada unha aldea entre os veci\u00f1os da zona.\nA uns 100 metros deste lugar est\u00e1 o Pavill\u00f3n de La\u00f1as, constru\u00eddo na d\u00e9cada do 2000."}
{"id": "261518", "revid": "72012", "url": "https://gl.wikipedia.org/wiki?curid=261518", "title": "Xan Via\u00f1o", "text": "Xo\u00e1n Alfonso Via\u00f1o Mart\u00ednez, m\u00e1is co\u00f1ecido como Xan Via\u00f1o, nado o 11 de decembro de 1960 en Ferrol e finado o 26 de marzo de 1991 en Vigo, foi un compositor galego.\nTraxectoria.\nXan Via\u00f1o naceu en Ferrol, onde comezou os seus estudos de m\u00fasica, continu\u00e1ndoos nos conservatorios da Coru\u00f1a e Santiago de Compostela. En 1982 licenciouse en Xeograf\u00eda e Historia pola Universidade de Santiago de Compostela.\nEn 1985 asistiu ao II Curso de M\u00fasica Electr\u00f3nica no Gabinete do Conservatorio de Cuenca con Horacio Vaggione, ao curso de Composici\u00f3n de Vilafranca do Bierzo, ao I Campo Internacional de Composici\u00f3n impartido por Crist\u00f3bal Halffter, Tom\u00e1s Marco e Carmelo Bernaola, e participou no curso de m\u00fasica electroac\u00fastica impartido por Daniel Teruggi en Viana do Castelo (Portugal). En 1986 asistiu ao curso de ver\u00e1n Manuel de Falla en Granada cos mestres Donatoni e Josep Soler, as\u00ed como aos seminarios realizados en Santiago de Compostela por Luis de Pablo, Tom\u00e1s Marco, Jorge Peixinho, \u00c1lvaro Salazar e Jos\u00e9 Luis Temes. No ver\u00e1n de 1988 participou no curso de composici\u00f3n impartido por Franz Hummel nos Internationales Jugendfetspieltreffen en Bayreuth (Alema\u00f1a).\nMorreu en 1991, e como homenaxe p\u00f3stuma, o Coro Universitario de Santiago de Compostela e a Orquestra da Coru\u00f1a interpretaron a Misa de R\u00e9quiem de Mozart na Concatedral de San Xiao de Ferrol baixo a batuta de Maximino Zumalave. O seu legado compositivo, nun principio depositado no Conservatorio de Vigo, foi trasladado ao Conservatorio de Ferrol cando este tomou o nome do compositor."}
{"id": "261521", "revid": "624", "url": "https://gl.wikipedia.org/wiki?curid=261521", "title": "Cluny, Saona e Loira", "text": ""}
{"id": "261532", "revid": "10599", "url": "https://gl.wikipedia.org/wiki?curid=261532", "title": "Medell\u00edn (hom\u00f3nimos)", "text": ""}
{"id": "261570", "revid": "1576", "url": "https://gl.wikipedia.org/wiki?curid=261570", "title": "Vive cantando", "text": "Vive cantando foi unha serie de televisi\u00f3n espa\u00f1ola producida por Doble Filo (Grupo Secuoya) para a canle Antena 3, emitida entre o 3 de setembro de 2013 e o 5 de novembro de 2014. Tr\u00e1tase dunha comedia dram\u00e1tica de d\u00faas tempadas protagonizada pola actriz galega Mar\u00eda Castro.\nArgumento.\nTrini (Mar\u00eda Castro) \u00e9 unha cantante de orquestra que leva os \u00faltimos anos percorrendo Espa\u00f1a enteira. Con todo, a s\u00faa irm\u00e1 Luisa (Pilar Castro) aparece logo dunha actuaci\u00f3n para dicirlle que est\u00e1 morrendo. Isto obr\u00edgaa a deixar a s\u00faa paix\u00f3n para regresar a La Gloria, o barrio no que creceu e onde vive toda a s\u00faa familia. Al\u00ed reencontrarase cos seus, os seus amigos e co que foi o amor da s\u00faa vida. O ex de Trini \u00e9 dono de \"La bamba\", un karaoke que viviu tempos mellores pero que de novo empeza a despuntar. Aos poucos \"La bamba\" converterase no punto de encontro dos veci\u00f1os de todo o barrio, un punto no que desafogarse e alegrarse a existencia a base de m\u00fasica, moita m\u00fasica."}
{"id": "261572", "revid": "25871", "url": "https://gl.wikipedia.org/wiki?curid=261572", "title": "Feix\u00f3 do demo", "text": "O feix\u00f3 do demo (Scleroderma citrinum), co\u00f1ecido vulgarmente coma peido limoeiro, \u00e9 un fungo con aspecto de pataca, a especie m\u00e1is com\u00fan do x\u00e9nero Scleroderma (falsas trufas) en Galiza, tam\u00e9n no Reino Unido, que aparece amplamente en bosques, fragas, uceiras e pasteiros polo outono e polo inverno.\n\"Scleroderma citrinum\" ten dous sin\u00f3nimos, \"Scleroderma aurantium\" (Vaill.) e mais \"Scleroderma vulgare\" Horn.\nAs falsas trufas son superficialmente semellantes aos peidos de lobo, cogomelos dos x\u00e9neros \"Calvatia\", \"Calbovista\" e \"Lycoperdon\", mais mentres os peidos de lobo adoitan ter unha soa sa\u00edda no coto do chapeu a trav\u00e9s da cal espallan as esporas, as falsas trufas simplemente creban para ceibar as esporas. Ademais, \"Scleroderma citrinum\" ten unha carne moito m\u00e1is firme e unha gleba (miolo) de cor moura que medra moito antes ca os peidos de lobo. \"Scleroderma citrinum\" non ten p\u00e9, polo que liga ao chan con cord\u00f3ns miceliais. O peridio (ou parede exterior, unha codia semellante \u00e1 da laranxa, protexe o interior e se abre para permitir que as esporas se espallen) \u00e9 grosa e firme, polo xeral de cor amarela ocre externamente con verrugas irregulares. \nO feix\u00f3 do demo pode ser parasitado por \"Pseudoboletus parasiticus\".\nEtimolox\u00eda.\n\"Scleroderma\" do grego \"skleros\", duro e \"derma\", pel: pel dura; e \"citrinum\" pola s\u00faa cor que lembra ao lim\u00f3n, cortado transversalmente coa gleba a\u00ednda sen \"madurar\" de todo na que se poden apreciar claramente estas d\u00faas partes.\nDistribuci\u00f3n en h\u00e1bitat.\n\"Scleroderma citrinum\" \u00e9 quizabes o membro m\u00e1is abundante deste grupo de fungos (peidos de lobo) na zona das R\u00edas Baixas, e bastante doado de identificar. \u00c9 com\u00fan en toda a Europa Atl\u00e1ntica. Medra en grupos m\u00e1is ou menos numerosos en bosques de con\u00edferas e de folla ancha (micorr\u00edzico), \u00e1s veces sobre madeira podrecida (sapr\u00f3fito), de preferencia polos solos acedos. Aparece a finais do ver\u00e1n e polo outono. \u00c9 moi com\u00fan en Galiza xunto co fungato (\"Lycoperdon perlatum\") e \"Pisolithus arhizus\", quizabes os gasterais m\u00e1is abondosos.\nDescrici\u00f3n.\nO feix\u00f3 do demo non ten nin p\u00e9, nin chapeu, nin lamelas. O corpo frut\u00edfero mide de 5\u201310\u00a0cm de di\u00e1metro, \u00e9 globoso, algo esmagado polos polos, moi s\u00f3lido. O peridio \u00e9 de 2\u20133\u00a0mm de grosor, pardo amarelado ou pardo oliva, cuberto de largas escamas esmagadas ou areolado e furfur\u00e1ceo. Cando madura \u00e1brese polo \u00e1pice ceibando unha masa esporal pulverulenta. Carece de p\u00e9. A gleba \u00e9 dura, abrancazada ou rosada, axi\u00f1a torna a unha cor cinsenta ou cor lousa con tinguiduras viol\u00e1ceas e v\u00e9nulas abrancazadas. Cheiro e sabor desagrad\u00e1beis. Ao final se transforma nunha masa agrisada e escura de consistencia cotonosa e pulverulenta.\nComestibilidade.\nA inxesta de \"Scleroderma citrinum\" pode causar molestias gastrointestinais en humanos e animais, e alg\u00fans individuos poden experimentar lagrimeo, rinite, rinorrea, e conxuntivite coa exposici\u00f3n \u00e1s s\u00faas esporas. O fedor que bota xa denota a s\u00faa toxicidade."}
{"id": "261573", "revid": "18868", "url": "https://gl.wikipedia.org/wiki?curid=261573", "title": "Scleroderma citrinum", "text": ""}
{"id": "261574", "revid": "18868", "url": "https://gl.wikipedia.org/wiki?curid=261574", "title": "Peido limoeiro", "text": ""}
{"id": "261585", "revid": "22795", "url": "https://gl.wikipedia.org/wiki?curid=261585", "title": "Neobalaenidae", "text": ""}
{"id": "261586", "revid": "22795", "url": "https://gl.wikipedia.org/wiki?curid=261586", "title": "Neobal\u00e9nidos", "text": ""}
{"id": "261589", "revid": "89787", "url": "https://gl.wikipedia.org/wiki?curid=261589", "title": "Jessica Lange", "text": "Jessica Phyllis Lange, nada en Cloquet, Minnesota o 20 de abril de 1949, \u00e9 unha actriz de cinema, teatro e televisi\u00f3n estadounidense.\nTraxectoria.\nEstudou arte e fotograf\u00eda na University of Minnesota, onde co\u00f1ecer\u00eda ao seu marido, o fot\u00f3grafo espa\u00f1ol Paco Grande. Tras casar dedic\u00e1ronse a viaxar polos Estados Unidos e Europa para finalmente instalarse en Par\u00eds. Al\u00ed traballou coma modelo, e foi as\u00ed como a descubriu o produtor Dino De Laurentiis, que a contratou para o seu primeiro papel en \"King Kong\".\nO filme foi un \u00e9xito de p\u00fablico, pero non de cr\u00edtica, e Lange non volver\u00eda actuar no cine ata tres anos despois en \"Empeza o espect\u00e1culo\".\nO seu primeiro grande \u00e9xito interpretativo obt\u00edvoo con \"The Postman Always Rings Twice\", ao que seguir\u00eda \"Frances\", co que lograr\u00eda a s\u00faa primeira candidatura ao oscar \u00e1 mellor actriz. Nesa mesma edici\u00f3n conseguiu o oscar \u00e1 mellor actriz secundaria por \"Tootsie\".\nDurante os anos oitenta e noventa seguiu actuando en filmes, con descansos para dedicarse aos seus fillos (ten un fillo con Mikhail Baryshnikov e outros dous con Sam Shepard). Tam\u00e9n participou en obras teatrais e en proxectos televisivos.\nEn 1994 ga\u00f1ou o seu segundo oscar con \"Blue Sky\", filme p\u00f3stumo do director Tony Richardson.\nEn 2011 participou na serie \"American Horror Story\", que lle valeu novos premios de interpretaci\u00f3n.\nNos \u00faltimos anos tam\u00e9n fixo exposici\u00f3ns fotogr\u00e1ficas."}
{"id": "261590", "revid": "3054", "url": "https://gl.wikipedia.org/wiki?curid=261590", "title": "Misticeto", "text": ""}
{"id": "261591", "revid": "75439", "url": "https://gl.wikipedia.org/wiki?curid=261591", "title": "Balea anana", "text": "A balea anana, \"Caperea marginata\" , \u00e9 unha especie da orde dos cet\u00e1ceos, suborde dos misticetos, o \u00fanico representante da familia dos neobal\u00e9nidos (\"Neobalaenidae\").\nTaxonom\u00eda.\nFoi descrita en 1846 por John Edward Gray, que traballaba na secci\u00f3n de Zoolox\u00eda do Museo Brit\u00e1nico, e que a denominou como \"Balaena marginata\", e a situou, loxicamante, na familia dos bal\u00e9nidos.\nEfectivamente, esta especie comparte caracter\u00edsticas taxon\u00f3micas da familia dos bal\u00e9nidos, como son a falta de dobras gulares e presentar o rostro arqueado como as baleas francas, a\u00ednda que con algunhas diferenzas, polo que en 1864 o propio Gray reclasificouna no novo x\u00e9nero \"Caperea\", as\u00ed mesmo fundado por el.\nAs principais diferenzas cos bal\u00e9nidos son a presenza dunha aleta dorsal e un corpo alongado, o que aproxima esta especie aos rorcuais (nome com\u00fan que se d\u00e1 aos cet\u00e1ceos da familia dos balenopt\u00e9ridos), resultando as\u00ed como unha especie de caracter\u00edsticas intermedias entre ambas as familias, polo que Gray (en 1874) e Miller, en 1923, reclasific\u00e1rno na familia monoespec\u00edfica dos neobal\u00e9nidos.\nAt\u00e9 hai pouco, esta especie de balea era o \u00fanico membro do x\u00e9nero \"Caperea\" e da familia dos \"Neobalaenidae\", como quedou dito arriba. Por\u00e9n, en decembro de 2012, os paleont\u00f3logos R. Ewan Fordyce e Felix G. Marx compararon os \u00f3sos do cranio da balea anana cos dos cet\u00e1ceos extintos, e descubriron que a especie estar\u00eda moi cerca dos membros da extinta familia dos cetoter\u00edidos (\"Cetotheriidae\"), fac\u00e9ndoa un sobrevivente pigmeo desta familia extinguida.\nCaracter\u00edsticas.\nA \"balea anana\" \u00e9 a m\u00e1is pequena e menos co\u00f1ecida de todas as \"baleas con barbas\" (misticetos), polo que a\u00ednda est\u00e1 pouco estudada, e co\u00f1\u00e9cese sobre todo polas s\u00faas amplas migraci\u00f3ns, sobre todo en Nova Zelandia, sur de Australia e sur de \u00c1frica, pero hai pouca informaci\u00f3n dispo\u00f1\u00edbel.\nOs adultos chegan a medir at\u00e9 tan s\u00f3 6,5 m de lonxitude, a alcanzar un peso de entre 3 e 3,5 t. Como os rorcuais, te\u00f1en o corpo alongado e esvelto, e presentan aleta dorsal, pero carecen de dobras gulares. Os seus cranios son m\u00e1is curtos que os doutras baleas, e o \u00famero \u00e9 proporcionalmente m\u00e1is curto que o dos rorcuais e, na \"man\", te\u00f1en 4 dedos en lugar de 5.\nOs baleatos, ao naceren, miden entre 1,6 e 2,2 m.\nAs s\u00faas principais caracter\u00edsticas f\u00edsicas son as seguintes:\nH\u00e1bitat, distribuci\u00f3n e poboaci\u00f3n.\nDistribuci\u00f3n.\nAs baleas ananas viven en augas temperadas do hemisferio sur, tanto preto coma lonxe da costa. A maior\u00eda das observaci\u00f3ns fix\u00e9ronse entre os 31\u00ba S e os 52\u00ba S, a\u00ednda que existe unha na Terra do Fogo, na punta meridional de Suram\u00e9rica, a 55\u00ba S. O l\u00edmite real parece ser a temperatura das augas superficiais, entre os 5 e os 20\u00a0\u00b0C. A maior parte das onservac\u00f3ns efectu\u00e1ronse en ba\u00edas protexidas e pouco profundas, pero tam\u00e9n se viron exemplares illados en mar aberto. Os individuos xuven\u00eds poden migrar cara a augas costeiras durante a primavera e o ver\u00e1n. Algunhas poboaci\u00f3ns son residentes todo o ano, como as de Tasmania.\nA\u00ednda que ten unha distribuci\u00f3n circumpolar, como quedou dito, hai observaci\u00f3ns de que poden subir at\u00e9 os 20\u00ba S, polo menos nas costas de Benguela (Angola).\nHai s\u00f3 uns poucos rexistros confirmados de baleas ananas no mar, pero hai moitas citas de varamentos na Arxentina, Illas Malvinas, Namibia, Sur\u00e1frica, Chile, costas oeste, sur e leste de Australia e as illas Norte e Sur de Nova Zelandia.\nDous individuos foron capturados por un buque baleeiro no Atl\u00e1ntico sur, entre os 34\u00b0 e os 35\u00b0 S. Un infrecuente avistamento dun grupo duns 80 individuos produciuse en 1992 a unhas 320 millas n\u00e1uticas de Cape Leeuwin (suroeste de Australia). E un grupo de 14 exemplares foi avistado en 2001 a 46\u00b0 S no Pac\u00edfico sur, a 450\u00a0km ao sueste de Nova Zelandia.\nPoboaci\u00f3n.\nA balea anana \u00e9 unha das especies menos co\u00f1ecidas dos misticetos, e hai moi poucos rexistros para intentar unha estimaci\u00f3n do tama\u00f1o da s\u00faa poboaci\u00f3n. Un \u00fanico avistamento duns 80 individuos no \u00cdndico sudoriental, representa m\u00e1is da metade dos rexistros de individuos vivos avistados. \u00c1 parte dos dous grandes grupos antes mencionados, os m\u00e1is dos avistamentos foron dun ou dous individuos, \u00e1s veces en asociaci\u00f3n con outras especies de baleas e de golfi\u00f1os.\nComportamento.\nAs baleas ananas son pouco vis\u00edbeis no mar, e o seu \"sopro\" respiratorio \u00e9 pequeno e pouco rechamangueiro. Xeralmente non pasan m\u00e1is duns poucos segundos f\u00f3ra da auga, e non se te\u00f1en observado saltos nin rabeleadas. Saen \u00e1 superficie de xeito semellante ao do rorcual alibranco (\"Balaenoptera acutorostrata\"), lanzando o \"foci\u00f1o\" f\u00f3ra da auga pero, a diferenza deste, o dorso (inclu\u00edndo a aleta dorsal) adoita quedar oculto; a cola nunca sae de forma clara da auga. Polo xeral nadan lentamente, con ondulaci\u00f3ns do corpo, e son incapaces de faceren aceleraci\u00f3ns r\u00e1pidas. Os escasos rexistros indican que as inmersi\u00f3ns m\u00e1is longas duran entre 40 seg e 4 min.\nAlimentaci\u00f3n.\nOs est\u00f3magos dis dous individuos capturados en operaci\u00f3ns de baleeiros rusos e dun individuo inmaturo, conti\u00f1an principalmente cop\u00e9podos.\nAmeazas e medidas de protecci\u00f3n.\nEsta especie pouco co\u00f1ecida nunca foi cazada comercialmente. Non hai ningunha evidencia de ameazas antropox\u00e9nicas directas. A especie poden ser naturalmente rara en toda a s\u00faa \u00e1rea de distribuci\u00f3n, ou simplemente que \u00e9 dif\u00edcil de detectar ou identificar, ou talvez a\u00ednda non se decubriron as s\u00faas zonas de concentraci\u00f3n.\nNon hai ningunha medida espec\u00edfica para a conservaci\u00f3n desta especie, pero esta est\u00e1 asegurada polas medidas de protecci\u00f3n xen\u00e9rica das baleas, figurando tanto no Ap\u00e9ndice I da CITES como no Ap\u00e9ndice II da CMS.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza cualificou en 2008 a situaci\u00f3n da especie como \"DD\" (\"datos insuficientes\"), cualificaci\u00f3n que mant\u00e9n no 2013, debido \u00e1 escaseza de rexistros vivos, \u00e1 ausencia dunha estimaci\u00f3n global do tama\u00f1o da s\u00faa poboaci\u00f3n e o co\u00f1ecemento limitado do rango das subpoboaci\u00f3ns locais. Dada a falta de ameazas co\u00f1ecidas e \u00e1 s\u00faa probabelmente ampla distribuci\u00f3n, \u00e9 pouco prob\u00e1bel que a balea anana deba cualificarse nunha categor\u00eda de ameaza, pero cos poucos datos dispo\u00f1\u00edbeis, en ausencia de calquera estimaci\u00f3n do tama\u00f1o da poboaci\u00f3n, non pode avaliarse nalg\u00fan dos criterios de ameaza."}
{"id": "261592", "revid": "56817", "url": "https://gl.wikipedia.org/wiki?curid=261592", "title": "Violeta africana", "text": "As violetas africanas son plantas pertencentes ao x\u00e9nero Saintpaulia, pertencente \u00e1 familia Gesneriaceae. O x\u00e9nero recibiu este nome en referencia ao bar\u00f3n Walter von Saint Paul Illaire, comisario de distrito da provincia Tanga, Tanganica (actualmente Tanzania), que a\u00ed a descubriu, en 1892, enviando sementes para seu pai, un bot\u00e1nico de Alema\u00f1a.\nSinonimia.\n\u00c9 vulgarmente co\u00f1ecida por violeta africana, mais debe notarse que, malia as semellanzas aparentes, non \u00e9 de feito unha violeta, xa que nin sequera pertence \u00e1 familia Violaceae.\n\u00c9 moi cultivada como planta de interior. C\u00f3mpre unha rega lixeira, s\u00f3 cando as follas fiquen lixeiramente ca\u00eddas, preferentemente mergullando o vaso en auga de xeito que non se mollen as follas. \u00c9 desta forma como se obter\u00e1n m\u00e1is flores.\nEspecies.\nPresenta 23 especies:"}
{"id": "261593", "revid": "18868", "url": "https://gl.wikipedia.org/wiki?curid=261593", "title": "Saintpaulia", "text": ""}
{"id": "261596", "revid": "23204", "url": "https://gl.wikipedia.org/wiki?curid=261596", "title": "Ricardo Rodr\u00edguez Su\u00e1rez", "text": "Ricardo Rodr\u00edguez Su\u00e1rez, nado en Oviedo o 3 de abril de 1974, \u00e9 un adestrador de f\u00fatbol espa\u00f1ol.\nTraxectoria.\nEn decembro de 2013\u00a0foi cesado como t\u00e9cnico do Girona, sendo substitu\u00eddo por Javi L\u00f3pez."}
{"id": "261597", "revid": "54947", "url": "https://gl.wikipedia.org/wiki?curid=261597", "title": "Dmitrii Ivanovskii", "text": "Dmitrii Iosifovich Ivanovskii (en ruso: \"\u0414\u043c\u0438\u0442\u0440\u0438\u0439 \u0418\u043e\u0441\u0438\u0444\u043e\u0432\u0438\u0447 \u0418\u0432\u0430\u043d\u043e\u0432\u0441\u043a\u0438\u0439\"), nado en Nizi, Gobernaci\u00f3n de San Petersburgo, o 28 de outubro de 1864 e finado o 20 de xu\u00f1o de 1920 en Rostov do Don, foi un bot\u00e1nico ruso, o primeiro cient\u00edfico en descubrir os virus en 1892 e un dos fundadores da virolox\u00eda.\nTraxectoria.\nIvanovskii estudou na Universidade de San Petersburgo. En 1887, investigou unha enfermidade que afectaba o tabaco, \u00e1 que se referiu como \"wildfire\". Tres anos m\u00e1is tarde, observou outra enfermidade das plantas do tabaco e descubriu que as d\u00faas enfermidades foran causadas por un axente infinitamente min\u00fasculo capaz de impregnar os filtros da porcelana, cousa que as bacterias nunca poder\u00edan facer.\nEn 1898, o microbi\u00f3logo holand\u00e9s Martinus Beijerinck replicou independentemente os experimentos de Ivanovskii e convenceuse de que a soluci\u00f3n filtrada ti\u00f1a unha nova forma de axente contaxioso \u00f3 que chamou virus. Beijerinck posteriormente reco\u00f1eceu en Ivanovskii prioridade do descubrimento."}
{"id": "261599", "revid": "22795", "url": "https://gl.wikipedia.org/wiki?curid=261599", "title": "Caperea marginata", "text": ""}
{"id": "261600", "revid": "22795", "url": "https://gl.wikipedia.org/wiki?curid=261600", "title": "Caperea", "text": ""}
{"id": "261601", "revid": "22795", "url": "https://gl.wikipedia.org/wiki?curid=261601", "title": "Neobalaeninae", "text": ""}
{"id": "261602", "revid": "22795", "url": "https://gl.wikipedia.org/wiki?curid=261602", "title": "Neobaleninos", "text": ""}
{"id": "261603", "revid": "22795", "url": "https://gl.wikipedia.org/wiki?curid=261603", "title": "Neobalena", "text": ""}
{"id": "261604", "revid": "89787", "url": "https://gl.wikipedia.org/wiki?curid=261604", "title": "Antiparalelismo (bioqu\u00edmica)", "text": "En bioqu\u00edmica, dous biopol\u00edmeros presentan antiparalelismo ou son antiparalelos se discorren paralelamente un con respecto ao outro pero en direcci\u00f3ns opostas. Un exemplo son as d\u00faas cadeas complementarias que forman a dobre h\u00e9lice do ADN, que discorren en direcci\u00f3ns opostas (por onde empeza unha acaba a outra).\n\u00c1cidos nucleicos.\nAs mol\u00e9culas de \u00e1cidos nucleicos te\u00f1en un extremo 5', por onde se considera que empeza a cadea, cun grupo fosfato, e un extremo 3' cun grupo hidroxilo, por onde acaba. Se nun extremo dun ADN bicatenario est\u00e1 o extremo 5' dunha das cadeas, al\u00ed est\u00e1 o extremo 3' da outra cadea, xa que son antiparalelas.\nCando se realiza a transcrici\u00f3n xen\u00e9tica c\u00f3piase unha mol\u00e9cula de ARN complementaria en direcci\u00f3n antiparalela a partir do ADN molde ou antisentido; neste caso a ARN polimerase sintetiza o novo ARN en direcci\u00f3n 5'\u21923', mov\u00e9ndose sobre o ADN desde 3' a 5'.\nDurante a replicaci\u00f3n do ADN a ADN polimerase replica o ADN tam\u00e9n de forma antiparalela de xeito similar ao da transcrici\u00f3n. A estrutura antiparalela \u00e9 importante na replicaci\u00f3n do ADN, xa que a ADN polimerase sempre sintetiza en direcci\u00f3n 5'\u21923', polo que as d\u00faas febras novas sintet\u00edzanse en sentido contrario, e unha sintet\u00edzase de forma continua e r\u00e1pida (a febra l\u00edder) e a outra de forma lenta e descontinua formando fragmentos de Okazaki (a febra ratardada).\nPolip\u00e9ptidos.\nAs cadeas polipept\u00eddicas te\u00f1en un extremo C-terminal cun grupo carboxilo (COOH), que \u00e9 por onde se considera que empezan, e un extremo N-terminal cun grupo amino (NH2), que \u00e9 por onde se considera que rematan. D\u00faias cadeas polipept\u00eddicas son antiparalelas se est\u00e1n dispostas de modo que onde unha ten o extremo C-terminal a outra ten o N-terminal. Se as d\u00faas te\u00f1en o extremo C-terminal no mesmo lado, ent\u00f3n son paralelas. Isto \u00e9 importante na estrutura secundaria en folla beta.\nFolla beta.\nMoitas prote\u00ednas poden adoptar unha disposici\u00f3n en folla beta antiparalela como parte da estrutura secundaria dunha soa cadea polipept\u00eddica, ou como a estrutura adoptada por varias cadeas polipept\u00eddicas colocadas en paralelo, como ocorre nas beta-queratinas. Nas follas beta, secci\u00f3ns dunha mesma cadea polipept\u00eddica poden discorrer paralelas unhas ao lado das outras, formando entre elas pontes de hidr\u00f3xeno entre os \u00e1tomos de os\u00edxeno dunha e os de hidr\u00f3xeno (unidos a nitr\u00f3xeno) situados enfronte implicados nos enlaces pept\u00eddicos entre os amino\u00e1cidos. Os enlaces son similares cando se trata de follas beta antiparalelas entre cadeas polipept\u00eddicas distintas filamentosas situadas paralelamente, nas cales cando o cabo dunha empeza nun extremo C-terminal a outra nese punto acaba nun extremo N-terminal; as sucesivas cadeas que se unan as\u00ed van alternando os seus extremos antiparalelamente. Non todas as follas beta son antiparalelas; existen tam\u00e9n follas beta paralelas nas que todas as cadeas empezan no mesmo extremo por un C-terminal, e acaban todas no outro extremo nun N-terminal.\nComplexos proteicos.\nNoutras asociaci\u00f3ns de prote\u00ednas e complexos proteicos pode darse antiparalelismo cando as prote\u00ednas discorren paralelamente pero en direcci\u00f3ns opostas."}
{"id": "261605", "revid": "72012", "url": "https://gl.wikipedia.org/wiki?curid=261605", "title": "Prosopagnosia", "text": "A prosopagnosia (do grego \u03c0\u03c1\u03cc\u03c3\u03c9\u03c0\u03bf\u03bd: aspecto, e de \u1f00\u03b3\u03bd\u03c9\u03c3\u03af\u03b1: desco\u00f1ecemento) \u00e9 unha forma espec\u00edfica de agnosia visual, caracterizada por unha incapacidade de reco\u00f1ecer os rostros. O termo foi acu\u00f1ado en 1947 polo m\u00e9dico Joachim Bodamer, que a definiu como a\n\u201cinterrupci\u00f3n selectiva da percepci\u00f3n de rostros, tanto do propio como do dos outros, os que poden ser vistos pero non reco\u00f1ecidos como os que son propios de determinada persoa\u201d.\nA definici\u00f3n segue sendo vixente, pois serve para caracterizar o trastorno sen diagnosticalo ou prognosticalo, a\u00ednda que agora sabemos que pode ter distintas caracter\u00edsticas.\nAntecedentes.\nA pesar de que este trastorno era co\u00f1ecido dende antes do s\u00e9culo XX, especialmente por referencias dos escritores de diferentes \u00e9pocas, ata o s\u00e9culo XX non se puido documentar m\u00e9dicamente o primeiro caso.\nDurante a segunda guerra mundial, despois de que un tenente do ex\u00e9rcito alem\u00e1n fora apresado e atendido dunha ferida na cabeza, os m\u00e9dicos constataron que o paciente non pod\u00eda ver os rostros das persoas, no obstante polo demais gozaba dun estado saudable e non hab\u00eda ning\u00fan outro problema na s\u00faa vista. Joachim Bodamer foi o m\u00e9dico que efectuou, en 1947, o primeiro estudo cl\u00ednico do trastorno, que consta de 47 follas, onde se destacan experimentos cl\u00e1sicos.\nO feito de que o n\u00famero de persoas que padecen prosopagnosia \u00e9 unha proporci\u00f3n m\u00ednima da poboaci\u00f3n, non despertou o interese dos laboratorios nin dos institutos de investigaci\u00f3n m\u00e9dica. O seu co\u00f1ecemento conservouse na categor\u00eda das curiosidades cl\u00ednicas ata finais da d\u00e9cada de 1990.\nO interese despertado pola prosopagnosia.\nA expansi\u00f3n de Internet e a creaci\u00f3n de sitios especializados para persoas con intereses particulares permitiu a finais do pasado s\u00e9culo que algunhas persoas como Bill Choisser, quen colocou un aviso en Usenet que dic\u00eda \u201cProblema para reco\u00f1ecer rostros\u201d, o que ocasionou o achegamento entre especialistas, curiosos e persoas afectadas, crear unha comunidade que logrou despertar o interese da sociedade, expresado en diarios e revistas como \"Wired\" sen contar a prensa especializada, tanto en Psicolox\u00eda como en Neurolox\u00eda.\nPrevalencia.\nA frecuente ignorancia dos enfermos sobre o seu d\u00e9ficit e a posibilidade de compensar o d\u00e9ficit de percepci\u00f3n ata un certo grao mediante a eficiencia da aprendizaxe, conduciu a que por moito tempo se considerara que a prosopagnosia era unha enfermidade extremadamente rara. Investigaci\u00f3ns recentes presumen que 2,5 % da poboaci\u00f3n padece a enfermidade.\nInterese da tecnolox\u00eda da informaci\u00f3n.\nO MIT interesouse nesta incapacidade selectiva, considerando que o co\u00f1ecemento dos mecanismos da prosopagnosis permitir\u00e1 grandes avances para enfrontar os m\u00e1is grandes retos na intelixencia artificial (IA) para a pr\u00f3xima xeraci\u00f3n de computadoras, programas de software e no desenvolvemento das novas m\u00e1quinas rob\u00f3ticas. O estudo deste padecemento permitir\u00e1 cambios importantes nos instrumentos de identificaci\u00f3n de persoas, as\u00ed como unha maior efectividade na identificaci\u00f3n de terroristas e delincuentes nas fronteiras.\nNa literatura.\nA prosopagnosia serviu de inspiraci\u00f3n ao escritor e neur\u00f3logo Oliver Sacks, que relata o caso dun home que agarrou a cabeza da s\u00faa muller pensando que era un sombreiro en \"The Man Who Mistook His Wife for a Hato\".\nNo cine.\nA prosopagnosia tam\u00e9n foi levada ao cine. En \"Faces in the Crowd\" Milla Jovovich interpreta a unha muller que, tras presenciar un asasinato e quedar inconsciente durante unha semana, desperta sen poder reco\u00f1ecer ningunha cara.\nTam\u00e9n \u00e9 un problema com\u00fan a todas aquelas persoas que padecen SA (S\u00edndrome de Asperger), e calquera outro problema relacionado co espectro autista (TGD).\nEn declaraci\u00f3ns \u00e1 revista \"Esquire\", o actor Brad Pitt revelou que sofre deste trastorno, manifestando que lle afectou na s\u00faa vida social.\nNos videoxogos.\nA prosopagnosia \u00e9 un dos temas centrais de \"\", unha novela interactiva e xogo de crebacabezas programado por \"Chunsoft\" para Nintendo DS."}
{"id": "261606", "revid": "27155", "url": "https://gl.wikipedia.org/wiki?curid=261606", "title": "Antiparalelo (bioqu\u00edmica)", "text": ""}
{"id": "261609", "revid": "23204", "url": "https://gl.wikipedia.org/wiki?curid=261609", "title": "Terceira divisi\u00f3n espa\u00f1ola 2013/14", "text": "A tempada 2013\u201314 da Terceira Divisi\u00f3n de Espa\u00f1a foi a 80\u00ba edici\u00f3n deste torneo. Iniciouse en agosto de 2013 e finalizou en xu\u00f1o de 2014 coas eliminatorias de promoci\u00f3n finais."}
{"id": "261613", "revid": "98629", "url": "https://gl.wikipedia.org/wiki?curid=261613", "title": "Roko (actriz)", "text": "Roc\u00edo P\u00e9rez Armenteros, nada en Alcal\u00e1 la Real (provincia de Xa\u00e9n) o 13 de xullo de 1989 \u00e9 unha cantante, compositora e actriz andaluza, m\u00e1is co\u00f1ecida polo seu nome art\u00edstico Roko compuxo canci\u00f3ns de estilo soul principalmente en castel\u00e1n, a\u00ednda que tam\u00e9n noutros idiomas. Maqueta temas para outros artistas e traballa con Antonio Ferrara que \u00e9 colaborador de Carlos Jean.\nO seu disco de cabeceira \u00e9 \"Un d\u00eda en el mundo\", de Vetusta Morla. Compuxo un tema para o disco de Mal\u00fa \"Vive\", chamado \"Inutilmente\". Pasou polos concursos \"El n\u00famero uno\", na que quedou 2\u00aa e \"Tu cara me suena\", no que ga\u00f1ou.\nEntre 2013 e 2014 participou na serie musical de Antena 3 \"Vive cantando\".\nTraxectoria.\n1989-2011: Primeiros anos e inicios na m\u00fasica.\n\u00d3s 8 anos comezou os seus estudos de m\u00fasica e guitarra no conservatorio que posteriormente completou con numerosos cursos e clases de canto e expresi\u00f3n corporal. Comezou a traballar cada vez de forma m\u00e1is contin\u00faa co seu amigo e produtor Antonio Ferrara, participando como corista e vocal *coach en diferentes produci\u00f3ns para Sony Music, Pep\u2019s Records e Diferenza Music entre outras e creando a s\u00faa primeira formaci\u00f3n musical Saudade Chill, coa que tivo a oportunidade de ir de xira durante 3 anos e gravar o seu primeiro \u00e1lbum de versi\u00f3ns co mesmo nome.\nA s\u00faa primeira actuaci\u00f3n chegou \u00f3s 14 anos nunha gala ben\u00e9fica para UNICEF. Durante os seus primeiros anos de carreira participou en varias obras de teatro musical como \"Nine\" ou \"Bad Girl\", entre outras. Traballou en diferentes compa\u00f1\u00edas de teatro como Teatro L\u00edrico Andaluz, La Pulga Teatro e en produci\u00f3ns conxuntas de La Perrera e La Caldera teatro.\n2012: \"El n\u00famero uno\".\nRoko deuse a co\u00f1ecer a trav\u00e9s da primeira edici\u00f3n do concurso \"El n\u00famero uno\", emitido en Antena 3 no ano 2012, presentado por Paula V\u00e1zquez.\nDurante o programa Roko cantou a d\u00fao con Miguel Bos\u00e9 interpretando \"Nena\" e con Vanesa Mart\u00edn \"Tic Tac\". O 21 de xu\u00f1o, Roko proclamouse segunda finalista de dito programa cun 43% dos votos, sendo Jadel o ga\u00f1ador do concurso.\n2012: \"Tu cara me suena\" e o seu novo \u00e1lbum.\nDespois de \"El n\u00famero uno\", anunciouse que Roko estar\u00eda na segunda edici\u00f3n de \"Tu cara me suena\".\n2013-2014.\nDende setembro do 2013 Roko interpreta a Luc\u00eda na serie musical \"Vive cantando\". Participou na primeira tempada e no primeiro cap\u00edtulo da segunda."}
{"id": "261619", "revid": "25871", "url": "https://gl.wikipedia.org/wiki?curid=261619", "title": "Vladimir Dashkevich", "text": "Vladimir Sergeevich Dashkevich (en ), nado o 20 de xaneiro de 1934, \u00e9 un compositor ruso, co\u00f1ecido principalmente pola s\u00faa m\u00fasica para o cine.\nTraxectoria.\nInda que primeiro estudou tecnolox\u00eda qu\u00edmica, logo cursou m\u00fasica baixo Aram Khachaturian. Acadou prominencia en Rusia pola s\u00faa m\u00fasica para as series de filmes \"Sherlock Holmes e o Dr. Watson\", as\u00ed como para numerosos filmes m\u00e1is (entre eles, Bumbarash, do cineasta ucra\u00edno Nikolai Rasheiev). A s\u00faa longa colaboraci\u00f3n coa famosa cantante Elena Kamburova resultou en varios ciclos vocais baseados nas letras dos poetas da Idade de Prata da poes\u00eda rusa, inclu\u00edndo o R\u00e9quiem de Anna Akhmatova."}
{"id": "261621", "revid": "98629", "url": "https://gl.wikipedia.org/wiki?curid=261621", "title": "Paco Zas", "text": "Francisco Mart\u00ednez Zas, nado na Coru\u00f1a o 9 de xullo de 1961, \u00e9 un exfutbolista e actual empresario galego. Xogaba de defensa. Do 28 de maio ao 27 de decembro de 2019 foi presidente do Deportivo da Coru\u00f1a.\nTraxectoria.\nComo futbolista.\nComezou nas categor\u00edas inferiores do Deportivo da Coru\u00f1a con 13 anos, xogando como defensa. Xogou nos equipos infantil e xuvenil antes de dar o salto ao Fabril, onde xogou entre 1979 e 1983, disputando 124 partidos e marcando 4 goles. Na tempada 1981\u201382 debutou co Deportivo da Coru\u00f1a en Segunda Divisi\u00f3n, no partido da 32\u00aa xornada, na que unha folga de futbolistas convocada pola AFE motivou que moitos clubs xogasen con futbolistas non profesionais dos seus equipos filiais ou xuven\u00eds. Foi o seu \u00fanico partido co primeiro equipo.\nEntre 1983 e 1985 xogou cedido no Calvo Sotelo CF de Puertollano, onde xogou 40 partidos e logrou o ascenso \u00e1 Segunda Divisi\u00f3n. Na 1985/86 xogou no Linares CF, de Segunda B, co que sufriu un descenso a Terceira, antes de recalar no Berganti\u00f1os, onde xogou unha tempada.\nNas tempadas 1987/88 e 1988/89 militou no Sporting Sada e na seguinte no Brigantium. En 1990 fichou polo Cerceda, onde xogou d\u00faas tempadas, estando sete meses de baixa na segunda delas. Colgou as botas tras unha \u00faltima tempada no Carnoedo CF.\nColaborou activamente coa Asociaci\u00f3n de Veteranos do Deportivo, da que \u00e9 vicepresidente.\nComo adestrador.\nTivo tam\u00e9n unha curta carreira como adestrador que comezou en 1993 no Sporting Sada. Tras adestrar durante d\u00faas tempadas a dito equipo foi contratado polo Cerceda no ver\u00e1n de 1996. Con todo, foi cesado xa a comezos de novembro pola mala xeira de resultados do equipo.\nComo dirixente.\nO 2 de outubro de\u00a02013 presentou a s\u00faa candidatura para presidir o Deportivo da Coru\u00f1a. Finalmente, o candidato m\u00e1is votado polos accionistas, que foi nomeado presidente do club, foi Tino Fern\u00e1ndez.\nDespois dunha \u00e9poca de malos resultados, o 22 de abril de 2019 Tino Fern\u00e1ndez presentou a s\u00faa dimisi\u00f3n e convocou elecci\u00f3ns. Paco Zas volveu presentarse \u00e1 elecci\u00f3n. O 28 de maio de 2019 foi elixida a s\u00faa candidatura para presidir o Deportivo da Coru\u00f1a, logo da dimisi\u00f3n do Consello de Administraci\u00f3n encabezado por Tino Fern\u00e1ndez, convert\u00e9ndose no 43.\u00ba presidente da entidade branquiazul.\nO 9 de decembro de 2019, ocupando o equipo a \u00faltima posici\u00f3n da t\u00e1boa, na peor xeira de resultados da s\u00faa historia tras 18 xornadas sen ga\u00f1ar e a 8 puntos da permanencia en Segunda Divisi\u00f3n, anunciouse a dimisi\u00f3n da directiva e a convocatoria de novas elecci\u00f3ns en xaneiro de 2020."}
{"id": "261623", "revid": "1131", "url": "https://gl.wikipedia.org/wiki?curid=261623", "title": "Ansurius", "text": "Santo Ansur (tam\u00e9n chamado Aduri, Asuri ou Isauri), finado no ano 925 foi bispo de Ourense entre o ano 915 e o 922. A s\u00faa festa lit\u00farxica \u00e9 o 26 de xaneiro.\nEn agosto do ano 922 renunciou ao cargo e marchou como monxe ao mosteiro de Santo Estevo de Ribas de Sil, que axudou a fundar. As\u00ed fixeron outros oito bispos da \u00e9poca: Bimarasio de Ourense; Gonzalo Osorio e Froalengo de Co\u00edmbra; Servando, Viliulfo e Paio, de Iria; e mais Afonso e Pedro de Astorga. Todos finaron nese mosteiro, onde son venerados como os \"Bispos santos\".\nAnsur foi sepultado no claustro do mosteiro, mais no s\u00e9culo XV mov\u00e9ronse os restos mortais de todos eles ao retablo da igrexa do mosteiro. Hai constancia do seu culto dende o s\u00e9culo XIII."}
{"id": "261640", "revid": "89787", "url": "https://gl.wikipedia.org/wiki?curid=261640", "title": "Brais", "text": "Brais (variante \"Bras\", feminino \"Brasa\") \u00e9 un nome propio de var\u00f3n de orixe latina na s\u00faa variante en galego. O seu significado \u00e9 'o que tatexa ou gaguexa', 'tatexo'. A variante portuguesa \u00e9 \"Br\u00e1s\".\nO nome de Brais en Galiza.\nBrais (Bras) foi un nome com\u00fan en Galiza, San Brais \u00e9 padroeiro de d\u00faas parroquias, mais \u00e9 moi venerado. A variante galega do nome foi moi empregada na antig\u00fcidade, sendo aos poucos substitu\u00edda no s\u00e9culo XX pola forma castel\u00e1 \"Blas\". Mart\u00edn Sarmiento fala do nome Brais (\"Bras d\u00f4 Montecelo): Brais, de Blasius, entre los r\u00fasticos se usa Br\u00e0s.\".\nHoxe en d\u00eda a variante galega do nome volveuse nun dos nomes m\u00e1is populares de Galiza novamente, sendo un dos nomes m\u00e1is populares entre os nenos var\u00f3ns. Atopamos 5560 persoas coa variante galega Brais en Galiza. Tam\u00e9n ten certo uso nas zonas galegofalantes de f\u00f3ra de Galicia, e as\u00ed hai 30 Brais en Asturias e 28 en Le\u00f3n."}
{"id": "261641", "revid": "18868", "url": "https://gl.wikipedia.org/wiki?curid=261641", "title": "Bras", "text": ""}
{"id": "261642", "revid": "23204", "url": "https://gl.wikipedia.org/wiki?curid=261642", "title": "FENYA", "text": "FENYA (Fabricaciones El\u00e9ctricas Navales y Artilleras) foi unha empresa fundada no barrio ferrol\u00e1n de Canido polo enxe\u00f1eiro Jos\u00e9 Mar\u00eda Gonz\u00e1lez-Llanos, fundador de Astano.\nOrixes.\nA idea de crear a empresa xorde entre empregados de Baz\u00e1n. Nos anos iniciais \u00e1 posta en marcha da empresa traballan no seu primeiro produto, un tel\u00e9fono naval de patente e dese\u00f1o propio.\nFenya fabricou tres dese\u00f1os de tel\u00e9fonos con variantes:\nPosteriormente fabricaron centrais telef\u00f3nicas. Como industria auxiliar fabricou equipamento el\u00e9ctrico para buques, cadros el\u00e9ctricos e motores el\u00e9ctricos chegando a ser unha das principais empresas auxiliares navais de Ferrol. Ofreceu melloras aos traballadores como un economato como o de Baz\u00e1n e apoiar actividades culturais e deportivas.\nA s\u00faa imaxe de marca era un logotipo en fondo vermelo ou azul escuro, cun electroim\u00e1n co nome de Fenya. Os seus produtos levaban a marca da empresa nunha placa met\u00e1lica co logo da empresa e o texto \"Fabricaciones El\u00e9ctricas Navales Y Artilleras, S.L. El Ferrol del Caudillo\".\nVendeu os terreos que ocupaba en Canido a unha inmobiliaria e trasladou os obradoiros ao pol\u00edgono da G\u00e1ndara en Nar\u00f3n. A empresa pechou definitivamente en 1997."}
{"id": "261643", "revid": "1131", "url": "https://gl.wikipedia.org/wiki?curid=261643", "title": "Ernestina Otero Sestelo", "text": ""}
{"id": "261647", "revid": "5749", "url": "https://gl.wikipedia.org/wiki?curid=261647", "title": "Gal\u00e1pagos (hom\u00f3nimos)", "text": ""}
{"id": "261649", "revid": "23204", "url": "https://gl.wikipedia.org/wiki?curid=261649", "title": "Jos\u00e9 Mar\u00eda Gonz\u00e1lez-Llanos", "text": "Jos\u00e9 Mar\u00eda Gonz\u00e1lez-Llanos Caruncho, nado en Ferrol o 27 de xu\u00f1o de 1899 e finado en Mani\u00f1os (Fene) o 14 de outubro de 1990, foi un militar, empresario e enxe\u00f1eiro galego, director de Baz\u00e1n, fundador de FENYA e Astano.\nTraxectoria.\nNado nunha familia de tradici\u00f3n mari\u00f1eira, fillo de Humbelina Caruncho e Carlos Gonz\u00e1lez-Llanos Alesson. Entrou na Armada con 14 anos. Estudou na Escola Naval sendo alf\u00e9rez de nav\u00edo en 1919. Estivo embarcado nos buques \"Reina Regente\", \"Alfonso XIII\", \"Espa\u00f1a\" e \"Jaime\", \"Carlos V\" e \"Catalu\u00f1a\", \"Proserpina\", e \"Marqu\u00e9s de la Victoria\". Foi capit\u00e1n do torpedeiro n\u00famero 2 da Flotilla de Submarinos e Torpedeiros con base en Ferrol.\nParticipou na guerra do Rif a bordo do acoirazado \"Alfonso XIII\" na campa\u00f1a de toma de Melilla e en Tiguisas e Wed Targa, Tetu\u00e1n. En 1924 e 1925 estudou para enxe\u00f1eiro el\u00e9ctrico en Montefiori, Universidade de Liexa, sendo n\u00famero un da promoci\u00f3n. Estudou na Academia de Enxe\u00f1eiros de Ferrol, titul\u00e1ndose en 1928.\nEn 1929 entrou a traballar para a Sociedad Espa\u00f1ola de Construcci\u00f3n Naval como xefe dos servizos el\u00e9ctricos. En 1931 pasou a enxe\u00f1eiro xefe dos traballos do estaleiro. En 1933 era enxe\u00f1eiro xefe do estaleiro e en 1935 director en Ferrol.\nCoa sublevaci\u00f3n do 18 de xullo de 1936 deixou o cargo, e embarcou no cruceiro \"Canarias\" para participar no bloqueo do estreito de Xibraltar. Antes do remate da guerra civil volveu ocupar o posto de Director de SECN. Traballou na s\u00faa modernizaci\u00f3n: creaci\u00f3n da escola de aprendices, f\u00e1brica de turbinas e na fundaci\u00f3n de FENYA e de ASTANO en 1941. En 1949 deixou o seu cargo na Baz\u00e1n.\nFoi catedr\u00e1tico da Escola Superior de Enxe\u00f1eiros Navais de Madrid, desde 1947 a 1961.\nVida persoal.\nTivo 16 fillos, entre eles Joaqu\u00edn Gonz\u00e1lez-Llanos Galvache, que foi alcalde de Ferrol e Ignacio Gonz\u00e1lez-Llanos Galvache, que xunto ao seu irm\u00e1n Joaqu\u00edn foi director de Astano durante os anos en que se realizaron as botaduras dos maiores barcos do mundo, todo un fito para o estaleiro e a comarca.\nReco\u00f1ecementos.\nO Concello de Ferrol e a Universidade da Coru\u00f1a conceden os premios de investigaci\u00f3n Gonz\u00e1lez Llanos e Concepci\u00f3n Arenal.\nFillo predilecto de Ferrol.\nEn 1999 colocouse unha estatua na s\u00faa memoria no barrio ferrol\u00e1n de Esteiro, por iniciativa veci\u00f1al en agradecemento polo seu labor."}
{"id": "261654", "revid": "54336", "url": "https://gl.wikipedia.org/wiki?curid=261654", "title": "Brais de Sebaste", "text": "Brais de Sebaste, venerado coma san Brais, foi un m\u00e9dico e bispo (bispo de Sebaste) de Sebaste (\"Sebastensis armenorum\") na Armenia (actual Sivas, Turqu\u00eda), e m\u00e1rtir cristi\u00e1n. Fixo vida erem\u00edtica nunha cova no bosque do Monte Erciyes, que converteu na s\u00faa s\u00e9 episcopal. Foi torturado e executado, finando o ano 316, na mesma vila de Sebaste (Imperio Romano), na \u00e9poca do emperador romano Licinio, durante as persecuci\u00f3ns aos cristi\u00e1ns a comezos do s\u00e9culo IV.\nO seu culto espallouse por todo Oriente, e m\u00e1is tarde por Occidente. Na Idade Media, cheg\u00e1ronse a contabilizar soamente en Roma 35 igrexas baixo a s\u00faa advocaci\u00f3n. Ven\u00e9rase na Igrexa Cat\u00f3lica o d\u00eda 3 de febreiro; e nas Igrexas cat\u00f3licas orientais, Igrexas ortodoxas orientais (inclu\u00edndo a Igrexa apost\u00f3lica armenia) o d\u00eda 11 de febreiro.\nSimbol\u00edzase cunhas candeas cruzadas (recordo do rito institu\u00eddo por Brais); tam\u00e9n cun cardador de ferro na man (s\u00edmbolo do instrumento de tortura)\nConsid\u00e9rase padroeiro dos doentes da gorxa (farinxe), e dos otorrinolaring\u00f3logos. \u00c9 padr\u00f3n da Rep\u00fablica de Paraguai, de d\u00faas parroquias de Galicia, e da cidade de Dubrovnik (Croacia). Nesta cidade, a festa \u00e9 emblem\u00e1tica e case milenaria (rem\u00f3ntase como m\u00ednimo ao ano 1190) e incorporouse en 2009 na listaxe do patrimonio cultural inmaterial da Humanidade pola UNESCO.\nO nome Brais \u00e9 com\u00fan en Galiza, e historicamente a variante Bras era tam\u00e9n de amplo uso.\nHaxiograf\u00eda.\nSegundo a tradici\u00f3n, Brais de Sebaste era co\u00f1ecido polo seu don para sandar de xeito milagreiro, que aplicaba tanto en persoas coma en animais. Disque salvou a vida dun rapaz que estaba a abafar ao quedarlle a gorxa atoada por unha espi\u00f1a de peixe. Esta hab\u00eda ser a orixe do costume de beicer as gorxas o d\u00eda da s\u00faa festa o 3 de febreiro.\nAcheg\u00e1banselle tam\u00e9n os animais doentes para os sandar; por\u00e9n, non o amolaban mentres estaba a pregar.\nCando chegou a Sebaste a persecuci\u00f3n de Agr\u00edcola, o gobernador de Capadocia, contra os cristi\u00e1ns (a derradeira persecuci\u00f3n romana), os seus cazadores foron na procura de animais para os xogos na area nas fragas de Argeus e atoparon moitos deles a agardar f\u00f3ra da cova de Brais. Al\u00ed atoparon a Brais a pregar e detiv\u00e9rono. Agr\u00edcola tratou sen \u00e9xito facerlle rexeitar a s\u00faa fe. Xa na cadea, Brais sandou alg\u00fans prisioneiros. Ent\u00f3n o gobernador mandouno matar e bot\u00e1rono nun lago. Por\u00e9n Brais, de p\u00e9 sobre a tona da auga (coma o milagre atribu\u00eddo tam\u00e9n a Xes\u00fas Cristo), invitou aos seus perseguidores a cami\u00f1ar sobre as augas e as\u00ed demostrar o poder dos seus deuses. Mais todos afogaron.\nCando volveu \u00e1 terra (por orde dun anxo), foi torturado (pendurado dun poste e lacerado con angazos para cardar l\u00e1) e finalmente decapitado. Segundo o \"Dicionario dos Santos\", as \"Actas\" deste m\u00e1rtir carecen de consistencia hist\u00f3rica, mais foron moi populares a partir do alto medievo, tanto en Oriente coma en Occidente, onde chegaron a trav\u00e9s de diversas traduci\u00f3ns latinas dun texto grego.\nO seu culto axi\u00f1a se espallou por toda a Igrexa. \u00c9 costume popular invocalo particularmente para arranxar afecci\u00f3ns da gorxa.\nIconograf\u00eda.\nRepres\u00e9ntase con:\nCelebraci\u00f3ns.\nO San Brais \u00e9 unha romar\u00eda e data sinalada na cultura popular galega que ten lugar cada ano o 3 de febreiro.\nEn Bembrive (Vigo) o d\u00eda da s\u00faa festividade simboliza a primeira romar\u00eda do ano e por isto a aldea se converte nunha das romar\u00edas m\u00e1is importantes do sur da provincia. Durante os d\u00edas previos, multitude de furanchos abren para degustaci\u00f3n de petiscos amenizadas con vi\u00f1os t\u00edpicos. Multitude de bandas tradicionais de m\u00fasica galega danse cita na parroquia e nos mesmos furanchos. \u00c9 costume se xuntar en grupos numerosos nas propias casas da zona para a degustaci\u00f3n do cocido galego.\nEn Briallos (Portas) cada 3 de febreiro cel\u00e9brase a festa en honra ao San Brais. Na igrexa parroquial fanse misas ao longo de toda a ma\u00f1\u00e1 e parte da tarde, \u00e1s que acoden devotos dos arredores. A \u00faltima misa da tarde, solemne, atrae a multitude de devotos que participan na procesi\u00f3n de candeas acompa\u00f1ada por un grupo de gaitas e realizada preto da igrexa. \u00c9 tradici\u00f3n bendicir o pan na primeira misa para p\u00f3lo a disposici\u00f3n da veci\u00f1anza durante toda a xornada. Ao final de cada acto lit\u00farxico os devotos untan a gorxa con aceite bieito. Hai postos de produtos t\u00edpicos como polbo \u00e1 feira, carne ao caldeiro ou rosquillas. Ao final das misas m\u00e9rcanse os tradicionais fanchucos bieitos de San Brais."}
{"id": "261655", "revid": "18868", "url": "https://gl.wikipedia.org/wiki?curid=261655", "title": "San Brais", "text": ""}
{"id": "261658", "revid": "56817", "url": "https://gl.wikipedia.org/wiki?curid=261658", "title": "Checa", "text": ""}
{"id": "261659", "revid": "18868", "url": "https://gl.wikipedia.org/wiki?curid=261659", "title": "Iv\u00e1n", "text": ""}
{"id": "261660", "revid": "27155", "url": "https://gl.wikipedia.org/wiki?curid=261660", "title": "Topoisomerase", "text": "As topoisomerases (tipo I: , e tipo II: ) son encimas que regulan o enrolamento do ADN. As topoisomerases te\u00f1en que superar o problema que representa a natureza entrelazada da estrutura de dobre h\u00e9lice do ADN. Por exemplo, durante a replicaci\u00f3n do ADN, o ADN queda sobreenrolado por diante da forquita de replicaci\u00f3n. Se a tensi\u00f3n que produce non se reduce, chegar\u00eda finalmente a facer que se tivese que parar a replicaci\u00f3n do ADN. Algo similar ocorre durante a transcrici\u00f3n.\nPara superar este tipo de problemas topol\u00f3xicos causados pola dobre h\u00e9lice, as topoisomerases \u00fanense a unha das cadeas do ADN ou \u00e1s d\u00faas e cortan o esqueleto pentosa-fosfato do ADN dunha das cadeas ou de ambas e volven a unilo. Esta rotura das cadeas permite que o ADN sexa desenredado ou desenrolado, e, ao final do proceso, o esqueleto pentosa-fosfato do ADN volve a selarse de novo. Como a composici\u00f3n qu\u00edmica global e a conectividade do ADN non cambia, os ADNs enredados ou desenredados son is\u00f3meros qu\u00edmicos, que difiren s\u00f3 na s\u00faa topolox\u00eda global, e de a\u00ed v\u00e9n o nome dos encimas. Por tanto, as topoisomerases son encimas isomerases que act\u00faan sobre a topolox\u00eda do ADN.\nDescubrimento.\nA necesidade de que existise un encima deste tipo, que resolvese os problemas do desenredamento do ADN, xa a indicaron Watson e Crick antes de que se descubrise o encima. A primeira topoisomerase que se co\u00f1eceu descubriuna James C. Wang e foi a topo I de \"E. coli\".\nFunci\u00f3n.\nA configuraci\u00f3n en dobre h\u00e9lice do ADN fai que as s\u00faas d\u00faas febras sexan dif\u00edciles de separar, pero deben ser separadas polas helicases para que outros encimas poidan realizar a transcrici\u00f3n das secuencias de ADN que codifican as prote\u00ednas, ou a replicaci\u00f3n do ADN. No ADN circular, como o das bacterias ou as mitocondrias, as d\u00faas fibras est\u00e1n topoloxicamente ligadas, ou \"anoadas\". Uns bucles id\u00e9nticos de ADN con diferente n\u00famero de xiros, son topois\u00f3meros, e non poden ser interconvertidos por ning\u00fan proceso que non requira que se rompan as febras do ADN. As topoisomerases catalizan e gu\u00edan o desanoamento ou destorcemento do ADN ao crearen roturas transitorias no ADN utilizando unha tirosina conservada como residuo catal\u00edtico.\nA inserci\u00f3n do ADN viral nos cromosomas e outras formas de recombinaci\u00f3n poden tam\u00e9n requirir a acci\u00f3n de topoisomerases.\nImportancia cl\u00ednica.\nMoitos f\u00e1rmacos act\u00faan interferindo coas topoisomerases .\nOs antibi\u00f3ticos de amplo espectro fluoroquinolonas act\u00faan interrompendo o funcionamento de topoisomerases de tipo II bacterianas. Estas pequenas mol\u00e9culas inhibidores act\u00faan como eficientes axentes antibacterianos ao secuestraren a capacidade natural das topoisomerases para crear roturas no ADN.\nAlgunhas drogas de quimioterapia chamadas inhibidores da topoisomerase (entre os que hai diversos f\u00e1rmacos e fenois naturais) funcionan interferindo coas topoisomerases eucari\u00f3ticas de mam\u00edfero en c\u00e9lulas cancerosas. Isto provoca roturas no ADN que finalmente levan a unha morte celular programada (apoptose). Este efecto de causar danos no ADN, ademais das s\u00faas potenciais propiedades curativas, poder\u00eda orixinar neoplasmas secundarios no paciente.\nA topoisomerase I \u00e9 o ant\u00edxeno que reco\u00f1ecen os anticorpos Anti Scl-70 no escleroderma.\nProblemas topol\u00f3xicos.\nHai tres tipos principais de topolox\u00edas do ADN: superenrolamento, anoamento e catenaci\u00f3n. Cando o ADN non est\u00e1 realizando procesos esenciais como a replicaci\u00f3n do ADN e a transcrici\u00f3n, o ADN debe manterse tan compacto como sexa posible, e estes tres estados contrib\u00faen a esa compactaci\u00f3n. Por\u00e9n, cando ten lugar a transcrici\u00f3n ou a replicaci\u00f3n, o ADN debe estar libre. A medida que avanza unha burbulla de replicaci\u00f3n, O ADN que est\u00e1 por diante da forquita de transcrici\u00f3n sofre un sobreenrolamento, ou un superenrolamento positivo, mentres que o ADN que queda detr\u00e1s da burbulla de transcrici\u00f3n sofre un subenrolamento, ou superenrolamento negativo e queda enredado formando precatenanos. Un dos problemas topol\u00f3xicos esenciais pres\u00e9ntase no mesmo momento de iniciar a replicaci\u00f3n, cando o ADN fillo debe ser desenredado. A topoisomerase IIA xoga un papel esencial en resolver este problema.\nTipos.\nAs topoisomerases clasif\u00edcanse en dous tipos dependendo do n\u00famero de febras que corten nunha soa acci\u00f3n: Ambos os tipos de topoisomerases utilizan unha tirosina conservada na cat\u00e1lise, pero son diferentes estruturalmente e na s\u00faa mec\u00e1nica. Un v\u00eddeo deste proceso pode verse aqu\u00ed.\nTanto as topoisomeraes de tipo I coma as de tipo II cambian o n\u00famero L (n\u00famero de enlace ou \"linking number\") do ADN. As de tipo IA c\u00e1mbiano nunha unidade, as de tipo IB e IC poden cambialo nun enteiro calquera, e as de tipo IIA e IIB cambian este n\u00famero en d\u00faas unidades."}
{"id": "261663", "revid": "23204", "url": "https://gl.wikipedia.org/wiki?curid=261663", "title": "Frances McDormand", "text": "Frances Louis McDormand, nada en Chicago, Illinois o 23 de xu\u00f1o de 1957 \u00e9 unha actriz de cinema e teatro estadounidense.\nTraxectoria.\nNada en Chicago, foi adoptada por unha parella de orixe canadense, formada por un pastor e unha enfermeira. Estudou arte dram\u00e1tica na Universidade Yale, tendo como compa\u00f1eira de cuarto a Holly Hunter.\nO seu debut no cine foi en \"Sangue f\u00e1cil\", o primeiro filme dirixido polos irm\u00e1ns Coen. Desde 1984 \u00e9 a parella de Joel Coen, co que ten un fillo adoptado.\nFoi candidata ao Oscar en seis ocasi\u00f3ns, por \"Arde Mississippi\", \"Almost Famous\", \"En terra de homes\", \"Three Billboards Outside Ebbing, Missouri\", \"Fargo\" e \"Nomadland\", ga\u00f1ando o premio coas tres \u00faltimas."}
{"id": "261664", "revid": "25871", "url": "https://gl.wikipedia.org/wiki?curid=261664", "title": "Balea cincenta", "text": "A balea cincenta, tam\u00e9n co\u00f1ecida como balea cinsenta do Pac\u00edfico, cientificamente \"Eschrichtius robustus\", \u00e9 unha especie de mam\u00edfero da orde dos cet\u00e1ceos, suborde dos misticetos, a \u00fanica representante da familia dos escrict\u00edidos (\"Eschrichtiidae\").\nTaxonom\u00eda.\nDescrici\u00f3n.\nFamilia.\nA familia foi descrita en 1951 polos zo\u00f3logos J. R. Ellerman e T. C. S. Morrison-Scott., en \"Checklist of Palearctic Indian Mammals\": 713.\nX\u00e9nero.\nO x\u00e9nero describ\u00edrao en 1864 o naturalista brit\u00e1nico John Edward Gray, en \"Ann. Mag. Nat. Hist\"., ser. 3, 14: 350.\nEspecie.\nA especie fora descrita en 1861 polo zo\u00f3logo sueco Wilhelm Lilljeborg, baixo o nome de \"Balaenoptera robusta\".\nEtimolox\u00edas.\nX\u00e9nero.\nO nome actual do x\u00e9nero, \"Eschrichtius\" \u00e9 unha homenaxe ao zo\u00f3logo dan\u00e9s Daniel Frederik Eschricht, que se lle fixo un ano dspois da s\u00faa morte, acontecida en 1863. E o nome da familia fomouse, como \u00e9 norma, engad\u00edndolle \u00e1 ra\u00edz do seu x\u00e9nero tipo (e neste caso \u00fanico), \"Eschrichti-\", o sufixo do lat\u00edn cient\u00edfico \"-\u012ddae\", empregado para constru\u00edr os nomes das familias de animais. (De a\u00ed que este nome sexa proparoxitono).\nEspecie.\nO ep\u00edteto espec\u00edfico, \"robustus\", \u00e9 a primeira persoa do singular do adxectivo latino \"r\u014dbustus, -a, -um\", 'robusto', 'vigoroso', 'forte'.\nNomes vulgares.\nAdemais do nome \"balea cincenta\" coa que adoita denominarse en galego (e en portugu\u00e9s), noutros idiomas europeos co\u00f1\u00e9cese como \"balea gris\" (cos adaptaci\u00f3ns pertientes de cada lingua), de acordo co seu nome ingl\u00e9s, \"gray whale\".\nClasificaci\u00f3n.\nComo quedou dito, esta especie \u00e9 a \u00fanica do seu x\u00e9nero, e da s\u00faa familia:\nFamilia \"Eschrichtiidae\" Ellerman &amp; Morrison-Scott, 1951\nCaracter\u00edsticas.\nAo igual que \"Caperea marginata\", a balea anana, tr\u00e1tase dunha especie de caracter\u00edsticas intermedias entre as das familias dos bal\u00e9nidos (as baleas \"verdadeiras\") e dos balenopt\u00e9ridos (os rorcuais).\n\u00c9 ben co\u00f1ecida polos seus h\u00e1bitos migratorios que a levaban a reproducirse no inverno nas costas de California para desprazarse logo \u00e1s \u00e1reas de ver\u00e1n, no estreito de Bering, nunha longa viaxe de at\u00e9 20 000\u00a0km ao longo da costa norteamericana.\nCarece de aleta dorsal e, no seu lugar, mostra unha corcova baixa, situada moi posteriormente, seguida de 6 a 12 vultos ou n\u00f3s lineais at\u00e9 a aleta caudal.\nA cabeza est\u00e1 arqueada, entre os espir\u00e1culos e o foci\u00f1o, e mostra numerosas calosidades formadas por colonias de crust\u00e1ceos que se fixan \u00e1 pel. Baixo a boca pos\u00fae dous sucos curtos, paralelos ou en forma de V, ocasionalmente entre 3 e 7.\nAs s\u00faas barbas son m\u00e1is curtas, anchas e en menor n\u00famero que no resto dos misticetos, caracter\u00edstica relacionada cos seus h\u00e1bitos alimenticios: come moi preto do fondo e inxire lama, area e pedras coa auga.\nBiolox\u00eda e ecolox\u00eda.\nH\u00e1bitat e distribuci\u00f3n.\nAs baleas cincentas son pouco frecuentes en relaci\u00f3n \u00e1s outras \"baleas grandes\". Alim\u00e9ntanse principalmente no fondo e, polo tanto, a s\u00faa diustribuci\u00f3n est\u00e1 restrinxida \u00e1s augas pouco profundas da plataforma continental para a s\u00faa alimentaci\u00f3n. Son, por tanto, en gran parte costeiras, a\u00ednda que se encontran tam\u00e9n a maiores distancias da costa na plataforma continental pouco profunda dos mares de Bering e de Chukchi.\nDistrib\u00faense polas rexi\u00f3ns costeiras do Canad\u00e1, a China, os Estados Unidos, Federaci\u00f3n Rusa, M\u00e9xico e o Xap\u00f3n. Est\u00e1n probabelmente extinguidas en ambas as Coreas e Islandia, a s\u00faa presenza \u00e9 incerta en Vietnam, e est\u00e1n extinguidas no Reino Unido.\nNutrici\u00f3n.\nAlim\u00e9ntanse principalmente de cardumes de m\u00edsidos (crust\u00e1ceos da superclase dos perac\u00e1ridos), anf\u00edpodos que habitan en tubos e vermes poliquetos tub\u00edcolas, nas partes m\u00e1is norte\u00f1as da s\u00faa \u00e1rea de distribuci\u00f3n, pero se sabe que tam\u00e9n toman cangrexos, carnada e outros alimentos (larvas de cangrexos, anf\u00edpodos m\u00f3biles, ovos e larvas de arenques, e de cefal\u00f3podos, larvas de \"Megalops\" (peixes oste\u00edctios da orde dos elopiformes) de maneira oportunista ou f\u00f3ra das principais \u00e1reas de alimentaci\u00f3n. Nunha das s\u00faas \u00e1reas de alimentaci\u00f3n principais no mar de Chukchi, as densidades de balenas cincentas son maiores en zons con alta abundancia de anf\u00edpodos bent\u00f3nicos. A alimentaci\u00f3n das baleas cincentas pode ter un efecto negativo consider\u00e1bel nas comunidades de invertebrados bent\u00f3nicos.\nDepredadores.\nAs baleas cincentas moitas veces son cazadas polas candorcas.\nAmeazas.\nAs baleas cincentas foron obxecto de caza desde tempos prehist\u00f3ricos, e eran particularmente vulner\u00e1beis aos baleeiros modernos debido \u00e1 s\u00faa escasa velocidade de nataci\u00f3n e \u00e1 s\u00faa distribuci\u00f3n costeira. A poboaci\u00f3n do Atl\u00e1ntico Norte extinguiuse a principios do s\u00e9culo XVIII, a\u00ednda que no est\u00e1 claro se isto se debeu principalmente \u00e1 caza. Estas baleas foron cazadas en tempos prehist\u00f3ricos en ambos os lados do Pac\u00edfico Norte, pero as capturas dos aborixes diminu\u00ederon a nivies relativamente baixos a principios do s\u00e9culo XX debido en gran parte ao esgotamento das poboaci\u00f3ns pola caza comercial.\nPens\u00e1base que a sobreexplotaci\u00f3n provocara a extinci\u00f3n da poboaci\u00f3n reprodutora do Pac\u00edfico noroccidental na d\u00e9cada de 1970, pero a s\u00faa prob\u00e1bel existencia continuada de alguna forma sinala que medra. A poboaci\u00f3n reprodutora do Pac\u00edfico nororiental alcanzara un n\u00famero tan baixo ao final do s\u00e9culo XIX que cesou a caza comercial de baleas, pero agora recuperou case a s\u00faa capacidade de carga, e a s\u00faa abundancia mostra certa flutuaci\u00f3n en resposta \u00e1s condici\u00f3ns ambientais.\nPero ademais, as baleas cincentas est\u00e1n suxeitas a ameazas antropox\u00e9nicas, como os enredos nos aparellos de pesca e as folgas de barcos. Scordino \"et al\". (2017) estimaron aproximadamente 10 mortes por ano no Pac\u00edfico nororiental oriental e no mar de Bering como resultado de incidentes co\u00f1ecidos durante 2010-2015, dos cales aproximadamente o 80 % involucraron enredos en artes de pesca e aproximadamente o 20 % das folgas de barcos. A ameaza parece pequena en relaci\u00f3n co tama\u00f1o da poboaci\u00f3n, estimda entre os 25 000 e os 30 000 esp\u00e9cimes, pero existen pescar\u00edas con pouca cobertura de observadores, como as pescer\u00edas con redes de enmalle de Alasca, de modo que as taxas de mortalidade total poden seren m\u00e1is altas.\nEncontr\u00e1ronse restos de pl\u00e1stico nos est\u00f3magos de baleas cincentas mortas, pero non parece ser isto un factor significativo na morte dos individuos afectados.\nStatus.\nO tama\u00f1o estimado da poboaci\u00f3n da balea cincenta est\u00e1 por riba do limiar para calquera categor\u00eda de ameazada da \"Lista vermella\" da UICN, e esta poboaci\u00f3n aumentou nas \u00faltimas tres xeraci\u00f3ns, con algunhas flutuaci\u00f3ns. A \u00fanica poboaci\u00f3n reprodutora definitivamente sobrevivente est\u00e1 no leste do Pac\u00edfico Norte. A poboaci\u00f3n reprodutora do Atl\u00e1ntico Norte est\u00e1 extinta, e a poboaci\u00f3n reprodutora do Pac\u00edfico noroccidental posibelmente estea extinta. Por estas raz\u00f3ns, a Uni\u00f3n Internacional para a Conservaci\u00f3n da Natureza e dos Recursos Naturais (UICN), cualifica o status da especie como \"LC\" (pouco preocupante)."}
{"id": "261665", "revid": "12452", "url": "https://gl.wikipedia.org/wiki?curid=261665", "title": "Balea cinsenta do Pac\u00edfico", "text": ""}
{"id": "261666", "revid": "55340", "url": "https://gl.wikipedia.org/wiki?curid=261666", "title": "Eschrichtius robustus", "text": ""}
{"id": "261667", "revid": "12452", "url": "https://gl.wikipedia.org/wiki?curid=261667", "title": "Eschrichtius", "text": ""}
{"id": "261668", "revid": "55340", "url": "https://gl.wikipedia.org/wiki?curid=261668", "title": "Escrict\u00edidos", "text": ""}
{"id": "261669", "revid": "55340", "url": "https://gl.wikipedia.org/wiki?curid=261669", "title": "Eschrichtiidae", "text": ""}
{"id": "261670", "revid": "89787", "url": "https://gl.wikipedia.org/wiki?curid=261670", "title": "Lella Lombardi", "text": "Maria Grazia \"Lella\" Lombardi, nada en Frugarolo (Piemonte) o 26 de marzo de 1941 e finada en Mil\u00e1n o 3 de marzo de 1992, foi unha piloto de carreiras italiana.\nTraxectoria.\nParticipou en 17 Grandes Premios do Campionato Mundial de F\u00f3rmula 1, debutando o 20 de xullo de 1974. \u00c9 a \u00fanica muller piloto de F\u00f3rmula Un na historia en rematar nun dos seis primeiros postos nunha carreira do Campionato do Mundo, no Gran Premio de Espa\u00f1a de 1975 foronlle outorgados a metade dos puntos desta carreira debido a que non se completou o 75% da distancia de carreira, polo tanto, Lombardi recibiu a medio punto en lugar do punto habitual. Ademais de ser a \u00fanica muller piloto en sumar puntos na F\u00f3rmula Un, que \u00e9 unha das d\u00faas mulleres que lograron clasificarse polo menos para unha carreira de F\u00f3rmula Un (a outra \u00e9 a s\u00faa compatriota Maria Teresa de Filippis) e a \u00fanica piloto cunha andaina total.\nLogo duns bos resultados na F\u00f3rmula 3 e F\u00f3rmula 5000 a principios de 1970, Lombardi entrou a F\u00f3rmula Un en cun vello Brabham privado. En incorporouse a March e correu a tempada completa. Logo dunha soa participaci\u00f3n cun Williams firmou unha curta alianza sen \u00e9xito con RAM Racing.\nLella Lombardi tam\u00e9n comezara a correr na NASCAR pilotando un Firecracker 400 na carreira da NASCAR no Daytona International Speedway en 1977. Hab\u00eda outras d\u00faas mulleres pilotos na pista: a americana Janet Guthrie e a belga Christine Beckers.\nM\u00e1is tarde Lombardi competiu con coches deportivos con certo \u00e9xito. Morreu de cancro en Mil\u00e1n en 1992, ti\u00f1a 50 anos de idade.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "261671", "revid": "101134", "url": "https://gl.wikipedia.org/wiki?curid=261671", "title": "Mike Muscala", "text": "Michael Peter \"Mike\" Muscala, nado o 1 de xullo de 1991 en St. Louis Park, Minnesota, \u00e9 un xogador profesional de baloncesto americano que xoga nos Boston Celtics da National Basketball Association (NBA). Cunha estatura de 2,11 metros pode xogar nas posici\u00f3ns de ala-pivote ou de pivote.\nTraxectoria profesional.\nMuscala foi elixido na 44\u00aa posici\u00f3n do Draft da NBA de 2013 polos Dallas Mavericks. Despois foi traspasado xunto a Lucas Nogueira e Jared Cunningham \u00f3s Atlanta Hawks a cambio da 18\u00aa elecci\u00f3n do Draft, Shane Larkin. O 31 de xullo de 2013, Muscala asinou un contrato dun ano co Obradoiro CAB. Durante a s\u00faa estancia en Santiago de Compostela, Muscala acadou 14.6 puntos e 7.8 rebotes por encontro, cunha valoraci\u00f3n media de 16.9.\nO 25 de febreiro de 2014 deixou o Obradoiro para xogar na NBA. O 27 de febreiro de 2014, asinou un contrato de varios anos cos Atlanta Hawks.\nO 6 de febreiro de 2019, Muscala foi traspasado xunto a Wilson Chandler, Landry Shamet e unha futura elecci\u00f3n do Draft \u00f3s Los Angeles Clippers, a cambio de Boban Marjanovi\u0107, Mike Scott e Tobias Harris. O d\u00eda seguinte, Muscala foi traspasado \u00f3s Los Angeles Lakers a cambio de Michael Beasley e Ivica Zubac.\nO 10 de xullo de 2019, Muscala asinou cos Oklahoma City Thunder."}
{"id": "261672", "revid": "7523", "url": "https://gl.wikipedia.org/wiki?curid=261672", "title": "Mario Dela\u0161", "text": "Mario Dela\u0161, nado o 16 de xaneiro de 1990 en Split, \u00e9 un xogador profesional de baloncesto croata que xoga para o Gipuzkoa Basket da Liga LEB Ouro. Cunha estatura de 2,07 metros xoga na posici\u00f3n de ala-pivote-pivote.\nTraxectoria.\nDela\u0161 fixo o seu debut coma profesional no KK Split na tempada 2006-07. En xaneiro de 2010, asinou un contrato co BC \u017dalgiris Kaunas por tres tempadas e media. Durante a tempada 2010-11 foi cedido \u00f3 KK Cibona e \u00f3 BC \u0160iauliai. A maior\u00eda da tempada 2011-12 estivo cedido no BC Baltai, e regresou \u00f3 \u017dalgiris en marzo de 2013.\nNo ver\u00e1n de 2013, asinou un contrato co Obradoiro CAB. O 30 de xu\u00f1o de 2014, asinou un contrato de varios anos co KK Cedevita."}
{"id": "261673", "revid": "7523", "url": "https://gl.wikipedia.org/wiki?curid=261673", "title": "Mario Delas", "text": ""}
{"id": "261674", "revid": "56817", "url": "https://gl.wikipedia.org/wiki?curid=261674", "title": "Gran Premio de Suecia de 1975", "text": "O Gran Premio de Suecia de 1975 foi unha carreira de F\u00f3rmula Un celebrada o 8 de xu\u00f1o de 1975 no Scandinavian Raceway en Anderstorp, Suecia. Foi a s\u00e9tima carreira do Campionato do Mundo de pilotos de .\nFoi o sexto Gran Premio de Suecia despois do que se levou a cabo por primeira vez como o Gran Premio de Suecia de ver\u00e1n en 1933, e o terceiro, que se celebrou no circu\u00edto escandinavo. Levouse a cabo sobre 80 voltas ao circu\u00edto de catro quil\u00f3metros para un distancia de carreira de 322 quil\u00f3metros.\nA carreira foi ga\u00f1ada polo piloto austr\u00edaco Niki Lauda pilotando un Ferrari 312T. Logrou a vitoria sobre o Brabham BT44B do piloto arxentino Carlos Reutemann. O compa\u00f1eiro de equipo de Lauda en Ferrari, o su\u00edzo Clay Regazzoni terminou terceiro. Foi a terceira vitoria consecutiva de Lauda na tempada logo dos Grandes Premios de M\u00f3naco e B\u00e9lxica. A vitoria reforzou o seu liderado no campionato aumentando a dez puntos a distancia con Reutemann e desprazando a Emerson Fittipaldi do segundo lugar.\nInforme da carreira.\nVittorio Brambilla logrou a pole position, mentres que Lauda clasificou quinto m\u00e1is r\u00e1pido e o seu compa\u00f1eiro de equipo Clay Regazzoni 11\u00ba. Na carreira Brambilla p\u00faxose por diante, pero na volta 16 foi superado polo Brabham de Carlos Reutemann e, finalmente, tivo que retirarse cun pneum\u00e1tico dianteiro con ampolas. Tom Pryce tivo que entrar en boxes antes de tempo debido a que o acelerador estaba atascado pola area, mentres que Patrick Depailler sufriu unha fuga no circu\u00edto de freo. Hunt retirouse na volta 22 cunha fuga no tubo do freo, Regazzoni e Mario Andretti escalaron postos. Jean-Pierre Jarier perdeu o segundo posto por falta de presi\u00f3n de aceite na volta 38. O mozo Tony Brise estaba mostrando pouco respecto polos seus maiores, superando a Mark Donohue e Ronnie Peterson e logo a Emerson Fittipaldi. A batalla que seguiu freounos e John Watson no Surtees situouse detr\u00e1s deles. Mentres tanto, Lauda estaba progresando de xeito constante a trav\u00e9s da pista e na volta 42 era segundo. Fixo unha serie de voltas r\u00e1pidas, benefici\u00e1ndose dun composto de pneum\u00e1tico m\u00e1is duro, pechou a Reutemann e chegoulle para ga\u00f1ar o Grand Prix por 6 segundos. Reutemann terminou segundo con Regazzoni, no outro Ferrari 312T, terceiro. Brise ti\u00f1a a s\u00faa caixa de cambios atascada na cuarta e cedeu ante Donohue, pero no seu terceiro Gran Premio ga\u00f1ou o seu primeiro punto no campionato do mundo e o primeiro para Graham Hill como construtor. Foi o \u00fanico punto da prometedora pero breve carreira de Brise na F1. Fittipaldi tivo problemas de freos e foi superado por Jody Scheckter ao final carreira para terminar no oitavo lugar.\nNotas.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de "}
{"id": "261677", "revid": "98629", "url": "https://gl.wikipedia.org/wiki?curid=261677", "title": "Ocean's Twelve", "text": "Ocean's Twelve \u00e9 un filme estadounidense dirixido por Steven Soderbergh que se estreou no 2004. \u00c9 a secuela do filme de 2001 \"Ocean's Eleven\". Estreouse en galego na TVG o 21 de agosto de 2008.\nSinopse.\nDanny Ocean (George Clooney), Tess (Julia Roberts) e a s\u00faa banda volven a formar equipo. Esta vez o golpe ser\u00e1 m\u00faltiple: tres espectaculares atracos en tres lugares diferentes. Mentres tanto, o propietario do casino das Vegas Terry Benedict (Andy Garc\u00eda), a quen Ocean e a s\u00faa banda roubaron nunha ocasi\u00f3n, non renunciou a vingarse deles."}
{"id": "261679", "revid": "624", "url": "https://gl.wikipedia.org/wiki?curid=261679", "title": "Chamonix-Mont-Blanc", "text": ""}
{"id": "261682", "revid": "6279", "url": "https://gl.wikipedia.org/wiki?curid=261682", "title": "Vi\u00f1as, Espa\u00f1a", "text": ""}
{"id": "261683", "revid": "6279", "url": "https://gl.wikipedia.org/wiki?curid=261683", "title": "Toro, Espa\u00f1a", "text": ""}
{"id": "261686", "revid": "6279", "url": "https://gl.wikipedia.org/wiki?curid=261686", "title": "Castromil, Zamora", "text": ""}
{"id": "261687", "revid": "6279", "url": "https://gl.wikipedia.org/wiki?curid=261687", "title": "El Cubo de la Tierra del Vino", "text": ""}
{"id": "261688", "revid": "98629", "url": "https://gl.wikipedia.org/wiki?curid=261688", "title": "Comisi\u00f3n Baleeira Internacional", "text": "A Comisi\u00f3n Baleeira Internacional (CBI), en ingl\u00e9s, \"International Whaling Commission (IWC)\", \u00e9 un organismo internacional creado o 2 de decembro de 1946 pola Convenci\u00f3n Internacional para a Regulaci\u00f3n da Caza de Baleas, mediante un acordo asinado en Washington. A Comisi\u00f3n fundouse coa finalidade de regular a caza e o comercio de cet\u00e1ceos.\nA sede central da CBI enc\u00f3ntrase en Brighton, Inglaterra.\nConsta de tres comit\u00e9s principais:\nTradicionalmente, a CBI re\u00fanese anualmente nos meses de maio ou xu\u00f1o.\nCada estado participante est\u00e1 representado por un comisionado, que pode asistir acompa\u00f1ado de expertos e asesores.\nAntecedentes.\nDe acordo con Philip Hoare, os intentos por chegar a acordos internacionais para controlar a caza de cet\u00e1ceos rem\u00f3ntanse polo menos a 1935. Nese ano, a Liga de Naci\u00f3ns auspiciou un primeiro borrador que s\u00f3 foi aprobado por Gran Breta\u00f1a e Noruega, as d\u00faas maiores naci\u00f3ns baleeiras naquelas datas, que en conxunto representaban o 95 % das m\u00e1is de 30 000 baleas que se cazaban anualmente.\nO ano seguinte produciuse o primeiro intento de crear unha \"Conferencia Internacional Baleeira\", pero s\u00f3 asistiron dous dos membros convocados, Gran Breta\u00f1a e Noruega. Alema\u00f1a enviou un observador coa misi\u00f3n de deixar en claro que quer\u00eda \"completa liberdade de acci\u00f3n, pois era o principal consumidor mundial de aceite de balea\".\nEn 1937 celebrouse en Londres unha conferencia internacional con representantes de Sur\u00e1frica, Estados Unidos, Arxentina, Australia, Alema\u00f1a, Irlanda, Nova Zelandia, Gran Breta\u00f1a e Noruega. Na intervenci\u00f3n de Gran Breta\u00f1a, o ent\u00f3n Ministro de Agricultura e Pesca advertiu que \"a balea azul ser\u00eda exterminada se as cousas segu\u00edan como andaban, e a industria baleeira do Ant\u00e1rtico pronto ter\u00eda que pechar\". Nesta conferencia pactouse que se prohibir\u00eda, mediante normas legais internacionais, a caza pel\u00e1xica durante nove meses do ano. As\u00ed mesmo, dictaminouse a protecci\u00f3n total das femias e as s\u00faas cr\u00edas, e establec\u00e9ronse zonas de reserva onde os buques baleeiros non poder\u00edan entrar.\nA moratoria de 1986.\nNa d\u00e9cada de 1970 asistiu ao inicio do movemento mundial contra a caza de baleas. En 1972, a Conferencia das Naci\u00f3ns Unidas sobre o Medio Ambiente Humano celebrada en Estocolmo aprobou unha proposta que recomendaba unha moratoria de dez anos na caza comercial de cet\u00e1ceos para permitir que as poboaci\u00f3ns destes animais pudieran recuperarse. Os informes da Convenci\u00f3n sobre o Comercio Internacional de Especies Ameazadas en 1977 e 1981 identificou a varias especies de baleas en perigo de extinci\u00f3n.\nEn 1982 a CBI determinou a fin da caza comercial, a trav\u00e9s dunha moratoria internacional sobre a caza de baleas, que se fixo efectiva na temporada 1985-1986. Mentres Islandia e Corea do Sur usaron o regulamento para conseguir permisos especiais, Xap\u00f3n, Noruega, Per\u00fa e a Uni\u00f3n Sovi\u00e9tica desafiaron a decisi\u00f3n e continuaron cazando, xa que, segundo estes estados, a moratoria non se baseaba no asesoramento do Comit\u00e9 Cient\u00edfico. Xap\u00f3n e Per\u00fa, finalmente, cambiar\u00edan de posici\u00f3n debido \u00e1s presi\u00f3ns exercidas polos Estados Unidos.\nA pesar da moratoria, o artigo VIII da Convenci\u00f3n que regulamenta a caza da balea permite a captura con fins cient\u00edficos. Val\u00e9ndose desta excepci\u00f3n, Xap\u00f3n oficialmente reco\u00f1ece a prohibici\u00f3n comercial, pero iniciou a \"caza cient\u00edfica de baleas\". Con este argmento, Xap\u00f3n caza unhas 400 baleas ao ano.\nRequ\u00edrese unha maior\u00eda do 75 % dos pa\u00edses membros para revogar a medida.\nPa\u00edses membros.\nA CBI est\u00e1 conformada na actualidade por 88 pa\u00edses membros, entre os cales se encontran Alema\u00f1a, Arxentina, Brasil, Chile, Colombia, Ecuador, Estados Unidos, Espa\u00f1a, Reino Unido, M\u00e9xico, Pa\u00edses Baixos e Nova Zelandia.\nDentro dos pa\u00edses membros da CBI hai d\u00faas posturas:"}
{"id": "261689", "revid": "22795", "url": "https://gl.wikipedia.org/wiki?curid=261689", "title": "CBI", "text": ""}
{"id": "261690", "revid": "22795", "url": "https://gl.wikipedia.org/wiki?curid=261690", "title": "IWC", "text": ""}
{"id": "261692", "revid": "89787", "url": "https://gl.wikipedia.org/wiki?curid=261692", "title": "Hifoloma de lamelas verdes", "text": "A hifoloma de lamelas verdes ou feixe de xofre (Hypholoma fasciculare) \u00e9 un fungo basidomiseto da familia Strophariaceae. Adoita aparecer en feixes ou grandes grupos, dende a primavera at\u00e9 o inverno, principalmente sobre tocos de con\u00edferas.\nDescrici\u00f3n.\nChapeu de hemisf\u00e9rico a plano-convexo, de at\u00e9 7\u00a0cm de di\u00e1metro. Marxe excedente, incurvado, con restos do veo universal e gretado coa idade. Cut\u00edcula de cor amarela sulfurosa, coa zona central apardazada. O himenio est\u00e1 formado por lamelas apertadas e adherentes; presenta lam\u00e9lulas. De cor amarela-sulfurosa ao principio, despois averdadas e por \u00faltimo pardo oliv\u00e1ceas a viol\u00e1ceas. O p\u00e9 \u00e9 cil\u00edndrico, oco, fibriloso e curvado, de cor amarela; de 5 a 12\u00a0cm de lonxitude e de 0,5 a 1\u00a0cm de groso.\nH\u00e1bitat e \u00e9poca de aparici\u00f3n do cogomelo.\n\u00c9 un fungo sapr\u00f3fito; medra sobre madeira morta e tocos de pi\u00f1eiros, sobreiras e caxigos polo outono. \u00c9 moi frecuente en Galiza nos pi\u00f1eirais, especialmente no sur do pa\u00eds. \nComestibilidade.\n\u00c9 un fungo velenoso e moi t\u00f3xico, mais doado de identificar. A carne \u00e9 amarelenta, de cheiro a iodo e sabor amargo. "}
{"id": "261693", "revid": "18868", "url": "https://gl.wikipedia.org/wiki?curid=261693", "title": "Hypholoma fasciculare", "text": ""}
{"id": "261694", "revid": "18868", "url": "https://gl.wikipedia.org/wiki?curid=261694", "title": "Nematoloma fasciculare", "text": ""}
{"id": "261697", "revid": "89787", "url": "https://gl.wikipedia.org/wiki?curid=261697", "title": "\u00c1cido sapi\u00e9nico", "text": "O \u00e1cido sapi\u00e9nico (16:1, n-10, \u00e1cido cis-6 hexadecenoico, ou sapienato) \u00e9 un \u00e1cido graxo 16 carbonos insaturado (cun dobre enlace) no carbono 10, que \u00e9 un compo\u00f1ente importante da secreci\u00f3n seb\u00e1cea humana producida polas gl\u00e1ndulas seb\u00e1ceas. O \u00e1cido sapi\u00e9nico \u00e9 exclusivo do ser humano (\"Homo sapiens\") e diso lle v\u00e9n o seu nome (sapiens &gt; sapi\u00e9nico). O \u00fanico tecido que o produce en cantidades significativas \u00e9 o das gl\u00e1ndulas seb\u00e1ceas. O \u00e1cido graxo equivalente presente nas secreci\u00f3ns seb\u00e1ceas dos ratos \u00e9 o \u00e1cido palmitoleico. O \u00e1cido sapi\u00e9nico foi implicado no desenvolvemento do acne, e pode ter unha potente actividade antibacteriana.\nO \u00e1cido sapi\u00e9nico biosintet\u00edzase na gl\u00e1ndula seb\u00e1cea a partir da desaturaci\u00f3n delta 6 do \u00e1cido palm\u00edtico. Noutros tecidos o substrato do encima delta 6 desaturase \u00e9 o o \u00e1cido linoleico. Un produto do alongamento en dous carbonos do \u00e1cido sapi\u00e9nico chamado \u00e1cido sebaleico, tam\u00e9n se encontra nas secreci\u00f3ns seb\u00e1ceas."}
{"id": "261699", "revid": "56817", "url": "https://gl.wikipedia.org/wiki?curid=261699", "title": "Armillaria", "text": "Armillaria, os fungos do mel, \u00e9 un x\u00e9nero de fungos pertencentes \u00e1 familia \"Physalacriaceae\".\n\u00c9 o axente causante da podremia radical por Armillaria, que xera importantes perdas agr\u00edcolas e forestais\nDescrici\u00f3n.\nChapeu de 3\u201315\u00a0cm de di\u00e1metro, cuberto de pequenas escamas escuras, de cor marr\u00f3n clara amarelenta (semellante \u00e1 cor do mel) e que se enganchan ao tacto cando est\u00e1 h\u00famido. O p\u00e9 pode o non ter anel. Non ten volva. As esporas son de cor branca. Algunhas especies son bioluminescentes e poden ser respons\u00e1beis do fen\u00f3meno co\u00f1ecido coma fogo fatuo.\nH\u00e1bitat.\nSon fungos parasitos que medran sobre \u00e1rbores e arbustos le\u00f1osos e poden ser moi destrutivos xa que son respons\u00e1beis da podremia branca ou podremia seca (a madeira que a padece t\u00f3rnase nunha masa clara, mol e fari\u00f1enta). A s\u00faa alta capacidade destrutiva prov\u00e9n do feito que, a diferenza da maior\u00eda dos parasitos, non lle fai falla moderar o seu crecemento para evitar a morte do seu h\u00f3spede xa que se nutrir\u00e1, igualmente, da materia morta.\nObservaci\u00f3ns.\nAlgunhas das s\u00faas especies son os organismos m\u00e1is lonxevos e grandes do planeta. As\u00ed, por exemplo, \"Armillaria ostoyae\" pode cubrir 8,9\u00a0km\u00b2 de superficie e chegar a ter milleiros de anos de idade."}
{"id": "261703", "revid": "1131", "url": "https://gl.wikipedia.org/wiki?curid=261703", "title": "Guadalupe", "text": "Guadalupe (do top\u00f3nimo \u00e1rabe \"Wadi al-lub\" \u2018r\u00edo agochado\u2019 ou \u2018r\u00edo do lobo\u2019) p\u00f3dese referir a:\nAmais, como top\u00f3nimo pode referirse a:"}
{"id": "261710", "revid": "98629", "url": "https://gl.wikipedia.org/wiki?curid=261710", "title": "Oliver Sacks", "text": "Oliver Wolf Sacks, nado en Londres o 9 de xullo de 1933 e finado en Nova York o 30 de agosto de 2015, foi un neur\u00f3logo ingl\u00e9s que escribiu importantes libros sobre os seus pacientes, seguidor da tradici\u00f3n, propia do s\u00e9culo XIX, das \u00aban\u00e9cdotas cl\u00ednicas\u00bb (historias de casos cl\u00ednicos contadas a trav\u00e9s dun estilo literario informal). O seu exemplo favorito \u00e9 \"The Mind of a Mnemonist\" (\"Pequeno libro dunha gran memoria: A mente dun mnemonista\"), de Alexander Luria.\nTraxectoria.\nGraduouse no Queen's College da Universidade de Oxford e doutorouse en neurolox\u00eda na Universidade de California. Viviu en Nova York dende 1965. Foi profesor cl\u00ednico de neurolox\u00eda na Escola de Medicina Albert Einstein, profesor adxunto de neurolox\u00eda na Facultade de Medicina da Universidade de Nova York e neur\u00f3logo de consulta para as Irmanci\u00f1as dos Pobres. Exerceu na cidade de Nova York.\nSacks describiu os seus casos con pouco detalle cl\u00ednico, concentr\u00e1ndose na experiencia fenomenol\u00f3xica (vivencia subxectiva) do paciente. Algunhas das alteraci\u00f3ns descritas son condici\u00f3ns cr\u00f3nicas ou alteraci\u00f3ns moi severas con deterioraci\u00f3n significativa do funcionamento do individuo, non obstante, Sacks enfatizou como os pacientes realizan adaptaci\u00f3ns compensatorias que lles permiten corrixir ou atenuar os seus d\u00e9ficits na vida coti\u00e1.\nNo seu libro m\u00e1is co\u00f1ecido, \"Awakenings\" (\"Espertares\", dun de cuxos casos se fixo unha pel\u00edcula, que leva o mesmo t\u00edtulo), relata as s\u00faas experiencias no uso dunha substancia natural que vi\u00f1a de ser descuberta, a L-dopa, en pacientes afectados pola epidemia de encefalite let\u00e1rxica acaecida nos anos 1920. Tam\u00e9n foi o tema da primeira pel\u00edcula feita para a serie documental Discovery da BBC.\nNoutros libros describiu casos da s\u00edndrome de Tourette e os efectos da enfermidade de Parkinson. O relato que d\u00e1 t\u00edtulo a \"The Man Who Mistook His Wife for a Hat\" (\"O home que confundiu a s\u00faa muller cun sombreiro\") versa sobre un m\u00fasico que sofre unha agnosia visual (prosopagnosia) que tam\u00e9n foi o personaxe protagonista dunha \u00f3pera de Michael Nyman presentada en 1987). A historia \"Un antrop\u00f3logo en Marte\", que forma parte do libro do mesmo nome, trata, entre outras, a historia de Temple Grandin, unha profesora coa s\u00edndrome de Asperger. As obras de Sacks foron traducidas a 21 idiomas."}
{"id": "261713", "revid": "89787", "url": "https://gl.wikipedia.org/wiki?curid=261713", "title": "Gl\u00e1ndula seb\u00e1cea", "text": "As gl\u00e1ndulas seb\u00e1ceas son un tipo de gl\u00e1ndula ex\u00f3crina situada na derme media da pel, que producen unha secreci\u00f3n seb\u00e1cea chamada sebo, de composici\u00f3n lip\u00eddica, que serve para lubricar e protexer a superficie da pel. Son gl\u00e1ndulas acinares formadas por c\u00e9lulas cheas de l\u00edpidos que se desenvolven embrioloxicamente no cuarto mes de xestaci\u00f3n, como unha xemaci\u00f3n epitelial do fol\u00edculo piloso.\nNos humanos estas gl\u00e1ndulas enc\u00f3ntranse en toda a pel, ag\u00e1s nas palmas das mans e plantas dos p\u00e9s, variando en tama\u00f1o e n\u00famero segundo a localizaci\u00f3n: na face e coiro cabeludo son grandes e numerosas (400 a 900 por cm\u00b2), no tronco son pequenas e menos abundantes, increment\u00e1ndose na parte anterior do t\u00f3rax e li\u00f1a media das costas. Nas beiras das p\u00e1lpebras, existen unha gl\u00e1ndulas seb\u00e1ceas especiais chamadas gl\u00e1ndulas de Meibomio, que verten unha secreci\u00f3n seb\u00e1cea especial no ollo, que se mestura coas b\u00e1goas e fai m\u00e1is lenta a s\u00faa evaporaci\u00f3n.\nHai varias condici\u00f3ns m\u00e9dicas relacionadas coas gl\u00e1ndulas seb\u00e1ceas, como a acne, quistes epidermoides (\u00e1s veces chamados \"seb\u00e1ceos\"), hiperplasia seb\u00e1cea, adenoma seb\u00e1ceo e carcinoma de gl\u00e1ndula seb\u00e1cea.\nModo de secreci\u00f3n.\nAs gl\u00e1ndulas seb\u00e1ceas segregan o sebo de forma continua, pero especialmente na fase de crecemento (anax\u00e9nica) do ciclo do fol\u00edculo piloso. A secreci\u00f3n de cada l\u00f3bulo da gl\u00e1ndula \u00e9 de car\u00e1cter hol\u00f3crino, \u00e9 dicir, con rotura das c\u00e9lulas, e drenaxe desde os acinos ao conduto seb\u00e1ceo principal, que desemboca no canal piloso.\nAo microscopio electr\u00f3nico obs\u00e9rvase que as c\u00e9lulas perif\u00e9ricas glandulares conte\u00f1en tonofilamentos, o que indica a s\u00faa orixe epid\u00e9rmica, e escasos l\u00edpidos. A medida que se forman m\u00e1is l\u00edpidos, vaise consumindo o glic\u00f3xeno, os tonofilamentos son desprazados e o citoplasma \u00e9nchese de vac\u00faolos. Na c\u00e9lula os vac\u00faolos fusi\u00f3nanse provocando un aumento de tama\u00f1o de ata cen veces o normal, adquirindo un aspecto de c\u00e9lula de corpo estra\u00f1o. Nun estadio posterior desorgan\u00edzase a membrana e a c\u00e9lula rompe eliminando o seu contido ao canal seb\u00e1ceo.\nLocalizaci\u00f3n.\nNos humanos aparecen por toda a pel menos as palmas e plantas de mans e p\u00e9s. Hai gl\u00e1ndulas seb\u00e1ceas nas \u00e1rea cubertas por pelos, onde est\u00e1n conectadas aos fol\u00edculos pilosos, e depositan o sebo nos pelos, e este chega \u00e1 superficie da pel ao longo do talo do pelo. A estrutura formada polo pelo, fol\u00edculo piloso, m\u00fasculo erector do pelo, e a gl\u00e1ndula seb\u00e1cea denom\u00ednase unidade piloseb\u00e1cea. Tam\u00e9n se poden encontrar gl\u00e1ndulas seb\u00e1ceas en \u00e1reas sen pelo da pel (glabras) como as p\u00e1lpebras, nariz, pene, labios menores e mamilas.\nSebo.\nAs gl\u00e1ndulas seb\u00e1ceas segregan unha substancia oleosa e cerosa chamada \"sebo\", que est\u00e1 composta por triglic\u00e9ridos aceitosos, ceras, escualeno, e metabolitos das c\u00e9lulas produtoras de graxa. Nas gl\u00e1ndulas o sebo prod\u00facese en c\u00e9lulas especializadas e lib\u00e9rase cando ditas c\u00e9lulas estoupan, polo que a secreci\u00f3n \u00e9 hol\u00f3crina. A seborrea \u00e9 o nome dunha condici\u00f3n na que a pel \u00e9 moi graxenta polo exceso de sebo.\nO sebo mant\u00e9n o cabelo e a pel flexibles. O sebo \u00e9 inodoro, pero a s\u00faa degradaci\u00f3n polas bacterias pode producir cheiros. A produci\u00f3n abondosa de sebo \u00e9 o causante de que as persoas sintan \u00e1s veces o seu cabelo \"aceitoso\", A cera dos o\u00eddos en parte est\u00e1 composta por sebo.\nComposici\u00f3n.\nA composici\u00f3n do sebo var\u00eda nas distintas especies. Nos humanos, o contido lip\u00eddico \u00e9 o seguinte:\nO sebo producido polas gl\u00e1ndulas seb\u00e1ceas est\u00e1 composto principalmente por triglic\u00e9ridos, \u00e9steres de ceras, e escualeno. Os \u00e9steres de ceras son compo\u00f1entes exclusivos do sebo e non se producen en ningunha outra parte do corpo. \nO \u00e1cido sapi\u00e9nico \u00e9 un \u00e1cido graxo exclusivo do sebo humano.\nFunci\u00f3n.\nO sebo cont\u00e9n un 45% de \u00e1cidos graxos insolubles en auga que te\u00f1en unha ampla actividade antimicrobiana. Ademais, as gl\u00e1ndulas seb\u00e1ceas proporcionan vitamina E \u00e1s capas superiores da pel facial. Os l\u00edpidos seb\u00e1ceos contrib\u00faen a manter a integridade de barreira da pel, e te\u00f1en propiedades proinflamatorias e antiinflamatorias. Investigaci\u00f3ns recentes indican que o sebo poder\u00eda ser un sistema de liberaci\u00f3n de antioxidantes, l\u00edpidos antimicrobianos, feromonas e hidrataci\u00f3n do estrato c\u00f3rneo da pel. Durante o \u00faltimo trimestre da xestaci\u00f3n, as gl\u00e1ndulas seb\u00e1ceas producen a vernix caseosa, que protexe \u00e1 pel do embri\u00f3n do l\u00edquido amnni\u00f3tico. As secreci\u00f3ns seb\u00e1ceas, xunto coas gl\u00e1ndulas ap\u00f3crinas, desempe\u00f1an tam\u00e9n un importante papel termorregulatorio. En condici\u00f3ns c\u00e1lidas, as secreci\u00f3ns emulsif\u00edcanse e fomentan a formaci\u00f3n de suor e impiden a perda das pingas de suor que est\u00e1n sobre a pel. En condici\u00f3ns m\u00e1is fr\u00edas, o sebo repele a chuvia da pel e pelo. O incremento da secreci\u00f3n facial superficial de sebo est\u00e1 asociada co desenvolvemento da acne.\nCambios durante o desenvolvemento.\nAs gl\u00e1ndulas seb\u00e1ceas do feto humano \"in utero\" secretan unha substancia chamada vernix caseosa, que \u00e9 unha substancia branca transl\u00facida cerosa que cobre a pel do feto e dos neonatos.\nA actividade das gl\u00e1ndulas seb\u00e1ceas no macho increm\u00e9ntase en todo o corpo durante a puberdade porque se elevan os niveis de andr\u00f3xenos, producindo no pene o esmegma. Nos machos, as gl\u00e1ndulas seb\u00e1ceas empezan a aparecer no pene, no talo do pene e arredor da beira da cabeza do pene durante e despois da puberdade.\nNas femias, aparecen predominantemente nos labios menores.\nPatolox\u00eda.\nAs gl\u00e1ndulas seb\u00e1ceas est\u00e1n implicadas en diversos problemas cut\u00e1neos como a acne e a queratose pilaris. Nos poros da pel, o sebo e a queratina poden orixinar un tap\u00f3n hiperquerat\u00f3tico. O f\u00e1rmaco isotretino\u00edna reduce significativamente a cantidade de sebo producido polas gl\u00e1ndulas seb\u00e1ceas, e util\u00edzase para tratar a acne.\nO uso excesivo de esteroides anabolizantes que \u00e1s veces fan os que practican o culturismo para ga\u00f1ar musculatura, pode causar acne. A gl\u00e1ndula seb\u00e1cea \u00e9 estimulada porque alg\u00fans destes esteroides se converten en dihidrotestosterona.\nOs quistes na pel que se denominan comunmente quistes seb\u00e1ceos en realidade non implican \u00e1s gl\u00e1ndulas seb\u00e1ceas, sen\u00f3n que son un conxunto de queratina e queratinocitos mortos, que se desenvolve dentro da capa epid\u00e9rmica da pel, e que haber\u00eda que chamar mellor quistes epidermoides. O material con aspecto de graxa que se acumula neles non \u00e9 graxa sen\u00f3n principalmente queratina. Os esteatocistomas son quistes que si que acumulan graxa.\nUnha condici\u00f3n da pel que se debe ao agrandamento das gl\u00e1ndulas seb\u00e1ceas denom\u00ednase hiperplasia seb\u00e1cea.\nO carcinoma de gl\u00e1ndula seb\u00e1cea \u00e9 unha rara e agresiva forma de cancro que afecta \u00e1s gl\u00e1ndulas seb\u00e1ceas. O adenoma seb\u00e1ceo \u00e9 un neoplasma m\u00e1is benigno das gl\u00e1ndulas seb\u00e1ceas.\nO sebo pode acumularse arredor de perforaci\u00f3ns (\"piercings\") feitas no corpo.\nO exceso de produci\u00f3n de sebo \u00e9 a seborrea.\nControl.\nOs seguintes tratamentos demostraron reducir a produci\u00f3n de sebo:\nImportancia noutros animais.\nNas aves acu\u00e1ticas as gl\u00e1ndulas seb\u00e1ceas producen unha graxa, que, polas s\u00faas propiedades hidr\u00f3fobas, evita en grande medida que se mollen as plumas. O animal recolle a secreci\u00f3n seb\u00e1cea co seu peteiro e est\u00e9ndea polas plumas. Nos mam\u00edferos, a secreci\u00f3n seb\u00e1cea dos pelos tam\u00e9n exerce unha funci\u00f3n similar, entre outras.\nAs gl\u00e1ndulas prepuciais de ratos e ratas son grandes gl\u00e1ndulas seb\u00e1ceas modificadas, que producen feromonas.\nCertas especies de \u00e1caros do x\u00e9nero \"Demodex\" viven como parasitos nas gl\u00e1ndulas seb\u00e1ceas aliment\u00e1ndose do sebo. Son com\u00fans nos mam\u00edferos, inclu\u00edndo o home, no cal as especies \"D. foliculorum\" e \"D. brevis\" se encontran nas gl\u00e1ndulas de Meibomio das p\u00e1lpebras, pero tam\u00e9n pode haber \"Demodex\" noutras \u00e1reas da pel, e poden causar certas doenzas da pel."}
{"id": "261717", "revid": "45576", "url": "https://gl.wikipedia.org/wiki?curid=261717", "title": "Normas e regulaci\u00f3ns da F\u00f3rmula 1", "text": ""}
{"id": "261723", "revid": "624", "url": "https://gl.wikipedia.org/wiki?curid=261723", "title": "Versailles", "text": ""}
{"id": "261726", "revid": "98629", "url": "https://gl.wikipedia.org/wiki?curid=261726", "title": "Formula racing", "text": "En automobilismo de competici\u00f3n F\u00f3rmula serve para distinguir cada unha das varias formas de monoprazas de carreiras con rodas abertas. A orixe do termo at\u00f3pase na nomenclatura adoptada pola FIA para todas as s\u00faas regulaci\u00f3ns de monoprazas logo da segunda guerra mundial, ou formul\u00e6. As m\u00e1is co\u00f1ecidas destas f\u00f3rmulas son a F\u00f3rmula Un, a D\u00faas e a Tres. O uso com\u00fan da \"formula racing\" (carreiras de f\u00f3rmula) abarca outra serie de monoprazas, como a GP2 Series, que substitu\u00edu a F\u00f3rmula 3000 (que \u00e1 s\u00faa vez fora o substituto da F\u00f3rmula D\u00faas).\nCategor\u00edas como a F\u00f3rmula Tres e GP2 descr\u00edbense como alimentadoras de f\u00f3rmula, ref\u00edrese \u00e1 s\u00faa posici\u00f3n por baixo da F\u00f3rmula Un na clasificaci\u00f3n do automobilismo de monoprazas. Hai d\u00faas formas principais nas carreiras de f\u00f3rmula: a f\u00f3rmula aberta que permite optar entre diferentes chasis e/ou motores, e a f\u00f3rmula regulada ou \"espec\u00edfica\" que se basea nun s\u00f3 fornecedor para os chasis e motores. A F\u00f3rmula 3 \u00e9 un exemplo dunha f\u00f3rmula aberta, mentres que a F\u00f3rmula BMW \u00e9 unha f\u00f3rmula regulada. Tam\u00e9n hai algunhas excepci\u00f3ns nestas d\u00faas formas, como a F\u00f3rmula Ford onde hai unha f\u00f3rmula de chasis aberto, pero \u00e9 unha f\u00f3rmula restrinxida a unha \u00fanica marca de motor.\nEsta t\u00e1boa mostra os niveis de formul\u00e6. Tam\u00e9n poder\u00eda ser un exemplo na andaina dun piloto de carreiras. Neste artigo, div\u00eddense estas f\u00f3rmulas en 5 niveis e enum\u00e9ranse e describen as f\u00f3rmulas desaparecidas.\nEuropa.\nNivel 1 \u2013 F\u00f3rmula 1.\nNo proceso de reactivaci\u00f3n dos Grandes Premios despois do final da segunda guerra mundial, a Comisi\u00f3n Sportive Internationale da FIA foi a responsable de definir as normas estandarizadas da F\u00f3rmula 1 (F1) en 1946. A primeira carreira que se disputou coa regulamentaci\u00f3n moderna da F\u00f3rmula Un f\u00f3ra de campionato foi o Gran Premio de Tur\u00edn en setembro de 1946. Os primeiros pilotos de campionato mundial reco\u00f1ecidos oficialmente o foron en 1947 e o \"Campionato Mundial de F\u00f3rmula 1\" foi inaugurado en . Este foi o primeiro exemplo de f\u00f3rmula de carreiras.\nNivel 2 - GP2 Series e WSR.\nGP2 Series.\nA GP2 presentouse en 2005 por Bernie Ecclestone e Flavio Briatore logo da longa interrupci\u00f3n da antesala da F1, a F\u00f3rmula 3000. Dese\u00f1ada para facer as carreiras m\u00e1is baratas e para que sexa o campo de adestramento perfecto para a entrada na F1, os equipos de GP2 recibiron o mandato de utilizar o mesmo provedor de chasis, de motor e de pneum\u00e1ticos polo que a verdadeira capacidade do piloto reflectir\u00edase. En 2012, a GP2 e a GP2 Asia Series combin\u00e1ronse para facer unha gran serie de GP2, que conti\u00f1a catro Grandes Premios de Asia xunto \u00e1s carreiras europeas de renome.\nFormula Renault 3.5.\nEn 2003, o m\u00e1ximo expo\u00f1ente da F\u00f3rmula Renault era a F\u00f3rmula Renault V6 Eurocup, que repaldaba aos ETCC e os \"Super Racing Weekends\" FIA GT. Logo de s\u00f3 d\u00faas tempadas Renault fusionou a serie coas World Series by Nissan para formar o World Series by Renault (WSR), que respaldaba os Grandes Premios de F\u00f3rmula 1. Parte desta serie son Formula Renault 3.5 e Formula Renault 2.0. A F\u00f3rmula Renault 1.6 foi presentada en 2011 e agora ch\u00e1mase Campionato Franc\u00e9s de F\u00f3rmula 4 .\nNivel 3 - GP3 e F\u00f3rmula E.\nGP3 Series.\nAs GP3 Series foron presentadas por Bruno Michel en 2010 como antesala para a GP2. Ata o momento, tres pilotos competeron en F\u00f3rmula 1 logo da GP3 - o campi\u00f3n da tempada 2010 Esteban Guti\u00e9rrez con Sauber, o campi\u00f3n de 2011 Valtteri Bottas con Williams e Jean-Eric Vergne con Toro Rosso.\nF\u00f3rmula E.\nA F\u00f3rmula E \u00e9 unha competici\u00f3n internacional que utiliza monoprazas el\u00e9ctricos. As series foron creadas no ano 2012. A tempada inaugural foi a 2014-2015. Un total de 11 circu\u00edtos urbanos de 11 cidades diferentes acolleron esta serie na s\u00faa primeira tempada. Pequ\u00edn, Putrajaya, Punta do Leste, Buenos Aires, Miami, Long Beach, M\u00f3naco, Berl\u00edn, Moscova e Londres son esas 10 grandes urbes que albegaron os \"e-prix\" en 2014 e 2015.\nNivel 4 - F\u00f3rmula 3 e Auto GP.\nF\u00f3rmula 3.\nA F\u00f3rmula Tres ten unha longa historia, con polo menos dez campionatos activos en todo o mundo. Foi creada pola FIA en 1905 como o punto de entrada de baixo custo \u00e1 f\u00f3rmula de monoprazas de carreiras. En 1959, foi substitu\u00eddo por unha f\u00f3rmula t\u00e9cnica similar chamada F\u00f3rmula J\u00fanior, a F\u00f3rmula Tres foi reintroducida en 1964. Como outras f\u00f3rmulas FIA, a F3 \u00e9 unha clase aberta que permite a opci\u00f3n de chasis e motores. Os Campionatos principais son a Campionato Europeo de F\u00f3rmula 3, o EuroFormula Open e a Formula 3 Cup.\nAuto GP.\nAs ra\u00edces das Auto GP World Series rem\u00f3ntanse a 1999, e a serie italiana de F\u00f3rmula 3000. Nun primeiro momento, realiz\u00e1ronse case todas as carreiras en Italia, pero a serie expandiuse rapidamente por Europa. En 2001, a serie converteuse na F\u00f3rmula 3000 Europea e en 2004 Superfund converteuse no patrocinador principal, planeando a creaci\u00f3n da serie F\u00f3rmula Superfund. Pero, foi retirado o financiamento e a serie foi cancelada. Polo tanto, Coloni Motorsport restableceu a F\u00f3rmula 3000 italiana e no 2006 ampliouse \u00e1 Euroseries 3000. En 2010, a primeira xeraci\u00f3n de coches Grand Prix A1 substitu\u00edron os chasis Lola F3000 e adoptouse o nome de Auto GP.\nNivel 5 - Formula Renault 2.0.\n\"Ver: Formula Renault 3.5\"\nAm\u00e9rica do Norte.\nNivel 1 - IndyCar Series.\nO IZOD IndyCar Series \u00e9 o nivel principal das carreiras americanas de rodas abertas. A serie, creada polo propietario do Indianapolis Motor Speedway Tony George, presentouse en 1996 como o \"Indy Racing League\" (IRL). Foi creada como unha alternativa m\u00e1is barata ao campionato CART (m\u00e1is tarde \"Champ Car World Series\"), que se baseaba en maquinaria cara e pilotos estranxeiros. En 2008, as d\u00faas series fusion\u00e1ronse para formar a Serie IndyCar.\nA Serie IndyCar non \u00e9 unha f\u00f3rmula aberta. A liga especifica os fabricantes de chasis, motor e pneum\u00e1ticos, que se cambian cada tres anos. Na actualidade, todos os equipos funcionan con chasis Dallara e pneum\u00e1ticos Firestone e poden elixir entre un motor Honda ou Chevrolet.\nO campionato de 2013 cont\u00e9n seis \u00f3valos, tres aut\u00f3dromos e sete circu\u00edtos urbanos.\nNivel 2 - Indy Lights.\nO actual Firestone Indy Lights \u00e9 a antesala para as IndyCar Series, como a a GP2 na F1. As Indy Lights orixinais (co\u00f1ecidas como \"American Racing Series\") actuaron como un circu\u00edto de desenvolvemento para a CART desde 1986 ata 2001. En 2001, as Toyota Atlantic series foron igualmente eficaces na achega de novos pilotos, polo que CART cancelou as Indy Lights. A serie actual foi fundada en 2002 pola Indy Racing League. Nun principio tiveron problemas para atraer aos pilotos e algunhas carreiras ti\u00f1an menos de dez participantes. Con todo, coa introduci\u00f3n de m\u00e1is circu\u00edtos en 2005 e un aumento en premios en 2006, pilotos como Marco Andretti e Phil Giebler foron atra\u00eddos para competir no campionato Indy Lights a tempo parcial, ampliando a vinte ou m\u00e1is coches en varias ocasi\u00f3ns en 2007. Na actualidade, o n\u00famero de pilotos reduciuse de novo con s\u00f3 nove pilotos que compiten toda a tempada e outros oito pilotos correndo tres ou menos carreiras .\nNivel 4 - Pro Mazda Championship.\nO Pro Mazda Championship presentado por Cooper Tires foi unha serie de desenvolvemento de pilotos de carreiras desde 2011, cando pasou a ser regulada pola Indy Racing League, a\u00ednda que a serie orixinal comezou en 1991 como o Star Mazda Championship. Os pilotos utilizan actualmente coches F\u00f3rmula Mazda constru\u00eddos por Star Race Cars con 250 CV motor rotativo Mazda Renesis e pneum\u00e1ticos Cooper .\nNivel 5 - U.S. F2000.\nCooper Tires presents the U.S. F2000 National Championship powered by Mazda \u00e9 unha variaci\u00f3n americana da F\u00f3rmula Ford. A serie foi inicialmente fundada por Dan Andersen e Mike Foschi en 1990 e ti\u00f1a m\u00e1is de 60 participantes por carreira. En 2001, a serie foi vendida a Jon Baytos que introduciron unha serie de controvertidos cambios nas regras que levaron a serie f\u00f3ra de ali\u00f1aci\u00f3n das clases SCCA similares, o que levou a unha reduci\u00f3n na participaci\u00f3n e ao final da serie en 2006. En 2010, a serie regresou baixo o liderado de Andersen coa intenci\u00f3n de levara a F2000 o seu status como unha f\u00f3rmula de formaci\u00f3n de pilotos para as f\u00f3rmula superiores nos Estados Unidos.\nXap\u00f3n.\nNivel 1 - Super F\u00f3rmula.\nA Super F\u00f3rmula, tam\u00e9n co\u00f1ecida como Formula Nippon, p\u00f3dese ver como a F\u00f3rmula 1 xaponesa. Comezou como a serie xaponesa de F\u00f3rmula 2000 en 1973 e seguiu usando as regulaci\u00f3n da F\u00f3rmula 2, logo de que a F\u00f3rmula 2 europea terminara en 1984. En 1987, a serie pasou \u00e1s normas da F\u00f3rmula 3000, as\u00ed que as regulaci\u00f3ns xaponesas e europeas quedaron unificadas outra vez. Pero, en 1996, a serie internacional da F\u00f3rmula 3000 converteuse nun formato para reducir os custos e a f\u00f3rmula xaponesa separouse, pas\u00e1ndose a chamar F\u00f3rmula Nippon.\nAta hai pouco, a F\u00f3rmula Nippon era unha f\u00f3rmula aberta, o chasis fornec\u00edano Lola, Reynard e G-Force, mentres que Mugen-Honda fornec\u00eda a maior\u00eda dos motores. Pero, en 2001/02 G-Force e Reynard retir\u00e1ronse e a serie seguiu unha vez m\u00e1is o exemplo da F3000 en converterse nunha f\u00f3rmula de control. En 2006, as regulaci\u00f3ns cambiaron drasticamente, o chasis foi substitu\u00eddo e os motores provistos por Toyota e Honda ti\u00f1an as mesmas especificaci\u00f3ns que os motores utilizados na IndyCar Series de 2005.\nNivel 4 - All-Japan Formula Three Championship.\nO \"All-Japan Formula Three Championship\"' serie comezou en 1979 e en 1981, converteuse nunha serie nacional. Actualmente, os pilotos montan chasis Dallara e pneum\u00e1ticos Hankook. Os motores forn\u00e9ceos Toyota-TOM'S, Mugen-Honda, Toda Racing e ThreeBond.\nNivel 5 - Formula Challenge Japan.\nO Formula Challenge Japan (FCJ) \u00e9 promovido como un proxecto de desenvolvemento de novos pilotos en forma conxunta por Honda, Toyota e Nissan. Substit\u00fae \u00e1 Formula Dream. A primeira tempada foi no 2006 e foi a continuaci\u00f3n da finada Formula Dream. Cada participante ten que ser menor de 26 anos de idade e posu\u00edr unha licenza de carreiras Nacional A, pero sen correr anteriormente en F\u00f3rmula Tres ou superior. Os coches montan un chasis Tatuus, pneum\u00e1ticos Dunlop e un motor de 2.0 L. de 200 CV, similar \u00e1 un coche de F\u00f3rmula Renault 2.0. A partir de 2009, a serie e soporte da F\u00f3rmula Nippon.\nSeries que xa non existen.\nAs series de F\u00f3rmula que poder\u00edan clasificarse entre os niveis 1 e 5 (ver a parte superior da p\u00e1xina), pero actualmente desaparecidas, descr\u00edbense a continuaci\u00f3n.\nF\u00f3rmula D\u00faas (1947-85, 2009-12).\nAs regulaci\u00f3ns da F\u00f3rmula 2 defin\u00edronse por primeira vez en 1947 como unha forma de clase B por baixo da F\u00f3rmula Un. non era raro que algunhas carreiras de F\u00f3rmula Un inclu\u00edran unha serie de participantes de F2 na mesma pista e os equipos do campionato do mundo das tempadas de a comprenden exclusivamente coches de F2 por raz\u00f3ns de custo. A F2 ti\u00f1a un historial irregular ata a inauguraci\u00f3n do Campionato de Europa de F\u00f3rmula D\u00faas en 1967. A F2 \u00e9 unha f\u00f3rmula aberta que permite o uso de calquera chasis que cumpra as normas establecidas; ap\u00f3iase as\u00ed na d\u00e9cada de 1970, cun chasis de Tecno, March Engineering, Toleman, Ralt, Matra e outros. O campionato europeo funcionou continuamente ata a creaci\u00f3n do seu sucesor, a F\u00f3rmula 3000, en 1985. En 2008 a FIA anunciou a volta da F\u00f3rmula D\u00faas en 2009 na forma da Campionato FIA de F\u00f3rmula D\u00faas. Esta serie suspendeuse logo da tempada 2012.\nFormula 3000 (1985-2004).\nA Formula 3000 foi creada pola FIA en 1985 para converterse no \u00faltimo paso para os pilotos antes de entrar en F\u00f3rmula 1. A F\u00f3rmula D\u00faas chegara a ser demasiado cara e foi dominado polos autom\u00f3biles de f\u00e1brica con motores de f\u00e1brica. A F\u00f3rmula 3000 ofreceu carreiras m\u00e1is r\u00e1pidas, m\u00e1is baratas e m\u00e1is abertas. A serie comezou como unha f\u00f3rmula aberta, pero en 1986 os pneum\u00e1ticos se estandarizaron, seguido polos motores e chasis en 1996. A serie durou ata o 2004 e foi substitu\u00edda en 2005 polas GP2 Series.\nF\u00f3rmula Master Internacional ( 2005-09 ).\nA F\u00f3rmula Master Internacional, tam\u00e9n co\u00f1ecida como F\u00f3rmula S\u00faper 2000, foi concibida para competir coa F\u00f3rmula Tres. Comezou en 2005 como 3000 Pro Series, organizada por Peroni Promoci\u00f3n. MTC f\u00edxose cargo en 2006 e converteuno nunha serie de apoio \u00e1 WTCC. Os pilotos utilizaban coches de segunda man de F\u00f3rmula 2000 fabricados por Tatuus propulsados por un motor Honda K20A de 250 CV.\nA1 Grand Prix ( 2005-09 ).\nO A1 Grand Prix (A1GP) era a \u00fanica competici\u00f3n no seu x\u00e9nero no que os competidores unicamente representaban ao seu pa\u00eds en lugar de a si mesmos ou a un equipo, o formato era o usual na maior\u00eda das series de carreiras de f\u00f3rmula. Como tal, foi ascendido a mi\u00fado como a \"Copa Mundial do Deporte Motor\". Ademais, a serie atraeu a un n\u00famero igual de (ex ou futuros) pilotos de F\u00f3rmula 1 e IndyCar Series. O concepto foi fundado polo Xeque Al Maktoum de Dub\u00e1i en 2004, pero vendeuse \u00e1 FIA en 2005. As carreiras lev\u00e1ronse a cabo na tradicional parada da tempada de F\u00f3rmula 1, o inverno do hemisferio norte. Entre 2005 e 2009 participaron 29 pa\u00edses dos cinco continentes.\nSuperleague Formula (2008-11).\nA Superleague Formula foi fundada por Alex Andreu e Robin Webb e presentouse co patrocinio da asociaci\u00f3n de equipos de f\u00fatbol. Os pilotos utilizaban motores V12 de 750 CV. Na cualificaci\u00f3n, o v\u00ednculo co f\u00fatbol tam\u00e9n estaba presente, a serie utilizaba un sistema baseado nunha fase de grupos e utiliz\u00e1base o formato de rolda como nalg\u00fans torneos de f\u00fatbol. Outra caracter\u00edstica \u00fanica da Superleague Formula era a Super Final, a quenda de cinco voltas entre os seis mellores pilotos dun fin de semana. En 2010, a serie ofreceu a bolsa de premios m\u00e1is importante no automobilismo europeo co premio para o campi\u00f3n fixado nun 1 000 000 de euros. En teor\u00eda, era posible que un piloto ga\u00f1ara ata 2\u00b42 mill\u00f3ns de euros ao longo da tempada. Todo isto foi feito para dar aos pilotos a oportunidade de ga\u00f1arse a vida cos deportes de motor. Para o 2011, o v\u00ednculo co f\u00fatbol desvanec\u00edase con m\u00e1is da metade dos equipos non relacionados cos equipos de f\u00fatbol, e a serie foi cancelada a final da tempada.\nDream Formula (1999-2005).\n\"Ver: Formula Challenge Japan\"\nF\u00f3rmula V6 Asia ( 2006-09 ).\nF\u00f3rmula V6 Asia (Renault) foi presentada en 2006 para dar oportunidades aos pilotos do sueste asi\u00e1tico no automobilismo internacional. Karun Chandhok, por exemplo, ga\u00f1ou o Campionato 2006 e foi premiado cunha proba nun coche World Series by Renault en Paul Ricard. Os pilotos corr\u00edan con chasis Tatuus, un motor V6 Renault 3.5L e pneum\u00e1ticos Michelin."}
{"id": "261735", "revid": "56817", "url": "https://gl.wikipedia.org/wiki?curid=261735", "title": "Edward Moss", "text": "Edward Moss, nado nos \u00c1nxeles (California) o 11 de xullo de 1977, \u00e9 un actor estadounidense de cinema e televisi\u00f3n."}
{"id": "261736", "revid": "3109636", "url": "https://gl.wikipedia.org/wiki?curid=261736", "title": "Huell Burnley Howser", "text": ""}
{"id": "261737", "revid": "27155", "url": "https://gl.wikipedia.org/wiki?curid=261737", "title": "Dryopithecus", "text": "Dryopithecus \u00e9 un x\u00e9nero extinto de primates hominoideos que viviu no leste de \u00c1frica durante o Mioceno superior. \u00c9 un dos primeiros hominoideos.\nOs seus restos foron atopados por toda Europa ata o norte da India. A idade dos f\u00f3siles achados oscila entre os 8 e 20 mill\u00f3ns de anos. Especulouse con que o home xurdiu da li\u00f1a do \"Dryopithecus\"."}
{"id": "261739", "revid": "23204", "url": "https://gl.wikipedia.org/wiki?curid=261739", "title": "Iquique", "text": "Iquique \u00e9 un porto, unha cidade e comuna chilena capital da I rexi\u00f3n de Tarapac\u00e1. Segundo o censo INE de 2012, en termos de poboaci\u00f3n, a comuna ti\u00f1a un total de 184.953 habitantes, unha superficie de 2.262,4 km2 e unha densidade de poboaci\u00f3n de 70,8 hab/km\u00b2. A cidade foi fundada no ano 1866. Sit\u00faase na altitude de 1 metro sobre o nivel do mar. O xentilicio da comuna \u00e9 iquique\u00f1o/a."}
{"id": "261742", "revid": "45576", "url": "https://gl.wikipedia.org/wiki?curid=261742", "title": "GP2 Series", "text": ""}
{"id": "261743", "revid": "1888", "url": "https://gl.wikipedia.org/wiki?curid=261743", "title": "Tanis de la Riva", "text": ""}
{"id": "261745", "revid": "22570", "url": "https://gl.wikipedia.org/wiki?curid=261745", "title": "Gleba", "text": "A gleba \u00e9 a masa interna carnosa que cont\u00e9n as esporas de fungos tales coma os peidos de lobo ou os carall\u00e1ns (familia \"Phallaceae\").\nA gleba \u00e9 unha masa s\u00f3lida de esporas, xerada nunha \u00e1rea fechada dentro do esporocarpo. A continua maduraci\u00f3n das c\u00e9lulas do esporoxenio vai deixando esporas aglomeradas nunha masa pulvurulenta que pode de xeito doado botarse f\u00f3ra. A gleba poder ser pega\u00f1enta ou fechada nunha casullo (peridiolo).\n\u00c9 un tecido que se adoita atopar no corpo frut\u00edfero dos anxiocarpos, especialmente nos gasteromicetos. O corpo frut\u00edfero dos anxiocarpos normalmente consiste nun cerramento cunha cuberta que non forma parte del mesmo; como ocorre coa cuberta das abel\u00e1s ou co cascabullo das landras. A presenza de glebas p\u00f3dese atopar nos feix\u00f3s do demo (fungos do x\u00e9nero \"Scleroderma\") e nos peidos de lobos. A gleba componse de micelio, e basidio e tam\u00e9n pode conter vestixios de capilitio."}
{"id": "261746", "revid": "98629", "url": "https://gl.wikipedia.org/wiki?curid=261746", "title": "Pelicano", "text": "Os pelicanos son aves de gran tama\u00f1o pertencentes ao x\u00e9nero Pelecanus, \u00fanico actual da familia dos pelec\u00e1nidos (Pelecanidae). O m\u00e1is caracter\u00edstico dos pelicanos \u00e9 o seu longo peteiro e a s\u00faa gran bolsa gular, que utilizan para capturar as presas das que se alimentan e drenar a auga do contido alimenticio que apa\u00f1aron antes de tragalo. Te\u00f1en predominantemente unha plumaxe clara, coa excepci\u00f3n das especies \"P. occidentalis\" e \"P. thagus\", que a te\u00f1en m\u00e1is escura. As bolsas gulares e a pel espida facial de todas as especies adquire brillantes cores durante a estaci\u00f3n de apareamento. As oito especies vivas de pelicanos te\u00f1en unha distribuci\u00f3n global dispersa, que en latitude vai desde os tr\u00f3picos \u00e1s zonas temperadas, a\u00ednda que est\u00e1n ausentes no interior de Suram\u00e9rica e nas rexi\u00f3ns polares e o mar aberto. Na Pen\u00ednsula Ib\u00e9rica as \u00fanicas especies de pelicanos que se puideron ver en ocasi\u00f3ns son o pelicano branco (\"P. onocrotalus\") e o pelicano crespo (\"P. crispus\"). O rexistro f\u00f3sil de pelicanos rem\u00f3ntase a hai polo menos 30 mill\u00f3ns de anos, no Oligoceno, \u00e9poca da que datan os restos dun peteiro moi similar ao das modernas especies atopado en Francia.\nCreuse durante moito tempo que os pelicanos estaban relacionados coas fragatas, corvos mari\u00f1os, faet\u00f3ntidos e mascatos, pero agora crese que est\u00e1n moito m\u00e1is relacionados con \"Balaeniceps rex\" e \"Scopus umbretta\", e clasif\u00edcanse na orde Pelecaniformes. Os ibis, cullereiros e garzas son parentes m\u00e1is distantes, e est\u00e1n tam\u00e9n clasificados na mesma orde. Os pelicanos viven fundamentalmente nas \u00e1reas de augas costeiras e interiores, xa que se alimentan principalmente de peixes, que capturan na superficie ou preto da superficie da auga. Son aves gregarias, que a mi\u00fado pescan cooperativamente e cr\u00edan formando colonias. Catro das especies de plumaxe branca adoitan ani\u00f1ar no chan, e as catro especies m\u00e1is grises ou pardas ani\u00f1an principalmente nas \u00e1rbores.\nA relaci\u00f3n entre os pelicanos e os humanos non sempre foi pac\u00edfica. Os pelicanos foron perseguidos nalg\u00fans pa\u00edses porque se consideraba que compet\u00edan coa pesca comercial e recreativa. Sufriron tam\u00e9n pola destruci\u00f3n do seu h\u00e1bitat, molestados polas actividades humanas ou pola poluci\u00f3n, e a conservaci\u00f3n de tres especies est\u00e1 en perigo. Tam\u00e9n tiveron unha importancia cultural na mitolox\u00eda, e na iconograf\u00eda cristi\u00e1 e her\u00e1ldica.\nTaxonom\u00eda.\nDescrici\u00f3n.\nO x\u00e9nero \"Pelecanus\" foi descrito formalmente por Linnaeus en 1758, na 10\u00aa edici\u00f3n do seu \"Systema Naturae\", onde describiu que as s\u00faas caracter\u00edsticas distintivas eran un peteiro recto e ganchudo na punta, aberturas nasais lineares, cara espida, e p\u00e9s palmados. Nesta definici\u00f3n inicial, xunto cos pelicanos, poder\u00edan inclu\u00edrse as fragatas, corvos mari\u00f1os, e mascatos.\nEtimolox\u00eda.\nO nome procede etimoloxicamente do grego antigo \u03c0\u03b5\u03bb\u03b5\u03ba\u03ac\u03bd (\"pelek\u00e1n\"), que \u00e1 s\u00faa vez deriva da palabra \u03c0\u03ad\u03bb\u03b5\u03ba\u03c5\u03c2 (\"pelekys\"), que significa \"machado\". Nos tempos da Grecia cl\u00e1sica a palabra aplic\u00e1base tanto aos pelicanos coma aos petos.\nClasificaci\u00f3n.\nOs pelicanos d\u00e9ronlle o seu nome \u00e1 orde dos pelecaniformes, unha orde que ten unha historia taxon\u00f3mica moi movida. Os faet\u00f3ntidos, \"Anhinga\", corvos mari\u00f1os, mascatos, e fragatas, que tradicionalmente eran todos membros desta orde, foron despois reclasificados: os \"Phaethon\" coloc\u00e1ronse na s\u00faa orde propia, a dos faetontiformes, e o resto na orde dos suliformes. O seu lugar foi ocupado polas garzas, ibis, cullereiros, \"Scopus umbretta\" e \"Balaeniceps rex\", que son agora considerados pelecaniformes. As evidencias moleculares suxiren que \"Scopus\" e \"Balaeniceps\" forman un grupo irm\u00e1n dos pelicanos, a\u00ednda que hai algunhas d\u00fabidas sobre as relaci\u00f3ns exactas entre estas tres li\u00f1axes.\nFiloxenia.\nCladograma baseado en Hackett \"et al\". (2008).\nRexistro f\u00f3sil.\nO rexistro f\u00f3sil mostra que a li\u00f1axe dos pelicanos leva existindo desde polo menos hai 30\u00a0mill\u00f3ns de anos; o f\u00f3sil m\u00e1is antigo de pelicano atopouse en estratos de comezos do Oligoceno en Luberon no sueste de Francia e \u00e9 moi similar \u00e1s formas modernas. O seu peteiro \u00e9 case completo e \u00e9 morfoloxicamente id\u00e9ntico ao dos pelicanos actuais, o que indica que este avanzado aparato de alimentaci\u00f3n exist\u00eda xa naquel tempo. Un f\u00f3sil de comezos do Mioceno recibiu o nome de \"Miopelecanus gracilis\" base\u00e1ndose en certas caracter\u00edsticas que inicialmente se consideraron \u00fanicas, pero despois viuse que esas peculiaridades entraban dentro do rango de variaci\u00f3n interespec\u00edfica do x\u00e9nero \"Pelecanus\". O f\u00f3sil de final do Eoceno \"Protopelicanus\" pode ser un pelecaniforme ou un suliforme (ou mesmo unha ave acu\u00e1tica similar a un pelagorn\u00edtido). O suposto pelicano do Mioceno \"Liptornis\" atopado na Patagonia \u00e9 un \"nomen dubium\" (nome de dubidosa validez taxon\u00f3mica), que foi descrito base\u00e1ndose s\u00f3 en fragmentos que non fornecen evidencias dabondo como para apoiar unha descrici\u00f3n v\u00e1lida.\nEuropa ten un mellor rexistro f\u00f3sil destas aves que Norteam\u00e9rica. Describ\u00edronse varias especies de \"Pelecanus\" a partir de material f\u00f3sil, entre as que est\u00e1n:\nEspecies vivas.\nEn total existen oito especies, das cales s\u00f3 puideron ser vistas (raramente) en Galicia d\u00faas: \"P. onocrotalus\" e \"P. crispus\". As oito especies poden agruparse en dous grupos, un que cont\u00e9n as catro especies que ani\u00f1an no chan de plumaxe adulta principalmente branca (\"P. conspicillatus\", \"P. crispus\", \"P. onocrotalus\", e \"P. erythrorhynchos\"), e outro que cont\u00e9n as catro especies de plumaxe parda ou cincenta, que ani\u00f1an preferentemente nas \u00e1rbores (\"P. rufescens\", \"P. philippensis\" e \"P. occidentalis\"), ou en rochas da costa (\"P. thagus\"). Os pelicanos principalmente mari\u00f1os pardos (\"P. occidentalis\") e do Per\u00fa (\"P. thagus\"), antes considerados conespec\u00edficos (da mesma especie), son \u00e1s veces separados dos outros coloc\u00e1ndoos no subx\u00e9nero \"Leptopelicanus\", pero, en realidade, parece que, a\u00ednda que hai d\u00faas li\u00f1axes evolutivas principais, hai especies con ambos os tipos de aparencia e comportamento \u00e1 hora de ani\u00f1ar en ambos os grupos; \"P. onocrotalus\" parece ser a especie m\u00e1is distinta, o que indica unha orixe do x\u00e9nero no Vello Mundo. As\u00ed, \"Leptopelicanus\" (se \u00e9 v\u00e1lido) incluir\u00eda tam\u00e9n a \"P. erythrorhynchos\". Por outra parte, \"P. crispus\" foi considerado antes unha subespecie de \"P. philippensis\", a\u00ednda que difire tanto en h\u00e1bitos de ani\u00f1ar coma en morfolox\u00eda; e hoxe en d\u00eda consid\u00e9rase como unha especie separada.\nCaracter\u00edsticas.\nOs pelicanos son aves de gran tama\u00f1o con peteiros moi longos caracterizados por ter na punta da mand\u00edbula superior unha curvatura cara a abaixo, e ter unida \u00e1 mand\u00edbula inferior unha bolsa gular que v\u00e9n desde a gorxa. A delgada rama mandibular da mand\u00edbula inferior e os flexibles m\u00fasculos da lingua forman unha bolsa con forma de cesta para apa\u00f1ar peixes ou, \u00e1s veces, auga doce da choiva, a\u00ednda que, para facilitar que se traguen as presas, a lingua \u00e9 diminuta. Te\u00f1en un longo pescozo e patas curtas e rexas con p\u00e9s grandes e completamente palmados. A\u00ednda que est\u00e1n entre as aves m\u00e1is pesadas, son relativamente lixeiras en relaci\u00f3n co seu volume aparente, porque te\u00f1en sacos de aire no seu esqueleto e debaixo da pel, que lles permiten flotar moi ben na auga. A cola \u00e9 curta e cadrada. As \u00e1s son longas e largas, coa feitura axeitada para un voo planeado, e te\u00f1en un n\u00famero infrecuentemente grande de plumas, con de 30 a 35 plumas de voo secundarias.\nOs machos son xeralmente m\u00e1is grandes que as femias e te\u00f1en peteiros m\u00e1is longos. A especie m\u00e1is pequena \u00e9 \"P. occidentalis\", a cal pode ter s\u00f3 uns 2,75\u00a0kg de peso e 1,06 m de longo, cunha envergadura de \u00e1s de s\u00f3 1,83 m. O m\u00e1is grande \u00e9 \"P. crispus\", que chega a 15\u00a0kg e 1,83 m de lonxitude, cunha envergadura de \u00e1s de 3 m. O peteiro do pelicano australiano pode medrar ata os 0,5 m nos machos grandes, o que o fai o peteiro m\u00e1is grande de todas as aves.\nOs pelicanos te\u00f1en principalmente plumaxes de cores claras, as excepci\u00f3ns son \"P. occidentalis\" e \"P. thagus\", que son m\u00e1is escuros. A cara est\u00e1 espida, pero te\u00f1en plumas no resto da cabeza. Os peteiros, bolsas da gorxa e a pel facial espida de todas as especies fanse m\u00e1is brillantes na \u00e9poca reprodutora. A bolsa da gorxa da subespecie californiana de \"P. occidentalis\" ponse vermella brillante ao inicio da estaci\u00f3n reprodutora, e vai cambiando a amarela despois de que po\u00f1en os ovos. A bolsa gular de \"P. thagus\" v\u00f3lvese azul. A \"P. occidentalis\" cr\u00e9celle unha prominente protuberancia no peteiro que cae unha vez que a femia pon os ovos. A plumaxe dos pelicanos inmaturos \u00e9 m\u00e1is escura que a dos adultos. Os polos que acaban de sa\u00edr do cascavello est\u00e1n espidos e son rosas, vanse escurecendo a gris e negro nuns 4 a 14 d\u00edas, e despois forman unha cuberta de penuxe branca ou gris.\nSacos a\u00e9reos.\nAs disecci\u00f3ns anat\u00f3micas de dous pelicanos pardos realizadas en 1939 mostraron que ti\u00f1an unha rede de sacos a\u00e9reos subcut\u00e1neos baixo a pel situados na superficie ventral inclu\u00edndo a gorxa, peito e partes inferiores das \u00e1s, e ademais te\u00f1en sacos a\u00e9reos nos seus \u00f3sos como outras aves. Os sacos a\u00e9reos est\u00e1n conectados \u00e1s v\u00edas a\u00e9reas do sistema respiratorio, e o pelicano pode manter inflados os seus sacos ao pechar a s\u00faa glote, pero non est\u00e1 claro como fan para inflar os sacos. Os sacos a\u00e9reos serven para facer que o pelicano aboie moi ben na auga e pode tam\u00e9n amortecer o impacto do corpo do pelicano contra a tona da auga cando se mergullan na auga desde o aire para pescar. Os sacos de aire superficiais poden tam\u00e9n contribu\u00edr a arredondar o contorno do corpo (especialmente no abdome, onde poden orixinarse superficies protuberantes por cambios de posici\u00f3n ou tama\u00f1o das v\u00edsceras) para permitir que as plumas formen un illamento m\u00e1is efectivo da calor e tam\u00e9n permiten que as plumas se mante\u00f1an na s\u00faa posici\u00f3n para ter unha boa aerodin\u00e1mica.\nDistribuci\u00f3n e h\u00e1bitat.\nOs pelicanos modernos enc\u00f3ntranse en todos os continentes ag\u00e1s a Ant\u00e1rtida. Habitan principalmente rexi\u00f3ns c\u00e1lidas, a\u00ednda que a s\u00faa zona de reproduci\u00f3n se estende ata latitudes como os 45\u00b0 sur (para o pelicano australiano en Tasmania) e 60\u00b0 norte (para o pelicano branco americano no Canad\u00e1 occidental). As aves viven en zonas de augas costeiras e de terra dentro, e est\u00e1n ausentes das rexi\u00f3ns polares, o mar aberto, as illas oce\u00e1nicas (menos as illas Gal\u00e1pagos), e as terras interiores de Suram\u00e9rica, e das costas atl\u00e1nticas de Suram\u00e9rica desde a desembocadura do r\u00edo Amazonas cara ao sur. Atop\u00e1ronse \u00f3sos de subf\u00f3siles en lugares tan ao sur como a illa Sur de Nova Zelandia, a\u00ednda que a s\u00faa escaseza e illamento suxire que estes restos poden ser de pelicanos errantes que chegaron desde Australia (cousa que a\u00ednda ocorre hoxe en d\u00eda).\nComportamento e ecolox\u00eda.\nOs pelicanos nadan ben coas s\u00faas fortes patas e p\u00e9s palmados. Fretan as s\u00faas cabezas contra as s\u00faas gl\u00e1ndulas uropixiais para recoller unha secreci\u00f3n oleosa producida por esa gl\u00e1ndula, que despois estenden polas plumas e que serve de impermeabilizante que repele a auga. Mantendo as \u00e1s pouco apertadas contra os seus corpos, os pelicanos te\u00f1en unha gran flotabilidade e mante\u00f1en s\u00f3 unha pequena parte do corpo por debaixo da superficie da auga. Disipan o exceso de calor por medio da vibraci\u00f3n gular, \u00e9 dicir, facendo ondear a pel da gorxa e bolsa co peteiro aberto para facilitar o refrescamento por evaporaci\u00f3n de auga. Establ\u00e9cense e descansan en praias, bancos de area e augas pouco profundas.\nTe\u00f1en unha capa fibrosa profunda nos m\u00fasculos pectorais que mant\u00e9n as \u00e1s rixidamente horizontais para efectuar o voo planeado. Utilizan as correntes t\u00e9rmicas ascendentes para ascender a alturas de 3\u00a0000\u00a0m ou m\u00e1is, o que combinan co voo planado ou co voo con aleteo en formaci\u00f3n de V, para cubriren distancias de ata 150\u00a0km e chegaren \u00e1s \u00e1reas onde se alimentan. Os pelicanos tam\u00e9n voan baixo sobre as extensi\u00f3ns de auga, utilizando un fen\u00f3meno chamado efecto solo para reducir a resistencia inducida e incrementar a forza de sustentaci\u00f3n. A medida que o aire fl\u00fae entre as \u00e1s e a superficie da auga, este compr\u00edmese e adquire unha maior densidade e exerce unha maior forza ascendente sobre a ave que est\u00e1 enriba. Deste modo, af\u00f3rrase moita enerx\u00eda durante o voo.\nPara comunicarse, os pelicanos adultos utilizan sinais visuais ou de comportamento, especialmente utilizando as s\u00faas \u00e1s e peteiros. O comportamento agon\u00edstico dos pelicanos consiste en picar e golpear aos seus opo\u00f1entes co peteiro, ou erguer e mover as \u00e1s de modo ameazador. Os pelicanos adultos gru\u00f1en cando est\u00e1n nas colonias, pero son xeralmente silenciosos no resto dos lugares ou f\u00f3ra da estaci\u00f3n reprodutora. Polo contrario, as colonias son moi ruidosas, xa que os polos vocalizan decote.\nAlimentaci\u00f3n.\nA dieta dos pelicanos consiste xeralmente en peixes, que poden ser de ata 30\u00a0cm de longo, pero tam\u00e9n comen anfibios, tartarugas, crust\u00e1ceos e ocasionalmente aves. Capturan as presas acu\u00e1ticas normalmente na superficie ou preto da superficie da auga. En augas profundas os pelicanos brancos xeralmente pescan en solitario, pero m\u00e1is preto da costa, poden voar varios pelicanos xuntos arredor de bancos de pequenos peixes ou forman unha li\u00f1a que os dirixa a augas pouco profundas, batendo as s\u00faas \u00e1s sobre a auga e collen unha pada de auga para capturaren as s\u00faas presas . Capturan moitos peixes pequenos ao expandiren a s\u00faa bolsa da gorxa, que despois deben drenar por encima da superficie da auga para desfacerse da auga e tragar despois o peixe que queda dentro. Esta operaci\u00f3n l\u00e9valles un minuto, e durante ela outras aves mari\u00f1as poden aproveitar para roubarlles o peixe (cleptoparasitismo).\nOs peixes grandes capt\u00faranos coa punta do peteiro, despois l\u00e1nzanos ao aire e rec\u00f3llenos na bolsa. \u00c1s veces algunha gaivota sit\u00faase na cabeza do pelicano e p\u00edcao para distraelo, coa intenci\u00f3n de collerlle o peixe do seu peteiro aberto. Os pelicanos \u00e1 s\u00faa vez en ocasi\u00f3ns capturan e comen a outras aves mari\u00f1as.\nOs \"P. occidentalis\" xeralmente merg\u00fallanse en picado para capturaren as s\u00faas presas, especialmente anchoas e clupeidos. O pelicano australiano, a\u00ednda que \u00e9 principalmente un comedor de peixe, \u00e9 tam\u00e9n un comedor de prea e un carn\u00edvoro ecl\u00e9ctico e oportunista, que se alimenta en vertedoiros de lixo e de \"calquera [animal] desde insectos e pequenos crust\u00e1ceos a patos e pequenos cans\". O alimento non se almacena na bolsa da gorxa dos pelicanos, que s\u00f3 usan como cesta de captura antes de tragar.\nO consumo doutras aves polos pelicanos \u00e9 rara, a\u00ednda que exemplares de \"P. onocrotalus\" que viv\u00edan en semicatividade en contornas semiurbanas foron observados comendo pombas. Pero en Sur\u00e1frica na rexi\u00f3n de Cabo Occidental (\"Western Cape\") observouse a mesma especie en estado salvaxe comendo polos de mascatos do Cabo (\"Morus capensis\") na illa Malgas e corvos mari\u00f1os, gaivotas, carr\u00e1ns e ping\u00fc\u00edns na Illa Dassen e outros lugares. O \"P. occidentalis\" foi visto capturando polos de arao dos cons en California e ovos e polos de ardeidas en Baixa California, M\u00e9xico.\nReproduci\u00f3n e lonxevidade.\nOs pelicanos son gregarios e coloniais \u00e1 hora de ani\u00f1ar. As parellas son mon\u00f3gamas durante unha soa tempada, pero os v\u00ednculos entre a parella mant\u00e9\u00f1ense s\u00f3 na \u00e1rea de ani\u00f1amento; os membros da parella son independentes lonxe do ni\u00f1o. As especies que ani\u00f1an no chan (xeralmente as de plumaxe branca) fan un complexo cortexo comunal no que interv\u00e9n un grupo de machos que perseguen unha soa femia no aire, en terra ou na auga, mentres a sinalan, abrindo os peteiros, e batendo os seus peteiros un contra outro. Poden finalizar este proceso nun d\u00eda. As especies que ani\u00f1an nas \u00e1rbores realizan un proceso m\u00e1is simple no cal os machos empoleirados nas p\u00f3las se anuncian \u00e1s femias. A localizaci\u00f3n da colonia reprodutora est\u00e1 determinada pola dispo\u00f1ibilidade dunha ampla subministraci\u00f3n de peixe para alimentarse, a\u00ednda que os pelicanos poden utilizar as correntes t\u00e9rmicas ascendentes para planear e voar a centos de quil\u00f3metros de distancia diariamente para ir comer.\nO pelicano australiano (\"P. conspicillatus\") ten d\u00faas estratexias reprodutoras dependendo da predicibilidade ambiental que te\u00f1a o lugar. Forman colonias de decenas ou centos ou raramente miles de aves, que se reproducen regularmente en pequenas illas da costa nas que a comida est\u00e1 dispo\u00f1ible durante unha estaci\u00f3n ou permanentemente. Pero nas terras \u00e1ridas interiores de Australia, especialmente nos lagos endorreicos como a cunca do lago Eyre, os pelicanos forman en determinados anos colonias reprodutoras oportunistas, nas que se xuntan en grandes cantidades que chegan \u00e1s 50\u00a0000 parellas, cando se producen inundaci\u00f3ns irregulares, que poden estar espazadas moitos anos, que enchen de auga a cunca formando lagos salgados ef\u00e9meros, que secan ao final da tempada, pero que conte\u00f1en unha gran cantidade de alimento.\nEn todas as especies a copulaci\u00f3n ten lugar onde est\u00e1 o ni\u00f1o; empeza pouco despois de que se emparellan e contin\u00faa durante 3\u201310\u00a0d\u00edas antes de po\u00f1er os ovos. Nas especies que ani\u00f1an no chan, as cales poden non constru\u00edr un ni\u00f1o, o macho trae o material para facer o ni\u00f1o \u00e1s veces na bolsa da gorxa, e nas especies que ani\u00f1an nas \u00e1rbores tr\u00e1eno prendido polo peteiro. A femia ent\u00f3n amontoa o material para formar unha estrutura simple.\nOs ovos son ovais, brancos e de textura \u00e1spera. Todas as especies normalmente po\u00f1en polo menos dous ovos; o tama\u00f1o da posta normal \u00e9 dun a tres ovos, e s\u00f3 en casos raros pode chegar a seis. Ambos os dous sexos chocan os ovos coloc\u00e1ndoos sobre os p\u00e9s ou debaixo dos p\u00e9s. A incubaci\u00f3n dura 30\u201336 d\u00edas; o \u00e9xito da incubaci\u00f3n pode ser do 95 % en parellas que non foron molestadas, pero, debido \u00e1 competici\u00f3n entre irm\u00e1ns no ni\u00f1o ou fratricidio, nos ambientes naturais normalmente nas primeiras semanas xa s\u00f3 sobrevive unha das cr\u00edas (algunhas cr\u00edas m\u00e1is sobreviven m\u00e1is tempo nas especies \"P. rufescens\" e \"P. philippensis\"). Ambos os proxenitores alimentan as cr\u00edas regurxitando o alimento; unha semana despois de eclosionar poden xa meter a s\u00faa cabeza dentro da bolsa da gorxa dos seus pais e coller o alimento por si mesmos. Despois de seren alimentados ou \u00e1s veces antes, as cr\u00edas parecen ter unha especie de convulsi\u00f3ns que os deixa inconscientes, cuxa raz\u00f3n se desco\u00f1ece.\nOs proxenitores das especies que ani\u00f1an no chan \u00e1s veces arrastran os polos m\u00e1is vellos pola cabeza bruscamente antes de alimentalos. Desde que te\u00f1en 25 d\u00edas, os polos destas especies x\u00fantanse en \"mandas\" ou \"garder\u00edas\" de ata 100 exemplares, nas cales os proxenitores reco\u00f1ecen e alimentan s\u00f3 os seus propios descendentes. \u00c1s 6\u20138\u00a0semanas xa vagan pola colonia, nadan ocasionalmente, e poden alimentarse comunalmente. Os individuos novos de todas as especies empluman \u00e1s 10\u201312\u00a0semanas despois da eclosi\u00f3n. Poden permanecer cos seus parentes despois, pero a partir de ent\u00f3n xa non son alimentados ou moi raramente. Maduran aos tres ou catro anos de idade. O \u00e9xito reprodutor \u00e9 moi variable. Os pelicanos viven de 15 a 25 anos na natureza, pero en catividade hai un caso rexistrado que chegou a vivir 54 anos.\nStatus e conservaci\u00f3n.\nPoboaci\u00f3ns.\nGlobalmente, as poboaci\u00f3ns de pelicanos foron afectadas negativamente por catro factores principais: declive das poboaci\u00f3ns de peixes por sobrepesca ou poluci\u00f3n das augas, destruci\u00f3n do h\u00e1bitat, efectos directos da actividade humana como molestar as colonias reprodutoras, caza e matanzas, capturas en redes de pesca, li\u00f1as e amocelos, e ultimamente pola presenza de polucionantes como o DDT e a endrina. As poboaci\u00f3ns da maior\u00eda das especies son m\u00e1is ou menos estables, a\u00ednda que tres delas est\u00e1n clasificadas pola IUCN como en risco. Todas as especies se reproducen doadamente en zoos, o cal poder\u00eda ser \u00fatil nas estratexias de conservaci\u00f3n.\nO pelicano branco (\"P. onocrotalus\") distrib\u00faese por unha ampla \u00e1rea de \u00c1frica e o sur de Asia. A tendencia que seguen as poboaci\u00f3ns non est\u00e1 clara, xa que hai datos variados segundo as zonas, con poboaci\u00f3ns que est\u00e1n aumentando, outras declinando, outras estables ou en estado desco\u00f1ecido, pero non hai evidencias dun declive r\u00e1pido global e o status da especie est\u00edmase como pouco preocupante. As ameazas que os afectan son a drenaxe de zonas h\u00famidas, persecuci\u00f3n e caza deportiva, molestias \u00e1s colonias reprodutoras, e contaminaci\u00f3n por pesticidas e metais pesados.\nO pelicano crespo (\"P. crispus\") \u00e9 a especie m\u00e1is escasa, cunha poboaci\u00f3n estimada que est\u00e1 s\u00f3 entre 10\u00a0000 e 20\u00a0000, que sufriu un forte declive nos s\u00e9culos XIX e XX. As principais ameazas que ten que encarar estas especie son a caza, especialmente no leste de Asia, molestias \u00e1s colonias, desenvolvemento das costas, choques contra li\u00f1as el\u00e9ctricas de alta tensi\u00f3n e sobreexplotaci\u00f3n dos bancos pesqueiros. Est\u00e1 considerada como vulnerable na Lista Vermella de Especies Ameazadas da IUCN xa que a tendencia da poboaci\u00f3n \u00e9 a diminu\u00edr, especialmente en Mongolia, onde case est\u00e1 extinta. Por\u00e9n, varias colonias est\u00e1n aumentando e a colonia grega do lago Prespa pequeno consta case de mil parellas.\nA poboaci\u00f3n conxunta de \"P. occidentalis\" e \"P. thagus\" est\u00edmase en 650\u00a0000 aves, das cales arredor de 250\u00a0000 est\u00e1n nos Estados Unidos e no Caribe, e 400\u00a0000 no Per\u00fa. A \"National Audubon Society\" dos Estados Unidos estima que a poboaci\u00f3n global de \"P. occidentalis\" \u00e9 de 300\u00a0000 exemplares. O n\u00famero de exemplares de \"P. occidentalis\" caeu en picado nas d\u00e9cadas de 1950 e 1960, fundamentalmente a causa da poluci\u00f3n ambiental por DDT, e a especie foi considerada en perigo nos Estados Unidos en 1970, pero as restrici\u00f3ns ao uso do DDT desde 1972 permitiron que as poboaci\u00f3ns se recuperasen e a especie deixou de considerarse en perigo en 2009.\nA especie \"P. thagus\" est\u00e1 considerado como case ameazado porque, a\u00ednda que a poboaci\u00f3n estimada pola \"BirdLife International\" \u00e9 de m\u00e1is de 500\u00a0000 individuos maduros, e \u00e9 posible que se estea incrementando, esta era moito m\u00e1is alta no pasado. As cifras caeron drasticamente durante o fen\u00f3meno climatol\u00f3xico de El Ni\u00f1o de 1998 e poder\u00edan experimentar similares oscilaci\u00f3ns no futuro. Entre as necesidades de conservaci\u00f3n para esta especie est\u00e1n a monitorizaci\u00f3n regular para determinar as tendencias da poboaci\u00f3n, especialmente despois dos anos de El Ni\u00f1o, restrinxir o acceso humano \u00e1s colonias reprodutoras importantes, e estimar as interacci\u00f3ns coa actividade pesqueira.\nA especie \"P. philippensis\" ten unha poboaci\u00f3n estimada de entre 13\u00a0000 e 18\u00a0000 e consid\u00e9rase que est\u00e1 case ameazada na Lista Vermella de Especies Ameazadas da IUCN. As cifras declinaron substancialmente durante o s\u00e9culo XX, principalmente pola erradicaci\u00f3n da importante colonia reprodutora do val do r\u00edo Sittaung en Birmania debido \u00e1 deforestaci\u00f3n e perda das zonas de alimentaci\u00f3n. As principais ameazas para esta especie son a perda de h\u00e1bitat e as perturbaci\u00f3ns humanas, pero as poboaci\u00f3ns est\u00e1n bastante estabilizadas despois de que se aumentara a s\u00faa protecci\u00f3n na India e Camboxa.\nA especie \"P. rufescens\" ten unha gran poboaci\u00f3n que vive en gran parte da \u00c1frica subsahariana. Como non hai ameazas substanciais ou evidencias de declive na s\u00faa \u00e1rea de distribuci\u00f3n, o seu status de conservaci\u00f3n \u00e9 pouco preocupante. As ameazas rexionais incl\u00faen a drenaxe de zonas h\u00famidas e o incremento de molestias \u00e1s colonias no sur de \u00c1frica. A especie \u00e9 susceptible \u00e1 bioacumulaci\u00f3n de toxinas e \u00e1 destruci\u00f3n das \u00e1rbores onde fan os ni\u00f1os.\nA especie \"P. erythrorhynchos\" est\u00e1 incrementando as s\u00faas poboaci\u00f3ns, que se estimaban en 157\u00a0000 aves en 2005, e son m\u00e1is numerosos no leste do continente norteamericano mentres que declina no oeste. Non est\u00e1 claro se o seu n\u00famero se viu afectado polos pesticidas, pero foron afectados pola perda de h\u00e1bitats pola drenaxe de zonas h\u00famidas e a competencia co uso recreativo de lagos e r\u00edos.\nFinalmente, o pelicano australiano \"P. conspicillatus\" est\u00e1 distribu\u00eddo por toda Australia e \u00e1reas pr\u00f3ximas e a s\u00faa poboaci\u00f3n est\u00edmase xeralmente entre 300\u00a0000 e 500\u00a0000 individuos. O n\u00famero total de exemplares da poboaci\u00f3n flut\u00faa moito e erraticamente segundo as condici\u00f3ns das zonas h\u00famidas e o \u00e9xito reprodutivo ao longo do continente. O estado da especie est\u00edmase como pouco preocupante.\nMatanza selectiva e perturbaci\u00f3n.\nOs pelicanos foron perseguidos polos humanos porque se consideraba que compet\u00edan polos recursos pesqueiros, a pesar do feito de que a s\u00faa dieta se solapa pouco co conxunto de especies de peixes pescadas polos humanos. En 1880 empezou a perseguirse os pelicanos brancos americanos (\"P. erythrorhynchos\"), que se mataba a pancadas ou a tiros, e os seus ovos e cr\u00edas eran destru\u00eddos a mantenta, e ademais os seus lugares de alimentaci\u00f3n e ani\u00f1o foron degradados polos plans de uso das augas e a drenaxe das zonas h\u00famidas. Mesmo no s\u00e9culo XXI, un incremento na poboaci\u00f3n destes pelicanos en Idaho era vista como unha ameaza para a pesca recreativa de troitas \"Oncorhynchus clarkii\", o que levou a intentos das autoridades de reducir o n\u00famero de pelicanos por medio do acoso sistem\u00e1tico e matanzas selectivas.\nOs \"P. onocrotalus\" da illa Dyer en Sur\u00e1frica, foron matados durante o s\u00e9culo XIX porque se pensaba que a s\u00faa predaci\u00f3n nos ovos e polos das aves mari\u00f1as que produc\u00edan o valioso guano pod\u00edan ameazar as fontes de ingresos dos recolledores de guano. M\u00e1is recentemente, dita predaci\u00f3n nas colonias de aves mari\u00f1as surafricanas causou un impacto na conservaci\u00f3n de poboaci\u00f3ns de aves mari\u00f1as ameazadas, especialmente dos corvos mari\u00f1os das especies \"Microcarbo coronatus\", \"Phalacrocorax capensis\" e \"Phalacrocorax neglectus\". Isto fixo que se suxerise que o n\u00famero de pelicanos deber\u00eda ser controlado en colonias vulnerables.\nAdemais da destruci\u00f3n do h\u00e1bitat e a persecuci\u00f3n deliberada, os pelicanos son vulnerables \u00e1s perturbaci\u00f3ns nas s\u00faas colonias de ani\u00f1o orixinadas por observadores das aves, fot\u00f3grafos e outros visitantes curiosos. A soa presenza humana pode causar que as aves accidentalmente movan de sitio ou rompan os seus ovos, ou deixen as cr\u00edas acabadas de sa\u00edr do ovo expostas aos predadores ou a tempo climatol\u00f3xico adverso, ou mesmo abandonen as s\u00faas colonias por completo.\nEnvelenamento e poluci\u00f3n.\nA poluci\u00f3n do medio ambiente por DDT afecta moito os ovos dos pelicanos. Por exemplo, en Norteam\u00e9rica esa poluci\u00f3n foi unha importante causa do declive das poboaci\u00f3ns de \"P. occidentalis\" nas d\u00e9cadas de 1950 e 1960. O contaminante entrou na cadea tr\u00f3fica mari\u00f1a, bioacumul\u00e1ndose en varias especies, entre elas os peixes que eran a fonte primaria de alimentaci\u00f3n dos pelicanos, como as anchoas. O metabolito formado a partir do DDT diclorodifenildicloroetileno ou DDE \u00e9 un t\u00f3xico reprodutivo para os pelicanos e moitas outras aves, que fai que a casca dos ovos sexa m\u00e1is fina e feble, polo que aumenta o fracaso reprodutivo por rotura accidental dos ovos por parte das aves que os est\u00e1n a incubar. Desde que se puxo en vigor unha prohibici\u00f3n efectiva do uso do DDT nos Estados Unidos en 1972, a casca dos ovos volveu facerse m\u00e1is grosa e as poboaci\u00f3ns deses pelicanos recuper\u00e1ronse moito.\nA finais da d\u00e9cada de 1960, despois do declive do \"P. occidentalis\" en Luisiana causado polo DDT, import\u00e1ronse 500 pelicanos de Florida para aumentar e restablecer as poboaci\u00f3ns, pero uns 300 acabaron morrendo en 1975 envelenados polo pesticida organoclorado endrina. Uns 14\u00a0000 pelicanos, entre os que estaban 7\u00a0500 pelicanos brancos americanos (\"P. erythrorhynchos\"), morreron por botulismo despois de comer peixes do lago salino endorreico californiano Salton Sea en 1990. En 1991 morreron cantidades superiores \u00e1s normais de \"P. occidentalis\" e do corvo mari\u00f1o \"Phalacrocorax penicillatus\" en Santa Cruz, California, por comeren anchoas contaminadas con \u00e1cido domoico neurot\u00f3xico, producido pola diatomea \"Pseudo-nitzschia\".\nComo os pelicanos se alimentan no mar de peixes, son moi susceptibles \u00e1s verteduras de petr\u00f3leo, tanto de forma directa por lixarse as plumas con petr\u00f3leo coma de forma indirecta polo impacto que o vertido causa nas s\u00faas fontes de alimentaci\u00f3n. Un informe de 2007 da Comisi\u00f3n de Caza e Pesca de California estimou que, durante os 20 anos anteriores a 2007, foran afectados por vertidos de petr\u00f3leo entre 500 e 1\u00a0000 \"P. occidentalis\" en California. Un informe do Centro para a Diversidade Biol\u00f3xica dos Estados Unidos do ano 2011 (un ano despois do gran vertido de 2010 no Golfo de M\u00e9xico), sinalaba que se recolleran 932 \"P. occidentalis\" afectados polo petr\u00f3leo, e est\u00edmase que o total dos afectados que non chegaron a ser recollidos fora dez veces maior.\nNos lugares onde os pelicanos interaccionan cos pescadores, porque comparten as mesmas augas ou van comer os peixes que os pescadores desbotan, estas aves son especialmente vulnerables porque poden quedar enganchadas ou enredadas en amocelos ou li\u00f1as de pesca activas ou perdidas. Os pelicanos tragan os amocelos ou estes pr\u00e9ndense na pel da s\u00faa bolsa ou membranas interdixitais dos p\u00e9s, e as fortes li\u00f1as de pesca poden enredarse arredor dos peteiros, \u00e1s ou patas, deix\u00e1ndoos eivados, ou incapaces de alimentarse, ata que finalmente morren. As organizaci\u00f3ns locais de voluntariado para o rescate de animais atenden todos os anos moitos animais afectados.\nParasitos e doenzas.\nIgual que noutras familias de aves, os pelicanos son susceptibles a varios parasitos. Nas bolsas de todas as especies de pelicanos poden encontrarse piollos das plumas do x\u00e9nero \"Piagetella\", que s\u00f3 se atopan ademais nalg\u00fans corvos mari\u00f1os do Novo Mundo e da Ant\u00e1rtida. Os mosquitos \"Culex pipiens\" portan o parasito da malaria das aves, e unha gran densidade destes mosquitos nunha zona pode obrigar aos pelicanos a abandonar as colonias. As samesugas poden adherirse \u00e1 cloaca ou \u00e1s veces ao interior da bolsa dos pelicanos. Un estudo sobre os parasitos que ti\u00f1an os \"P. erithrorhynchos\" atopou 75 especies dos mesmos, entre os que hab\u00eda cestodos, trematodos, moscas, pulgas, \u00e1caros e nematodos. Moitos destes parasitos causan escasos danos nas aves, pero as moscas poden estar implicadas na morte das cr\u00edas, especialmente se estas est\u00e1n febles ou enfermas, e a carracha \"Ornithodoros capensis\" \u00e1s veces fai que os adultos abandonen os ni\u00f1os. Moitos parasitos dos pelicanos est\u00e1n presentes tam\u00e9n noutras aves, pero varios piollos son moi espec\u00edficos dos pelicanos.\nOs pelicanos que te\u00f1en boa sa\u00fade poden xeralmente soportar a infestaci\u00f3n por piollos, pero as aves doentes poden portar centos de piollos, que aceleran a s\u00faa morte. O piollo da bolsa \"Piagetiella peralis\", que aparece na bolsa e, por tanto, non pode ser retirado de al\u00ed co peteiro, xeralmente non representa un problema serio, mesmo se est\u00e1 presente en grandes cantidades cubrindo todo o interior da bolsa, pero \u00e1s veces a inflamaci\u00f3n e a hemorraxia poden afectar ao h\u00f3spede. O \"P. occidentalis\" ten un conxunto de parasitos tam\u00e9n amplo. Os nematodos \"Contracaecum multipapillatum\" e \"C. mexicanum\" e o trematodo \"Ribeiroia ondatrae\" causaron enfermidade e mortalidade nas poboaci\u00f3ns de Porto Rico, e posiblemente puxeron en perigo a pervivencia do pelicano nesa illa. En 2012, centos de pelicanos do Per\u00fa morreron no Per\u00fa por unha combinaci\u00f3n de fame e infestaci\u00f3n de nematodos.\nMitolox\u00eda e cultura popular.\nNo Antigo Exipto o pelicano (\"Henet\" en exipcio antigo) estaba asociado coa morte e a vida no m\u00e1is al\u00e1. Representouse artisticamente en muros de tumbas e templos, e aparece nos textos funerarios, como un s\u00edmbolo protector contra as cobras. Tam\u00e9n se fai referencia a Henet nos Textos das Pir\u00e1mides como a \"nai do rei\" e dese modo era considerado unha deusa. As referencias a el en papiros funerarios que non eran da realeza indican que se cr\u00eda que o pelicano posu\u00eda a capacidade de agoirar un paso seguro polo inframundo aos mortos.\nUn mito das orixes do pobo aborixe murri de Queensland, Australia, citado por Andrew Lang, describe como o pelicano australiano adquiriu a s\u00faa plumaxe branca e negra. O pelicano, que anteriormente era unha ave negra, fixo unha canoa durante unha inundaci\u00f3n para salvar persoas que estaban afogando. Namorouse dunha muller que salvou, pero ela e os seus irm\u00e1ns engan\u00e1rono e escaparon. O pelicano ent\u00f3n preparouse para ir \u00e1 guerra contra eles e pintouse con arxila branca como pintura de guerra. Pero, antes de que tivese acabado, outro pelicano, ao ver aquela estra\u00f1a criatura, matouno co seu peteiro, e desde aquela todos os pelicanos australianos son brancos e negros.\nA cultura moche do antigo Per\u00fa adoraba a natureza. Na s\u00faa arte aparecen moitos animais e frecuentemente pelicanos.\nCristianismo.\nA imaxe do pelicano foi importante na simbolox\u00eda e iconograf\u00eda cristi\u00e1. Na Europa medieval, cr\u00edase que o pelicano era especialmente atento no coidado das s\u00faas cr\u00edas, ata o punto de darlle de comer o seu propio sangue, fer\u00edndose no seu peito, cando non dispo\u00f1\u00eda doutro alimento. Como resultado, o pelicano acabou simbolizando a Paix\u00f3n de Cristo e a Eucarist\u00eda, e en boa medida substitu\u00edu a imaxe do cordeiro e a bandeira.\nUnha referencia \u00e1 s\u00faa caracter\u00edstica m\u00edtica faise, por exemplo, no himno de San Tom\u00e9 de Aquino, \"Adoro te devote\", onde no pen\u00faltimo verso se describe a Cristo como o \"pelicano divino amoroso, capaz de dar alimento do seu peito\". Isabel I de Inglaterra adoptou o s\u00edmbolo, fac\u00e9ndose retratar como a \"nai da Igrexa de Inglaterra\" no retrato de Nicholas Hilliard de 1573. Un pelicano alimentando os seus fillos aparece nun panel oval na parte inferior da p\u00e1xina do t\u00edtulo da primeira edici\u00f3n (de 1611) da Biblia do Rei Xacobo. Hai exemplos medievais anteriores deste motivo.\nO aspecto autosacrificial do pelicano reforzouse cos moi lidos bestiarios medievais. En her\u00e1ldica utilizouse a divisa de \"un pelicano na s\u00faa piedade\" ou \"un pelicano fer\u00edndose\". Unha versi\u00f3n m\u00e1is antiga do mito \u00e9 que o pelicano adoitaba matar as s\u00faas cr\u00edas e despois resucit\u00e1baas co seu sangue, onde de novo se ve a analox\u00eda co sacrificio de Xes\u00fas. Hai un conto folcl\u00f3rico da India similar.\nAs lendas das feridas autoinflixidas e da alimentaci\u00f3n das cr\u00edas con sangue puideron terse orixinado porque \u00e1s veces d\u00e1 a impresi\u00f3n de que os pelicanos se pinchan co seu peteiro. En realidade, a mi\u00fado premen o peteiro contra o peito para baleirar completamente a bolsa. Outra posible orixe \u00e9 a tendencia desta ave a descansar co seu peteiro sobre o peito. O \"P. crispus\" ten unha bolsa de cor vermella-sangue ao comezo da estaci\u00f3n reprodutora e isto puido contribu\u00edr tam\u00e9n ao mito.\nHer\u00e1ldica.\nOs pelicanos aparecen con gran frecuencia na her\u00e1ldica, xeralmente utilizando o simbolismo cristi\u00e1n do pelicano como pai agarimoso e sacrificado. A imaxe est\u00e1 ligada \u00e1 festa do Corpus Christi de tempos medievais. Os \"Corpus Christi Colleges\" das universidades de Oxford e Cambridge te\u00f1en como emblema dos seus escudos o pelicano. Tam\u00e9n as facultades de medicina da Universidade Charles de Praga te\u00f1en o pelicano como emblema. Igualmente, \u00e9 o s\u00edmbolo do Servizo de Transfusi\u00f3n de Sangue Irland\u00e9s.\nUso moderno.\nO gran pelicano branco (\"P. onocrotalus\") \u00e9 a ave nacional de Roman\u00eda. O pelicano pardo (\"P. occidentalis\") \u00e9 a ave nacional de tres pa\u00edses caribe\u00f1os: Saint Kitts e Nevis, Barbados e Sint Maarten, e aparece nos seus escudos. Tam\u00e9n \u00e9 a ave do estado de Luisiana (EEUU), que se co\u00f1ece como o Estado Pelicano, e aparece na s\u00faa bandeira e selo. Nas moedas albanesas de 1 lek de 1996 aparece un pelicano. Tam\u00e9n se utilizou como s\u00edmbolo de diversas instituci\u00f3ns, equipos deportivos e empresas."}
{"id": "261748", "revid": "27155", "url": "https://gl.wikipedia.org/wiki?curid=261748", "title": "Pelecanus", "text": ""}
{"id": "261751", "revid": "27155", "url": "https://gl.wikipedia.org/wiki?curid=261751", "title": "Pelecanidae", "text": ""}
{"id": "261752", "revid": "98629", "url": "https://gl.wikipedia.org/wiki?curid=261752", "title": "Luise Rainer", "text": "Luise Rainer, nada en D\u00fcsseldorf o 12 de xaneiro de 1910 e finada en Londres o 30 de decembro de 2014, foi unha actriz de cinema alem\u00e1, nacionalizada estadounidense.\nTraxectoria.\nNada nunha familia xud\u00eda de clase alta, viviu en Hamburgo e Viena. Aos dezaseis anos comezou a actuar en teatro, estudando interpretaci\u00f3n con Max Reinhardt pouco tempo despois.\nApareceu en varios filmes austr\u00edacos antes de ser descuberta polos buscadores de talentos da Metro-Goldwyn-Mayer en 1934. Tras mellorar o seu ingl\u00e9s debutou en Hollywood con \"Escapade\", remake dun dos seus filmes que fora rexeitado por Myrna Loy.\nA s\u00faa seguinte pel\u00edcula foi \"The Great Ziegfeld\". A pesar de ter nela un papel pequeno, a s\u00faa interpretaci\u00f3n impresionou tanto que a levou a ga\u00f1ar o oscar \u00e1 mellor actriz protagonista. Tras este filme interveu en \"The Good Earth\", co que tam\u00e9n ga\u00f1ou o oscar.\nOs seus seguintes filmes tiveron pouco \u00e9xito e en 1938 abandonou Hollywood. Viaxou por Europa, onde estivo axudando a nenos v\u00edtimas da Guerra Civil Espa\u00f1ola.\n\u00c1 volta, a\u00ednda foi chamada para alg\u00fans filmes, pero finalmente deixou a interpretaci\u00f3n e instalouse en Londres, onde faleceu, v\u00edtima dunha pneumon\u00eda no 2014."}
{"id": "261753", "revid": "1888", "url": "https://gl.wikipedia.org/wiki?curid=261753", "title": "Rafael Ochoa Carrasco", "text": "Rafael Ochoa Carrasco, nado en Vilagarc\u00eda de Arousa en 1906 e finado en Francia, foi un mestre, pintor e pol\u00edtico galego.\nTraxectoria.\nFillo de Rafael Ochoa Rodr\u00edguez, factor do ferrocarril no Carril. En 1910 instalouse coa familia a Pontecesures ao ser nomeado o seu pai xefe desta estaci\u00f3n. Estudou o Bacharelato no Instituto de Pontevedra. Ceramista e debuxante, foi disc\u00edpulo de Carlos Maside. Foi pensionado pola Deputaci\u00f3n de Pontevedra en 1930 para estudar a cer\u00e1mica espa\u00f1ola e francesa. En Pontecesures estivo \u00e1 fronte da f\u00e1brica de cer\u00e1mica Celta. Foi redactor da Axencia Tass de Madrid. Militou no Partido Comunista. En 1933 marchou coa s\u00faa familia a Ourense, onde o seu pai fora trasladado como xefe de estaci\u00f3n. Colaborou con dese\u00f1os en \"La Zarpa\". Foi multado con 250 pesetas por posesi\u00f3n dun \"bast\u00f3n de de barajas\" en abril de 1935. Alumno do grao profesional de Maxisterio en Ourense. Colaborou en \"El Pueblo Gallego\". Preso na guerra, foi internado nun campo de refuxiados en Francia. Despois instalouse en Par\u00eds. Morreu no exilio."}
{"id": "261754", "revid": "3109795", "url": "https://gl.wikipedia.org/wiki?curid=261754", "title": "M.C. Escher", "text": ""}
{"id": "261755", "revid": "23204", "url": "https://gl.wikipedia.org/wiki?curid=261755", "title": "Olivia de Havilland", "text": "Olivia Mary de Havilland, nada en Toquio o 1 de xullo de 1916 e finada en Par\u00eds o 26 de xullo de 2020, foi unha actriz de cinema brit\u00e1nica, nacionalizada estadounidense.\nTraxectoria.\nNaceu en Toquio de pais brit\u00e1nicos, pois o seu pai foi profesor de ingl\u00e9s nesa cidade. S\u00faa nai, actriz de teatro, deixou a interpretaci\u00f3n ao marchar ao Xap\u00f3n, pero volver\u00eda ao teatro tralo \u00e9xito das s\u00faas fillas. A familia instalouse logo en California, pero o pai abandonounos e volveu ao Xap\u00f3n.\nTras actuar en varias obras teatrais, debutou no cinema con \"A Midsummer Night\u2019s Dream\", con boas cr\u00edticas, o que a levou ao papel protagonista de \"Capit\u00e1n Blood\", co ent\u00f3n desco\u00f1ecido Errol Flynn. O \u00e9xito da parella levounos a facer outras sete pel\u00edculas xuntos.\nNos seguintes anos tivo grandes \u00e9xitos, coma \"Foise co vento\", ou os dous filmes cos que ga\u00f1ou o \u00d3scar \u00e1 mellor actriz, \"To Each His Own\" e \"The Heiress\".\nDesde os anos cincuenta os seus traballos foron m\u00e1is espor\u00e1dicos.\n\u00c1 s\u00faa irm\u00e1 m\u00e1is nova era a actriz Joan Fontaine, tam\u00e9n ga\u00f1adora do \u00d3scar."}
{"id": "261757", "revid": "1093", "url": "https://gl.wikipedia.org/wiki?curid=261757", "title": "Miconos - \u039c\u03cd\u03ba\u03bf\u03bd\u03bf\u03c2", "text": ""}
{"id": "261758", "revid": "89787", "url": "https://gl.wikipedia.org/wiki?curid=261758", "title": "Kirsty Hooper", "text": "Kirsty Hooper, nada en Watford (Hertfordshire, Inglaterra) no ano 1975, \u00e9 unha hispanista brit\u00e1nica.\nTraxectoria.\nLicenciouse en Linguas modernas na Universidade de Oxford, onde foi alumna do profesor John Rutherford. Al\u00ed iniciou o seu labor investigador sobre a cultura e lingua galegas, polas que comezou a sentir interese, e foi unha das responsables da traduci\u00f3n ao ingl\u00e9s de \"Cousas\" (1926/1929) de Castelao como membro do Centro de Estudos Galegos do Queen's College de Oxford. Doutououse en Filolox\u00eda hisp\u00e1nica coa tese de doutoramento \"Estranxeira na mi\u00f1a patria: Gender and Nation in the Pre-1914 Writings of Sof\u00eda Casanova (1861-1958)\", lida no ano 2001 baixo a direcci\u00f3n de John Rutherford na Universidade de Oxford.\nTrala s\u00faa etapa na Universidade de Oxford, obtivo en 2004 o seu primeiro posto acad\u00e9mico na Universidade de Liverpool. No ano 2012 estableceuse como profesora e xefa de Estudos hisp\u00e1nicos da Universidade de Warwick, en Coventry.\nFoi nomeada membro correspondente da Real Academia Galega no Pleno celebrado o 17 de xu\u00f1o de 2007."}
{"id": "261759", "revid": "56817", "url": "https://gl.wikipedia.org/wiki?curid=261759", "title": "Hylobates", "text": "Hylobates \u00e9 un x\u00e9nero de primates hominoideos da familia Hylobatidae co\u00f1ecidos vulgarmente como xib\u00f3ns. Ata hai pouco agrup\u00e1base aos xib\u00f3ns nun s\u00f3 x\u00e9nero, pero recentemente, asignado como un x\u00e9nero m\u00e1is dentro de catro existentes."}
{"id": "261760", "revid": "22795", "url": "https://gl.wikipedia.org/wiki?curid=261760", "title": "Balaena", "text": ""}
{"id": "261761", "revid": "22795", "url": "https://gl.wikipedia.org/wiki?curid=261761", "title": "Balea franca boreal", "text": ""}
{"id": "261763", "revid": "51040", "url": "https://gl.wikipedia.org/wiki?curid=261763", "title": "Antonio Alonso Santodomingo", "text": "Juan Antonio Alonso Santodomingo, nado en Vigo en 1844 e finado o 10 de febreiro de 1917, foi un empresario galego do sector da conserva, fundador da empresa Palacio de Oriente.\nTraxectoria.\nEn 1862 emigrou \u00e1 Habana, daquela colonia espa\u00f1ola, onde permaneceu traballando ata 1881 como intermediario comercial entre a illa e a metr\u00f3pole. Al\u00ed casou con Elo\u00edsa Gim\u00e9nez-Cuenca, filla dun importante militar de Matanzas. \u00c1 volta a Vigo inviste en propiedades inmobiliarias. Al\u00ed establece contacto coa industria conserveira e en 1886 comeza pola s\u00faa propia iniciativa, ao primeiro coa axuda do socio Benito Albela e a partir de 1890 xa en solitario.\nPrimeiro comeza a exportar a Francia, coma outros empresarios conserveiros galegos, pero axi\u00f1a proba novos mercados como Montevideo, M\u00e9xico, Porto Rico e Cuba, especialmente este porque gardara amizades e contactos da s\u00faa \u00e9poca como emigrante. Diversifica a conserva, integrando verduras, e tam\u00e9n o proceso pesqueiro, constru\u00edndo dous buques para a pesca de ollomol con destino \u00e1 venda de fresco e escabeche. Con todo, o seu primeiro produto era a sardi\u00f1a en aceite.\nA partir da d\u00e9cada dos 90 comeza tam\u00e9n a s\u00faa expansi\u00f3n no mercado complementario da lata, e participa como accionista no lanzamento dunha empresa vasca, a Basconia, que lle faga a competencia a Goitia, monopolizadora do mercado. Xa con parte da direcci\u00f3n da empresa conserveira compartida cos seus fillos, viviu a primeira crise da sardi\u00f1a, de 1909, da que Palacio de Oriente sa\u00edu reforzada polos seus movementos para conseguir sardi\u00f1a en Huelva. Ao seu falecemento os seus fillos continuar\u00edan a saga familiar."}
{"id": "261765", "revid": "10599", "url": "https://gl.wikipedia.org/wiki?curid=261765", "title": "Arroyomolinos", "text": ""}
{"id": "261774", "revid": "6279", "url": "https://gl.wikipedia.org/wiki?curid=261774", "title": "Caerleon - Caerllion", "text": ""}
{"id": "261775", "revid": "6279", "url": "https://gl.wikipedia.org/wiki?curid=261775", "title": "Monmouth - Trefynwy", "text": ""}
{"id": "261793", "revid": "22795", "url": "https://gl.wikipedia.org/wiki?curid=261793", "title": "Baleas francas", "text": ""}
{"id": "261794", "revid": "1505", "url": "https://gl.wikipedia.org/wiki?curid=261794", "title": "Strepsirrhini", "text": "Os estrepsirinos (Strepsirrhini, do grego \"strepho\", curvo e \"rhinos\", nariz) son un suborde de primates cuxa principal caracter\u00edstica \u00e9 o seu nariz h\u00famido. At\u00f3panse en Madagascar e o sueste de Asia e consid\u00e9rase que te\u00f1en unhas caracter\u00edsticas m\u00e1is primitivas que haplorinos, o seu grupo irm\u00e1n.\nO seu nariz con\u00e9ctase coa boca a trav\u00e9s dun suco e te\u00f1en as narinas recubiertas dunha membrana desprovista de pelo chamada rinario, como ocorre cos cans e gatos. O tama\u00f1o do cerebro \u00e9 menor e o seu bulbo olfactorio maior que nos haplorinos.\nCoa excepci\u00f3n do \"Daubentonia madagascariensis\", todos os estrepsirinos te\u00f1en os incisivos moi api\u00f1ados e un \u00fanico canino. Case todas as especies son nocturnas e te\u00f1en cola pr\u00e9nsil. A reproduci\u00f3n segue un ciclo estral. Te\u00f1en un \u00fatero en forma de 'E' e numerosas gl\u00e1ndulas mamarias.\nXunto cos t\u00e1rsios (hoxe considerados Haplorrhini) formaban o antigo grupo dos prosimios que, as\u00ed definidos son un grupo parafil\u00e9tico.\nClasificaci\u00f3n.\nSuborde Strepsirrhini"}
{"id": "261795", "revid": "109216", "url": "https://gl.wikipedia.org/wiki?curid=261795", "title": "Haplorrhini", "text": "Os haplorrinos (\"Haplorrhini\"), do grego antigo \u1f01\u03c0\u03bb\u1ff6\u03c2 \"hapl\u00f4s\", \"simple\", e \u1fe5\u03af\u03c2 \u1fe5\u03b9\u03bd\u03cc\u03c2 \"rh\u00eds, rhin\u00f3s\", \"nariz\"), son unha ampla suborde de primates entre os que se incl\u00fae o ser humano. Ch\u00e1manse as\u00ed porque carecen dunha membrana ao redor do rinario (zona de pel sen pelo que existe ao redor das fosas nasais dalg\u00fans mam\u00edferos) e de vibrisas no foci\u00f1o, ao contrario que os primates estrepsirrinos (\"Strepsirrhini\"), como os l\u00e9mures. Estas d\u00faas caracter\u00edsticas aparecen tam\u00e9n en moitos outros mam\u00edferos: ratas, cans etc. O rinario adoita estar dividido verticalmente en d\u00faas secci\u00f3ns e hai autores que consideran o suco de debaixo do nariz dos haplorrinos un vestixio desta segmentaci\u00f3n.\nTodos os haplorrinos pos\u00faen un \u00fatero de c\u00e1mara \u00fanica, f\u00f3ra diso os tarsios, que pos\u00faen \u00fatero bicorne como os estrepsirrinos. Adoitan parir unha \u00fanica cr\u00eda e o tempo que pasan con ela \u00e9 m\u00e1is longo que o dos estrepsirrinos. O corpo ademais tende a ser m\u00e1is grande que naqueles, e pos\u00faen un di\u00e1metro cerebral maior e unha visi\u00f3n m\u00e1is desenvolvida, distinguindo cores e chegando a ser case todos di\u00farnos."}
{"id": "261796", "revid": "5615272", "url": "https://gl.wikipedia.org/wiki?curid=261796", "title": "Simiiformes", "text": "Os simiformes (\"Simiiformes\"), tam\u00e9n chamados simios e antropoideos, son unha infraorde de primates haplorrinos entre os cales se incl\u00faen os monos superiores e o ser humano."}
{"id": "261797", "revid": "98629", "url": "https://gl.wikipedia.org/wiki?curid=261797", "title": "Eubalaena", "text": "Eubalaena \u00e9 un x\u00e9nero de cet\u00e1ceos misticetos da familia dos bal\u00e9nidos que comprende tres especies que son co\u00f1ecidas comunmente como baleas francas debido a que nadan lentamente e flotan despois de mortas, polo que os baleeiros as consideraban as m\u00e1is f\u00e1ciles ou \"francas\" de cazar e de transportar \u00e1s factor\u00edas onde se despezaban.\nCaracter\u00edsticas.\nAs baleas francas te\u00f1en unha cabeza roma con enormes fileiras de barbas moi longas, que forman como unha especie de l\u00e1minas; cando a boca est\u00e1 pechada, as barbas permanecen cubertas por uns \"labios\" inferiores de gran tama\u00f1o. O corpo \u00e9 groso, ancho e repoludo, de cor azul escuro, con manchas brancas na parte ventral. Carecen de aleta dorsal, a caudal \u00e9 ancha, cunha fendedura clara no medio, e as pectorais algo m\u00e1is longas e largas que as da outra especie da familia, a balea de Groenlandia (\"Balaena mysticetus\"). Presentan unhas calosidades por riba dos ollos, ao redor dos espir\u00e1culos, no mento, os \"labios\" inferiores e na mand\u00edbula superior. Alim\u00e9ntanse de plancto (\"krill\" e outros pequenos invertebrados). Te\u00f1en unha cr\u00eda cada tres ou catro anos. Os adultos alcanzan lonxitudes de entre os 11 e os 18 m, e os baleatos, ao naceren, miden de 4,5 a 6 m.\nDistribuci\u00f3n.\n\"Eubalaena glacialis\" habita no Atl\u00e1ntico norte, onde existen d\u00faas subpoboaci\u00f3ns, a m\u00e1is numerosa nas costas do oeste, con ao redor de 400 exemplares, que se estenden desde a illa de Terra Nova e as costas da pen\u00ednsula do Labrador (Canad\u00e1), at\u00e9 as de Xeorxia e a Florida (Estados Unidos; as s\u00faas zonas de alimentaci\u00f3n est\u00e1 no norte desta \u00e1rea, na parte baixa da ba\u00eda de Fundy, preto da illa Grand Manan, Nova Escocia (Canad\u00e1) e a ba\u00eda de cabo Cod (Massachusetts), mentres que as zonas de reproduci\u00f3n est\u00e1n m\u00e1is ao sur, observ\u00e1ndose recentemente grupos de cr\u00eda na Florida.\nA subpoboaci\u00f3n do Atl\u00e1ntico oriental \u00e9 moito menor. Antano estend\u00edase desde as costas de Islandia e Noruega at\u00e9 as do mar Cant\u00e1brico (inclu\u00eddas as galegas), pasando polas de Irlanda, as occidentais da Gran Breta\u00f1a, as francesas desde a Breta\u00f1a at\u00e9 o golfo de Biscaia, chegando nas s\u00faas migraci\u00f3ns at\u00e9 os arquip\u00e9lagos dos Azores, Madeira e as Canarias.\nOs escasos individuos de \"Eubalaena japonica\" habitan no Pac\u00edfico norte, reproduc\u00edndose durante o ver\u00e1n no mar de Okhotsk, ao sueste do mar de Bering, as illas Aleutianas e no norte do golfo de Alasca. Durante o inverno migran cara o sur (ou, polo menos, migraban antano), at\u00e9 o mar do Xap\u00f3n, o estreito de Taiw\u00e1n e as illas Bonin (Xap\u00f3n), no oeste, e at\u00e9 a Baixa California Sur (M\u00e9xico), no leste. Observ\u00e1ronse individuos divagantes nas illas Hawai.\nA baleas francas austrais (\"Eubalaena australis\") son circumpolares, rexistr\u00e1ndose a s\u00faa presenza polo menos entre os 20\u00ba S e os 55\u00ba S. Reprod\u00facense en inverno nas costas do subcontinente suramericano, principalmente nas da Arxentina e do Brasil, a\u00ednda que tam\u00e9n alg\u00fans individuos o fan nas de Chile o Per\u00fa, e nas da illa de Trist\u00e1n da Cunha, sur de \u00c1frica, principalmente nas da Rep\u00fablica Surafricana, chegando at\u00e9 Mozambique e as costas occidentais de Madagascar, e o sur de Australia, Tasmania e Nova Zelandia, migrando en ver\u00e1n cara \u00e1s augas fr\u00edas da Ant\u00e1rtida, No ver\u00e1n migran cara \u00e1s augas fr\u00edas da Ant\u00e1rtida, onde se encontran principalmente entre as latitudes 40\u00ba S e 50\u00ba S., a\u00ednda que tam\u00e9n se puideron ver, especialmente nos \u00faltimos anos, na Ant\u00e1rtida, tan ao sur como nos 65\u00b0 S, e nos arredores de Xeorxia do Sur.\nComportamento.\nAs baleas francas nadan lentamente, pero son capaces de facer sorprendentes acrobacias. Poden observarse ondulando as aletas pectorais sobre a superficie, saltando, golpeando a auga coas aletas pectorais e movendo a caudal. Nadan cerca das costas coa boca aberta, mostrando as barbas. Son curiosas e \u00e1s veces xogan con obxectos flotantes. Os membros de grupos pequenos poden sa\u00edr \u00e1 superficie por quendas, s\u00f3 un cada vez. Adoitan facer vocalizaci\u00f3ns nas zona de cr\u00eda, sobre todo de noite.\nFiloxenia.\nCladograma da familia dos bal\u00e9nidos:"}
{"id": "261798", "revid": "5863", "url": "https://gl.wikipedia.org/wiki?curid=261798", "title": "DEZTV", "text": ""}
{"id": "261803", "revid": "1888", "url": "https://gl.wikipedia.org/wiki?curid=261803", "title": "Judith Rumelt", "text": ""}
{"id": "261805", "revid": "6279", "url": "https://gl.wikipedia.org/wiki?curid=261805", "title": "Yocto", "text": ""}
{"id": "261806", "revid": "6279", "url": "https://gl.wikipedia.org/wiki?curid=261806", "title": "Femto", "text": ""}
{"id": "261807", "revid": "6279", "url": "https://gl.wikipedia.org/wiki?curid=261807", "title": "Zepto", "text": ""}
{"id": "261808", "revid": "6279", "url": "https://gl.wikipedia.org/wiki?curid=261808", "title": "Atto", "text": ""}
{"id": "261809", "revid": "23204", "url": "https://gl.wikipedia.org/wiki?curid=261809", "title": "Joan Fontaine", "text": "Joan de Beauvoir de Havilland, nada en Toquio o 22 de outubro de 1917 e finada en California o 15 de decembro de 2013, foi unha actriz de cinema brit\u00e1nica, nacionalizada estadounidense.\nTraxectoria.\nNaceu en Toquio de pais brit\u00e1nicos, pois o seu pai foi profesor de ingl\u00e9s nesa cidade. A s\u00faa nai, actriz de teatro, deixou a interpretaci\u00f3n ao marchar ao Xap\u00f3n, pero volver\u00eda ao teatro tralo \u00e9xito das s\u00faas fillas. Debido a s\u00faa sa\u00fade, a familia instalouse logo en California, pero o pai abandonounos e volveu ao Xap\u00f3n. Aos dezaseis marchou a vivir con el, gradu\u00e1ndose na \u201cAmerican School in Japan\u201d.\nDebutou no teatro en 1935 e deseguido logrou un contrato coa RKO, actuando en varios filmes. O papel que a converteu definitivamente nunha estrela foi o de \"Rebecca\", de Alfred Hitchcock. O ano seguinte ga\u00f1ar\u00eda o oscar \u00e1 mellor actriz por \"Sospeita\", do mesmo director, superando a s\u00faa irm\u00e1, Olivia de Havilland, tam\u00e9n candidata.\nO seu \u00e9xito continuou ao longo dos anos corenta, baixando un pouco nas d\u00e9cadas seguintes, nas que tam\u00e9n se dedicou ao teatro e \u00e1 televisi\u00f3n. Retirouse definitivamente en 1994."}
{"id": "261810", "revid": "89787", "url": "https://gl.wikipedia.org/wiki?curid=261810", "title": "Gran Premio do Xap\u00f3n de 2013", "text": "O Gran Premio do Xap\u00f3n de 2013, foi a d\u00e9cimo quinta carreira da tempada de F\u00f3rmula Un de . Celebrouse o 13 de outubro de 2013 no circu\u00edto de Suzuka, Xap\u00f3n. foi o 40\u00ba Gran Premio do Xap\u00f3n.\nInforme.\nHoubo tres \"drive through\", un a Nico Rosberg por unha sa\u00edda insegura de boxes, outro a Felipe Massa por exceso de velocidade no \"pit lane\" e un terceiro a Daniel Ricciardo por ga\u00f1ar vantaxe sa\u00edndose da pista. Charles Pic tivo que cumprir un \"drive through\" na primeira volta por sa\u00edr \u00e1 pista co sem\u00e1foro en vermello durante a clasificaci\u00f3n.\nSebastian Vettel ga\u00f1ou a carreira por 8 segundos logo de remontar un mal comezo para ga\u00f1ar cunha estratexia a d\u00faas paradas. O seu compa\u00f1eiro de equipo e pole da carreira, Mark Webber caeu ao segundo lugar logo dunha estratexia infrutuosa a tres paradas. Este foi 14\u00ba dobrete de Red Bull na F\u00f3rmula Un. Rom\u00e1n Grosjean rematou terceiro, Fernando Alonso e Kimi Raikkonen conseguiron pasar a Nico H\u00fclkenberg no final da carreira para acadar o cuarto e quinto posto. H\u00fclkenberg logrou o sexto lugar para Sauber, mentres que o seu compa\u00f1eiro de equipo Esteban Guti\u00e9rrez logrou os seus primeiros puntos no s\u00e9timo lugar. Nico Rosberg terminou oitavo tras unha penalizaci\u00f3n, mentres que o McLaren de Jenson Button e o Ferrari de Felipe Massa lograron os puntos das \u00faltimas posici\u00f3ns."}
{"id": "261811", "revid": "6279", "url": "https://gl.wikipedia.org/wiki?curid=261811", "title": "Deci", "text": ""}
{"id": "261812", "revid": "6279", "url": "https://gl.wikipedia.org/wiki?curid=261812", "title": "Centi", "text": ""}
{"id": "261813", "revid": "6279", "url": "https://gl.wikipedia.org/wiki?curid=261813", "title": "Micro", "text": ""}
{"id": "261814", "revid": "6279", "url": "https://gl.wikipedia.org/wiki?curid=261814", "title": "Zetta", "text": ""}
{"id": "261815", "revid": "6279", "url": "https://gl.wikipedia.org/wiki?curid=261815", "title": "Exa", "text": ""}
{"id": "261816", "revid": "6279", "url": "https://gl.wikipedia.org/wiki?curid=261816", "title": "Nano", "text": ""}
{"id": "261817", "revid": "47401", "url": "https://gl.wikipedia.org/wiki?curid=261817", "title": "\u03a5", "text": ""}
{"id": "261818", "revid": "98629", "url": "https://gl.wikipedia.org/wiki?curid=261818", "title": "Y (hom\u00f3nimos)", "text": "Cando Y se usa como letra do alfabeto grego pode referirse a:"}
{"id": "261819", "revid": "5863", "url": "https://gl.wikipedia.org/wiki?curid=261819", "title": "Cardeal (relixi\u00f3n)", "text": ""}
{"id": "261820", "revid": "6279", "url": "https://gl.wikipedia.org/wiki?curid=261820", "title": "Gran premio de Suecia de 1975", "text": ""}
{"id": "261821", "revid": "6279", "url": "https://gl.wikipedia.org/wiki?curid=261821", "title": "Sistema internacional", "text": ""}
{"id": "261822", "revid": "6279", "url": "https://gl.wikipedia.org/wiki?curid=261822", "title": "Electr\u00f3nvoltio", "text": ""}
{"id": "261823", "revid": "6279", "url": "https://gl.wikipedia.org/wiki?curid=261823", "title": "Electr\u00f3n volt", "text": ""}
{"id": "261824", "revid": "6279", "url": "https://gl.wikipedia.org/wiki?curid=261824", "title": "Illa de Forvik", "text": ""}
{"id": "261827", "revid": "83328", "url": "https://gl.wikipedia.org/wiki?curid=261827", "title": "Overkill", "text": "Overkill \u00e9 o segundo \u00e1lbum da banda inglesa de heavy metal Mot\u00f6rhead, publicado o 24 de marzo de 1979 a trav\u00e9s do selo Bronze Records. O disco acadou o n\u00famero 24 nas listas brit\u00e1nicas. \"Overkill\" tivo un grande impacto na cultura punk brit\u00e1nica da \u00e9poca, abrindo o cami\u00f1o ao UK82. A revista \"Kerrang!\" listouno no n\u00famero 46 na s\u00faa lista dos \"100 mellores \u00e1lbums de heavy metal de todos os tempos\".\nListaxe de canci\u00f3ns.\nReedici\u00f3n do 2005 de Sanctuary Records.\nO disco 1 incl\u00fae o \u00e1lbum orixinal sen as canci\u00f3ns extra."}
{"id": "261828", "revid": "89787", "url": "https://gl.wikipedia.org/wiki?curid=261828", "title": "Benefit", "text": "Benefit \u00e9 o terceiro \u00e1lbum da banda brit\u00e1nica de rock progresivo Jethro Tull, publicado o 20 de abril de 1970. Foi o primeiro disco do grupo en inclu\u00edr ao pianista e organista John Evan (a\u00ednda que non era membro permanente da banda), e o derradeiro en contar co baixista Glenn Cornick. Acadou o n\u00famero 3 nas listas brit\u00e1nicas de \u00e1lbums."}
{"id": "261830", "revid": "22570", "url": "https://gl.wikipedia.org/wiki?curid=261830", "title": "Little Creatures", "text": "Little Creatures \u00e9 o sexto \u00e1lbum da banda estadounidense de New Wave Talking Heads, publicado o 10 de xu\u00f1o de 1985. A disco examina temas de Americana e incorpora elementos da m\u00fasica country, con moitas canci\u00f3ns contando con steel guitar. Foi votado mellor disco do ano na enquisa Pazz &amp; Jop de \"The Village Voice\" e \u00e9 o traballo con m\u00e1is vendas do grupo, con m\u00e1is de 1 mill\u00f3n de copias nos Estados Unidos.\nA portada foi creada polo artista marxinal Howard Finster, e foi elixida como portada do ano pola revista \"Rolling Stone\".\nListaxe de canci\u00f3ns.\nTodos os temas compostos por David Byrne, ag\u00e1s onde se indique."}
{"id": "261835", "revid": "47401", "url": "https://gl.wikipedia.org/wiki?curid=261835", "title": "Torrent", "text": "Torrent pode referirse a:\ncomo top\u00f3nimo en lingua catal\u00e1, d\u00e1 nome a:\ncomo termo inform\u00e1tico en lingua inglesa, pode referirse a:\no filme \"Torrent\", con Greta Garbo"}
{"id": "261837", "revid": "25871", "url": "https://gl.wikipedia.org/wiki?curid=261837", "title": "Gothic (\u00e1lbum)", "text": "Gothic \u00e9 o segundo \u00e1lbum da banda inglesa de doom metal Paradise Lost, publicado en marzo de 1991 a trav\u00e9s do selo Peaceville Records.\nListaxe de canci\u00f3ns.\nTodos os temas compostos por Nick Holmes e Gregor Mackintosh. "}
{"id": "261839", "revid": "22570", "url": "https://gl.wikipedia.org/wiki?curid=261839", "title": "Lista de n\u00fameros primos", "text": "Lista de n\u00fameros primos menores de 10.000."}
{"id": "261842", "revid": "98629", "url": "https://gl.wikipedia.org/wiki?curid=261842", "title": "Micelio", "text": "O micelio \u00e9 o conxunto de filamentos (hifas) moi ramificados, de estrutura e composici\u00f3n vari\u00e1bel, que constit\u00fae o aparello ou corpo vexetativo dos fungos. Dependendo do seu crecemento clasif\u00edcanse en reprodutores (a\u00e9reos) ou vexetativos. Os micelios reprodutores medran cara a superficie externa do medio e son os encarregados de formar os org\u00e1nulos reprodutores (endosporios) para a formaci\u00f3n de novos micelios. Os micelios vexetativos encarr\u00e9ganse da absorci\u00f3n de nutrientes, medran cara a abaixo, para cumprir a s\u00faa funci\u00f3n.\nOs corpos vexetativos da maior\u00eda dos fungos (e, polo tanto, o dos liques) est\u00e1n constitu\u00eddos por filamentos unicelulares denominados hifas. As hifas medran tan s\u00f3 apicalmente no \u00e1pice. As hifas poden medrar con moita rapidez, at\u00e9 m\u00e1is de 1\u00a0mm por hora. Por este motivo e polas frecuentes ramificaci\u00f3ns xorde no substrato unha mara\u00f1a ou embrollo de hifas cunha enorme superficie: o micelio.\nComo as hifas non est\u00e1n cutinizadas, o micelio \u00e9 moi sens\u00edbel ao desecamento, mais, por outra banda, est\u00e1n moi capacitadas para absorber osmotroficamente as substancias disoltas. Este feito aprov\u00e9itano moitas plantas superiores formando simbiose cos fungos.\nAs hifas dos fungos inferiores non son septadas (non presentan divisi\u00f3ns), organizaci\u00f3n sifonal.\nAs hifas dos fungos superiores presentan septos, divididas en c\u00e1maras e c\u00e9lulas; por\u00e9n con furados, polo que tam\u00e9n nestes fungos o plasma forma un continuo."}
{"id": "261843", "revid": "895", "url": "https://gl.wikipedia.org/wiki?curid=261843", "title": "Silva SD", "text": ""}
{"id": "261844", "revid": "895", "url": "https://gl.wikipedia.org/wiki?curid=261844", "title": "R\u00e1pido Bah\u00eda", "text": ""}
{"id": "261845", "revid": "895", "url": "https://gl.wikipedia.org/wiki?curid=261845", "title": "SD Melias", "text": ""}
{"id": "261846", "revid": "88215", "url": "https://gl.wikipedia.org/wiki?curid=261846", "title": "Sociedad Deportiva Melias", "text": "O Sociedad Deportiva Melias \u00e9 un club de f\u00fatbol\u00a0galego\u00a0do Pereiro de Aguiar. Compite na Primeira Auton\u00f3mica Auton\u00f3mica. O seu terreo de xogo \u00e9 o Campo de Abelleira.\nHistoria.\nNa tempada 2012\u201313 logrou o sexto posto no Grupo 4 da Primeira Auton\u00f3mica, pero ascendeu a Preferente pola renuncia dos anteriores clasificados, ag\u00e1s o Ourense B."}
{"id": "261847", "revid": "42983", "url": "https://gl.wikipedia.org/wiki?curid=261847", "title": "Francisco Mill\u00e1n Mon", "text": "Francisco Jos\u00e9 Mill\u00e1n Mon, nado en Pontevedra o 8 de marzo de 1955, \u00e9 un diplom\u00e1tico e pol\u00edtico galego do Partido Popular.\nTraxectoria.\nSobri\u00f1o do conde de Quir\u00f3s, Mill\u00e1n Mon licenciouse en Dereito pola Universidade de Santiago de Compostela e despois diplomouse en Estudos Internacionais na Escola Diplom\u00e1tica de Madrid.\nIngresou na carreira diplom\u00e1tica en 1980 e en 1984 marcha traballar \u00e1 embaixada de Espa\u00f1a na Rep\u00fablica Federal Alem\u00e1, que daquela estaba en Bonn. Despois regresou ao ministerio de Exteriores onde traballou entre outros postos na asesor\u00eda xur\u00eddica co ministerio e como director do gabinete do Secretario Xeral para as Comunidades Europeas. En 1993 volveu marchar, neste caso \u00e1 embaixada en Rabat, e ao seu regreso a Madrid en 1996 volveu ao seu posto como director de gabinete na direcci\u00f3n xeral ocupada das relaci\u00f3ns coa Uni\u00f3n Europea, pero desta vez xa cunha administraci\u00f3n do Partido Popular. En 1998 foi nomeado director xeral de Pol\u00edtica Exterior para Europa baixo o ministerio de Abel Matutes.\nNo ano 2000 pasou a ser asesor de pol\u00edtica internacional do ministro de Presidencia Mariano Rajoy, e logo continuou no seu equipo cando este pasou ao ministerio do Interior. Ao perder o Partido Popular as elecci\u00f3ns xerais de 2004, Mill\u00e1n Mon pasou a compo\u00f1er a lista da s\u00faa formaci\u00f3n \u00e1s elecci\u00f3ns ao Parlamento Europeo de 2004, e resultou elixido eurodeputado. Como parlamentario en Bruxelas centrouse sobre todo en aspectos de pol\u00edtica exterior europea, e foi relator dun informe sobre as relaci\u00f3ns cos Estados Unidos. Foi o voceiro do Partido Popular Europeo no proceso de adhesi\u00f3n de Roman\u00eda \u00e1 Uni\u00f3n Europea. resultou reelixido nas elecci\u00f3ns de 2009. En 2010 pasou a presidir o intergrupo de parlamentarios para os Cami\u00f1os de Santiago. Dende 2008 \u00e9 ademais membro do Comit\u00e9 Executivo Nacional do PP.\nVida persoal.\n\u00c9 sobri\u00f1o de Isidoro Mill\u00e1n Gonz\u00e1lez-Pardo e irm\u00e1n do actual conde de Quir\u00f3s, Alejandro Mill\u00e1n Mon, quen ademais foi gobernador civil de Pontevedra. Casou con Mercedes Rajoy Brey, irm\u00e1 de Mariano Rajoy, de quen \u00e9 polo tanto cu\u00f1ado."}
{"id": "261848", "revid": "56817", "url": "https://gl.wikipedia.org/wiki?curid=261848", "title": "Breda (hom\u00f3nimos)", "text": ""}
{"id": "261852", "revid": "6279", "url": "https://gl.wikipedia.org/wiki?curid=261852", "title": "Mexill\u00f3ns", "text": ""}
{"id": "261853", "revid": "6279", "url": "https://gl.wikipedia.org/wiki?curid=261853", "title": "Ostras", "text": ""}
{"id": "261855", "revid": "10599", "url": "https://gl.wikipedia.org/wiki?curid=261855", "title": "Ponts", "text": "O top\u00f3nimo Ponts pode referirse a:"}
{"id": "261856", "revid": "895", "url": "https://gl.wikipedia.org/wiki?curid=261856", "title": "Ponte Ourense Club de F\u00fatbol", "text": ""}
{"id": "261858", "revid": "3054", "url": "https://gl.wikipedia.org/wiki?curid=261858", "title": "Ponte Ourense CF", "text": ""}
{"id": "261859", "revid": "3054", "url": "https://gl.wikipedia.org/wiki?curid=261859", "title": "Ponte Ourense", "text": ""}
{"id": "261860", "revid": "85894", "url": "https://gl.wikipedia.org/wiki?curid=261860", "title": "Alejandro Mill\u00e1n Mon", "text": "Isidoro Alejandro Mill\u00e1n Mon, conde de Quir\u00f3s, nado en Pontevedra o 1 de novembro de 1956, \u00e9 un pol\u00edtico e m\u00e9dico galego.\nTraxectoria.\nEstudou Medicina na Universidade de Navarra e exerceu como m\u00e9dico en diferentes destinos da cidade de Pontevedra na d\u00e9cada dos oitenta. En 1996 foi nomeado gobernador civil de Pontevedra (a partir de 1997 baixo a denominaci\u00f3n de Subdelegado do Goberno) polo goberno de Jos\u00e9 Mar\u00eda Aznar, posto que ocupou ata que en 2004 ascendeu ao poder Jos\u00e9 Luis Rodr\u00edguez Zapatero.\nHerdou o t\u00edtulo de conde de Quir\u00f3s do seu t\u00edo Isidoro Mill\u00e1n Gonz\u00e1lez-Pardo en 2007.\nVida persoal.\n\u00c9 irm\u00e1n de Francisco Mill\u00e1n Mon, europarlamentario. Casado, ten catro fillos. Forma parte do Cuerpo de la Nobleza del Antigo Reino de Galicia."}
{"id": "261861", "revid": "5681073", "url": "https://gl.wikipedia.org/wiki?curid=261861", "title": "Condado de Quir\u00f3s", "text": "O condado de Quir\u00f3s \u00e9 un t\u00edtulo nobiliario espa\u00f1ol. Na actualidade o conde de Quir\u00f3s \u00e9 Isidoro Alejandro Mill\u00e1n Mon.\nCreaci\u00f3n.\nO t\u00edtulo foi outorgado por Carlos VI de Alema\u00f1a o 10 de novembro de 1716 a Lorenzo Bernaldo de Quir\u00f3s, coronel de infanter\u00eda nado en Moreda (Aller, Asturias), que loitara en Flandres.\nA finais dos anos sesenta in\u00edciase un proceso de recuperaci\u00f3n do t\u00edtulo nobiliario por parte de tres li\u00f1as distintas, Carlos Bernaldo de Quir\u00f3s y Bustelo, o fil\u00f3logo Isidoro Mill\u00e1n Gonz\u00e1lez-Pardo e Joaqu\u00edn de Puigdorflla y Zaforteza. O proceso non se remata, e ret\u00f3mase a principios da d\u00e9cada dos oitenta por Joaqu\u00edn Fuster de Puigdorfila y Zaforteza, de novo Isidoro Mill\u00e1n Gonz\u00e1lez-Pardo e Francisco Mill\u00e1n Mon. Finalmente, e logo de distintas batallas legais, en 1984 o t\u00edtulo foi recuperado polo galego Isidoro Mill\u00e1n Gonz\u00e1lez-Pardo, que se converteu as\u00ed no segundo conde de Quir\u00f3s."}
{"id": "261862", "revid": "89787", "url": "https://gl.wikipedia.org/wiki?curid=261862", "title": "Fiat 3\u00bd HP", "text": "O FIAT 3 \u00bd HP, \u00e1s veces chamado 4 CV foi o primeiro modelo de autom\u00f3bil producido por FIAT. Foron producidas oito unidades no seu primeiro ano (1899) e un total de 26 entre 1899 e 1900.\nCaracter\u00edsticas.\nO coche ti\u00f1a un motor de 2 cilindros refrixerado por auga de 0,7 litros (679 c.c.), de montaxe traseira produc\u00edan 4,2 cabalos de forza a 800 rpm, montado cunha caixa de cambios de tres velocidades (non foi inclu\u00edda a marcha atr\u00e1s). Con este pequeno motor o coche pod\u00eda alcanzar a velocidade m\u00e1xima de 35\u00a0km/h. Malia ter un motor tan pequeno, o coche consum\u00eda 8 l/100\u00a0km.\nEste primeiro Fiat baseouse no traballo do fabricante de autom\u00f3biles Ceirano GB &amp; C, responsable doutro modelo cedo de autom\u00f3bil, o Ceirano Welleyes. O 3 \u00bd ti\u00f1a unha carrocer\u00eda de Marcello Alessio de Tur\u00edn. Polo menos catro destes primeiros Fiat sobreviviron: un no Museo do Autom\u00f3bil de Tur\u00edn, o Centro Storico Fiat, o National Motor Museum no Reino Unido e o Museo Ford en Dearborn (M\u00edchigan), nos EUA."}
{"id": "261863", "revid": "6279", "url": "https://gl.wikipedia.org/wiki?curid=261863", "title": "El Molar", "text": ""}
{"id": "261865", "revid": "22795", "url": "https://gl.wikipedia.org/wiki?curid=261865", "title": "Balea franca setentrional", "text": ""}
{"id": "261880", "revid": "1093", "url": "https://gl.wikipedia.org/wiki?curid=261880", "title": "Conde de Quir\u00f3s", "text": ""}
{"id": "261906", "revid": "98629", "url": "https://gl.wikipedia.org/wiki?curid=261906", "title": "Ocean's Thirteen", "text": "Ocean's Thirteen \u00e9 un filme estadounidense dirixido por Steven Soderbergh que se estreou no 2007. Estreouse en galego na TVG o 14 de xaneiro de 2012.\nSinopse.\nDanny Ocean (George Clooney) e a s\u00faa banda argallan un ambicioso e arriscado plan para roubar un casino. O seu \u00fanico obxectivo, neste caso, \u00e9 defender a un dos seus, que foi enganado por Willy Bank (Al Pacino), o desapiadado dono do casino."}
{"id": "261914", "revid": "98629", "url": "https://gl.wikipedia.org/wiki?curid=261914", "title": "NGC 3603", "text": "NGC 3603 \u00e9 un c\u00famulo estelar aberto e tam\u00e9n unha rexi\u00f3n HII situado no brazo espiral de Carina-Saxitario, na V\u00eda L\u00e1ctea, a uns 20.000 anos-luz de distancia do Sistema Solar. NGC 3603 estivo suxeito a un intenso estudo durante m\u00e1is dun s\u00e9culo debido a ser unha rexi\u00f3n activa na formaci\u00f3n de novas estrelas e sobre todo pola s\u00faa proximidade, brillo e definici\u00f3n visual.\nFoi observado por John Herschel o 14 de marzo de 1834 durante a s\u00faa viaxe a Sur\u00e1frica, quen remarcou que \"\u00e9 un obxecto notable ... posiblemente un c\u00famulo globular\". Herschel catalogouno coma a nebulosa 3334 no seu libro \"Results of Astronomical Observations made at the Cape of Good Hope\", publicado no ano 1847. No ano 1864 a Royal Society publicou o seu \"General Catalogue of Nebulae and Clusters\", no que foi catalogado co n\u00famero 2354. Posteriormente foi incorporado \u00f3 \"New General Catalogue\" por J. L. E. Dreyer coma NGC 3603.\nCaracter\u00edsticas.\nEst\u00e1 rodeado da nube visible de gas incandescente e plasma m\u00e1is masiva da V\u00eda L\u00e1ctea, o c\u00famulo tam\u00e9n \u00e9 reco\u00f1ecido por ser unha rexi\u00f3n H II. HD 97950 \u00e9 a estrela central deste c\u00famulo estelar, que \u00e9 a concentraci\u00f3n m\u00e1is densa de estrelas masivas que se co\u00f1ece dentro da nosa galaxia. A forte radiaci\u00f3n ultravioleta e os ventos estelares varreron o gas e o po circundante, outorg\u00e1ndonos unha visi\u00f3n moi n\u00edtida e clara do c\u00famulo.\nDentro do c\u00famulo foron detectadas tres prominentes estrelas Wolf-Rayet. Estas tres estrelas masivas foron observadas e a s\u00faa masa solar medida, grazas \u00f3 uso do Very Large Telescope. A m\u00e1is grande das tres, NGC 3603-A1 \u00e9 unha estrela dobre azul que orbita en torno a si mesma unha vez cada 3,77 d\u00edas. A suma das d\u00faas estrelas d\u00e1 unha masa solar que \u00e9 200 veces m\u00e1is grande c\u00e1 masa solar do noso Sol: (A1-a) \u00e9 a estrela m\u00e1is masiva co\u00f1ecida da nosa galaxia, cunha masa estimada de 116 masas solares, mentres que o seu compa\u00f1eiro (A1-b ) ten unha masa de 89 masas solares.\nNGC 3603 \u00e9 visible a trav\u00e9s dun telescopio coma unha pequena nebulosidade bastante insignificante cun ton amarelado, debido \u00f3s efectos de absorci\u00f3n interestelar. A mediados da d\u00e9cada de 1960 estudos \u00f3pticos, que coincidiron no tempo, feitos en base a observaci\u00f3ns radioastron\u00f3micas, amosaron que o c\u00famulo era unha fonte moi forte de radiaci\u00f3n t\u00e9rmica. Observaci\u00f3ns posteriores noutras galaxias introduciron o concepto de zonas 'nacemento de estrelas', nalg\u00fans casos, galaxias enteiras, zonas de formaci\u00f3n de estrelas cunha velocidade de formaci\u00f3n moi alta, e NGC 3603 \u00e9 agora considerado coma unha destas rexi\u00f3ns. NGC 3603 foi considerado un caso 'xemelgo' por alg\u00fans autores do gran c\u00famulo 30 Doradus, na Gran Nube de Magallanes, pero sen o halo enorme que circunda a esta \u00faltima.\nEn 1987, unha supernova (co\u00f1ecida coma SN 1987A) tivo lugar na Gran Nube de Magallanes. Esta foi a primeira supernova que ocorreu o suficiente preto para a observaci\u00f3n detallada dende telescopios instalados en sat\u00e9lites. Un dos resultado foi o descubrimento de que, antes da explosi\u00f3n principal, a supernova que ti\u00f1a expulsado cara a f\u00f3ra unha cantidade relativamente pequena de material cun patr\u00f3n moi definido, un pouco coma unha especie dun patr\u00f3n en forma de reloxo de area (perpendicular \u00f3 plano da estrela) que derivaba nun distante e illado anel de brillante. Nunha estrela de NGC 3603 (Sher 25, o n\u00famero v\u00e9n de observaci\u00f3ns \u00f3pticas feitas na d\u00e9cada de 1960) tam\u00e9n se atopou que expulsar\u00e1 cara a f\u00f3ra materia cun patr\u00f3n semellante \u00f3 que se atopou na supernova 1987A. Esta coincidencia ten espertado grande interese.\nDescubrimentos recentes.\nForon observados nove obxectos nas bandas J e H que exhiben propiedades semellantes \u00e1s ananas marr\u00f3ns pero que son demasiado luminosos para a distancia a que est\u00e1 o c\u00famulo. Os obxectos foron propostos coma ananas marr\u00f3ns (ou obxecto semellantes, en fronte o c\u00famulo) ou coma estrelas que recentemente enguliron un planeta."}
{"id": "261915", "revid": "1131", "url": "https://gl.wikipedia.org/wiki?curid=261915", "title": "Corpo da Nobreza do Antigo Reino de Galicia", "text": "O Corpo da Nobreza do Antigo Reino de Galicia (polo seu nome rexistrado en castel\u00e1n e oficial Cuerpo de la Nobleza del Antigo Reino de Galicia) \u00e9 unha asociaci\u00f3n nobiliaria que agrupa a nobres de orixe galega tanto de Galicia e Espa\u00f1a, coma do exterior. O seu fin declarado \u00e9 pular para que se mante\u00f1an os costumes, o patrimonio e a historia da nobreza galega. Tam\u00e9n establecen como unha das s\u00faas principais funci\u00f3ns \"desenvolver actividades culturais, sociais e ben\u00e9ficas\". Creouse en 2007.\nEmblemas.\nO bras\u00f3n recolle os elementos do escudo de Galicia (o c\u00e1lice e as sete cruces), co lema \"Nobilitas in uirtute\", un adaxio latino que significa \"nobreza na virtude\".\nTen a sede administrativa en Li\u00e1ns (Oleiros), e a simb\u00f3lica na igrexa de San Paio de Antealtares, en Santiago de Compostela. Al\u00ed celebran o d\u00eda do patr\u00f3n, San Rosendo, o 1 de marzo. \nMembros.\nPara entrar na asociaci\u00f3n hai que cumprir, ao xu\u00edzo da s\u00faa directiva, uns criterios patrimoniais e de vencello a Galicia. Non hai unha listaxe p\u00fablica de membros desta asociaci\u00f3n, pero t\u00e9\u00f1ense mencionado entre os seus membros as seguintes persoas:\nO capel\u00e1n da asociaci\u00f3n \u00e9 Manuel-Jos\u00e9 Coci\u00f1a Abella."}
{"id": "261916", "revid": "89787", "url": "https://gl.wikipedia.org/wiki?curid=261916", "title": "Renault Voiturette", "text": "O Renault Voiturette foi o primeiro autom\u00f3bil de Renault que se produciu, e foi fabricado entre 1898 e 1903. O nome foi utilizado por cinco modelos.\nOs primeiros Voiturettes montaban motores De Dion-Bouton, que se utilizaron ata mediados dos setenta por varios autom\u00f3biles Renault. O coche utilizaba pneum\u00e1ticos Continental, que seguen utiliz\u00e1ndose para diversos modelos Renault modernos.\nVoiturette Tipo A.\nO Voiturette foi dese\u00f1ado polo creador da marca Louis Renault en 1898. O primeiro Voiturette foi vendido a un amigo do pai de Louis logo de ir dar un paseo con Louis pola r\u00faa Lepic o 24 de decembro de 1898. Doce coches m\u00e1is se venderon esa noite. A raz\u00f3n principal para comprar o coche era a incrible capacidade do coche para subir r\u00faas sen ningunha dificultade e a s\u00faa econom\u00eda de combustible. O coche montaba un motor dun cilindro De Dion-Bouton, o que lle permit\u00eda alcanzar unha velocidade m\u00e1xima de 32\u00a0km/h.\nVoiturette Tipo B.\nO tipo B era basicamente o mesmo Voiturette. A diferenza era o aspecto estra\u00f1o do coche, que inclu\u00eda un teito e d\u00faas portas. Louis Renault inventou o sed\u00e1n en 1899.\nVoiturette Tipo C.\nO tipo C foi o primeiro coche de catro prazas de Renault. Logo de varias modificaci\u00f3ns mec\u00e1nicas e exteriores, o coche comezouse a fabricar en 1900.\nO coche foi presentado no Sal\u00f3n do autom\u00f3bil de Par\u00eds de 1900, que presentou por primeira vez a Renault Fr\u00e8res como un fabricante de autom\u00f3biles.\nVoiturette Tipo D / E / G.\nOs Voiturettes Tipo D e E foron similares \u00f3 Tipo C, pero con algunhas diferenzas, sobre todo o motor mellorado de 5 CV. O Tipo D era id\u00e9ntico \u00f3 tipo C ag\u00e1s o teito retr\u00e1ctil e o Tipo E mostraba un teito m\u00e1is longo que o do tipo B, pero sen ning\u00fan tipo de porta.\nO tipo G utiliza o mesmo chasis e carrozar\u00eda que o Tipo D e E, pero cun motor mellorado."}
{"id": "261917", "revid": "3111038", "url": "https://gl.wikipedia.org/wiki?curid=261917", "title": "Johann Augustus Sutter", "text": ""}
{"id": "261919", "revid": "1131", "url": "https://gl.wikipedia.org/wiki?curid=261919", "title": "Cadalso", "text": "O top\u00f3nimo castel\u00e1n Cadalso pode referirse a:\nAmais, como apelido pode referirse a:"}
{"id": "261925", "revid": "6279", "url": "https://gl.wikipedia.org/wiki?curid=261925", "title": "Rub\u00ed, Espa\u00f1a", "text": ""}
{"id": "261926", "revid": "18868", "url": "https://gl.wikipedia.org/wiki?curid=261926", "title": "Cacaforra", "text": ""}
{"id": "261927", "revid": "88215", "url": "https://gl.wikipedia.org/wiki?curid=261927", "title": "Rally Ribeira Sacra de 2013", "text": "O Rally Ribeira Sacra de 2013 foi a 2\u00ba edici\u00f3n e a oitava rolda da tempada 2013 do Campionato de Galicia de Rally. Disputouse o 5 de outubro. O ga\u00f1ador foi Sergio Vallejo a bordo dun Porsche 997 GT3 mentres que o segundo clasificado Luis Vilari\u00f1o proclamouse campi\u00f3n de Galicia, grazas en parte o abandono de Iv\u00e1n Ares, piloto co que se pelexaba polo t\u00edtulo."}
{"id": "261928", "revid": "56817", "url": "https://gl.wikipedia.org/wiki?curid=261928", "title": "Sendeiri\u00f1a", "text": "A sendeiri\u00f1a Marasmius oreades \u00e9 un fungo basidiomiceto da orde Agaricales. O seu cogomelo, \u00e9 comest\u00edbel e apreciado, e moi frecuente en Galiza e na Pen\u00ednsula Ib\u00e9rica en xeral.\nDistribuci\u00f3n e h\u00e1bitat.\n\"Marasmius oreades\" medra por toda Am\u00e9rica do Norte e en Europa, en primavera, ver\u00e1n e outono, a\u00ednda que \u00e9 pos\u00edbel atopalas todo o ano en climas temperados. Froitifican en xu\u00f1o tras a choivas en grandes cantidades polos prados e pasteiros, nos ber\u00eds dos cami\u00f1os, en zonas herbosas incluso en dunas de zonas costeiras.\nMedra formando os curros das meigas (circunferencias case perfectas), ou ben en ringleiras nos prados e pasteiros.\nDescrici\u00f3n.\nChapeu de 2 a 6 ou 7\u00a0cm, ao comezo en forma de camp\u00e1, despois convexo e finalmente estendido, conservando no centro un umbo obtuso. \u00c9 higr\u00f3fano, e segundo o grao de hidrataci\u00f3n a cor var\u00eda dende a crema escura cando o cogomelo est\u00e1 hidratado at\u00e9 un ton abrancazado enxugado. Marxe habitualmente estriada. As lamelas de cor abrancazada ou crema, espazadas entre si, ceibas ou algo escotadas, grosas. P\u00e9 central, cil\u00edndrico e bastante longo, de cor abrancazada ou da mesma cor ca o chapeu, de consistencia el\u00e1stica, o que fai que aplic\u00e1ndolle unha torsi\u00f3n sexa quen de tornr ao seu estado primixenio sen crebar. A carne \u00e9 escasa, abrancazada, cun recendo agrad\u00e1bel caracter\u00edstico e sabor suave. As esporas son transparentes.\nConfusi\u00f3ns.\nPode confundirse con \"Marasmius collinus\" Singer, que se cre que pode ser t\u00f3xico e que medra nos mesmos locais. Este ten o p\u00e9 oco e feble, que creba de xeito doado, e a carne bota un fedor desagrad\u00e1bel, coma o allo. M\u00e1is perigosa \u00e9 a confusi\u00f3n, sobre todo cando est\u00e1n parcialmente secas, con cogomelos t\u00f3xicos dos x\u00e9neros \"Inocybe\", \"Citocybe\" e \"Lepiota\", que tam\u00e9n poden medrar nos pasteiros.\nValor culinario.\nEsta especie \u00e9 un bo comest\u00edbel, de sabor fino e delicado, sempre e cando apa\u00f1emos soamente os chapeus e desbotemos o p\u00e9. Pode confundirse con \"Marasmius collinus\", dado que o seu tama\u00f1o e cor son semellantes, medran na mesma \u00e9poca e no mesmo h\u00e1bitat, mais este \u00faltimo ten as lamelas moito m\u00e1is apertadas, cheiro desagrad\u00e1bel, e se aplicasemos a torsi\u00f3n o p\u00e9 crebar\u00eda.\nMalia non ser carnoso \u00e9 moi apreciado este cogomelo na culinaria, sendo dos fungos m\u00e1is procurados.\nPara a s\u00faa conservaci\u00f3n sep\u00e1rase o p\u00e9 do chapeu, unindo varios chapeus cun f\u00edo e p\u00f3nddo a secar. Cando estea deshidratado g\u00e1rdase para o seu consumo posterior. Os p\u00e9s desb\u00f3tanse, a\u00ednda quen hai que os enxuga e esmaga, utiliz\u00e1ndoos coma condimento para os guisados de carne ou peixe.\nO sabor doce deste cogomelo d\u00e9bese \u00e1 presenza de trehalosa, un tipo de azucre que permite que o cogomelo reviva ao contacto coa auga, logo de ser deshidratado, ademais de posibilitar a reproduci\u00f3n celular e a creaci\u00f3n de esporas para volver a se reproducir.\n\u00dasase no \"fricand\u00f3\", t\u00edpico guisado catal\u00e1n de vitela con cogomelos. Tam\u00e9n se emprega en tortilla ou revoltos."}
{"id": "261929", "revid": "18868", "url": "https://gl.wikipedia.org/wiki?curid=261929", "title": "Marasmius oreades", "text": ""}
{"id": "261932", "revid": "89787", "url": "https://gl.wikipedia.org/wiki?curid=261932", "title": "Repolo do monte", "text": "O repolo do monte Sparassis crispa \u00e9 unha especie de fungo pertencente ao x\u00e9nero \"Sparassis\". At\u00f3pase en Galiza, \u00e9 un cogomelo comest\u00edbel, cocido e frixido nun revolto de ovos \u00e9 un prato apreciado.\nDescrici\u00f3n.\n\"S. crispa\" medra nun mato que pode acadar os 24\u00a0cm de di\u00e1metro. Os l\u00f3bulos son planos e ou algo ondulados, que lembran \u00e1s l\u00e1minas da lasa\u00f1a, de cor abarancazada ou amarela cremosa. Medra en bosques, preferibelmente de con\u00edferas."}
{"id": "261934", "revid": "5863", "url": "https://gl.wikipedia.org/wiki?curid=261934", "title": "Pr\u00e4sident", "text": "O Pr\u00e4sident foi un autom\u00f3bil fabricado por Nesselsdorfer Wagenbau - Fabriks-Gesellschaft AG (NW, agora co\u00f1ecido como Tatra) en 1897. Foi o primeiro autom\u00f3bil con motor de gasolina producido en Austria-Hungr\u00eda, as\u00ed como en Europa do Leste (ag\u00e1s o intento de Siegfried Marcus de Viena de constru\u00edr un coche autopropulsado en 1875). Foi constru\u00eddo por Leopold Svit\u00e1k e Hans Ledwinka. O autom\u00f3bil era m\u00e1is unha carruaxe sen cabalos que un coche en sentido moderno. O coche era guiado a trav\u00e9s dun guiador. A carrozar\u00eda de madeira asent\u00e1base sobre un marco de ferro. Ti\u00f1a catro asentos e unha capota cabriol\u00e9 que cubr\u00eda soamente os asentos traseiros. Ambos eixes ti\u00f1an suspensi\u00f3n de b\u00e9stas semiel\u00edpticas. As rodas eran similares \u00e1s dun coche de cabalos, pero ti\u00f1a uns pneum\u00e1ticos de goma. O coche ti\u00f1a un motor Benz de dous cilindros colocado no eixe traseiro.\nHistoria.\nIgn\u00e1c \u0160ustala, un experto carpinteiro, comezou a fabricar coches de cabalos na s\u00faa granxa. En 1853 pediu di\u00f1eiro prestado e estableceu unha pequena f\u00e1brica. Inicialmente al\u00ed fix\u00e9ronse coches de cabalos, pero pronto comezou a fabricar tam\u00e9n vag\u00f3ns de ferrocarril. Pouco antes da s\u00faa morte Ign\u00e1c \u0160ustala estableceu a sociedade an\u00f3nima Nesselsdorfer Wagenfabrik.\nO director da empresa Hugo Fischer comprou a Carl Benz un autom\u00f3bil Benz Phaeton, as\u00ed como o \u00faltimo motor Benz; isto foi recomendado polo bar\u00f3n Theodor von Liebieg de Liberec, que co seu coche percorrera en 1894, 2500\u00a0km por Europa sen grandes dificultades dando fama \u00f3 Benz Viktoria e consecuentemente a gratitude de Carl Benz. O Phaeton foi utilizado como modelo para a construci\u00f3n do primeiro coche da f\u00e1brica en 1897, con todo non \u00e9 unha copia do Phaeton, xa que aplicouse unha nova concepci\u00f3n enteira. Leopold Svit\u00e1k, capataz da f\u00e1brica, foi o responsable da construci\u00f3n. O autom\u00f3bil foi nomeado como Pr\u00e4sident, a construci\u00f3n foi terminada en maio de 1898.\nDese\u00f1o.\nO coche ti\u00f1a un motor Benz de dous cilindros de catro tempos aceso por fa\u00edsca. Ti\u00f1a d\u00faas velocidades con tracci\u00f3n ao eixe traseiro a trav\u00e9s dunha correa plana.\nA carrozar\u00eda derivouse dun coche de cabalos tipo Mylord. Na \u00e9poca NW era co\u00f1ecida entre as monarqu\u00edas polos seus luxosos carruaxes, e o autom\u00f3bil f\u00edxose de acordo con este dese\u00f1o.\nEra capaz de alcanzar ata 30\u00a0km/h. Ti\u00f1a catro asentos, os dous asentos traseiros pod\u00edanse cubrir cun teito convertible. O coche estaba guiado por un guiador. Inclinando o guiador cara a adiante ou cara a atr\u00e1s pod\u00edase cambiar de marcha (adiante - marcha m\u00e1is baixa). As rodas eran de madeira con lamias de goma.\nNada m\u00e1is rematalo o primeiro autom\u00f3bil foi conducido desde Kop\u0159ivnice a Viena para tomar parte no Sal\u00f3n do autom\u00f3bil. Os condutores foron Hugo Fischer e o bar\u00f3n Theodor Liebig. Levoulle 14,5 horas percorrer a distancia de 328\u00a0km a unha velocidade media de viaxe de 22\u00b46\u00a0km/h e non houbo problemas nin avar\u00edas significativos efectos durante a primeira viaxe.\nAs caracter\u00edsticas \u00fanicas do coche eran o diferencial e un parachoques funcional.\nO Pr\u00e4sident hoxe.\nOrixinal.\nO primeiro coche at\u00f3pase no Museo T\u00e9cnico Nacional da Rep\u00fablica Checa e segue sendo manexable. Desafortunadamente, antes de que fose entregado ao Museo en 1918, foi utilizado en Austria e sufriu algunhas modificaci\u00f3ns, que violaron o dese\u00f1o orixinal (inclu\u00edndo o cambio de motor). O motor que est\u00e1 agora no Pr\u00e4sident \u00e9 probablemente o primeiro que se fixo en Kop\u0159ivnice, logo de que se iniciase a fabricaci\u00f3n de motores en 1900.\nReplica.\nUn grupo de entusiastas da f\u00e1brica Tatra fixeron unha r\u00e9plica exacta do Pr\u00e4sident orixinal de 1897 en 1977, que agora p\u00f3dese ver no museo da f\u00e1brica Tatra en Kop\u0159ivnice.\nHai varias raz\u00f3ns polas que se constru\u00edu a r\u00e9plica. En primeiro lugar, a empresa quer\u00eda ter o Pr\u00e4sident para as celebraci\u00f3ns do centenario, e en segundo lugar o orixinal sufriu modificaci\u00f3ns do motor, accesorios, luces, capota, as\u00ed como de cor, e polo tanto non pod\u00eda representar o primeiro coche da f\u00e1brica. O traballo da r\u00e9plica iniciouse en marzo de 1974.\nSobreviviron 60 planos orixinais da documentaci\u00f3n do dese\u00f1o, pero tiveron que ser feitos outros 1150, para o que se utilizou o Pr\u00e4sident orixinal. A produci\u00f3n levouse a cabo na f\u00e1brica de Tatra e estivo a cargo dos seus enxe\u00f1eiros, as\u00ed como de traballadores xubilados do departamento t\u00e9cnico.\nO motor foi fabricado tam\u00e9n por Tatra. Fix\u00e9ronse catro, un para o \"novo\" Pr\u00e4sident, un para o Museo T\u00e9cnico Nacional, onde est\u00e1 en exposici\u00f3n preto do Pr\u00e4sident orixinal (que ten un motor m\u00e1is grande do que se constru\u00edu), e os outros dous foron feitos para unilos como un catro cilindros utilizado nunha r\u00e9plica do primeiro cami\u00f3n. A r\u00e9plica funciona e at\u00f3pase en exhibici\u00f3n no museo da f\u00e1brica Tatra.\nLegado.\nOs primeiros coches de Kop\u0159ivnice, que se fixeron artesanalmente, seguiron o dese\u00f1o do Pr\u00e4sident e deriv\u00e1ronse del. Foron nomeados como Meteor, Nesselsdorf, Wien. Bergsteiger, Versucher, Adhof, Spitzbub, Balder e Metrans. Eles difiren en detalles de dese\u00f1o; a correa de transmisi\u00f3n substit\u00faese por unha caixa de engrenaxes de catro velocidades con engrenaxes de dentes rectos.\nEn 1899, os coches NW Wien e Nesselsdorf, lograron o seu primeiro \u00e9xito importante en competici\u00f3n, no curso dunha carreira no Parque Prater de Viena. Foi a primeira carreira en Austria, o 23 de outubro de 1899. O piloto ga\u00f1ador co coche NW \"Wien\" foi o bar\u00f3n Theodor von Liebig. O outro coche NW \"Nesselsdorf\" foi o segundo por diante dos catro autom\u00f3biles Benz e dos catro coches Dietrich-Bollee.\nPara os modelos posteriores utilizouse o alfabeto (A, B, S, T, U ...), e desde ao redor de 1921 cando a compa\u00f1\u00eda cambiou o nome polo de Tatra, usa n\u00fameros para nomear os modelos (11, 12, 20 ...). Un ano logo da fabricaci\u00f3n do Pr\u00e4sident, foi constru\u00eddo o Primeiro cami\u00f3n. A fabricaci\u00f3n de autom\u00f3biles continuou en Kop\u0159ivnice ata 1998 co \u00faltimo coche Tatra T700. A fabricaci\u00f3n de cami\u00f3ns pesados contin\u00faa ata hoxe.\nIncluso os modelos de hoxe en d\u00eda (por exemplo, Tatra 815) seguen as caracter\u00edsticas de dese\u00f1o \u00fanicas (por exemplo, o tubo de columna central con semieixos oscilantes), que foi ideado por Hans Ledwinka en 1920, quen participou na construci\u00f3n do Pr\u00e4sident. Ao longo do tempo, Tatra introduciu conceptos revolucionarios no mundo do autom\u00f3bil como a aerodin\u00e1mica do coche moderno a trav\u00e9s do modelo Tatra T77, as\u00ed como o dese\u00f1o dun \"coche popular\" a trav\u00e9s do Tatra V570 e o Tatra T97. Con todo, os 40 anos de econom\u00eda planificada de Checoslovaquia fixeron que a empresa se especializara en cami\u00f3ns pesados todo terreo, mentres que a fabricaci\u00f3n de autom\u00f3biles foi secundaria. Os anos de axitaci\u00f3n logo da Revoluci\u00f3n de Veludo levaron a Tatra ao bordo da creba e polo tanto a fabricaci\u00f3n de autom\u00f3biles foi abandonada, e s\u00f3 continua a produci\u00f3n de cami\u00f3ns pesados."}
{"id": "261935", "revid": "6279", "url": "https://gl.wikipedia.org/wiki?curid=261935", "title": "Silla, Espa\u00f1a", "text": ""}
{"id": "261936", "revid": "98629", "url": "https://gl.wikipedia.org/wiki?curid=261936", "title": "Netorra", "text": "A netorra Russula virescens, \u00e9 unha especie de fungo basidiomiceto, pertencente \u00e1 familia Russulaceae. Atop\u00e1molo en Galiza. \u00c9 comest\u00edbel.\nDescrici\u00f3n.\nA forma do chapeu (p\u00edleo) \u00e9 convexo aplanado, pode medir at\u00e9 15 cm de di\u00e1metro, a s\u00faa cor \u00e9 abrancazada con tacas de cor verde distribu\u00eddas sobre a tampa, o centro \u00e9 averdado, o estipe \u00e9 cil\u00edndrico, de cor abrancazada e pode medir unha altura de 8 cent\u00edmetros e o seu largo pode acadar os 4 cm.\nH\u00e1bitat.\nMedra nos meses do ver\u00e1n deica o outono en zonas h\u00famidas, especialmente nas carballeiras de Galiza, Illas Brit\u00e1nicas e Europa en xeral; tam\u00e9n Malaisia, Corea e a China.\nComestibilidade.\nA netorra \u00e9 un cogomelo comest\u00edbel, considerado coma un dos mellores do x\u00e9nero \"Russula\", sendo moi popular en Europa. O seu cheiro non \u00e9 distintivo, mais o seu sabor descr\u00edbese coma gusto a noz.\nAo apa\u00f1armos o \"Russula virescens\" para o consumo, c\u00f3mpre ter conta para evitar a confusi\u00f3n co perigosamente velenoso \"Amanita phalloides\" (co\u00f1ecido coma cacaforra da morte), un fungo que pode ser m\u00e1is facilmente identificado pola s\u00faa volva e polo seu anel.\nAs netorras na cultura popular galega.\nRefr\u00e1ns.\nA \"Russula cyanoxantha\" \u00e9, xunto \u00e1 \"R. virescens, e \u00e1 \"Russula aurea\", as mellores netorras comest\u00edbeis; p\u00f3dense consumir en pequenas cantidades, tam\u00e9n cr\u00faas ou en ensalada. Malia a extrema variabilidade da cor da cut\u00edcula, \u00e9 en todo caso reco\u00f1ec\u00edbel por crebar coma o xiz e o seu sabor agrad\u00e1bel ou acelme. Se pican non son comest\u00edbeis."}
{"id": "261938", "revid": "18868", "url": "https://gl.wikipedia.org/wiki?curid=261938", "title": "Russula virescens", "text": ""}
{"id": "261941", "revid": "839", "url": "https://gl.wikipedia.org/wiki?curid=261941", "title": "Pa\u00eds Vasco (hom\u00f3nimos)", "text": ""}
{"id": "261942", "revid": "23204", "url": "https://gl.wikipedia.org/wiki?curid=261942", "title": "Melvin Ely", "text": "Melvin Anderson Ely, nado o 2 de maio de 1978 en Harvey, Illinois, \u00e9 un ex xogador profesional e actual adestrador estadounidense de baloncesto que \u00e9 adestrador asistente dos Canton Charge da NBA G League. Con 2,08 metros de altura xogaba de pivote e de ala-pivote. \nCarreira.\nUniversidade.\nBaixo o mando do adestrador Jerry Tarnakian nos Fresno State Bulldogs, Ely liderou \u00f3 equipo a d\u00faas aparici\u00f3ns no torneo da NCAA, no 2000 e no 2001. Ademais ga\u00f1ou premio \u00f3 Xogador do Ano da WAC en d\u00faas tempadas consecutivas, 2001 e 2002.\nNBA.\nEly foi elixido na 12\u00aa posici\u00f3n do Draft da NBA de 2002 polos Los Angeles Clippers. Tras d\u00faas tempadas nos \u00c1nxeles cun tempo de xogo limitado, Ely foi traspasado xunto \u00f3 seu compa\u00f1eiro Eddie House o 14 de xullo de 2004 \u00f3s Charlotte Bobcats, a cambio de d\u00faas elecci\u00f3ns de segunda rolda do Draft de 2005 o 2006. O 2 de outubro de 2006, rexeitou ofertas dos Golden State Warriors e dos Phoenix Suns para quedar nos Bobcats e asinar un contrato dun ano e 3 mill\u00f3ns de d\u00f3lares.\nO 13 de febreiro de 2007, foi traspasado \u00f3s San Antonio Spurs a cambio de Eric Williams e unha elecci\u00f3n de segunda rolda do Draft de 2009. Xogou tan s\u00f3 6 partidos cos Spurs, facendo 3.2 puntos e 2.3 rebotes por encontro. Ga\u00f1ou o anel de campi\u00f3n cos Spurs pese a non xogar ning\u00fan minuto nos Playoffs.\nNa postempada de 2007, Ely asinou cos New Orleans Hornets un contrato de dous anos.\nEn 2012, Ely asinou cos Brujos de Guayama de Porto Rico.\nO 27 de outubro de 2012, Ely asinou cos Dallas Mavericks. \u00d3 seguinte d\u00eda, foi cortado, e posteriormente asinou cos Texas Legends da NBA D-League.\nEn setembro de 2013, Ely fichou polos Memphis Grizzlies."}
{"id": "261945", "revid": "47282", "url": "https://gl.wikipedia.org/wiki?curid=261945", "title": "Officine Specializate Costruzione Automobili", "text": "Officine Specializzate Costruzioni Automobili - Fratelli Maserati SpA (fundada en 1947 Bolonia, pechou en 1967) foi unha marca Italiana de autom\u00f3biles deportivos, usualmente abreviado como O.S.C.A., OSCA ou Osca.\nHistoria.\nFoi fundada por Ernesto Maserati (director de enxe\u00f1er\u00eda) e os seus dous irm\u00e1ns Ettore e Bindo (xerentes de operaci\u00f3ns). Os irm\u00e1ns deixaron Maserati logo de que terminara o seu contrato de dez anos con Adolfo Orsi. Dez anos antes, en 1937, os irm\u00e1ns Maserati venderan o resto das s\u00faas acci\u00f3ns na empresa \u00e1 familia Orsi , quen, en 1940, trasladou a sede da empresa \u00e1 s\u00faa cidade natal de Modena, onde permanece ata hoxe.\nA f\u00e1brica O.S.C.A. estaba en San Lazzaro di Saveno nas aforas Bolonia, onde fabric\u00e1banse os Maserati orixinalmente de 1926-1940. O seu obxectivo empresarial fundamental era desenvolver un autom\u00f3bil para competir nas carreiras de 1100 c.c. .\nO primeiro autom\u00f3bil O.S.C.A. foi o MT4, por \"Maserati Tipo 4 cilindros\". O motor de 1.092 cc (72 PS (53\u00a0kW, 71\u00a0hp) a 6000 rpm) era un bloque derivado do FIAT, a carrozar\u00eda foi constru\u00edda como un barchetta bipraza. O primeiro MT4 competiu en 1948 no Circu\u00edto de Pescara e no Gran Premio de N\u00e1poles, onde foi levado a unha vitoria por Luigi Villoresi. O motor foi modificado a 1342 cc (con 90 PS (66\u00a0kW; 89\u00a0hp) a 5.500 rpm) en 1949.\nEn 1950, un novo DOHC (MT4-2AD) aumentou a potencia (ata un m\u00e1ximo de 100 PS (74\u00a0kW; 99\u00a0hp) a 6.300 rpm), e en 1953 o motor ampliouse a 1453 cc (110 PS (81\u00a0kW; 108\u00a0hp) a 6.200 rpm). O novo tipo de motor 372 DS Twin Spark con 1491 cc (120 PS (88\u00a0kW; 118\u00a0hp) a 6.300 rpm) utilizouse posteriormente no OSCA TN de 1955. Con este novo motor, o coche recibiu o novo nome de FS 372, dos que foron constru\u00eddos cinco. Unha delas pertence a Sir Stirling Moss, que compite en carreiras hist\u00f3ricas de todo o mundo. As versi\u00f3ns deste motor pasou a ser utilizado nos modelos ordinarios cup\u00e9 e convertible de Fiat de 1959 a 1966.\nEstes autom\u00f3biles foron principalmente barchettas, pero alg\u00fans foron constru\u00eddos coa m\u00e1is luxosa carrozar\u00eda Berlinetta de Pietro Frua, Michelotti e Vignale. Un Vignale participou na clase de 1500 cc nas 24 horas de Le Mans de 1953.\nAs 12 Horas de Sebring de 1954 foi ga\u00f1ada polos pilotos Stirling Moss e Bill Lloyd nun OSCA MT4 como parte do Briggs Cunningham Team.\nDesde 1951 a 1962, os autom\u00f3biles ou motores fabricados por OSCA tam\u00e9n participaron nalgunhas carreiras de F\u00f3rmula 1 e F\u00f3rmula 2 a\u00ednda que eles constru\u00edan principalmente pequenos coches deportivos, alg\u00fans dos cales foron dese\u00f1ados por Pietro Frua. No Campionato Mundial de Resistencia os veh\u00edculos OSCA clasificaron no posto 10 (1953), 4\u00ba (1954), 6\u00ba (1957), 5\u00ba (1958) e 4\u00ba (1961).\nO 750 cc 70\u00a0hp (52\u00a0kW) Tipo S 187 foi presentado en 1956. Pesaba 730\u00a0kg, este coche ti\u00f1a unha velocidade m\u00e1xima de 187\u00a0km/h. En 1959 Jim Eichenlaub ga\u00f1ou o t\u00edtulo estadounidense H -Mod cun OSCA S 187. dispo\u00f1endo dun orzamento moi reducido, Eichenlaub a mi\u00fado durm\u00eda no seu remolque porque non hab\u00eda di\u00f1eiro para un motel. Con todo, ga\u00f1ou a s\u00faa primeira carreira en Pensacola en abril de 1959.\nNa F\u00f3rmula J\u00fanior (FJ) utilizando un motor Fiat de 1.089 cc, viu os triunfos de Colin Davis e Berardo Taraschi (1959).\nEn 1963 os irm\u00e1ns venderon a compa\u00f1\u00eda ao conde Domenico Agusta, propietario de MV Agusta, traballando nos dese\u00f1os de Agusta ata 1966. Un dos seus dese\u00f1os finais foi un motor desmodr\u00f3mico de catro cilindros. Finalizou a s\u00faa andaina en 1967.\nOSCA Fiat.\nOs Fiat 1200 Cup\u00e9 e Cabrio tam\u00e9n estaban dispo\u00f1ibles co motor OSCA twin cam de 1491 cc, como o Fiat 1500 S. Este modelo sa\u00edu \u00e1 venda en novembro de 1959, con carrozar\u00eda Pininfarina. O motor incrementou a s\u00faa potencia a 1.568 cc e 90 PS (66\u00a0kW) no ver\u00e1n de 1962 (1600 S), grazas a un aumento de 2mm do di\u00e1metro, e a carcasa someteuse a unha lavado de face como o Fiat 1300/1500 substitu\u00edu ao orixinal 1200 en 1963. Continuou en produci\u00f3n ata a s\u00faa substituci\u00f3n polo Fiat 124 cup\u00e9/spider, co propio motor Fiat Twin Cam, a finais de 1966. OSCA tam\u00e9n ofreceu os seus propios veh\u00edculos propulsados por este motor , como o Fissore 1600 GT2.\nVeh\u00edculos.\nNome e ano de presentaci\u00f3n:\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "261946", "revid": "89787", "url": "https://gl.wikipedia.org/wiki?curid=261946", "title": "P\u00e9 azul", "text": "O p\u00e9 azul (Clitocybe nuda , frecuentemente nomeada na bibliograf\u00eda galega polo seu sin\u00f3nimo Lepista nuda ) \u00e9 un cogomelo dunha cor espectacularmente azul ou violeta escura, sapr\u00f3fita que medra en solos con abundante humus. \u00c9 comest\u00edbel coci\u00f1ada, mais en cru pode producir gastroenterite ou outras reacci\u00f3ns nalg\u00fans individuos.\nDescrici\u00f3n.\nPos\u00fae un chapeu de 5 a 15\u00a0cm, marr\u00f3n, azul ou violeta e a s\u00faa forma pode ser dende convexa a achatada, coa marxe enrolada. A cut\u00edcula de cor azul ou violeta coas lamelas moi finas e apertadas, que se desprenden facilmente do resto do chapeu. P\u00e9 de forma cil\u00edndrica, de cor azulada fibrada e con base bulbosa. \nAs esporas son de cor rosa.\nH\u00e1bitat e \u00e9poca.\nMedra en solos con abundante humus, sendo un dos cogomelos m\u00e1is serodios do outono. Chega a medrar en inverno e primavera. Forma \u00e1s veces grandes grupos ou circunferencias en bosques de frondosas e de con\u00edferas, xard\u00edns, beir\u00eds dos cami\u00f1os e carreiros ou en leiras f\u00e9rtiles ou ermas.\nComestibilidade e confusi\u00f3ns.\nA carne \u00e9 feble e tenra, cun recendo e sabor agrad\u00e1beis, por\u00e9n velenoso en cru.\nP\u00f3dese confundir con cogomelos violetas do x\u00e9nero \"Cortinarius\", non comest\u00edbeis e de cheiros desagrad\u00e1beis a: mofo, terra, ouri\u00f1os ou p\u00f3lvora."}
{"id": "261949", "revid": "18868", "url": "https://gl.wikipedia.org/wiki?curid=261949", "title": "Clitocybe nuda", "text": ""}
{"id": "261950", "revid": "18868", "url": "https://gl.wikipedia.org/wiki?curid=261950", "title": "Lepista nuda", "text": ""}
{"id": "261951", "revid": "6279", "url": "https://gl.wikipedia.org/wiki?curid=261951", "title": "Divisi\u00f3n de Honor B", "text": ""}
{"id": "261952", "revid": "1888", "url": "https://gl.wikipedia.org/wiki?curid=261952", "title": "Acu\u00f1a", "text": "Acu\u00f1a pode referirse a:\nApelido.\nSegundo o censo do ano 2000 o apelido Acu\u00f1a ti\u00f1a 3\u00a0223 ocorrencias en Galicia, destacando no concello de Vilaboa (2,51 % da poboaci\u00f3n, sendo o cuarto apelido m\u00e1is frecuente do concello), Mar\u00edn (0,86 %) e Pontevedra (821 ocorrencias, 0,53% da poboaci\u00f3n).\nPode referirse a:"}
{"id": "261957", "revid": "98629", "url": "https://gl.wikipedia.org/wiki?curid=261957", "title": "Balea franca austral", "text": "A balea franca austral, \"Eubalaena australis\" , \u00e9 unha especie de cet\u00e1ceo misticeto da familia dos bal\u00e9nidos, descrita en 1822 por Desmoulins como \"Balaena australis\".\n\u00c9 unha das tres especies do x\u00e9nero \"Eubalaena\", as co\u00f1ecidas como baleas francas, que anteriormente foron clasificadas como unha soa especie, e que son denominadas as\u00ed (\"baleas francas = baleas f\u00e1ciles de cazar\") porque nadan lentamente, son moi confiadas e, cando morren, flotan na auga, o que facilita moito os labores dos baleeiros que as cazaban. Por iso, na nomenclatura internacional, co\u00f1\u00e9cese como \"balea franca austral\".\nCaracter\u00edsticas.\nAs proincipais caracetr\u00edsticas de \"Eubalaena australis\" son as seguintes:\nDistribuci\u00f3n.\n\"Eubalaena australis\" \u00e9 unha especie de distribuci\u00f3n circumpolar, rexistr\u00e1ndose a s\u00faa presenza polo menos entre os 20\u00ba S e os 55\u00ba S. Reprod\u00facense en inverno nas costas do subcontinente suramericano, principalmente nas da Arxentina e do Brasil, a\u00ednda que tam\u00e9n alg\u00fans individuos o fan nas de Chile e o Per\u00fa, e nas da illa de Tristan da Cunha, sur de \u00c1frica, principalmente nas da Rep\u00fablica Surafricana, chegando at\u00e9 Mozambique e as costas occidentais de Madagascar, sur de Australia, Tasmania e Nova Zelandia, migrando en ver\u00e1n cara \u00e1s augas fr\u00edas da Ant\u00e1rtida, onde se encontran principalmente entre as latitudes 40\u00ba S e 50\u00ba S, a\u00ednda que tam\u00e9n se puideron ver, especialmente nos \u00faltimos anos, tan ao sur como nos 65\u00b0 S, e nos arredores de Xeorxia do Sur.\nPoboaci\u00f3n.\nA Comisi\u00f3n Baleeira Internacional realizou a s\u00faa \u00faltima revisi\u00f3n importante das baleas francas austrais en 1998 (CBI 2001), constatando que, tras o grave esgotamento hist\u00f3rico pola caza comercial, varias subpoboaci\u00f3ns reprodutoras (Arxentina, Brasil, Sur\u00e1frica e Australia) mostraron evidencias dunha forte recuperaci\u00f3n, cun tempo de duplicaci\u00f3n de 10-12 anos.\nAs outras subpoboaci\u00f3ns de cr\u00eda a\u00ednda son moi pequenas, e os datos dispo\u00f1\u00edbeis son insuficientes para determinar se se est\u00e1n a recuperar. Calc\u00falase que el tama\u00f1o total da poboaci\u00f3n a partir de 1997 era de 7 500 animais (dos cales 1 600 eran femias maduras, inclu\u00edndo 547 da Arxentina e 659 de Sur\u00e1frica), e as tres principais subpoboaci\u00f3ns continuaron aumentando a unha taxa similar desde ent\u00f3n.\nAs capturas ilegais da Uni\u00f3n Sovi\u00e9tica (principalmente na d\u00e9cada de 1960) inhibiron temporalmente a recuperaci\u00f3n, pero en xeral a poboaci\u00f3n parece que medrou bastante desde ent\u00f3n.\nParece que hai un intercambio substancial entre os criadeiros do mesmo continente, por exemplo entre a Arxentina e o Brasil, pero a taxa de intercambio \u00e9 moito menor entre subpoboaci\u00f3ns afastadas xeograficamente, por exemplo, entre as de Australia e Nova Zelandia, e entre as da Arxentina e Trist\u00e1n da Cunha.\nComportamento.\nComo as outras baleas francas, \"Eubalaena australis\" nada lentamente, pero tam\u00e9n pode facer acrobacias: saltos, golpes na auga coas aletas pectorais e diversos movementos coa aleta caudal, coa que pode \"facer o pino\", axitando a cola perpendicularmente ao vento at\u00e9 2 minutos utiliz\u00e1ndoa como \"vela de navegaci\u00f3n\", posto que a manobra fai que seo animal se deslice libremente pola auga. Isto parece que se trata dunha forma de xogo, xa que polo xeal nadan at\u00e7\u00e9 o punto de partida para repetir o deslizamento.\nCando efect\u00faan as inmersi\u00f3ns, a cabeza sae moito da auga, mostrando as s\u00faas calosidades, e lanzando o t\u00edpico \"sopro\" en \"V\" das baleas francas, que adoita ter unha altura duns 5 m; despois a cabeza desaparece por debaixo da superficie, e o \u00fanico que se ve \u00e9 o dorso ancho, liso, sen aleta dorsal e sen calosidades.\nAmeazas e medidas de protecci\u00f3n.\nAs baleas francas austrais foron cazadas intensamente por baleeiros premodernos a partir de principios do s\u00e9culo XVII, pero especialmente nos s\u00e9culos XVIII e XIX por baleeiros americanos e europeos.\nA\u00ednda que non se conservan moitos rexistros, p\u00e9nsase que o n\u00famero total de animais capturados entre 1770 e 1900 foron uns 150 000, dos cales entre 48 000 e 60 000 foron tan s\u00f3 na d\u00e9cada de 1830.\nCando comezou a caza de baleas moderna, a principios do s\u00e9culo XX, a especie xa era moi rara, e as capturas at\u00e9 que as baleas comezaron a estar algo protexidas a partir de 1935 ascenderon a s\u00f3 uns 1\u00a0600 exemplares. Sobre 3\u00a0000 animais foron capturados ilegalmente polas frotas baleeiras sovi\u00e9ticas na d\u00e9cada de 1960.\nA poboaci\u00f3n hemisf\u00e9rica en 1770 est\u00edmase entre 55 000 e 70 000 individuos, e se cre que descendeu at\u00e9 un m\u00ednimo de cerca de 300 animais na d\u00e9cada de 1920.\nA especie probabelmente comezou a recuperarse despois de protecci\u00f3n iniciada en 1935, pero as capturas ilegais sovi\u00e9ticas na d\u00e9cada de 1960 fixeron que, segundo estimaci\u00f3ns, se eliminara \u00e1 metade da poboaci\u00f3n existente neses momentos, e que se atrasara a s\u00faa recuperaci\u00f3n.\nDebido \u00e1 intensa caza da que foi obxecto, chegou, por tanto, e como a s\u00faa conx\u00e9nere do norte, \"Eubalaena glacialis\", case a extinguirse. No s\u00e9culo XIX, a s\u00faa poboaci\u00f3n se reducira at\u00e9 un 90 %. Pero desde a \"moratoria de 1986\" a poboaci\u00f3n da especie experimentou un aumento aproximado do 7 % nos \u00faltimos anos (v\u00e9xase m\u00e1is arriba), e na actualidade existen aproximadamente 8\u00a0000 exemplares.\nPara protexer esta especie, en 1984 a Arxentina sancionou a lei 23094 pola que se declaraba \"Monumento natural\" a todas as baleas francas austrais que se visualicen nas s\u00faa augas xurisdicionais. Tal decisi\u00f3n se fundamentou na imperiosa necesidade de outorgarlle a debida protecci\u00f3n a esta especie animal que se reproduce en augas austrais, e que \u00e9 motivo da pr\u00e1ctica do moderno \"turismo de avistamento de baleas\" na pen\u00ednsula Vald\u00e9s, na Patagonia. Hai un crecente interese na posibilidade de crear un santuario para a preservaci\u00f3n desta especie no Atl\u00e1ntico sur.\nEstado de conservaci\u00f3n.\nNos anos 1990, o status da poboaci\u00f3n de \"Eubalaena australis\" era considerado como \"vulner\u00e1bel\":\nNos \u00faltimos tempos a IUCN, dado o tama\u00f1o da poboaci\u00f3n estimada recente (1 600 femias maduras en 1997 e aproximadamente o duplo deste n\u00famero en 2007), e o forte incremento da taxa observada nalgunhas partes moi estudadas da \u00e1rea de distribuci\u00f3n da especie, a poboaci\u00f3n actual, a\u00ednda que sendo escasa en relaci\u00f3n coa s\u00faa riqueza hist\u00f3rica, non se considera ameazada a nivel hemisf\u00e9rico. Est\u00edmase que a poboaci\u00f3n agora \u00e9 maior do que era hai tres xeraci\u00f3ns (87 anos, supo\u00f1endo un tempo de xeraci\u00f3n de 29 anos).\nAlgunhas subpoboaci\u00f3ns, en particular as de Chile e o Per\u00fa, a\u00ednda son moi pequenas e poden necesitar protecci\u00f3n especial pata que se restableza. Por\u00e9n, a UICN cualificou en 2013 o estado global da especie como \"LC\" (\"pouco preocupante\")."}
{"id": "261959", "revid": "89787", "url": "https://gl.wikipedia.org/wiki?curid=261959", "title": "Overclocking", "text": "O overclocking \u00e9 unha pr\u00e1ctica que pretende alcanzar unha maior velocidade de reloxo para un compo\u00f1ente electr\u00f3nico (por enriba das especificaci\u00f3ns do fabricante). A idea \u00e9 conseguir un rendemento m\u00e1is alto gratuitamente, ou superar as cotas actuais de rendemento, a\u00ednda que isto poida supo\u00f1er unha perda de estabilidade ou acurtar a vida \u00fatil do compo\u00f1ente. Overclock' \u00e9 un anglicismo de uso habitual en inform\u00e1tica que literalmente significa 'sobre o reloxo' ' \u00e9 dicir, aumentar a frecuencia de reloxo da unidade central de procesamento.\nEsta pr\u00e1ctica est\u00e1 moi estendida entre os usuarios de inform\u00e1tica m\u00e1is esixentes, que tratan de levar ao m\u00e1ximo o rendemento das s\u00faas m\u00e1quinas. Alg\u00fans usuarios adoitan comprar compo\u00f1entes inform\u00e1ticos de baixo custo, forz\u00e1ndoos posteriormente e alcanzando as\u00ed o rendemento esperado dos compo\u00f1entes de gama m\u00e1is alta. Por outro lado, os consumidores m\u00e1is fan\u00e1ticos poden chegar a adquirir compo\u00f1entes de \u00faltima fornada para forzar o seu funcionamento, e conseguir as\u00ed probas de rendemento inalcanzables para calquera equipo de consumo. Por este motivo, a maior\u00eda dos fabricantes decide non inclu\u00edr na garant\u00eda do seu hardware os danos producidos por facerlles 'overclocking'.\nHoxe en d\u00eda os fabricantes de hardware venden alg\u00fans dos seus produtos desbloqueados para permitir aos usuarios realizar 'overclock' sobre os mesmos; \u00e9 o caso de, por exemplo, GPU, CPU etc.\nDesvantaxes.\nAo incrementar a velocidade de traballo do reloxo tam\u00e9n increm\u00e9ntase o consumo de corrente e a calor producida pode afectar a outros compo\u00f1entes."}
{"id": "261960", "revid": "1576", "url": "https://gl.wikipedia.org/wiki?curid=261960", "title": "Frecuencia de reloxo", "text": "A frecuencia de reloxo indica a velocidade \u00e1 que un ordenador realiza as s\u00faas operaci\u00f3ns m\u00e1is b\u00e1sicas, como sumar dous n\u00fameros ou transferir o valor dun rexistro a outro. M\u00eddese en ciclos por segundo (hertzs).\nOs diferentes circu\u00edtos integrados dun ordenador poden funcionar a diferentes frecuencias de reloxo, polo que cando se usa a expresi\u00f3n frecuencia de reloxo aplicado a un ordenador, adoita sobreentenderse que se refire a velocidade de funcionamento da CPU principal.\nNo contexto da electr\u00f3nica dixital, m\u00e1is concretamente na secuencial, \u00e9 a frecuencia do sinal de reloxo que, enviada a todos os dispositivos, sincroniza a operaci\u00f3n destes."}
{"id": "261961", "revid": "109216", "url": "https://gl.wikipedia.org/wiki?curid=261961", "title": "Electr\u00f3nica dixital", "text": "A electr\u00f3nica dixital \u00e9 unha parte da electr\u00f3nica que se encarga de sistemas electr\u00f3nicos nos cales a informaci\u00f3n est\u00e1 codificada en dous \u00fanicos estados. Aos devanditos estados p\u00f3deselles chamar \"verdadeiro\" ou \"falso\", ou m\u00e1is comunmente 1 e 0, refer\u00edndose a que nun circu\u00edto electr\u00f3nico dixital hai dous niveis de tensi\u00f3n.\nElectronicamente as\u00edgnaselles a cada un unha voltaxe ou rango de voltaxe determinada, aos que se lles denomina niveis l\u00f3xicos, t\u00edpicos en toda sinal dixital. Polo regular os valores de voltaxe en circu\u00edtos electr\u00f3nicos poden varia entre 1.5, 3, 5, 9 e 18 voltios dependendo da aplicaci\u00f3n. As\u00ed por exemplo, nunha radio de transistores convencional as tensi\u00f3ns de voltaxe son polo regular de 5 e 12 voltios ao igual que nos discos duros IDE de computadora.\nDifer\u00e9nciase da electr\u00f3nica anal\u00f3xica en que, para a electr\u00f3nica dixital un valor de voltaxe codifica un destes dous estados, mentres que para a electr\u00f3nica anal\u00f3xica hai unha infinidade de estados de informaci\u00f3n que codificar segundo o valor da voltaxe.\nEsta particularidade permite que, usando \u00c1lxebra Booleana l\u00f3xica binaria e o sistema de numeraci\u00f3n binario, que se poidan realizar complexas operaci\u00f3ns l\u00f3xicas ou aritm\u00e9ticas con c\u00e1lculos sobre os sinais de entrada, moi custosas de facer empregando m\u00e9todos anal\u00f3xicos.\nA electr\u00f3nica dixital alcanzou unha grande importancia debido a que \u00e9 utilizada para realizar aut\u00f3matas e por ser a pedra angular dos Sistema programados como son os ordenadores ou computadoras.\nOs sistemas dixitais poden clasificarse do seguinte modo:"}
{"id": "261963", "revid": "98629", "url": "https://gl.wikipedia.org/wiki?curid=261963", "title": "Balea franca do Pac\u00edfico", "text": "A balea franca do Pac\u00edfico (\"Eubalaena japonica\") (Lac\u00e9p\u00e8de, 1818), \u00e9 unha especie de cet\u00e1ceo misticeto da familia dos bal\u00e9nidos descita en 1818 por Lac\u00e9p\u00e8de co nome de \"Balaena japonica\".\n\u00c9 unha das tres especies do x\u00e9nero \"Eubalaena\", as co\u00f1ecidas como baleas francas, que anteriormente foron clasificadas como unha soa especie, e que son denomiandas as\u00ed (\"baleas francas = baleas f\u00e1ciles de cazar\") porque nadan lentamente, son moi confiadas e, cando morren, flotan na auga, o que facilita moito os labores dos baleeiros que as cazaban. Por iso, na nomenclatura internacional, co\u00f1\u00e9cese como \"balea franca austral\".\nCaracter\u00edsticas.\nMoi semellante \u00e1s outras d\u00faas baleas francas, a balea franca do Pac\u00edfico norte dist\u00ednguese facilmente doutros cet\u00e1ceos que viven nesta zona polo seu gran tama\u00f1o, que pode chegar a 18 m de lonxitud, substancialmente maior que o de \"Eschrichtius robustus\" e o de \"Megaptera novaeangliae\".\n\u00c9 a \u00fanica especie de balea do Pac\u00edfico norte que carece de aleta dorsal.\nDistribuci\u00f3n e poboaci\u00f3n.\nA poboaci\u00f3m sta especie div\u00eddese en d\u00faas subpoboaci\u00f3ns. Unha se encontra comprendida entre o mar de Okhotsk, as illas Kuriles e a costa da pen\u00ednsula de Kamchatka. A outra habita nas costas do mar de Bering e o golfo de Alasca.\nOs escasos individuos que quedan na actualidade de \"Eubalaena japonica\" reprod\u00facense durante o ver\u00e1n no mar de Okhotsk, ao sueste do mar de Bering, as illas Aleutianas e no norte do golfo de Alasca. Durante o invierno migran cara o sur (ou, polo menos, migraban antano), at\u00e9 o mar do Xap\u00f3n, o estreito de Taiw\u00e1n e as illas Bonin (Xap\u00f3n), no oeste, e at\u00e9 a Baixa California Sur (M\u00e9xico), no leste. Observ\u00e1ronse individuos divagantes nas illas Hawai.\nActualmente a especie est\u00e1 en perigo de extinci\u00f3n, xa que os seus efectivos roldan entre os 100 e os 300 individuos. A subpoboaci\u00f3n do mar de Bering estaba practicamente extinguida, tan s\u00f3 se v\u00edan individuos solitarios. En 1996 v\u00edronse por primeira vez 4 individuos xuntos. Desde ent\u00f3n o n\u00famero de exemplares identificados variou entre 3 e 13. Anos m\u00e1is tarde mediante an\u00e1lises xen\u00e9ticas comprobouse o aumento de individuos que pasou dun m\u00e1ximo de 13 a finais do 2002 (de 10 mostras recollidas 9 eran machos), a 17 (10 machos e 7 femias, anteriormente s\u00f3 se localizara unha femia) identificados mediante xen\u00e9tica e fotos, para pasar finalmente no \u00faltimo estudo a 25 animais individualizados. En 2002 encontrouse na zona unha balena co seu baleato, sendo a \u00fanica femia reprodutora constatada en anos. Todo iso puidera indicar un lixeiro aumento poboacional na zona.\nAmeazas.\nNo s\u00e9culo XIX caz\u00e1ronse uns 15 000 exemplares (e perd\u00e9ronse outros 4 000) polo que o tama\u00f1o da poboaci\u00f3n capturada puido superar os 19 000 individuos. A estas cifras haber\u00eda que sumar as baelas cazadas polas comunidades ind\u00edxenas, a\u00ednda que estas non deberon supo\u00f1er unha gran mingua da poboaci\u00f3n.\nDespois das grandes campa\u00f1as de caza que empezaron en 1835, onde se cazaban de forma intensiva baleas de todas as especies, as poboaci\u00f3ns de balea franca do Pac\u00edfico norte estaban ao bordo da extinci\u00f3n.\nTras estas campa\u00f1as, a finais do s\u00e9culo XX a Comisi\u00f3n Baleeira Internacional decidiu prohibir a pesca comercial das baleas. Non con fins ecol\u00f3xicos sen\u00f3n con vistas a que se recuperasen as poboaci\u00f3ns para poder volver a cazalas. Despois desta prohibici\u00f3n, o Xap\u00f3n e a Uni\u00f3n Sovi\u00e9tica seguiuron cazando baleas \"con fins cient\u00edficos\". Despois da prohibici\u00f3n da caza comercial desta especie, a poboaci\u00f3n mostraba signos dunha recuperaci\u00f3n lenta. Por\u00e9n, a poboaci\u00f3n remanente practicamente foi exterminada por baleeiros sovi\u00e9ticos que capturaron 372 baleas entre 1963 e 1967 (\u00e1 parte das capturadas con \"fins cient\u00edficos\"); a maior\u00eda delas no sueste do mar de Bering e nunha \u00e1rea ao sur da illa Kodiak. En total, co\u00f1\u00e9cense 742 capturas no \u00faltimo s\u00e9culo para \"fins cient\u00edficos\" ou comerciais (331 na zona occidental do Pac\u00edfico norte, e 411 na rexi\u00f3n oriental).\nEstado actual.\nEn 2008 a UICN tendo en conta o pouco que se co\u00f1ece a situaci\u00f3n da especie, e en ausencia de evidencias dunha tendencia \u00e1 recuperaci\u00f3n, considerta que \u00e9 apropiado, pendente de an\u00e1lises de datos m\u00e1is recentes, segundo a estimaci\u00f3n da d\u00faa abundancia de que hoxe se disp\u00f3n, que \u00e9 duns 400 indivudos no mar de Okhotsk e de aproximadamente 100 no resto do Pac\u00edfico norte, parecer oportuno cualificala como \"en perigo\"."}
{"id": "261965", "revid": "12452", "url": "https://gl.wikipedia.org/wiki?curid=261965", "title": "Balea franca do Pac\u00edfico norte", "text": ""}
{"id": "261966", "revid": "45576", "url": "https://gl.wikipedia.org/wiki?curid=261966", "title": "O.S.C.A.", "text": ""}
{"id": "261967", "revid": "22570", "url": "https://gl.wikipedia.org/wiki?curid=261967", "title": "Hispania SL", "text": "Hispania SL foi unha f\u00e1brica de lapis e material de escritorio fundada en Ferrol polo empresario ferrol\u00e1n Alberto Fern\u00e1ndez Mart\u00edn que ti\u00f1a tam\u00e9n a empresa de redes Defer, a de bol\u00edgrafos Bolfer e a t\u00e9xtil Textilfer.\nHistoria.\nAlberto Fern\u00e1ndez Mart\u00edn era representante de material de escritorio e vendo as posibilidades de negocio decidiu fundar a empresa xunto con outros socios: Jos\u00e9 Andr\u00e9s V\u00e1zquez, Benito Alvari\u00f1o, Eusebio P\u00e9rez del Hierro, Esteban Ramil, Antonio Veiga e Luis de la Muela. Situaron a f\u00e1brica no barrio ferrol\u00e1n de Ferrol Vello, preto do porto de Ferrol.\nNos seus inicios contrataron ao t\u00e9cnico alem\u00e1n Johann Sindel, que se fixo cargo da direcci\u00f3n da produci\u00f3n e que deu nome a alg\u00fans dos seus produtos m\u00e1is co\u00f1ecidos. Na d\u00e9cada de 1950 iniciaron a produci\u00f3n de bol\u00edgrafos. Os anos 1960 e 1970 foron de crecemento da empresa, ata a apertura do mercado espa\u00f1ol a produtos for\u00e1neos, o que supuxo a perda de mercado. A necesidade de actualizar e modernizar a empresa nunca se fixo xa que o mercado estaba a trocar preferindo outros produtos como bol\u00edgrafos de cores e portaminas.\nHispania estivo aberta ata 1981. O peche definitivo foi en 1986, cando se tomou a decisi\u00f3n de disolver a sociedade, foi liquidada e vendidas as instalaci\u00f3ns. A principios de 2012 derrubouse a vella f\u00e1brica de estilo modernista, que xa estaba en ru\u00edna.\nMarcas.\nHispania vend\u00eda os seus produtos baixo diversas marcas e formatos. O seu logo eran d\u00faas figuras humanas coas mans entrelazadas :"}
{"id": "261969", "revid": "22570", "url": "https://gl.wikipedia.org/wiki?curid=261969", "title": "Ecurie Nationale Belge", "text": "Ecurie Nationale Belge (tam\u00e9n co\u00f1ecido como Equipe Nationale Belge ou ENB) foi un equipo de carreiras de F\u00f3rmula 1 nos anos 1950 e 1960, que se formou mediante a fusi\u00f3n do Ecurie Francorchamps de Jacques Swaters e o Ecurie Belge de Johnny Claes.\nNa F\u00f3rmula Un, o equipo utilizou unha gran variedade de chasis a trav\u00e9s dos anos: Ferrari, Cooper, Lotus, Emeryson como as\u00ed como un auto construci\u00f3n propia, o ENB, que participou nun \u00fanico Gran Premio do Campionato Mundial, o Gran Premio de Alema\u00f1a de 1962.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "261971", "revid": "89787", "url": "https://gl.wikipedia.org/wiki?curid=261971", "title": "Agaricales", "text": "Agaricales \u00e9 unha orde de fungos da clase Agaricomycetes que incl\u00fae alg\u00fans dos cogomelos m\u00e1is co\u00f1ecidos. Noutrora estaba inclu\u00edda na clase Homobasidiomicetes, hoxe en desuso. A orde ten 33 familias, 413 x\u00e9neros, e arredor de 13000 especies descritas. Incl\u00fae multitude de cogomelos co\u00f1ecidos, dende o ubicuo champi\u00f1\u00f3n com\u00fan ou \"Agaricus bisporus\", \u00e1 mortal cacaforra \"Amanita virosa\", as\u00ed coma fungos alucin\u00f3xenos e velenosos coma o rebentabois (\"Amanita muscaria\") ou especies bioluminiscentes coma o \"Omphalotus olearius\".\nClasificaci\u00f3n.\nAlg\u00fans fungos con corpos frut\u00edferos en forma de cogomelo con chapeu, coma \"Cantharellus\", foron clasificados tradicionalmente en distinto grupo que o resto de Agaricales. Grazas aos estudos moleculares, estase a albiscar que hai m\u00e1is grupos diverxentes do que se pensou nun principio, coma os x\u00e9neros \"Russula\" e mais \"Lactarius\", aos que se te\u00f1en situado nunha orde distinta, Russulales, e outros fungos de lamelas, que incl\u00faen especies coma \"Paxillus involutus\" e mais \"Hygrophoropsis aurantiaca\", que amosan unha maior afinidade con \"Boletus\", e aos que se te\u00f1en situado na orde Boletales.\nPor outra banda, a alg\u00fans fungos de morfolox\u00eda bastante diferente, como os \"Lycoperdon\" e alg\u00fans fungos clavaroides, coma o x\u00e9nero \"Typhula\" e maila especie \"Fistulina hepatica\", foron recentemente clasificados dentro da orde Agaricales.\nO termo ag\u00e1rico ten sido tradicionalmente referido \u00e1 orde Agaricales, aos que se definiron exactamente coma os \"fungos con lamelas\". Tralos descubrimentos descritos enriba, eses dous termos non poden considerarse sin\u00f3nimos (malia haber moitos solapamentos entre eles).\nDistribuci\u00f3n e h\u00e1bitat.\nA orde Agaricales \u00e9 ubicua, sendo atopada en todos os continentes. A\u00ednda que todos son terrestres, os seus h\u00e1bitats incl\u00faen todo tipo de pantanos, lameiros e pasteiros, variando grandemente dunha especie a outra.\nCaracter\u00edsticas.\nOs basidiocarpos das especies desta orde son tipicamente carnosos, cun estipe ou p\u00e9, un p\u00edleo (ou chapeu) e lamelas, onde os basidios se almacenan. Esta \u00e9 a estrutura tipo do que se co\u00f1ece como cogomelo.\nCiclo de vida.\nO ciclo de vida das especies da orde Agaricales \u00e9 moi representativo de Basidiomycota. \u00c9 frecuente neste taxon atopar especies que presentan hifas septadas, con f\u00edbulas, ou conexi\u00f3ns en abrazadeira (\"clamp connections\"), e c\u00e9lulas dicariotas.\nAs basidiosporas sempre son expulsadas dos basidios entre os bordos da lamela, para posteriormente caer no chan ou ser transportadas polo vento."}
{"id": "261972", "revid": "98629", "url": "https://gl.wikipedia.org/wiki?curid=261972", "title": "Sombras tenebrosas", "text": "Sombras tenebrosas (en ) \u00e9 un filme estadounidense dirixido por Tim Burton que se estreou no 2012. Adaptaci\u00f3n da serie de televisi\u00f3n \"Dark Shadows\" creada por Dan Curtis en 1966. Estreouse en galego na TVG o 4 de xaneiro de 2014.\nSinopse.\nEn 1752, os Collins e o seu fillo Barnabas navegan dende Liverpool con destino a Am\u00e9rica para librarse da misteriosa maldici\u00f3n que pesa sobre a s\u00faa familia. Co paso dos anos, Barnabas (Johnny Depp), conv\u00e9rtese nun home rico e poderoso que comete o erro de romperlle o coraz\u00f3n a Angelique Bouchard (Eva Green). Pero ela, que \u00e9 meiga, cond\u00e9nao a un destino peor que a morte: conv\u00e9rteo en vampiro e ent\u00e9rrao vivo. Dous s\u00e9culos despois, en 1972, Barnabas consegue sa\u00edr da s\u00faa tumba e at\u00f3pase cun mundo irreco\u00f1ecible."}
{"id": "261976", "revid": "4712160", "url": "https://gl.wikipedia.org/wiki?curid=261976", "title": "Carlos Mencia", "text": "Ned Arnel Menc\u00eda, nado no ano 1967 en San Pedro Sula, Honduras, \u00e9 un actor estadounidense."}
{"id": "261977", "revid": "23204", "url": "https://gl.wikipedia.org/wiki?curid=261977", "title": "Jeff Foxworthy", "text": "Jeffrey Marshall \"Jeff\" Foxworthy, nado no ano 1958 en Atlanta, Xeorxia, \u00e9 un actor estadounidense.\nV\u00e9xase tam\u00e9n.\nLigaz\u00f3ns externas.\n "}
{"id": "261981", "revid": "56817", "url": "https://gl.wikipedia.org/wiki?curid=261981", "title": "Marines", "text": ""}
{"id": "261982", "revid": "51040", "url": "https://gl.wikipedia.org/wiki?curid=261982", "title": "Ux\u00edo Abu\u00edn", "text": "Ux\u00edo Abu\u00edn Ares, nado o 14 de maio de 1991 en Lestrobe (Dodro) \u00e9 un deportista galego, que destaca no tr\u00edatlon.\nTraxectoria.\nComezou a pr\u00e1ctica deportiva da nataci\u00f3n con 10 anos no Club Nataci\u00f3n Padr\u00f3n, pero aos 15, o club desf\u00edxose e decidiu probar no tr\u00edatlon animado polo seu adestrador Alberto \u00c1lvarez. O ano seguinte foi convocado pola federaci\u00f3n galega para representar a Galicia no campionato de Espa\u00f1a de Tr\u00edatlon por comunidades en idade escolar e conseguiu o t\u00edtulo de campi\u00f3n de Espa\u00f1a nun dos seus primeiros tr\u00edatlons. A federaci\u00f3n espa\u00f1ola concedeulle unha bolsa para adestrar no Centro de Alto Rendemento de Madrid, onde ademais cursou os estudos secundarios e comezou a carreira de INEF.\nEstivo al\u00ed bolseiro durante 6 anos (2007-2013), nos que se formou como triatleta. A mediados do 2013 decidiu deixar a residencia. Comezou ent\u00f3n a s\u00faa etapa como deportista profesional. Ad\u00e9strase entre Lestrobe, Gran Canaria e Madrid, en funci\u00f3n da \u00e9poca e a s\u00faa progresi\u00f3n."}
{"id": "261984", "revid": "6279", "url": "https://gl.wikipedia.org/wiki?curid=261984", "title": "Nav\u00e8s", "text": ""}
{"id": "261985", "revid": "1131", "url": "https://gl.wikipedia.org/wiki?curid=261985", "title": "Naves", "text": "O top\u00f3nimo Naves pode referirse a:"}
{"id": "261986", "revid": "1888", "url": "https://gl.wikipedia.org/wiki?curid=261986", "title": "Jos\u00e9 Romero Carreira", "text": "Jos\u00e9 Romero Carreira, nado en Solbeira (Paderne de Allariz) en 1917 e finado en Madrid o 16 de marzo de 1992, foi un aviador militar e int\u00e9rprete galego.\nTraxectoria.\nDirixente de UGT en Ourense. Na guerra civil espa\u00f1ola alistouse no Partido Comunista e foi comisario pol\u00edtico do V Rexemento. Foi enviado polo goberno da Rep\u00fablica \u00e1 URSS a formarse como piloto de aviaci\u00f3n, e combateu contra os alem\u00e1ns na segunda guerra mundial. Estivo interno nun campo de concentraci\u00f3n da URSS, e en 1952 foi xulgado por sumarse a unha folga de fame. Foi liberado en 1954, e embarcou no buque \"Semiramis\" dende o porto de Odesa xunto a membros da Divisi\u00f3n Azul.\nRegresou a Galicia e marchou vivir a Madrid onde se fixo int\u00e9rprete nunha axencia de viaxes. Logo foi funcionario do Instituto Nacional de Previsi\u00f3n. Finou en Madrid o 16 de marzo de 1992.\nVida persoal.\nCasou con Pilar e foi pai de Mar\u00eda Pilar Romero."}
{"id": "261987", "revid": "1888", "url": "https://gl.wikipedia.org/wiki?curid=261987", "title": "Antonio Leira Carpente", "text": "Antonio Leira Carpente, nado en Pontedeume en 1911 e finado en Ferrol o 15 de xullo de 2000, foi un militar galego.\nTraxectoria.\nMilitante anarcosindicalista, Participou na guerra civil como cabo da mari\u00f1a nun buque da armada republicana. Despois marchou \u00e1 URSS, foi capturado xunto a 46 compa\u00f1eiros en Odesa e trasladado ao campo de Krasnoiars en Siberia, para acabar reclu\u00eddo nun gulag en Casaquist\u00e1n. O 2 de abril de 1954 foi repatriado no Semiramis dende o porto de Odesa. Finou en Ferrol o 15 de xullo de 2000.\nVida persoal.\nCasou con Mar\u00eda Otero Cernadas e foi pai de Beatriz Leira Otero."}
{"id": "261988", "revid": "10599", "url": "https://gl.wikipedia.org/wiki?curid=261988", "title": "A Alhambra", "text": ""}
{"id": "261989", "revid": "98629", "url": "https://gl.wikipedia.org/wiki?curid=261989", "title": "HD 97950", "text": "HD 97950 \u00e9 un sistema estelar m\u00faltiple do tipo Wolf-Rayet situado no centro do c\u00famulo estelar NGC 3603. Inicialmente foi catalogado coma unha estrela \u00fanica pero m\u00e1is tarde p\u00faidose apreciar que ti\u00f1a catro compo\u00f1entes principais designadas coma A1, A2, A3 e B, ademais de varias estrelas m\u00e1is orbitando \u00f3 redor. Este sistema estelar \u00e9 considerado \u00e1s veces coma un c\u00famulo estelar."}
{"id": "261990", "revid": "6279", "url": "https://gl.wikipedia.org/wiki?curid=261990", "title": "Pinet", "text": "O top\u00f3nimo Pinet pode referirse a:"}
{"id": "261992", "revid": "89787", "url": "https://gl.wikipedia.org/wiki?curid=261992", "title": "Tempada 2004 do Campionato de Galicia de Rally", "text": "A tempada 2004 foi a 26\u00aa edici\u00f3n do Campionato de Galicia de Rally. Comezou co Rally do Cocido o 28 de marzo e rematou o 18 de decembro no Rally San Froil\u00e1n. O vencedor foi o piloto dumbri\u00e9s Manuel Senra, a bordo dun Peugeot 306 Maxi e con Faustino Su\u00e1rez de copiloto."}
{"id": "261993", "revid": "89787", "url": "https://gl.wikipedia.org/wiki?curid=261993", "title": "NGC 3603-A1", "text": "NGC 3603-A1 \u00e9 unha estrela binaria ecl\u00edpsante masiva localizada no c\u00famulo estelar NGC 3603, a unha distancia duns 20.000 anos luz respecto da Terra. As s\u00faas d\u00faas compo\u00f1entes tardan en orbitar entre si mesmas 3,77 d\u00edas. A masa de NGC 3603-A1a \u00e9 de 116 \u00b1 31 masas solares e a masa de NGC 3603-A1b \u00e9 de 89 \u00b1 16 masas solares. Isto fai destas d\u00faas estrelas as m\u00e1is masivas das que se ten co\u00f1ecemento, usando m\u00e9todos de medici\u00f3n \"directos\". Ambas amosan a mesmas li\u00f1as de emisi\u00f3n no espectro, que se corresponde co tipo espectral WN6h. Un estudo separado certificou a s\u00faa \"dualidade\" e asignoulles unhas masas individuais de 120 e 92 M \u2609."}
{"id": "261995", "revid": "5863", "url": "https://gl.wikipedia.org/wiki?curid=261995", "title": "Mercedes Benz", "text": ""}
{"id": "261997", "revid": "1131", "url": "https://gl.wikipedia.org/wiki?curid=261997", "title": "Mirabel", "text": "Mirabel pode referirse a:\nAdemais, o top\u00f3nimo Mirabel pode referirse a:"}
{"id": "261998", "revid": "5863", "url": "https://gl.wikipedia.org/wiki?curid=261998", "title": "Bersuit Vergarabat", "text": ""}
{"id": "261999", "revid": "5863", "url": "https://gl.wikipedia.org/wiki?curid=261999", "title": "Reynaldo Benito Bignone", "text": ""}
{"id": "262000", "revid": "98629", "url": "https://gl.wikipedia.org/wiki?curid=262000", "title": "Rorcual com\u00fan", "text": "O rorcual com\u00fan, tam\u00e9n co\u00f1ecido como balea com\u00fan, \"Balaenoptera physalus\" (Linnaeus, 1758), \u00e9 unha especie de mam\u00edfero mari\u00f1o da orde dos cet\u00e1ceos, suborde dos misticetos e familia dos balenopt\u00e9ridos.\nEn tama\u00f1o, este animal \u00e9 o segundo m\u00e1is grande existente no planeta, tan s\u00f3 superado polo seu parente \"Balaenoptera musculus\", o rorcual azul ou balea azul. Pode chegar a alcanzar unha lonxitude de 27 m.\nO seu corpo \u00e9 longo e estilizado, dunha cor gris apardazada, menos na s\u00faa parte inferior, que \u00e9 abrancazada.\nExisten d\u00faas subespecies diferenciadas:\nPode verse nos principais oc\u00e9anos do planeta, desde as augas polares \u00e1s tropicais. A especie est\u00e1 ausente soamente das augas pr\u00f3ximas aos bloques de xeo dos polos e de certas \u00e1reas, relativamente pequenas, afastadas de mar aberto. A s\u00faa maior densidade de poboaci\u00f3n enc\u00f3ntrase en augas fr\u00edas e temperadas.\nAlim\u00e9ntase principalmente de pequenos peixes que se agrupan en cardumes, luras, crust\u00e1ceos como os misid\u00e1ceos e de krill.\nComo todos os demais misticetos, o rorcual com\u00fan sufriu unha caza intensiva durante o s\u00e9culo XX e est\u00e1 catalogado como unha especie en perigo de extinci\u00f3n. Case 750 000 destes rorcuais foron cazados no hemisferio Sur s\u00f3 entre 1904 e 1979, e no ano 2003 tan s\u00f3 quedaban menos de 3 000 individuos nesa rexi\u00f3n.\nA Comisi\u00f3n Baleeira Internacional (CBI) (\"International Whaling Commission, IWC\", en ingl\u00e9s) estableceu en 1986 unha moratoria na caza comercial desta balea, a\u00ednda que alg\u00fans pa\u00edses como Islandia, Noruega e o Xap\u00f3n contin\u00faan coa s\u00faa caza en determinadas \u00e9pocas do ano. A especie tam\u00e9n \u00e9 cazada por aborixes groenlandeses autorizados polo programa de Caza de Subsistencia Aborixe dirigido pola CBI. Baixo este programa caz\u00e1ronse 377 baleas en 2007, das cales 12 eran rorcuais com\u00fans. As colisi\u00f3ns con naves e os ru\u00eddos procedentes da actividade humana nos oc\u00e9anos supo\u00f1en unha importante ameaza para a recuperaci\u00f3n da especie.\nTaxonom\u00eda e etimolox\u00eda.\nOs taxonomistas co\u00f1ecen o rorcual com\u00fan desde o s\u00e9culo XVII. Foi descrito por primeira vez por Frederik Martens en 1675 e posteriormente por Paul Dudley en 1725. Esas descrici\u00f3ns foron utilizadas como base para a descrici\u00f3n da \"Balaena physalus\" de Carlos Linneo (1758). O conde de Lac\u00e9p\u00e8de reclasificouno como \"Balaenoptera physalus\" a comezos do s\u00e9culo XIX. O nome cient\u00edfico prov\u00e9n do termo grego \"physa\", que significa soplar.\nOs rorcuais com\u00fans pertencen \u00e1 familia Balaenopteridae, na que se incl\u00faen a balea xibardo, o rorcual azul, o rorcual de Bryde, o rorcual boreal e o rorcual austral. A familia Balenopteridae diverxeu das outras familias da suborde dos Mysticeti durante o Mioceno medio. Con todo, desco\u00f1\u00e9cese cando se separaron entre si os membros desa familia. Comprobouse que ocasionalmente se producen cruces entre o rorcual azul e o com\u00fan no Atl\u00e1ntico Norte e no Pac\u00edfico Norte. Recentes an\u00e1lises de secuenciaci\u00f3n de ADN indican que o rorcual com\u00fan est\u00e1 filoxeneticamente m\u00e1is pr\u00f3ximo da balea gris (\"Eschrichtius robustus\") e a yubarta (\"Megaptera novaeangliae\") que de certos rorcuais do x\u00e9nero \"Balaenoptera\", como os rorcuais alibrancos.\nHai catalogadas d\u00faas subespecies, cada unha delas con diferentes caracter\u00edsticas f\u00edsicas e vocais: \"B. p. physalus\" (Linneo, 1758), ou rorcual do norte, que se encontra no Atl\u00e1ntico Norte, e \"B. p. quoyi\" (Fischer, 1829), ou rorcual ant\u00e1rtico, que se encontra no Hemisferio Sur. A maior\u00eda dos cet\u00f3logos considera os rorcuais do Pac\u00edfico Norte como unha terceira subespecie a\u00ednda non catalogada como tal. A escala global, estas tres subespecies raramente se mesturan entre si.\nDescrici\u00f3n e comportamento.\nO rorcual com\u00fan caracter\u00edzase polo seu gran tama\u00f1o e polo seu esvelto corpo. O tama\u00f1o medio de machos e femias da especie \u00e9 de 19 e 20\u00a0metros respectivamente. Os rorcuais da subespecie do Hemisferio Norte alcanzan un menor tama\u00f1o que a subespecie ant\u00e1rtica e as femias son de maior tama\u00f1o que os machos: a femia de maior tama\u00f1o capturada na Ant\u00e1rtida mediu 27,3\u00a0m fronte aos 24,4\u00a0m do \u00c1rtico e o macho ant\u00e1rtico de maior tama\u00f1o alcanzou os 24,4\u00a0m e no \u00c1rtico os 23,8\u00a0m. A\u00ednda non hai rexistros do peso dun esp\u00e9cime adulto, pero calc\u00falase que un adulto de 25\u00a0metros pesa arredor de 70\u00a0toneladas. Alcanzan a madurez f\u00edsica completa entre os 25 e os 30\u00a0anos, e viven unha media de 75\u00a0anos, a\u00ednda que hai rexistros que indican que estas baleas poden chegar a vivir at\u00e9 os 100\u00a0anos. Un acabado de nacer mide aproximadamente 6,5\u00a0m de longo e pesa aproximadamente 1.800\u00a0kg. O seu gran tama\u00f1o axuda \u00e1 identificaci\u00f3n do animal, a\u00ednda que \u00e1s veces \u00e9 confundido co rorcual azul, co rorcual boreal e, en augas quentes, co rorcual de Bryde.\nA s\u00faa parte superior e mais os lados son de cor gris apardazada e a parte inferior \u00e9 tirando a branco. Te\u00f1en un foci\u00f1o puntiagudo, espir\u00e1culo dobre e un amplo e achatado morro. D\u00faas marcas en forma de V invertida de cor clara comezan tralos espir\u00e1culos e seguen polos lados en direcci\u00f3n \u00e1 cola nunha diagonal que se inclina cara a parte superior at\u00e9 alcanzar a aleta dorsal; \u00e1s veces c\u00farvase cara a adiante no lombo. Ten unha marca branca \u00e1 dereita da mand\u00edbula inferior e nas barbas do mesmo lado, mentres que o lado esquerdo \u00e9 cincento ou negro. A pesar de poder verse ocasionalmente nos rorcuais alibrancos, esa asimetr\u00eda \u00e9 universal no rorcual com\u00fan e \u00fanica entre os cet\u00e1ceos, sendo unha das caracter\u00edsticas clave para a identificaci\u00f3n desta especie. Unha hip\u00f3tese que intenta explicar o desenvolvemento desta asimetr\u00eda considera que v\u00e9n inducida pola preferencia da balea por nadar sobre o seu lado dereito cando sobe \u00e1 superficie para lanzarse novamente \u00e1 auga e por circular cara a dereita cando se encontra na superficie por enriba dunha presa. Por contra, outras baleas, en iguais circunstancias, m\u00f3vense habitualmente cara a esquerda. Malia a existencia de varias hip\u00f3teses que intentan explicar esta asimetr\u00eda, ningunha foi aceptada en c\u00edrculos cient\u00edficos.\nO rorcual ten unha serie de 50 a 60 e at\u00e9 86 (cunha media de 64) pregos gulares ao longo da parte inferior do corpo que discorren dende a punta do queixo at\u00e9 o embigo, o que permite que a \u00e1rea da gorxa se expanda enormemente durante a alimentaci\u00f3n. Ten unha aleta dorsal curva e prominente (60\u201370\u00a0cm) que se encontra aproximadamente no \u00faltimo terzo do corpo. As s\u00faas aletas son pequenas e afiadas e a s\u00faa cola \u00e9 ampla, puntiaguda e cunha entalla no centro.\nCando alcanza a superficie, a aleta dorsal faise visible inmediatamente despois de expulsar polos seus espir\u00e1culos un chorro de auga vertical e estreito que pode alcanzar seis metros de altura ou incluso m\u00e1is. Mentres se alimentan resoplan en sucesi\u00f3n r\u00e1pida 5-7 veces, pero mentres viaxan ou descansan s\u00f3 o fan unha vez cada minuto ou dous. Ao efectuar a s\u00faa \u00faltima inmersi\u00f3n elevan e arquean o lombo mostrando a s\u00faa caracter\u00edstica aleta dorsal, pero xeralmente non sacan a cola f\u00f3ra da auga. Despois som\u00e9rxense a profundidades de 250\u00a0metros ou m\u00e1is para alimentarse, ou s\u00f3 uns metros mentres viaxan ou descansan. As inmersi\u00f3ns na zona de California e Baixa California duran uns 6 minutos, cun m\u00e1ximo de 17 minutos; viaxando ou descansando s\u00f3 se somerxen durante uns minutos cada vez. A\u00ednda que poden chegar a facelo, raramente saltan sacando completamente o corpo f\u00f3ra da auga.\nReproduci\u00f3n.\nO encontro entre machos e femias acontece durante o invierno en mares temperados de latitudes baixas. O per\u00edodo de xestaci\u00f3n dura de once meses a un ano. A cr\u00eda dest\u00e9tase da s\u00faa nai seis ou sete meses despois de nacer, cando alcanza once ou doce metros de lonxitude, e sempre acompa\u00f1a \u00e1 nai at\u00e9 as \u00e1reas de alimentaci\u00f3n de primavera e comezos de ver\u00e1n. As femias paren cada dous ou tres anos, sendo o habitual o nacemento dun \u00fanico baleato, a\u00ednda que no inicio da xestaci\u00f3n pode manter at\u00e9 seis fetos dos que s\u00f3 un chegar\u00e1 a termo. As femias alcanzan a madureza sexual entre os tres e os doce anos de idade.\nAlimentaci\u00f3n.\nO rorcual com\u00fan \u00e9 un animal filtrador que se alimenta de pequenos cardumes de peixes, de luras, de crust\u00e1ceos como os misid\u00e1ceos e de krill. Alim\u00e9ntase abrendo as mand\u00edbulas mientres nada a unha velocidade relativamente alta pois segundo recentes estudos alcanza os 11 quil\u00f3metros por hora, o que fai que engula m\u00e1is de 70 metros c\u00fabicos de auga en cada inxesti\u00f3n. Ent\u00f3n pecha as mand\u00edbulas e empuxa a auga de volta cara a f\u00f3ra a trav\u00e9s das s\u00faas barbas, o que permite que a auga salga mentres ret\u00e9n as presas. Un adulto ten entre 262 e 390 (a\u00ednda que pode chegar ater m\u00e1is de 400) barbas en cada lado da boca. Estas barbas est\u00e1n compostas de queratina, que se esfia\u00f1a en pequenos pelos na punta, preto da lingua. Cada placa pode chegar a medir 76\u00a0cm de lonxitude e 30\u00a0cm de ancho.\nSom\u00e9rxese de forma rutineira a profundidades de m\u00e1is de 200\u00a0metros, onde executa unha media de catro \u00abturradas\u00bb, aliment\u00e1ndose de agregaci\u00f3ns de krill. Cada trago prov\u00e9 a balea de aproximadamente 10\u00a0kg de krill. Un rorcual pode consumir at\u00e9 1.800\u00a0kg de comida ao d\u00eda, o que levou aos principais cient\u00edficos \u00e1 conclusi\u00f3n de que dedica aproximadamente tres horas cada d\u00eda a alimentarse para satisfacer as s\u00faas necesidades enerx\u00e9ticas. Se as aglomeraci\u00f3ns de presas non son suficientemente densas, ou est\u00e1n localizadas en augas demasiado profundas, a balea ten que dedicar m\u00e1is tempo ao longo do d\u00eda \u00e1 busca de alimento. Tam\u00e9n foron observadas rodeando cardumes de peixes a gran velocidade, comprimindo o cardume nunha bola e despois xirando de lado antes de engulir os peixes.\nComportamento.\nO rorcual com\u00fan \u00e9 un dos cet\u00e1ceos m\u00e1is r\u00e1pidos e pode manter velocidades de at\u00e9 37\u00a0km/h, t\u00e9ndose rexistrado velocidades superiores a 40\u00a0km/h, raz\u00f3n pola que recibe o apelativo de \u00abgalgo dos mares\u00bb. Son m\u00e1is gregarios que outros rorcuais e adoitan vivir en grupos de seis a dez individuos, a\u00ednda que nas zonas de alimentaci\u00f3n sexa posible observar at\u00e9 100 exemplares xuntos.\nVocalizaci\u00f3n.\nAo igual que outras baleas, os machos da especie emiten sons longos, altos e de baixa frecuencia. As vocalizaci\u00f3ns da balea azul e do rorcual com\u00fan producen as frecuencias m\u00e1is baixas co\u00f1ecidas entre os animais. A maior\u00eda dos sons son de frecuencia modulada (FM) de pulsos infras\u00f3nicos de 16 a 40 hertzs (o o\u00eddo humano capta sons entre os 20 e 20.000\u00a0Hz). Cada son dura entre un e dous segundos e varias combinaci\u00f3ns de sons se producen en secuencias de 7 a 15 minutos de duraci\u00f3n. Esas secuencias rep\u00edtense durante varios d\u00edas. O nivel das secuencias vocais est\u00e1 por enriba de 184 a 186 decibelios relativos a 1 micropascal (\u00b5Pa) a unha distancia de referencia dun metro e poden detectarse a centenares de quil\u00f3metros de distancia.\nCando os sons do rorcual com\u00fan foron rexistrados por primeira vez por bi\u00f3logos estadounidenses, os investigadores non se deron conta de que estes sons excepcionalmente altos, longos, puros e regulares eran producidos por baleas. Inicialmente investigaron a posibilidade de que os sons fosen debidos a un funcionamento defectuoso do equipo, fen\u00f3menos xeof\u00edsicos, ou incluso parte dun plan da Uni\u00f3n Sovi\u00e9tica para descubrir submarinos inimigos. Finalmente, os bi\u00f3logos demostraron que os sons eran vocalizaci\u00f3ns dos rorcuais com\u00fans.\nA asociaci\u00f3n directa destas vocalizaci\u00f3ns coa temporada reprodutiva da especie, sumado ao feito de que s\u00f3 os machos emiten os sons, suxire que ditas vocalizaci\u00f3ns son demostraci\u00f3ns sonoras efectuadas con fins reprodutivos. Durante os \u00faltimos 100 anos, o dr\u00e1stico aumento do ru\u00eddo nos oc\u00e9anos causado polo tr\u00e1fico mar\u00edtimo, pode ter freado a recuperaci\u00f3n da s\u00faa poboaci\u00f3n, impedindo a comunicaci\u00f3n entre machos e femias sexualmente receptivas.\nDistribuci\u00f3n e migraci\u00f3n.\nComo moitas das grandes baleas, o rorcual com\u00fan \u00e9 unha especie con distribuci\u00f3n cosmopolita. Pode verse nos principais oc\u00e9anos, desde as augas polares \u00e1s tropicais e en augas litorais e oce\u00e1nicas. A especie est\u00e1 ausente s\u00f3 nas augas pr\u00f3ximas aos bloques de xeo de ambos polos e de \u00e1reas relativamente pequenas e afastadas dos grandes oc\u00e9anos, como o mar Vermello, o golfo P\u00e9rsico, o leste do mar Mediterr\u00e1neo e o mar B\u00e1ltico. A maior densidade de poboaci\u00f3n enc\u00f3ntrase en augas temperadas e fr\u00edas. En augas m\u00e1is c\u00e1lidas e nas rexi\u00f3ns ecuatoriais a s\u00faa poboaci\u00f3n dimin\u00fae considerablemente. Prefire as augas profundas, de gran produtividade biol\u00f3xica, m\u00e1is al\u00e1 das plataformas continentais ou zonas onde a ca\u00edda da plataforma continental ten unha pendente moi pronunciada e evita as augas pouco profundas.\nO rorcual com\u00fan do Atl\u00e1ntico Norte est\u00e1 amplamente distribu\u00eddo, desde o golfo de M\u00e9xico ao mar Mediterr\u00e1neo, en direcci\u00f3n norte chega at\u00e9 os l\u00edmites dos bloques de xeo \u00e1rticos. Polo xeral son m\u00e1is abundantes cara os 30\u00ba de latitude norte, a\u00ednda que hai serias d\u00fabidas sobre a s\u00faa distribuci\u00f3n ao sur desa latitude pola dificultade que sup\u00f3n distinguir entre o rorcual com\u00fan e o rorcual de Bryde. Numerosos avistamentos feitos desde barcos levaron aos investigadores \u00e1 conclusi\u00f3n de que a zona de alimentaci\u00f3n durante o ver\u00e1n do rorcual com\u00fan no Atl\u00e1ntico Norte se encontra principalmente entre as latitudes 41\u00b020'N e 51\u00b000'N, bordeando a costa a 1.800 m de distancia desta.\nA s\u00faa distribuci\u00f3n no Pac\u00edfico Norte durante o ver\u00e1n abarca desde as proximidades das augas costeiras da zona central da Baixa California at\u00e9 o Xap\u00f3n e chegando tan ao norte como o mar de Chukchi, bordeando o oc\u00e9ano \u00c1rtico. Enc\u00f3ntrase en maior n\u00famero ao norte do golfo de Alasca e ao sur do mar de Bering entre maio e outubro, con alg\u00fan movemento a trav\u00e9s das illas Aleutianas de entrada e sa\u00edda do mar de Bering. Moitas baleas identificadas entre novembro e xaneiro no sur de California foron cazadas despois nunha \u00e1rea que vai desde a parte central de California at\u00e9 Oreg\u00f3n, Columbia Brit\u00e1nica e o golfo de Alasca. Rorcuais com\u00fans foron observados aliment\u00e1ndose nas augas de Hawai a mediados de maio e varios avistamentos da especie produc\u00edronse na mesma zona durante o inverno. Alg\u00fans investigadores suxeriron que as baleas emigran a augas hawaianas principalmente en outono e inverno.\nA\u00ednda que sexan con certeza migratorios, mov\u00e9ndose estacionalmente desde \u00e1reas de alimentaci\u00f3n en latitudes altas, onde se destrib\u00faen en ver\u00e1n, a latitudes baixas, onde pasan o inverno e se reproducen, o patr\u00f3n xeral de migraci\u00f3n destas baleas \u00e9 dif\u00edcil de determinar a causa da s\u00faa ampla distribuci\u00f3n. Lecturas ac\u00fasticas con hidr\u00f3fonos de escoita pasiva indican unha migraci\u00f3n dos rorcuais com\u00fans do Atl\u00e1ntico Norte en direcci\u00f3n ao sur que se produce en outono desde a rexi\u00f3n de Terra Nova e Labrador, pasando polas Bermudas e chegando at\u00e9 as Antillas. Crese que unha ou varias poboaci\u00f3ns de rorcuais permanecen todo o ano en latitudes altas mov\u00e9ndose por zonas costeiras, pero non dirix\u00edndose at\u00e9 o sur a finais de outono. No oc\u00e9ano Pac\u00edfico, os modelos de migraci\u00f3n son dif\u00edciles de entender. A\u00ednda que alg\u00fans rorcuais estean aparentemente presentes no golfo de California todo o ano, hai un aumento significativo no seu n\u00famero en inverno e primavera. Os rorcuais ant\u00e1rticos migran estacionalmente desde zonas alimenticias en latitudes ant\u00e1rticas relativamente altas no ver\u00e1n, a \u00e1reas de latitudes baixas de parto e cr\u00eda en inverno. A situaci\u00f3n das \u00e1reas de cr\u00eda de inverno a\u00ednda \u00e9 desco\u00f1ecida, xa que estas baleas tenden a migrar ao oc\u00e9ano aberto, polo que as posici\u00f3ns exactas son dif\u00edciles de determinar.\nPoboaci\u00f3n e tendencias.\nA falta de comprensi\u00f3n do seu modelo migratorio, unido \u00e1s investigaci\u00f3ns de poboaci\u00f3n que a mi\u00fado son contraditorias, te\u00f1en como consecuencia que a estimaci\u00f3n dos niveis demogr\u00e1ficos hist\u00f3ricos e actuais da especie sexan dif\u00edciles de realizar e controvertidos. Debido a unha longa historia de caza desta balea, os niveis de poboaci\u00f3n antes da explotaci\u00f3n son dif\u00edciles de determinar con exactitude, a\u00ednda que as estimaci\u00f3ns son importantes para medir o \u00edndice de recuperaci\u00f3n da especie.\nAtl\u00e1ntico Norte.\nNo Atl\u00e1ntico Norte, a Comisi\u00f3n Baleeira Internacional (CBI) distrib\u00fae os rorcuais en sete zonas demogr\u00e1ficas distintas: Nova Escocia, Terra Nova e Labrador, Groenlandia occidental, Islandia-leste de Groenlandia, norte de Noruega, Illas Feroe-oeste de Noruega e Irlanda-Espa\u00f1a-Illas Brit\u00e1nicas-Portugal. Os resultados das investigaci\u00f3ns mediante o proceso de marcaxe de exemplares e a s\u00faa posterior recuperaci\u00f3n, indican que un certo movemento se produce a trav\u00e9s dos l\u00edmites destas zonas demogr\u00e1ficas, o que suxire que cada zona non \u00e9 completamente inconexa e que un proceso de inmigraci\u00f3n e emigraci\u00f3n se produce entre elas.\nJ. Sigurj\u00f3nsson estimou en 1995 que a poboaci\u00f3n total de rorcuais com\u00fans preexplotaci\u00f3n en todo o Atl\u00e1ntico Norte oscilaba entre 50.000 e 100.000 exemplares, pero a s\u00faa investigaci\u00f3n \u00e9 criticada por non proporcionar datos de apoio e unha explicaci\u00f3n do seu razoamento. En 1977, D. E. Sergeant suxeriu unha poboaci\u00f3n \u00abprimitiva\u00bb total de 30.000 a 50.000 exemplares en todo o Atl\u00e1ntico Norte. Dese n\u00famero, aproximadamente de 8.000 a 9.000 estar\u00edan localizados en Terra Nova e \u00e1reas de Nova Escocia, con exemplares pasando o ver\u00e1n en augas estadounidenses ao sur de Nova Escocia, que presumiblemente non foran tomadas totalmente en conta. J.M. Breiwick estimou que o compo\u00f1ente \u00abexplotable\u00bb (por enriba do l\u00edmite de tama\u00f1o legal de 50 p\u00e9s, \u00e9 dicir, 15,24 m) da poboaci\u00f3n de Nova Escocia era de 1.500 a 1.600 exemplares en 1964, reducido a tan s\u00f3 aproximadamente 325 en 1973.\nRealiz\u00e1ronse reco\u00f1ecementos a\u00e9reos en augas canadenses desde principios dos anos 1970, dando como resultado de 79 a 926 rorcuais ao leste da zona de Terra Nova e Labrador en agosto de 1980, e uns poucos centos no norte e na \u00e1rea central do golfo de San Lourenzo en agosto de 1995\u20131996. Estimaci\u00f3ns do n\u00famero de rorcuais com\u00fans en augas ao oeste de Groenlandia durante o ver\u00e1n sit\u00faanse entre 500 e 2.000 exemplares, e en 1974 Jonsgard considerou que os rorcuais com\u00fans do oeste de Noruega e as Illas Feroe \u00absufriron unha mingua considerable durante os anos da posguerra, probablemente pola sobreexplotaci\u00f3n\u00bb.\nA poboaci\u00f3n ao redor de Islandia parece que foi moito mellor. En 1981 determinouse que o seu n\u00famero parec\u00eda que s\u00f3 sufrise unha pequena diminuci\u00f3n desde principios dos anos 1960. Inspecci\u00f3ns realizadas durante os ver\u00e1ns de 1987 e 1989 deron como resultado unhas estimaci\u00f3ns de entre 10.000 e 11.000 rorcuais entre o leste de Groenlandia e Noruega. Estes datos mostran unha recuperaci\u00f3n substancial se comparamos cunha inspecci\u00f3n de 1976 que daba unha estimaci\u00f3n de 6.900 baleas, que foi considerada como unha diminuci\u00f3n \"leve\" con respecto aos niveis de 1948. As estimaci\u00f3ns dos niveis demogr\u00e1ficos na \u00e1rea de Illas Brit\u00e1nicas-Espa\u00f1a-Portugal no ver\u00e1n variaron de 7.500 a m\u00e1is de 17.000.\nEn total, est\u00edmase que a poboaci\u00f3n do Atl\u00e1ntico Norte est\u00e1 entre 40.000 e 56.000 exemplares.\nPac\u00edfico Norte.\nA poboaci\u00f3n hist\u00f3rica total do rorcual com\u00fan do Pac\u00edfico Norte calc\u00falase que estaba entre 42.000 e 45.000 exemplares antes do comezo da caza de baleas. Deste n\u00famero, estimouse que a poboaci\u00f3n na parte leste do Pac\u00edfico Norte era de 25.000 a 27.000. Cara 1975, a estimaci\u00f3n demogr\u00e1fica diminu\u00edra a unha cantidade entre 8.000 e 16.000 exemplares. Inspecci\u00f3ns realizadas en 1991, 1993, 1996 e 2001 produciron unhas estimaci\u00f3ns de entre 1.600 e 3.200 rorcuais en California e de 280 a 380 en Oreg\u00f3n e Washington. O m\u00ednimo estimado para a poboaci\u00f3n de California-Oreg\u00f3n-Washington, segundo a \"U.S. Pacific Marine Mammal Stock Assessments: 2005\", era aproximadamente duns 2.500. Os estudos preto das illas Pribilof no mar de Bering mostraron un aumento substancial da poboaci\u00f3n local de rorcuais com\u00fans entre 1975\u20131978 e 1987-1989. En 1984 estimouse que a poboaci\u00f3n total do Pac\u00edfico Norte era tan s\u00f3 un 38% da s\u00faa capacidade hist\u00f3rica.\nRorcual ant\u00e1rtico.\nOs datos sobre os niveis demogr\u00e1ficos hist\u00f3ricos e actuais do rorcual ant\u00e1rtico son relativamente escasos. A estimaci\u00f3n oficial da CBI da poboaci\u00f3n do rorcual com\u00fan no Hemisferio Sur previa \u00e1 caza de baleas, era de 400.000 exemplares e a poboaci\u00f3n en 1979 (ano do cesamento da caza de baleas ant\u00e1rticas a grande escala) era de 85.200. Tanto as estimaci\u00f3ns actuais como hist\u00f3ricas deber\u00edan ser consideradas como estimaci\u00f3ns pouco fiables, pois s\u00e1bese que a metodolox\u00eda e mais os datos utilizados no estudo eran incorrectos. Outras estimaci\u00f3ns calcularon que a poboaci\u00f3n a finais dos anos 1980 e principios dos anos 1990 era duns 5.000 rorcuais e posiblemente de tan s\u00f3 2.000 ou 3.000. Desde 2006, non hai ningunha estimaci\u00f3n cientificamente aceptada da s\u00faa poboaci\u00f3n ou tendencias.\nCaza e explotaci\u00f3n.\nDurante o s\u00e9culo XIX, o rorcual com\u00fan era cazado ocasionalmente por barcos baleeiros a vela, pero estaba relativamente seguro debido \u00e1 s\u00faa velocidade e ao feito de que a mi\u00fado se afund\u00eda cando o mataban. As\u00ed e todo, os barcos de vapor, introducidos a metade de s\u00e9culo, e a invenci\u00f3n de arp\u00f3ns que explotaban ao impactar co animal posibilitaron matar e asegurar a captura de baleas azuis, rorcuais com\u00fans e rorcuais boreais a escala industrial. Cando as baleas azuis sufriron unha sobrecaptura, a industria da caza de baleas volveu a mirada cara o m\u00e1is pequeno e a\u00ednda abundante rorcual com\u00fan como substituto. Foi cazado principalmente pola s\u00faa carne, graxa, aceite e barbas. Aproximadamente 704.000 rorcuais com\u00fans foron capturados en operaci\u00f3ns de caza de baleas ant\u00e1rticas entre 1904 e 1975. Trala introduci\u00f3n de buques factor\u00eda con ramplas a popa en 1925, o n\u00famero de baleas cazadas anualmente aumentou de forma considerable. S\u00f3 en 1937 caz\u00e1ronse m\u00e1is de 28.000 e entre 1953 e 1961 caz\u00e1ronse unha media duns 25.000 ao ano. Cara 1962, as capturas do rorcual boreal experimentaron unha alza cando os rorcuais com\u00fans comezaron a escasear. Cara 1974 caz\u00e1banse menos de 1.000 rorcuais com\u00fans cada ano. A CBI prohibiu a captura de rorcuais com\u00fans do Hemisferio Sur en 1976.\nNo Pac\u00edfico Norte, un n\u00famero de aproximadamente 46.000 rorcuais com\u00fans foi capturado por barcos baleeiros comerciais entre 1947 e 1987. O co\u00f1ecemento de que a Uni\u00f3n Sovi\u00e9tica estivo envolta na matanza ilegal de baleas de especies protexidas no Pac\u00edfico Norte significa que os datos de capturas rexistrados son incompletos. O rorcual com\u00fan recibiu a protecci\u00f3n plena fronte \u00e1 caza comercial de baleas por parte da CBI no Pac\u00edfico Norte en 1976 e no Atl\u00e1ntico Norte en 1987, a excepci\u00f3n de pequenas capturas feitas por aborixes ou con fins de investigaci\u00f3n. Todas as poboaci\u00f3ns ao longo do mundo figuran nunha lista de especies en perigro feita polo Servizo de Pesca e Vida Silvestre dos Estados Unidos, a Lista Vermella da Uni\u00f3n Internacional para a Conservaci\u00f3n da Natureza e no Ap\u00e9ndice I (especies ameazadas de extinci\u00f3n) do Convenio sobre o Comercio Internacional de Especies de Fauna e Flora Salvaxe Ameazadas (CITES).\nEste cet\u00e1ceo a\u00ednda \u00e9 cazado no Hemisferio Norte na zona de Groenlandia, conforme o procedemento establecido pola Comisi\u00f3n Baleeira Internacional no seu programa de \u00abCaza de Subsistencia Aborixe\u00bb. A carne e outros produtos obtidos das baleas cazadas ao amparo deste programa comercial\u00edzanse no \u00e1mbito da econom\u00eda local groenlandesa, pero a s\u00faa exportaci\u00f3n \u00e9 ilegal. A CBI estableceu unha cota de 19 rorcuais com\u00fans por ano para Groenlandia pese \u00e1 preocupaci\u00f3n provocada pola incerteza dos actuais niveis demogr\u00e1ficos da especie. A trav\u00e9s deste programa caz\u00e1ronse 377 baleas en 2007, das cales 12 eran rorcuais com\u00fans.\nIslandia e Noruega non est\u00e1n afectadas pola moratoria da CBI da caza comercial de baleas porque ambos os dous pa\u00edses presentaron obxecci\u00f3ns \u00e1 moratoria. En outubro de 2006, o Ministerio de Pesca de Islandia autorizou a caza de nove rorcuais com\u00fans en agosto de 2007. No Hemisferio Sur, Xap\u00f3n inscribiu o rorcual com\u00fan no seu programa de Permiso Especial Ant\u00e1rtico de caza de baleas nas tempadas 2005-2006 e 2006-2007 para a captura de 10 baleas por ano. A proposta para 2007-2008 e as 12 tempadas seguintes inclu\u00eda a caza de 50 rorcuais com\u00fans por ano, pero a finais de dita tempada en abril de 2008, non se ccapturara ning\u00fan exemplar.\nAs colisi\u00f3ns con barcos son unha das principais causas de mortalidade do rorcual com\u00fan adicionais \u00e1 s\u00faa caza. Nalgunhas \u00e1reas, estas colisi\u00f3ns representan unha parte substancial das causas de varamentos nas costas de grandes baleas. A maior\u00eda das feridas serias ou letais son causadas por grandes e veloces barcos preto da plataforma continental."}
{"id": "262001", "revid": "5863", "url": "https://gl.wikipedia.org/wiki?curid=262001", "title": "Jujuy", "text": ""}
{"id": "262009", "revid": "23204", "url": "https://gl.wikipedia.org/wiki?curid=262009", "title": "Tecno", "text": "Tecno foi un construtor italiano de karts e coches de carreiras. Comezou como unha empresa de enxe\u00f1er\u00eda convencional para fabricar bombas hidr\u00e1ulicas. A compa\u00f1\u00eda finalmente converteuse nun construtor de F\u00f3rmula 1, participou en 10 grandes premios e logrou un punto no campionato.\nHistoria.\nEn 1961 Tecno comezou o seu negocio no deporte do motor como un construtor de karts en Bolo\u00f1a, dirixida polos irm\u00e1ns Pederzani. A mediados dos anos sesenta a empresa ascendeu nas carreiras de coches, con chasis de F3 (ga\u00f1ando varios campionatos en 1968) e F\u00f3rmula 2, o F2 foi o suficientemente bo para lograr o campionato de 1970 de F2 a mans de Clay Regazzoni.\nO primeiro chasis de Tecno foi nomeado Kaimano. O dese\u00f1o do Kaimano baseouse nos karts con motor traseiro estadounidenses da d\u00e9cada de 1960. O segundo chasis, o Piuma (pluma), revolucionou o dese\u00f1o do karting, e tivo tanto \u00e9xito que ga\u00f1ou o Campionato Mundial en 1964, 1965 e 1966.\nTecno tivo un grande \u00e9xito na F\u00f3rmula j\u00fanior, e un dos patrocinadores interesouse na F\u00f3rmula, o conde Rossi (do famoso Martini &amp; Rossi) apoiou aos irm\u00e1ns no intento de constru\u00edr un coche e un motor de F1.\nFixo a s\u00faa primeira aparici\u00f3n competitiva no Gran Premio de B\u00e9lxica de 1972 en mans de Nanni Galli. O coche era normal, o motor, un 12 en li\u00f1a era moi similar \u00e1 unidade do Ferrari contempor\u00e1neo, a\u00ednda que considerablemente menos potente. Durante esa tempada, Galli compartiu o auto con Derek Bell, non lograron sumar puntos. Tanto o chasis como o motor eran propensos a romperse. Ron Tauranac, aut\u00f3nomo logo de vender Brabham, fixo algunhas melloras no coche, pero o rendemento non mellorou significativamente.\nEn Tecno atopouse na estra\u00f1a posici\u00f3n de ter dous coches radicalmente diferentes, un deles apoiado polos patrocinadores do equipo e o outro polos irm\u00e1ns Pederzani. O conde Rossi contratou aos experimentados nas carreiras brit\u00e1nicas o xerente David Yorke e o piloto Chris Amon (que fora incapaz de chegar a un acordo con March Engineering para a tempada). Yorke e Rossi encargaron un novo chasis ao dese\u00f1ador Gordon Fowell, mentres que os Pederzani contrataron a Alan McCall para dese\u00f1ar un coche novo para eles. McCall marchou antes de que o coche estivera completamente desenvolvido, aumentando o caos. Tecno perdeuse as carreiras de principios de tempada e logrou co coche de McCall un pequeno \u00e9xito en B\u00e9lxica, no Gran Premio do Reino Unido os dous coches o \"GorAl\" de Fowell e o coche de McCall estaban dispo\u00f1ibles.\nTer dous coches distintos, con financiamento insuficiente e pouco desenvolvidos que compet\u00edan polos escasos recursos non era unha receita para o \u00e9xito, e a mediados da tempada houbo unha virtual guerra civil entre os Pederzani e Yorke e Rossi. Amon logrou \u00fanico punto do equipo no coche McCall en B\u00e9lxica. Ti\u00f1a serias dificultades ata para caber na cabina do coche GorAl, a\u00ednda que Amon afirmou que ti\u00f1a o potencial de ser un dos mellores chasis nos que nunca competera.\nPolo GP de Austria, Amon estaba desgustado con toda a lea e deixou o equipo, posteriormente o di\u00f1eiro de Martini &amp; Rossi marchou a Brabham en , os irm\u00e1ns Pederzani retir\u00e1ronse da competici\u00f3n, e Amon terminou a tempada como invitado en Tyrrell.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "262035", "revid": "56817", "url": "https://gl.wikipedia.org/wiki?curid=262035", "title": "Fortress", "text": "Fortress \u00e9 o cuarto disco de estudio da banda de rock Alter Bridge, lanzado o 25 de setembro do 2013 a trav\u00e9s da compa\u00f1\u00eda Roadrunner Records. Foi producido por Michael \"Elvis\" Baskette, produtor tam\u00e9n de \"Blackbird\" e \"AB III\". Foi publicado por Roadrunner Records en todo o mundo ag\u00e1s nos Estados Unidos, onde foi publicado o 8 de outubro de 2013 por EMI.\nLista de canci\u00f3ns.\nTodas as canci\u00f3ns compostas por Alter Bridge."}
{"id": "262046", "revid": "865", "url": "https://gl.wikipedia.org/wiki?curid=262046", "title": "Short SC.7 Skyvan", "text": "O Short SC.7 Skyvan \u00e9 un avi\u00f3n turboh\u00e9lice con capacidade para 19 pasaxeiros fabricado pola compa\u00f1\u00eda Short Brothers de Belfast. \u00dasase principalmente para o transporte en curtas distancias e para o paracaidismo.\nO Skyvan \u00e9 un monoplano totalmente met\u00e1lico, con \u00e1 alta, dous motores e dous estabilizadores verticais. O seu primeiro voo foi o 17 de xaneiro de 1963. As s\u00faas tripulaci\u00f3ns e pilotos ch\u00e1mano agarimosamente \"the shed\" (o alpendre).\nOs Short 330 e Short 360 son modelos alongados derivados do SC.7 orixinal, dese\u00f1ados como avi\u00f3ns de pasaxeiros rexionais.\nDese\u00f1o e desenvolvemento.\nEn 1958 a compa\u00f1\u00eda F.G. Miles Ltd (succesora de Miles Aircraft) abordou a Shot buscando apoio para producir un desenvolvemento do dese\u00f1o do H.D.M.106 Caravan cunha \u00e1 Hurel Dubois de grande alongamento. Short adquir\u00edu o dese\u00f1o e os datos recollidos durante as probas do Miles Aerovan baseado no prototipo do H.D.M.105. Tras avaliar a proposta de Miles, Shorts rexeitou o Caravan, e desenvolveu o seu propio proxecto para un avi\u00f3n utilitario totalmente met\u00e1lico que foi bautizado como Short SC.7 Skyvan. Foi popular entre operadores de carga en comparaci\u00f3n con outros pequenos modelos debido \u00e1 s\u00faa gran porta traseira para o embarque de mercador\u00edas. A s\u00faa fuselaxe lemgra ao formato dun vag\u00f3n de tren pola s\u00faa sinxeleza e eficiencia.\nA s\u00faa fabricaci\u00f3n iniciouse en Queens Island, Belfast, en 1960, e o seu prototipo voou por vez primeira o 17 de xaneiro de 1963, impulsado por dous motores de pist\u00f3ns Continental. Este foi remotorizado cos pretendidos turboh\u00e9lices Turbomeca Astazou m\u00e1is tarde ese mesmo ano. A produci\u00f3n pasou en 1968 ao Skyvan Series 3, que substitu\u00eda o motor Astazous por Garrett AiResearch TPE331. Fabric\u00e1ronse un total de 153 Skyvans ata que rematou a s\u00faa construci\u00f3n no ano 1986.\nHistorial operacional.\nOs Skyvans serviron amplamente tanto en operaci\u00f3ns militares como civ\u00eds, estando en servizo no ano 2009 con varios operadores civ\u00eds e en servizo militar coa G\u00fciana e Om\u00e1n.\nEn 1982 dous Skyvans da Prefectura Naval Arxentina participaron na guerra das Malvinas. \u00c1mbolosdous foron transportados a Port Stanley en abril dese ano. Un dos avi\u00f3ns foi danado por fogo naval brit\u00e1nico sobre o aer\u00f3dromo de Stanley e non volveu a voar; finalmente foi destru\u00eddo pola artiller\u00eda durante os bombardeos brit\u00e1nicos do 12 e 13 de xu\u00f1o. O segundo avi\u00f3n usouse na illa Borb\u00f3n onde esbarrou no chan brando e foi destru\u00eddo polo lume brit\u00e1nico o 15 de maio.\nOs Skyvans son \u00e1s veces usados para fotograf\u00eda a\u00e9rea e para operaci\u00f3ns de paracaidismo. Questor Surveys de Toronto converteu un Skyvan 3 en 1970 para labores de reco\u00f1ecemento.\nProduci\u00f3n.\nTodos os Skyvan foron fabricados en Belfast e houbo as seguintes variantes:"}
{"id": "262056", "revid": "89787", "url": "https://gl.wikipedia.org/wiki?curid=262056", "title": "BE (\u00e1lbum de Beady Eye)", "text": "BE \u00e9 o segundo disco de estudio da banda brit\u00e1nica de rock Beady Eye, lanzado o 10 de xu\u00f1o do 2013, e producido por Dave Sitek.\nLista de canci\u00f3ns.\nTodas as canci\u00f3ns compostas por Liam Gallagher, Gem Archer e Andy Bell."}
{"id": "262063", "revid": "56817", "url": "https://gl.wikipedia.org/wiki?curid=262063", "title": "Theresa Caputo", "text": "Theresa Caputo, nada en Long Island o 3 de xullo de 1966, \u00e9 unha actriz estadounidense."}
{"id": "262074", "revid": "1131", "url": "https://gl.wikipedia.org/wiki?curid=262074", "title": "O Toural", "text": "O Toural \u00e9 un zootop\u00f3nimo galego, que fai referencia a un lugar onde se celebraba unha feira de gando vac\u00fan ou onde se levaban as vacas a que as montasen os touros. Pode referirse a:"}
{"id": "262075", "revid": "1131", "url": "https://gl.wikipedia.org/wiki?curid=262075", "title": "Macizo do Montgr\u00ed", "text": "O macizo do Montgr\u00ed (en catal\u00e1n: \"Mass\u00eds del Montgr\u00ed\") \u00e9 un macizo monta\u00f1oso xunto \u00e1 costa do mar Mediterr\u00e1neo en Catalu\u00f1a, que forma parte da Cordilleira Litoral. Sit\u00faase entre as comarcas do Baix Empord\u00e0 e Alt Empord\u00e0, entre os municipios de Bellcaire d'Empord\u00e0, L'Escala, Ull\u00e0 e Torroella de Montgr\u00ed.\nXeolox\u00eda.\nO macizo do Montgr\u00ed \u00e9 un xurdimento de roca calcaria formado por unha falla orientada de leste a oeste. A s\u00faa creaci\u00f3n \u00e9 sincr\u00f3nica \u00e1 do Pireneo. A mi\u00fado at\u00f3panse intrusi\u00f3ns magm\u00e1ticas de cuarzo vermello ou marr\u00f3n.\nPolas s\u00faas elevaci\u00f3ns destacan os picos da Muntanya d'Ull\u00e0 (308 m), o Montgr\u00ed (301 m) e o Montpl\u00e0 (310,3 m), pr\u00f3ximos a Torroella, e a Torre Moratxa (218 m) e \"Roca Maura\" (226 m) na vertente pr\u00f3xima a L'Estartit. Entre ambos bloques at\u00f3panse as dunas de area que prove\u00f1en do golfo de Roses e foron fixadas a finais do s\u00e9culo XIX polo enxe\u00f1eiro Primitiu Artigas. O arquip\u00e9lago das Illas Medes constit\u00faen a parte oriental do macizo.\nClima.\nO r\u00e9xime clim\u00e1tico caracter\u00edzase pola baixa pluviosidade estival e oscilaci\u00f3ns anuais da temperatura pouco acusadas. O r\u00e9xime de ventos \u00e9 xeralmente de direcci\u00f3n norte/nord\u00e9s (tramontana).\nVexetaci\u00f3n.\nA s\u00faa vexetaci\u00f3n \u00e9 caracter\u00edstica de bosque mediterr\u00e1neo degradado con alta abundancia de pi\u00f1eiro carrasco (\"Pinus halepensis\") nas zonas baixas e matogueiras nas zonas altas. A\u00ednda nas zonas de sombra p\u00f3dense atopar algunhas poboaci\u00f3ns de sobreiras (\"Quercus suber\") e aci\u00f1eiras (\"Quercus ilex\"). Antigamente utilizouse o terreo para o cultivo da vide, pero foi abandonado probablemente pola praga da filoxera de finais do s\u00e9culo XIX. Durante os \u00faltimos anos produc\u00edronse incendios forestais que empeoraron a situaci\u00f3n.\nActualmente o macizo do Montgr\u00ed goza de protecci\u00f3n especial como PEIN (\"Pla d'Espais Inter\u00e9s Natural\")."}
{"id": "262076", "revid": "27249", "url": "https://gl.wikipedia.org/wiki?curid=262076", "title": "Rorcual boreal", "text": "O rorcual boreal, \"Balaenoptera borealis\" Lesson, 1828, \u00e9 unha especie de mam\u00edfero mari\u00f1o da orde dos cet\u00e1ceos, suborde dos misticetos e familia dos balenopt\u00e9ridos.\nDespois de ser cazado a grande escala nos mares do sur a mediados do s\u00e9culo XX, \u00e9poca na que se mataron uns 200 000 exemplares, o rorcual boreal \u00e9 hoxe unha especie protexida internacionalmente.\nTaxonom\u00eda e nomenclatura.\nA primeira descrici\u00f3n desta especie d\u00e9bese a Ren\u00e9 Primev\u00e8re Lesson, en 1828, en \"Histoire naturelle g\u00e9n\u00e9rale et particuli\u00e8re des Mammif\u00e8res et des Oiseaux d\u00e9couverts depuis 1788 jusqu'\u00e0 nos jours\". Par\u00eds: Baudoin Fr\u00e8res, 1: 342.\nPero fora reco\u00f1ecida pouco antes (1822) por Karl Asmund Rudolphi, como \"Balaena rostrata\", de maneira que nos pa\u00edses anglosax\u00f3ns este cat\u00e1ceo se denomina \u00e1s veces como \"Rudolphi's rorqual\", e nos pa\u00edses franc\u00f3fonos como \"rorqual de Rudolphi\".\nSin\u00f3nimos.\nAdemais de polo nome que lle deu Lesson, e actualmente v\u00e1lido, a especie co\u00f1eceuse tam\u00e9n polos sin\u00f3nimos seguintes:\nSubespecies.\nIdentific\u00e1ronse d\u00faas subespecies:\nAs an\u00e1lises xen\u00e9ticas poden a\u00ednda causar que ambas as subespecies sexan reclasificadas como especies diferentes.\nO nome \"rorcual sei\".\nNa bibliograf\u00eda en varios idiomas, inclu\u00eddos o castel\u00e1n e o portugu\u00e9s, a especie adoita denominarse, ademais de por outros nomes, como \"rorcual sei\" (castel\u00e1n) ou \"baleia-sei\" (portugu\u00e9s), que son adaptaci\u00f3ns do seu nome ingl\u00e9s, \"sei whale\", que prov\u00e9n do noruegu\u00e9s \"seikval\" ou \"seihval\": \"Sei\" significa nos idiomas escandinavos \"abadexo\", peixe similar ao bacallau, e \"val\", ou \"hval\", \"balea\". Os rorcuais boreais alim\u00e9ntanse de bacallaus xuven\u00eds, entre outras especies de pequenos peixes e de cefal\u00f3podos, nas augas de Noruega, polo que estes peixes e as baleas frecuentemente eran vistos xuntos, dando ao rorcual ese nome.\nOutros nomes galegos.\nNa bibliograf\u00eda dispo\u00f1\u00edbel, ademais do nome inicialmente proposto pola Sociedade Galega de Historia Natural, na s\u00faa provisoria \"Lista patr\u00f3n dos vertebrados de Galicia\" publicada no Tomo I, \"O Medio\", da inacabada \"Xeograf\u00eda de Galicia\" dirixida por P\u00e9rez Alberti, que \u00e9 o adoptado aqu\u00ed, esta especie aparece denominada con outros dous nomes galegos ben diferentes:\nDiferentes non polos nomes \"rorcual\" e \"balea\", que se poden considerar como sin\u00f3nimos v\u00e1lidos, sen\u00f3n polo com\u00fan \"apelido\" \"de pintas\", que se afasta dos normalmente empregados na bibliograf\u00eda internacional na que, ademais de ser co\u00f1ecido como rorcual sei (ou equivalentes) pref\u00edrese a adaptaci\u00f3n do nome cient\u00edfico espec\u00edfico, \"borealis\", como no seu d\u00eda fixera a SGHN.\nDistribuci\u00f3n.\nHabitante da todos os oc\u00e9anos do planeta, especialmente en mar aberto e en zonas de augas profundas, evita as augas polares e tropicais, as\u00ed como os mares intracontinentais, semipechados. Efect\u00faa unha migraci\u00f3n anual desde os mares subpolares fr\u00edos en ver\u00e1n, cara aos mares subtropicais temperados en inverno, e viceversa, a\u00ednda que non se co\u00f1ecen de forma precisa as s\u00faas rutas migratorias na maior parte das rexi\u00f3ns do globo.\nCaracter\u00edsticas.\nO rorcual boreal \u00e9, despois da balea azul e do rorcual com\u00fan, o terceiro balenopt\u00e9rido m\u00e1is grande do mundo.. Estas baleas alcanzan unha lonxitude de 20 m e un peso de 45 t.\nAlimentaci\u00f3n.\nUn rorcual boreal inxire diariamente unha media de 900\u00a0kg de alimento, composto esencialmente por cop\u00e9podos, \"krill\" e outras formas de zooplancto.\nComportamento.\nOs rorcuais boreais est\u00e1n entre os cet\u00e1ceos m\u00e1is r\u00e1pidos, cunha velocidade que pode superar os 50\u00a0km/h en distancias curtas.\nAmeazas: caza.\nA intensa caza industrial a que foi sometida a especie, especialmente entre finais do s\u00e9culo XIX e a primeira metade do XX, case a fixo desaparecer; neses anos captur\u00e1ronse uns 238 000 individuos.\nNa actualidade, case ao bordo da extinci\u00f3n, o rorcual boreal \u00e9 unha especie protexida internacionalmente.\nEstado actual.\nA UICN, en 2008, debido que a causa da dr\u00e1stica reduci\u00f3n da poboaci\u00f3n desta especie por mor da caza comercial \u00e9 probabelmente irrevers\u00edbel, a\u00ednda tendo en conta que na actualidade xa non se practica a caza. Por esta raz\u00f3n, a especie foi avaliada como \"EN\" (\"en perigo\")."}
{"id": "262098", "revid": "22570", "url": "https://gl.wikipedia.org/wiki?curid=262098", "title": "Entre todos", "text": "Entre todos foi un programa de televisi\u00f3n presentado por To\u00f1i Moreno. Emitiuse entre o 26 de agosto e o 17 de xu\u00f1o de 2014, de luns a venres, de 16:05 a 18:30, en La 1 de Televisi\u00f3n Espa\u00f1ola.\nHistoria.\nAo comezo do mes de xullo de 2013, varios portais de Internet anunciaron a fichaxe de To\u00f1i Moreno por parte de Televisi\u00f3n Espa\u00f1ola. As\u00ed, s\u00f3ubose que a ata ent\u00f3n presentadora de Canal Sur, estrear\u00eda un programa de solidariedade e participaci\u00f3n cidad\u00e1 igual que \"Tiene arreglo\", o formato que vi\u00f1a presentando na cadea auton\u00f3mica andaluza. Tras varias semanas de preparativos e presentaci\u00f3ns do programa, foi desvelado que este se estrear\u00eda o 26 de agosto de 2013 de 16:15 a 18:30 horas.\nFormato.\n\"Entre todos\" \u00e9 un espazo con vocaci\u00f3n de servizo p\u00fablico no que os invitados que se atopen nunha situaci\u00f3n cr\u00edtica, recibir\u00e1n a chamada en directo de persoas que se envorcar\u00e1n para resolver o seu problema m\u00e1is urxente. Separadamente disto, o formato enc\u00e1rgase de axudar aos emprendedores a atopar socios para levar adiante o seu proxecto empresarial.\nEn \"Entre todos\" tam\u00e9n se mostran semanalmente e, a trav\u00e9s de caras co\u00f1ecidas, todas as formas que existen para realizar unha acci\u00f3n de voluntariado. Ademais, o programa fomenta, por medio dos seus reporteiros, cadeas de favores que facilitan que as persoas ax\u00fadense entre si. \u00c9 dicir, unha persoa axudar\u00e1 a outra, coa condici\u00f3n de que esta persoa contin\u00fae a cadea axudando \u00e1 s\u00faa vez a outra. En definitiva, o principal obxectivo do programa \u00e9 fomentar a solidariedade.\nO xoves 30 de setembro de 2013, o programa marca r\u00e9cord de espectadores con 1\u00a0153\u00a0000 e de share cun 10,7%. A pesar do seu \u00e9xito, o programa tam\u00e9n foi criticado por asociaci\u00f3ns de traballadores sociais, argumentando que vulnera a dignidade das persoas necesidades e emprega ilicitamente a menores de idade para provocar pena."}
{"id": "262115", "revid": "22570", "url": "https://gl.wikipedia.org/wiki?curid=262115", "title": "Michael Bubl\u00e9", "text": "Michael Steven Bubl\u00e9, m\u00e1is co\u00f1ecido como Michael Bubl\u00e9, nado en Burnaby (Columbia Brit\u00e1nica, Canad\u00e1) o 9 de setembro de 1975, \u00e9 un cantante e actor canadense.\nV\u00e9xase tam\u00e9n.\nLigaz\u00f3ns externas.\nP\u00e1xina oficial de Michael Bubl\u00e9 "}
{"id": "262141", "revid": "47621", "url": "https://gl.wikipedia.org/wiki?curid=262141", "title": "LKI", "text": ""}
{"id": "262142", "revid": "27155", "url": "https://gl.wikipedia.org/wiki?curid=262142", "title": "NGC 3603-B", "text": "NGC 3603-B \u00e9 a estrela m\u00e1is masiva do c\u00famulo estelar NGC 3603, situado a uns 20.000 anos luz da Terra. \u00c9 unha das estrela m\u00e1is masivas \u00e9 luminosas que se co\u00f1ecen. A masa inicial prevista \u00e9 de 166 M\u2609, o cal ampl\u00eda as actuais teor\u00edas de formaci\u00f3n de estrelas. E unha estrela do tipo Wolf-Rayet e tam\u00e9n \u00e9 parte o sistema estelar m\u00faltiple HD 97950."}
{"id": "262143", "revid": "27155", "url": "https://gl.wikipedia.org/wiki?curid=262143", "title": "Endrina", "text": "A endrina (ou o endr\u00edn ou Endrin) \u00e9 un composto organoclorado artificial producido inicialmente en 1950 polas compa\u00f1\u00edas Shell e Velsicol Chemical Corporation, que foi usado principalmente como insecticida, e tam\u00e9n como rodenticida. \u00c9 un s\u00f3lido inodoro e incoloro, a\u00ednda que as mostras comerciais son xeralmente de cor abrancazada. A endrina tam\u00e9n se vendeu en forma de soluci\u00f3n emulsionable comercializada co nome Endrex. O composto endrina f\u00edxose tristemente famoso por ser un contaminante org\u00e1nico persistente e por esa raz\u00f3n est\u00e1 prohibido en moitos pa\u00edses. Non est\u00e1 clasificado como mut\u00e1xeno ou carcin\u00f3xeno, pero si como composto t\u00f3xico.\nCando chega ao medio ambiente a endrina aparece como aldehido ou cetona de endrina e pode encontrarse principalmente en sedimentos de fondo ou corpos de auga. A exposici\u00f3n \u00e1 endrina pode ocorrer por inhalaci\u00f3n, inxesti\u00f3n de substancias que a conte\u00f1an, ou contacto coa pel. Unha vez que entra no corpo, almac\u00e9nase nas graxas corporais e pode actuar como neurotoxina sobre o sistema nervioso central, o cal pode causar convulsi\u00f3ns, ataques epil\u00e9pticos, ou mesmo a morte.\nProduci\u00f3n.\nA endrina prod\u00facese por unha ruta de pasos m\u00faltiples a partir do hexaclorociclopentadieno. A adici\u00f3n Diels-Alder de acetileno d\u00e1 lugar a un is\u00f3mero do hexacloronorbornadieno. Este composto sofre unha segunda adici\u00f3n Diels-Alder, esta vez con ciclopentadieno. O derivado polic\u00edclico resultante epox\u00eddase para dar a endrina. A endrina \u00e9 un estereois\u00f3mero da dieldrina, e ten unha estrutura similar \u00e1 da aldrina.\nUsos.\nA maior\u00eda da endrina (un 80%) utiliz\u00e1base en forma de spray para controlar as pragas de insectos nas plantaci\u00f3ns de algod\u00f3n. O resto utiliz\u00e1base principalmente para protexer as colleitas de arroz, e \u00e1s veces de cana de azucre, e en limitadas cantidades as de cereais e remolacha azucreira, e en Australia as de tabaco e coles. Ocasionalmente utilizouse para controlar os roedores polos produtores de orqu\u00eddeas, que o aplicaban no chan baixo as \u00e1rbores en outono e primavera en soluci\u00f3n en aceite mineral. Tense utilizado como un tratamento das sementes de algod\u00f3n nos Estados Unidos, e de sementes de feix\u00f3ns en Australia. En Malaisia tense utilizado unha disoluci\u00f3n emulsificable de endrina para eliminar peixes predadores indesexados.\nProhibici\u00f3n.\nJ. Hyman &amp; Company desenvolveu a endrina en 1950 e Shell International obtivo licenza para producila nos Estados Unidos e os Pa\u00edses Baixos. Velsicol foi outro produtor nos Pa\u00edses Baixos. A endrina usouse en todo o mundo ata os inicios da d\u00e9cada de 1970. Debido \u00e1 s\u00faa toxicidade, foi prohibida ou fortemente restrinxida en moitos pa\u00edses. En 1982, Shell deixou de producila.\nActualmente, o uso da endrina est\u00e1 prohibido en moitos pa\u00edses. Igual que outros pesticidas organoclorados similares, \u00e9 lip\u00f3fila, polo que tende a bioacumularse en tecidos graxos dos organismos, principalmente daqueles que viven na auga. A\u00ednda que algunhas estimaci\u00f3ns indican que a s\u00faa vida media no solo \u00e9 duns 10 anos, a EPA (Axencia de Protecci\u00f3n Ambiental) dos EEUU ten datos recentes que a elevan a 14 anos. En comparaci\u00f3n coa dieldrina, a endrina \u00e9 menos persistente no medio ambiente.\nA endrina \u00e9 un praguicida prohibido, polo Convenio de Rotterdam, para todo uso. A endrina foi exclu\u00edda da lista de substancias activas autorizadas para o uso en produtos de protecci\u00f3n de plantas en 1969. Est\u00e1 prohibida a produci\u00f3n, uso e comercializaci\u00f3n de todos os produtos de protecci\u00f3n de plantas que conte\u00f1an endrina de acordo coa lista anual adoptada de ingredientes activos prohibidos para o uso en produtos de protecci\u00f3n de plantas baixo a Acta de Protecci\u00f3n de Plantas desde 2003.\nEfectos sobre a sa\u00fade e o medio ambiente.\nRiscos co\u00f1ecidos para a sa\u00fade humana.\nA endrina \u00e9 t\u00f3xica cun LD50 (dose letal, 50%) de 17,8 e 7,5\u00a0mg/kg (oral, en ratas). O envelenamento agudo por endrina en humanos afecta principalmente ao sistema nervioso. Os alimentos contaminados con endrina te\u00f1en causado diversos casos de envelenamentos por todo o mundo, que afectaron especialmente aos nenos. Se \u00e9 inxerida por v\u00eda oral, a endrina elim\u00ednase principalmente polas feces. Debido \u00e1 s\u00faa toxicidade pode ser perigosa se se manipula incorrectamente. A endrina \u00e9 absorbida rapidamente e t\u00f3xica por v\u00eda oral, por contacto coa pel e por inhalaci\u00f3n. \nAct\u00faa como un estimulante do sistema nervioso central. Unha dose oral de 0,25\u00a0mg/kg de peso corporal, causa convulsi\u00f3ns nos seres humanos. Os s\u00edntomas poden aparecer entre 20 minutos e 12 horas despois da inxesti\u00f3n accidental ou sobreexposici\u00f3n esaxerada, e poden inclu\u00edr dor de cabeza, mareo, n\u00e1usea, v\u00f3mito, debilidade nas pernas e convulsi\u00f3ns, e \u00e1s veces \u00e9 mortal. \nOs compostos organoclorados poden causar depresi\u00f3n respiratoria e tam\u00e9n sensibilizar o \ncoraz\u00f3n a catecolaminas end\u00f3xenas, dando lugar a arritmia card\u00edaca e, en casos de exposici\u00f3n severa, a fibrilaci\u00f3n ventricular e paro card\u00edaco. A depresi\u00f3n respiratoria pode dar lugar a acidose metab\u00f3lica.\nRiscos co\u00f1ecidos para o medio ambiente.\nA endrina \u00e9 moi t\u00f3xica para as especies animais acu\u00e1ticas, especialmente peixes, invertebrados acu\u00e1ticos, e fitoplancto. Bioacum\u00falase rapidamente en peixes, pero isto desaparece rapidamente cando se interrompe a exposici\u00f3n. Cando se usaba, a endrina esta entraba na cadena tr\u00f3fica dos mam\u00edferos, aves, peixes e outros seres vivos. \u00c9 moi t\u00f3xica para aves, peixes e outras especies acu\u00e1ticas e para as abellas. Como outros insecticidas organoclorados, a endrina influir\u00e1 negativamente no proceso de reproduci\u00f3n das aves por intoxicaci\u00f3n aguda, mortal e fraqueza da casca do ovo. Non persiste durante moito tempo na auga, pero pode persistir nos sedimentos. \nNon mostra efectos significativos nos microorganismos do solo: concentraci\u00f3ns entre 10, 100 ou 1000\u00a0mg/kg no solo non te\u00f1en efecto na descomposici\u00f3n da materia org\u00e1nica, desnitrificaci\u00f3n, metanox\u00e9nese, reduci\u00f3n do sulfato, ou na evoluci\u00f3n do di\u00f3xido de carbono en condici\u00f3ns anaer\u00f3bicas.\n\u00c9 moi persistente no medio ambiente pola s\u00faa insolubilidade na auga, alta solubilidade nas graxas, absorci\u00f3n na materia particulada e resistencia \u00e1 degradaci\u00f3n qu\u00edmica, f\u00edsica e microbiol\u00f3xica.\nOs \"factores de bioacumulaci\u00f3n\" (FBA) para a endrina var\u00edan desde 2.720 a 12.600 cunha FBA para os\npeixes desde 1.335 a 10.000; os FBA para Niveis Tr\u00f3ficos 3 e 4 son 15.033,47 e 13.048,54,\nrespectivamente; os valores para a \"magnificaci\u00f3n\" ecol\u00f3xica en peixes e caracois son 1.335 e 49.218 respectivamente; e os valores para o \u00edndice de biodegradabilidade en peixes e caracois son 0,009 e 0,0124 respectivamente."}
{"id": "262150", "revid": "98629", "url": "https://gl.wikipedia.org/wiki?curid=262150", "title": "Castrota\u00f1e, San Vicente de Castill\u00f3n, Pant\u00f3n", "text": "Castrota\u00f1e \u00e9 un lugar da parroquia de San Vicente de Castill\u00f3n no concello lugu\u00e9s de Pant\u00f3n na comarca de Terra de Lemos. Segundo o IGE en 2012 ti\u00f1a 5 habitantes (1 home e 4 mulleres)."}
{"id": "262152", "revid": "22795", "url": "https://gl.wikipedia.org/wiki?curid=262152", "title": "Balaenoptera borealis", "text": ""}
{"id": "262153", "revid": "23204", "url": "https://gl.wikipedia.org/wiki?curid=262153", "title": "Ren\u00e9 Primev\u00e8re Lesson", "text": "Ren\u00e9 Primev\u00e8re Lesson, nado o 20 de marzo de 1794 e Rochefort, Charente Mar\u00edtimo, Poitou-Charentes (Francia) e finado na mesma cidade o 28 de abril de 1849, foi un cirurxi\u00e1n, bot\u00e1nico, ornit\u00f3logo e naturalista franc\u00e9s.\nTraxectoria.\nFixo os seus primeiros estudosa en Rochefort e, aos dezaseis anos, entrou na \"Escola M\u00e9dica Naval\". Serviu na armada francesa durante as Guerras napole\u00f3nicas, e en 1811 era o terceiro cirurxi\u00e1n na fragata \"Saal\" e, en 1813, segundo cirurxi\u00e1n na \"Regulus\".\nParticipou na viaxe de circunnavegaci\u00f3n da \"La Coquille\" (1822-1825), onde era o cirurxi\u00e1n do buque, e foi o respons\u00e1bel, xunto ao seu compa\u00f1eiro e tam\u00e9n cirurxi\u00e1n Prospere Garnot, de coleccionar os esp\u00e9cimes de Historia Natural nesta viaxe. Foi o primeiro naturalista que viu vivas as \"aves do para\u00edso\" nas Molucas e en Nova Guinea.\nAo regresar a Par\u00eds pasou sete anos preparando a secci\u00f3n zool\u00f3xica de vertebrados da expedici\u00f3n realizada, \"Voyage au tour du monde sur La Coquille (1826-39)\". Durante este tempo escribiu tam\u00e9n os traballos \"Manuel d'Ornithologie\" (1828), \"Trait\u00e9 d'Ornithologie\" (1831), \"Centurie Zoologique\" (1830-32) e \"Illustrations de Zoologie\" (1832-35). Tam\u00e9n redactou varias monograf\u00edas sobre os colibr\u00eds e un libro sobre as aves do para\u00edso.\nPublicou, en dos volumes, a obra \"Manuel d'Histoire Naturelle M\u00e9dicale et de Pharmacologie\" (1833), sobre as s\u00faas experiencias como cirurxi\u00e1n a bordo, como un manual para os cirurxi\u00e1ns navais.\nEn 1832 Lesson era o farmac\u00e9utico en xefe da armada francesa en Rochefort.\nDescribiu, entre outros, o x\u00e9nero \"Vultur\" que comprende o \"Vultur gryphus\" o c\u00f3ndor dos Andes, e, entre outras, a especie \"Balaenoptera borealis\", o rorcual boreal.\nAbreviatura.\nA abreviatura Lesson empr\u00e9gase para designar a Ren\u00e9 Primev\u00e8re Lesson como autoridade na descrici\u00f3n e nomenclatura de especies en zoolox\u00eda.\nV\u00e9xase tam\u00e9n.\nBibliograf\u00eda.\n1Raymond Duguy \u00e9 un cet\u00f3logo franc\u00e9s que traballou nos anos 1970 e ss. no \"Centro de Estudos de Mam\u00edferos Mari\u00f1os\" (CEMM), organismo dependente do \"Museo Nacional de Historia Natural\" de Francia, descentralizado naqueles anos na Rochelle."}
{"id": "262156", "revid": "1888", "url": "https://gl.wikipedia.org/wiki?curid=262156", "title": "Antonio Crestar", "text": ""}
{"id": "262157", "revid": "22795", "url": "https://gl.wikipedia.org/wiki?curid=262157", "title": "Rorcual de pintas", "text": ""}
{"id": "262158", "revid": "22795", "url": "https://gl.wikipedia.org/wiki?curid=262158", "title": "Balea de pintas", "text": ""}
{"id": "262160", "revid": "5863", "url": "https://gl.wikipedia.org/wiki?curid=262160", "title": "Lesson", "text": ""}
{"id": "262161", "revid": "5863", "url": "https://gl.wikipedia.org/wiki?curid=262161", "title": "Ren\u00e9 Lesson", "text": ""}
{"id": "262162", "revid": "98629", "url": "https://gl.wikipedia.org/wiki?curid=262162", "title": "Arrows", "text": "Arrows Grand Prix Internacional foi un equipo brit\u00e1nico de F\u00f3rmula 1 activo de a . Durante un per\u00edodo de tempo, tam\u00e9n co\u00f1eceuse como Footwork.\nOrixe.\nO equipo \"Arrows Grand Prix International\" foi fundado en 1977 polo financeiro italiano Franco Ambrosio, Alan Rees, Jackie Oliver, Dave Wass e Tony Southgate (o equipo tomou o seu nome das iniciais dos seus apelidos) cando Rees, Oliver , Wass e Southgate deixaron o equipo Shadow.\nO equipo fundouse en Milton Keynes, Inglaterra e produciu o seu primeiro coche de F\u00f3rmula Un en tan s\u00f3 53 d\u00edas. Os Arrows inscrib\u00edronse con Riccardo Patrese que anotou puntos no Gran Premio do oeste dos Estados Unidos en Long Beach na terceira carreira do coche.\nAmbrosio deixou o equipo logo de ser metido na cadea por irregularidades financeiras en Italia. Shadow demandounos por infracci\u00f3n de copyright, alegando que o Arrows FA/1 era unha copia da Shadow DN9. O equipo decidiu constru\u00edr un coche novo chamado A1. Completouse en 52 d\u00edas, e apareceu o d\u00eda logo de que o Tribunal Superior en Londres prohibira ao equipo de carreiras participar co FA/1 .\nHistoria.\nArrows Grand Prix Internacional.\nNa primeira tempada do equipo na F\u00f3rmula Un, o equipo contratou ao sueco Gunnar Nilsson para ser o seu primeiro piloto. Pero, nunca chegar\u00eda a pilotar o coche, adquiriu un caso mortal de cancro testicular e finalmente faleceu.\nEn setembro de 1978, no Gran Premio de Italia en Monza, Patrese estivo involucrado nun accidente que se cobrou a vida de Ronnie Peterson e prohib\u00eduselle participar na seguinte carreira (o Gran Premio dos Estados Unidos) polos demais pilotos. En , Patrese logrou a \u00fanica pole position do equipo de F\u00f3rmula Un en Long Beach, que liderou ata a s\u00faa retirada por problemas mec\u00e1nicos na volta 33 das 80 da carreira. Arrows terminou oitavo no Campionato de Construtores ese ano.\nEn con motores BMW M12 turbo e co patrocinio da empresa de cigarros Barclay as cousas pux\u00e9ronse moito mellor. Ese ano foron novenos no Campionato de Construtores e o oitavos en . No Gran Premio de San Marino de 1985, Thierry Boutsen terminou terceiro detr\u00e1s de Alain Prost e Elio de Angelis. Pero, logo da carreira, Prost foi descualificado debido a que o seu coche era 2\u00a0kg m\u00e1is lixeiro do peso m\u00ednimo, dando a Boutsen o segundo lugar. En , BMW retirou o apoio e os motores pasaron a ser Megatron grazas a un acordo de arrows cos principais patrocinadores USF &amp; G, o equipo brit\u00e1nico logrou as s\u00faas mellores tempadas, con todo, rematou sexto en 1987 e quinto en (o \u00faltimo ano dos motores turboalimentados), grazas \u00e1s frecuentes finalizaci\u00f3ns nos puntos dos pilotos Eddie Cheever e Derek Warwick.\nFootwork Arrows.\nO empresario xapon\u00e9s Wataru Ohashi investiu en Arrows en 1990 e os coches comezaron a levar o logotipo Footwork nun lugar prominente. O equipo pasou a chamarse oficialmente Footwork en 1991, e conseguiu un contrato para competir con motores Porsche, o coche lamentablemente non era competitivo e en 1992 cambiou aos motores Mugen. Arows conservou o nome Footwork ata que Ito retirouse antes da tempada , co cal o nome do equipo cambiouse de novo a Arrows. En calquera caso, Jackie Oliver mantivera o control durante todo o per\u00edodo.\nTWR Arrows.\nEn marzo de 1996, Tom Walkinshaw comprou boa parte das acci\u00f3ns do equipo, e en setembro Walkinshaw fichou ao recente Campi\u00f3n Mundial Damon Hill e contratou ao millonario brasileiro Pedro Diniz para axudar a pagar o salario de Hill. O equipo estivo cerca de lograr a s\u00faa primeira vitoria no Gran Premio de Hungr\u00eda de 1997 Hill comezou en terceira posici\u00f3n e pasou Michael Schumacher logrando o primeiro lugar. Un fallo na caixa de cambios nas \u00faltimas voltas da carreira fixo que terminara segundo. Nos anos seguintes Walkinshaw comprar\u00eda o resto de acci\u00f3ns de Oliver. Brian Hart, que desexaba motores desde 1995, foi contratado polo equipo para o dese\u00f1o dos motores, que levaban a marca Yamaha, e m\u00e1is tarde en o mesmo nome que a escudar\u00eda, Arrows.\nNa tempada 2000, Jos Verstappen regresou a Arrows, onde fora expulsado en xunto ao seu compa\u00f1eiro de equipo Pedro de la Rosa. O chasis era un Arrows A21 cun motor Supertec. O motor Supertec non era o m\u00e1is potente, pero era moi bo, e fora desenvolvido para esta tempada. Aliado a un excelente paquete aerodin\u00e1mico e unha boa estabilidade na parte traseira, permitiu aos Arrows A21 establecer sistematicamente as mellores velocidades en recta nos circu\u00edtos. En xeral, tanto Verstappen e de la Rosa eran competitivos na metade do pelot\u00f3n. Durante a tempada , o equipo Arrows participou nunha serie de televisi\u00f3n de 13 cap\u00edtulos chamada \"Racing Arrows\" que seguiu ao equipo e os pilotos durante todo o ano. Mostrouse na canle de televisi\u00f3n brit\u00e1nica ITV en 2001 durante a tarde-noite.\nO cambio a Asiatech V10 en e a perda dunha gran cantidade de persoal que abandonou o equipo o fixo m\u00e1is d\u00e9bil en 2001, cando Tom Walkinshaw decidido substitu\u00edr de la Rosa co debutante na F1 Enrique Bernoldi. O equipo loitou ao longo da tempada e Verstappen logrou o \u00fanico punto para o equipo en Austria.\nEn 2002, Tom Walkinshaw logrou un acordo para utilizar os motores Cosworth V10 e retivo a Bernoldi (co apoio de Red Bull), pero Verstappen caeu en favor de Heinz-Harald Frentzen, que quedou dispo\u00f1ible cando Prost Grand Prix pechou. Verstappen demandounos con \u00e9xito por incumprimiento de contrato. Ese ano tam\u00e9n tivo que facer un custoso desembolso a Pedro Diniz despois de demandar ao brasileiro se \u00e9xito, que financiaba a Sauber desde 1999. O equipo enfrontouse a un terceiro preito de Frentzen, que estaba de contratado carreira a carreira e que non lle pagaban. Arrows quedou sen di\u00f1eiro a metade da tempada e non participou nas restantes carreiras ata final do ano, os seus pilotos non se clasificaron deliberadamente no Gran Premio de Francia.\nLev\u00e1ronse a cabo negociaci\u00f3ns ao longo da tempada cos potenciais investidores dispostos a investir no equipo ou compralo directamente, como Craig Pollock (que en d\u00faas ocasi\u00f3ns fixo unha oferta polo equipo) e Dietrich Mateschitz.\nO equipo entrou en liquidaci\u00f3n ao final da tempada, tam\u00e9n forzando a pechar a TWR.\nUn consorcio liderado por Phoenix Finance, dirixido por Charles Nickerson, un amigo de Walkinshaw, comprou parte dos activos do equipo, especificamente os motores, na crenza de que, xunto coa compra dos activos de Prost Grand Prix, ga\u00f1ar\u00eda \u00e1 entrada para a tempada . Pero, a s\u00faa solicitude foi rexeitada pola FIA.\nNa s\u00faa accidentada historia, Arrows logrou a triste marca de 382 carreiras sen ga\u00f1ar, malia que acadaron 9 podios inclu\u00edndo 5 segundos postos.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nUtilizaci\u00f3n do chasis Arrows.\nO chasis e os dereitos de propiedade intelectual do chasis foron posteriormente adquiridos por Paul Stoddart, o ent\u00f3n xefe do equipo Minardi como un potencial substituto para o chasis do seu propio equipo. O novo equipo Super Aguri F1 comprou os coches en 2002 e correu con eles (con algunhas modificaci\u00f3ns) como o SA05 durante as primeiras carreiras da tempada . Un destes coches dise que estivo en exhibici\u00f3n no aeroporto de Melbourne antes de ser adquirido por Super Aguri. Logo de ser devolto \u00e1 f\u00e1brica para ser actualizado para cumprir coa normativa 2006, o coche foi levado de volta a Melbourne para o Gran Premio de Australia. Unha actualizaci\u00f3n baseada no mesmo chasis foi chamado SA06 e fixo o seu debut no Gran Premio de Alema\u00f1a 2006. O SA05 e o SA06 non anotaron un s\u00f3 punto na tempada 2006."}
{"id": "262163", "revid": "98629", "url": "https://gl.wikipedia.org/wiki?curid=262163", "title": "Sen perd\u00f3n", "text": "Sen perd\u00f3n (en ) \u00e9 un filme estadounidense dirixido e producido por Clint Eastwood que se estreou en 1992. O filme conta a historia de William Munny, un f\u00f3ra da lei que acepta un \u00faltimo traballo despois de terse convertido en granxeiro. Est\u00e1 protagonizado por Eastwood, xunto con Gene Hackman, Morgan Freeman e Richard Harris.\nEastwood adicou o filme \u00f3s directores e mentores Don Siegel e Sergio Leone. O filme ga\u00f1ou catro Premios Oscar: Mellor filme e mellor director para Clint Eastwood, mellor actor secundario para Gene Hackman, e mellor montaxe para editor Joel Cox. Eastwood foi nomeado \u00f3 Oscar \u00f3 mellor actor pola s\u00faa interpretaci\u00f3n, pero ese ano ga\u00f1ouno Al Pacino por \"Scent of a Woman\". Esta longametraxe foi o terceiro western en ga\u00f1ar un Oscar \u00f3 mellor filme, sendo as d\u00faas anteriores \"Cimarron\" (1931) e \"Dances with Wolves\" (1990).\nEstreouse en galego na TVG o 3 de xullo de 2011.\nSinopse.\nDous veteranos pistoleiros volven \u00f3s traballos dos que levaban tempo retirados para aceptar a recompensa que lles ofrecen as prostitutas de Big Whiskey para que as liberen da brutalidade do sh\u00e9riff, outro antigo pistoleiro metido a cacique desapiadado. Aparece tam\u00e9n un pintoresco asasino a soldo, alcumado Bob O Ingl\u00e9s."}
{"id": "262164", "revid": "23204", "url": "https://gl.wikipedia.org/wiki?curid=262164", "title": "Unforgiven", "text": ""}
{"id": "262170", "revid": "1888", "url": "https://gl.wikipedia.org/wiki?curid=262170", "title": "Manuel Outeiri\u00f1o Gallego", "text": ""}
{"id": "262177", "revid": "89787", "url": "https://gl.wikipedia.org/wiki?curid=262177", "title": "Edward Snowden", "text": "Edward Joseph \"Ed\" Snowden, nado en Elizabeth City, Carolina do Norte, o 21 de xu\u00f1o de 1983 \u00e9 un analista inform\u00e1tico ex traballador da CIA e a NSA. En xu\u00f1o de 2013, Snowden fixo p\u00fablicos, a trav\u00e9s dos xornais \"The Guardian\" e \"The Washington Post\", documentos clasificados como alto secreto sobre varios programas da NSA, inclu\u00edndo os programas de vixilancia masiva PRISM e XKeyscore.\nCrese que Snowden fuxiu de Hong Kong (China) cara a Rusia; Snowden solicitou a Ecuador que lle conceda asilo.\nO Departamento de Xustiza dos Estados Unidos clasificou a participaci\u00f3n de Snowden no programa de vixilancia PRISM como un \u00abasunto criminal\u00bb, polo que non est\u00e1 clara a sorte que ter\u00e1.\nTam\u00e9n solicitou asilo a Espa\u00f1a, Venezuela, Bolivia ou Cuba entre un total de 21 pa\u00edses.\nO 5 de xullo de 2013 o presidente de Venezuela, Nicol\u00e1s Maduro, ofreceu asilo humanitario a Snowden, pero \u00f3 mesmo tempo, o presidente da Rep\u00fablica de Nicaragua, Daniel Ortega, dixo no Acto do 34 aniversario do repregamento t\u00e1ctico a Masaya (Nicaragua) que se considerar\u00eda ofrecerlle asilo a Snowden e afirmou que Nicaragua xa recibira a carta de petici\u00f3n de asilo na s\u00faa embaixada en Moscova."}
{"id": "262178", "revid": "89787", "url": "https://gl.wikipedia.org/wiki?curid=262178", "title": "Shiitake", "text": "O shiitake (Lentinula edodes) \u00e9 un cogomelo comest\u00edbel nativo do leste de Asia. A especie \u00e9 hoxe en d\u00eda o segundo cogumelo comest\u00edbel m\u00e1is consumido no mundo, incorporado desde hai moito nos h\u00e1bitos alimentarios dos pobos asi\u00e1ticos. Recentemente, foi introducido para produci\u00f3n e consumo nos pa\u00edses occidentais.\nEtimolox\u00eda.\nA palabra \"shiitake\" ten orixe no xapon\u00e9s \"shii\" (unha \u00e1rbore semellante ao carballo) e \"take\" (cogomelo).\nEn xapon\u00e9s ch\u00e1mase \u690e\u8338 (\"shiitake\"), que significa \"seta de Castanopsis\", porque a madeira destas \u00e1rbores \u00fasase como sustento para cultivalas. E en todo o mundo \u00e9 moi com\u00fan achala en restaurantes chineses, onde adoita chamarse simplemente \"seta chinesa\", a\u00ednda que e en chin\u00e9s \u00e9 \u9999\u83c7, que significa \"cogomelo recendente\" ou \"cogomelo delicioso\".\nA primeira referencia hist\u00f3rica do consumo de shiitake data de 199 AD. En Galiza \u00e9 unha especie cultivada dende hai pouco polo que non ten un nome galego.\nH\u00e1bitat.\nNa natureza, o shiitake p\u00f3dese atopar en forestas asi\u00e1ticas, onde se desenvolve en \u00e1rbores mortas. \u00c9 un fungo aerobio, decompo\u00f1edor de madeira, que degrada celulosa e lignina para obter enerx\u00eda.\nTaxonom\u00eda.\nA historia taxon\u00f3mica do shiitake rem\u00f3ntase ao ano 1878, cando o bot\u00e1nico ingl\u00e9s Miles Joseph Berkeley propuxo o nome \"Agaricus edodes\" para a s\u00faa clasificaci\u00f3n. De a\u00ed en diante, a especie foi asignada a diversos x\u00e9neros entre eles \"Collybia, Armillaria, Lepiota, Pleorotus\" e \"Lentinus\" (esta \u00faltima dada por Singer). Recentemente Pegler denominou o shiitake de \"Lentinula edodes\" polas diferenzas microsc\u00f3picas que exist\u00edan respecto da s\u00faa \u00faltima clasificaci\u00f3n (\"Lentinus\").\nPropiedades.\nO shiitake \u00e9 nutritivo, rico en prote\u00ednas, contendo en relaci\u00f3n \u00e1 materia seca 17,5% de prote\u00ednas, con nove amino\u00e1cidos esenciais. Ten tam\u00e9n importancia medicinal, posu\u00edndo substancias con propiedades medicinais para o tratamento e control da presi\u00f3n arterial, reduci\u00f3n do nivel de colesterol, fortalecemento do sistema imunol\u00f3xico, e inhibici\u00f3n do desenvolvemento de tumores, virus e bacterias.\nProduci\u00f3n e conservaci\u00f3n.\nO shiitake \u00e9 producido en compostos org\u00e1nicos \u00e1 base de serraxe, farelo de arroz e/ou trigo e/ou soia, previamente hidratada e co pH corrixido.\nPara variedades adaptadas ao clima fr\u00edo, o produto repousa durante 145 d\u00edas nun local fechado e climatizado arredoe de 14\u00a0\u00b0C at\u00e9 o que os cogomelos abrollan. Outras variedades adaptadas ao clima m\u00e1is quente responden mellor a unha temperatura de 20\u00a0\u00b0C e con tempo de repouso entre 70 a 90 d\u00edas.Este proceso tam\u00e9n \u00e9 co\u00f1ecido como cultivo ax\u00e9nico.\nO shiitake pode conservarse durante 10 a 15 d\u00edas no refrixerador (4\u00a0\u00b0C). Xeralmente, emb\u00e1lanse en bandexas de isopor (200g), recubertos cun filme de PVC, en tarros ou en pequenas caixas de cart\u00f3n.\nO shiitake p\u00f3dese preparar en sopas, mollos, ensaladas e at\u00e9 empanado. Pode ser preparado de xeito semellante ao da carne.\nOutros tipos: Champi\u00f1on, \"Agaricus blazei, Auricularia erinaceus, Buna shimeji, Coprinus, Flammulina velutipes, Ganoderma lucidum, Hericum erinaceus\", Maitake, Nameko, Pleurotus salm\u00f3n, \"Pleurotus citrinopileatus, Pleurotus cystidiosus, Pleurotus djamor, Pleurotus eryngii, Pleurotus euosmus, Pleurotus tuberregium, Stropharia rugosoannulata\", Shirotomagiotake, \"Cardoncello\", Shiitake, Shimeji branco, Shimeji negro, \"Tremella fuciformis, Volvariella volvacea\""}
{"id": "262179", "revid": "18868", "url": "https://gl.wikipedia.org/wiki?curid=262179", "title": "Lentinula edodes", "text": ""}
{"id": "262182", "revid": "98629", "url": "https://gl.wikipedia.org/wiki?curid=262182", "title": "Triumph des Willens", "text": "Triumph des Willens \u00e9 un filme propagandista nazi dirixido por Leni Riefenstahl que se estreou en 1935. \u00c9 unha cr\u00f3nica dos Congresos de N\u00faremberg de 1934, \u00f3s cales asistiron m\u00e1is de 700.000 partidarios nazis. O filme cont\u00e9n extractos de discursos dados por varios l\u00edderes nazis nos congresos, inclu\u00edndo os de Adolf Hitler, Rudolf Hess e Julius Streicher, intercalados con imaxes das numerosas tropas da Sturmabteilung e da Schutzstaffel. Hitler participou activamente no filme e consta que foi o produtor executivo non oficial; o seu nome aparece nos t\u00edtulos do comezo. O tema principal do filme \u00e9 a volta de Alema\u00f1a como potencia mundial, con Hitler como o gran l\u00edder que traer\u00e1 a gloria \u00e1 naci\u00f3n. Foi realizado despois da Noite dos coitelos longos polo cal non aparecen prominentes membros das SA, que foron eliminados en 1934. O filme anterior a este, \"Der Sieg des Glaubens\" amosa Hitler e a Ernst Rohm xuntos no congreso do partido de 1933, pero t\u00f3dalas copias foron destru\u00eddas despois da s\u00faa morte para non deixar en evidencia a Hitler. Por\u00e9n, unha \u00fanica copia sobreviviu no Reino Unido, e pode ser vista en Internet Archive.\n\"Triumph des Willens\" foi estreada en 1935, e \u00e9 un claro exemplo do uso da propaganda na historia do cine. As t\u00e9cnicas de Riefenstahl, como o movemento das c\u00e1maras, o uso de lentes de foco longo para crear distorsi\u00f3ns da perspectiva, a fotograf\u00eda a\u00e9rea e o uso revolucionario da m\u00fasica no cine, val\u00e9ronlle a \"Triumph of the Will\" o reco\u00f1ecemento como un dos grandes filmes da historia. Riefenstahl ga\u00f1ou numerosos premios, non s\u00f3 en Alema\u00f1a, sen\u00f3n tam\u00e9n nos Estados Unidos, Francia, Suecia e outros pa\u00edses. Foi moi popular no Terceiro Reich, e tivo grande influencia noutros filmes, documentais e anuncios publicitarios. Malia isto, a s\u00faa exhibici\u00f3n est\u00e1 prohibida en Alema\u00f1a debido \u00f3 seu evidente apoio \u00f3 nazismo e as numerosos esv\u00e1sticas que aparecen.\nA serie cinematogr\u00e1fica de Frank Capra \"Why We Fight\" dise que foi directamente inspirada como unha resposta estadounidense a \"Triumph des Willens\"."}
{"id": "262184", "revid": "12452", "url": "https://gl.wikipedia.org/wiki?curid=262184", "title": "Departamento de Francia", "text": ""}
{"id": "262186", "revid": "56817", "url": "https://gl.wikipedia.org/wiki?curid=262186", "title": "Reyn\u00e8s", "text": "Reyn\u00e8s (en catal\u00e1n: \"Reiners\") \u00e9 unha comuna francesa situada no departamento dos Pireneos Orientais, na rexi\u00f3n do Languedoc-Rosell\u00f3n. Pertence ao distrito de C\u00e9ret e ao cant\u00f3n de C\u00e9ret e contaba con 1.204 habitantes en 2010."}
{"id": "262187", "revid": "22570", "url": "https://gl.wikipedia.org/wiki?curid=262187", "title": "Montbolo", "text": "Montbolo (en catal\u00e1n: \"Montbol\u00f3\") \u00e9 unha comuna francesa situada no departamento dos Pireneos Orientais, na rexi\u00f3n do Languedoc-Rosell\u00f3n. Pertence ao distrito de C\u00e9ret e ao cant\u00f3n de C\u00e9ret e contaba con 187 habitantes en 2010."}
{"id": "262190", "revid": "22795", "url": "https://gl.wikipedia.org/wiki?curid=262190", "title": "Balaenoptera physalus", "text": ""}
{"id": "262191", "revid": "3054", "url": "https://gl.wikipedia.org/wiki?curid=262191", "title": "Sibbaldus musculus", "text": ""}
{"id": "262195", "revid": "19415", "url": "https://gl.wikipedia.org/wiki?curid=262195", "title": "Amigos da \u00d3pera da Coru\u00f1a", "text": ""}
{"id": "262206", "revid": "6279", "url": "https://gl.wikipedia.org/wiki?curid=262206", "title": "Soria (hom\u00f3nimos)", "text": ""}
{"id": "262207", "revid": "23204", "url": "https://gl.wikipedia.org/wiki?curid=262207", "title": "John Anderson (naturalista)", "text": "John Anderson, nado o 4 de outubro de 1833 en Edimburgo (Escocia), e finado o 15 de agosto de 1900 en Buxton, Derbyshire (Inglaterra), foi un naturalista e m\u00e9dico escoc\u00e9s, que desenvolveu a s\u00faa actividade profesional na India.\nTraxectoria.\nJohn Anderson cursou estudos de medicina na universidade da s\u00faa cidade natal, Edimburgo, doutor\u00e1ndose en 1861 cunha tese sobre zoolox\u00eda. Inicialmente dedicouse ao estudo dos mam\u00edferos mari\u00f1os, a partir dalg\u00fans exemplares varados nas costas de Escocia, e publicou varos artigos en \"Annals and Magazine of Natural History\".\nEstivo dous anos impartindo clases no \"Free Church College\" de Edimburgo, pero en 1864 partiu para a India, para reunirse co seu irm\u00e1n en Calcuta. En 1865 foi nomeado director do recentemente creado Museo de Historia Natural da India. Al\u00ed achega as s\u00faas propias colecci\u00f3ns con exemplares recollidos en diversas rexi\u00f3ns da India.\nParticipou, en 1868, como m\u00e9dico e naturalista, nunha expedici\u00f3n a Birmania e a Yunnan (no sueste da China), e despois nunha segunda en 1875. Esta expedici\u00f3n permitiulle recoller esp\u00e9cimes do golfi\u00f1o Irrawaddy, \"Orcaella brevirostris\" que comparou con \"Orcaella fluminalis\" e co golfi\u00f1o do Ganxes, \"Plantanista gangetica\".\nRetirouse das s\u00faas funci\u00f3ns en 1876 e retornou a Gran Breta\u00f1a. Posteriormente estivo en Alxeria en 1889 e, despois en Exipto, onde problemas de sa\u00fade obrig\u00e1rono a pasar moito tempo.\nAcumulou unha vasta colecci\u00f3n que lle permitiu redactar as s\u00faas famosas publicaci\u00f3ns sobre a fauna exipcia co t\u00edtulo \"Zoology of Egypt\". Contrariamente a moitos dos seus contempor\u00e1neos, foi sobre todo un naturalista \"sobre o terreo\". As s\u00faas publicaci\u00f3ns, nas cales menciona referencias xeogr\u00e1ficas e zool\u00f3xicas precisas, son a proba.\nEntre outras, describiu a especie de balea \"Balaenoptera edeni\" e, entre as que lle foron dedicadas, est\u00e1 \"Sacculina andersoni\" Giard, 1887, un cirr\u00edpede parasito."}
{"id": "262209", "revid": "98629", "url": "https://gl.wikipedia.org/wiki?curid=262209", "title": "Gl\u00e1ndula uropixial", "text": "A gl\u00e1ndula uropixial, \u00e9 unha gl\u00e1ndula seb\u00e1cea bilobulada que te\u00f1en a maior\u00eda das aves na parte posterior do corpo. Est\u00e1 localizada en posici\u00f3n dorsal na base da cola, concretamente entre a cuarta v\u00e9rtebra caudal e o pig\u00f3stilo, e a s\u00faa forma e tama\u00f1o \u00e9 moi variable segundo a especie. Nalgunhas especies, a abertura da gl\u00e1ndula ten un pequeno penacho de plumas que serven de mecha para o aceite que segrega. A gl\u00e1ndula \u00e9 hol\u00f3crina e est\u00e1 rodeada por unha c\u00e1psula de tecido conectivo e constitu\u00edda por acinos que verten a s\u00faa secreci\u00f3n oleosa nun tubo colector com\u00fan, que finaliza nun n\u00famero variable de poros, xeralmente dous. Cada l\u00f3bulo ten unha cavidade central que recolle a secreci\u00f3n dos t\u00fabulos que se dispo\u00f1en radialmente arredor da cavidade. A secreci\u00f3n glandular chega \u00e1 superficie a trav\u00e9s de condutos que, na maior\u00eda das especies, acaban no extremo dunha papila.\nEtimolox\u00eda.\nDe \"uropygium\": lat\u00edn medieval derivado do grego antigo \u03bf\u1f50\u03c1\u03bf\u03c0\u03cd\u03b3\u03b9\u03bf\u03bd (ouropugion), de \u03bf\u1f50\u03c1\u03ac (oura) \"cola\" e \u03c0\u03c5\u03b3\u03ae (puge) \"cu, ancas\".\nDistribuci\u00f3n entre as especies.\nA gl\u00e1ndula est\u00e1 sempre presente nos estados embrionarios, pero pode ser vestixial nos individuos adultos de certas ordes, familias, x\u00e9neros e especies de aves. En polo menos nove familias algunha ou todas as especies carecen desta gl\u00e1ndula. Entre elas est\u00e1n os kiwis (\"Apterygidae\"), os em\u00fas (\"Dromaiidae\"), o avestruz (\"Struthionidae\"), \u00f1and\u00fas (\"Rheidae\"), casuario (\"Casuariidae\"), mesitorn\u00edtidos (\"Mesitornithidae\"), avetardas (\"Otididae\"), pombas (\"Columbidae\"), papagaios do Amazonas (\"Psittacidae\"), pod\u00e1rxidos (\"Podargidae\"), e petos (\"Picidae\"). Estas aves te\u00f1en outros mecanismos para manterse limpas e secas, como darse ba\u00f1os de po. Non se puido correlacionar a presenza ou ausencia desta gl\u00e1ndula con factores como a distribuci\u00f3n, clima, ecolox\u00eda, ou incapacidade de voar.\nSecreci\u00f3n da gl\u00e1ndula.\nA gl\u00e1ndula uropixial segrega un aceite pola s\u00faa superficie dorsal por medio dunha papila. O aceite cont\u00e9n unha mestura variable e complexa de substancias formadas principalmente por ceras mono\u00e9steres alif\u00e1ticas, formadas por \u00e1cidos graxos, \u00e1s veces con ramificaci\u00f3ns metilo, e ceras de alcohois monohidroxilados. Por\u00e9n, nas secreci\u00f3ns das gl\u00e1ndulas uropixial dalg\u00fans grupos de aves hai tam\u00e9n alg\u00fans tipos de ceras di\u00e9ster chamadas uropixiois, que conte\u00f1en \u00e1cidos graxos con grupo hidroxilo e alcano-diois.\nUnha ave transfire normalmente o aceite da s\u00faa gl\u00e1ndula polo seu corpo durante o arranxo das plumas ao fretar o seu peteiro e cabeza contra a abertura da gl\u00e1ndula e despois distribu\u00edr o aceite acumulado polas plumas do corpo e \u00e1s, e na pel dos p\u00e9s e patas. \u00c1s \u00e1reas correspondentes \u00e1 cola chegan xeralmente co peteiro, a\u00ednda que algunhas especies, como por exemplo os papagaios \"Melopsittacus undulatus\" utilizan os p\u00e9s para aplicar o aceite \u00e1s plumas de arredor da cloaca.\nTama\u00f1o.\nVarios investigadores informaron de diferenzas nos pesos relativos da gl\u00e1ndula atribu\u00eddos a factores como cambios estacionais, h\u00e1bitat, sexo, peso corporal e variaci\u00f3ns entre individuos. Atop\u00e1ronse diferenzas significativas no tama\u00f1o relativo da gl\u00e1ndula entre machos e femias na maior\u00eda das especies, pero non hai unha explicaci\u00f3n coherente para estes resultados.\nFunci\u00f3ns.\nMoitos ornit\u00f3logos cren que a funci\u00f3n da gl\u00e1ndula uropixial \u00e9 diferente en distintas especies de aves. Entre as funci\u00f3ns que se lle atrib\u00faen est\u00e1n:\nIntegridade das plumas e corpo.\nO aceite da gl\u00e1ndula crese que axuda a manter a integridade da estrutura das plumas. Nas aves acu\u00e1ticas, o aceite mant\u00e9n a flexibilidade das plumas e impide que rompan as b\u00e1rbulas da pluma. As b\u00e1rbulas entrelazadas da pluma, cando est\u00e1n en boas condici\u00f3ns, forman unha barreira que axuda a repeler as auga (v\u00e9xase m\u00e1is abaixo). Nalgunhas especies, este aceite tam\u00e9n se pensa que serve para manter a integridade do peteiro c\u00f3rneo e a pel escamosa das patas e p\u00e9s. Tam\u00e9n se especulou que nalgunhas especies, o aceite cont\u00e9n un precursor da vitamina D; este precursor conv\u00e9rtese en vitamina D pola acci\u00f3n da luz solar e despois abs\u00f3rbese pola pel.\nCortexo e produci\u00f3n de feromonas.\nAlg\u00fans investigadores postularon que os cambios na viscosidade do aceite glandular poden estar relacionados coa formaci\u00f3n dunha plumaxe m\u00e1is brillante, que ser\u00eda necesaria para o cortexo, a\u00ednda que as \u00faltimas investigaci\u00f3ns non parecen apoiar esta idea. Os resultados doutros estudos suxiren que a gl\u00e1ndula nas femias poder\u00eda estar implicada na produci\u00f3n e secreci\u00f3n de l\u00edpidos con actividade de feromona feminina.\nImpermeabilizaci\u00f3n.\nA gl\u00e1ndula uropixial est\u00e1 moi desenvolvida en moitas aves acu\u00e1ticas, como os parrulos, moitos Procelariformes, pelicanos e nas aguias pescadoras e no \"Steatornis caripensis\" (pero non en corvos mari\u00f1os, que fan tam\u00e9n unha vida acu\u00e1tica). Segundo unha teor\u00eda, o efecto impermeabilizante poder\u00eda non ser o resultado exclusivo dos uropixiois, a\u00ednda que son compostos hidrof\u00f3bicos, sen\u00f3n que se producir\u00eda tam\u00e9n ao formarse unha carga electrost\u00e1tica na pluma aceitada por medio da acci\u00f3n mec\u00e1nica do arranxo das plumas. Un estudo que examinou a masa relativa da gl\u00e1ndula con respecto ao peso corporal en 126 especies de aves indicou a ausencia dunha clara correlaci\u00f3n entre a masa da gl\u00e1ndula e o grao de contacto das aves coa auga.\nEfectos antiparasitarios.\nA riqueza taxon\u00f3mica dos piollos das aves est\u00e1 relacionada co tama\u00f1o da gl\u00e1ndula uropixial (en relaci\u00f3n do peso corporal) nos taxons das aves, o que suxire unha coevoluci\u00f3n entre o tama\u00f1o da gl\u00e1ndula e a biodiversidade dos parasitos. Nas gl\u00e1ndulas uropixiais das bubelas (\"Upupa epops\") almac\u00e9nanse bacterias simbi\u00f3ticas, cuxas excreci\u00f3ns reducen a actividade das bacterias que degradan as plumas e as\u00ed axudan a preservar a plumaxe.\nOs estudos \"in vitro\" suxiren que os aceites da gl\u00e1ndula das pombas das rochas (\"Columba livia\") son efectivas contra os piollos, pero os estudos \"in vivo\" nos que se extirpou a gl\u00e1ndula uropixial en aves en catividade non tiveron efectos significativos sobre a carga de piollos nun per\u00edodo de catro meses (pero si se reduciu a calidade das plumas), o que suxire que este aceite pode non ser unha defensa importante contra os piollos nesta especie. Igualmente, non se atoparon evidencias que apoien o papel da secreci\u00f3n desta gl\u00e1ndula na atracci\u00f3n dalg\u00fans d\u00edpteros nematoceros no paxaro ferreiri\u00f1o azul \"Cyanistes caeruleus\" (ou \"Parus cauruleus\") e nas pombas das rochas salvaxes (\"Columba livia\").\nHistoria.\nParece ser que o primeiro que discutiu a funci\u00f3n da gl\u00e1ndula uropixial das aves foi o emperador Federico II do Sacro Imperio Romano Xerm\u00e1nico, no seu tratado de cetrer\u00eda do s\u00e9culo XIII. Federico II consideraba que a secreci\u00f3n non s\u00f3 aceitaba a plumaxe sen\u00f3n que tam\u00e9n era un veleno que era introducido coas gadoupas de falc\u00f3ns e bufos para darlle unha morte r\u00e1pida \u00e1s s\u00faas presas. Non obstante, estudos sobre esta cuesti\u00f3n realizados en 1678 non atoparon evidencias que apoiasen esta natureza velenosa da secreci\u00f3n."}
{"id": "262210", "revid": "23204", "url": "https://gl.wikipedia.org/wiki?curid=262210", "title": "Rorcual de Bryde", "text": "O rorcual de Bryde, tam\u00e9n chamado rorcual de Eden, rorcual tropical e balea de Bryde, \"Balaenoptera edeni\" Anderson, 1878 (= \"Balaenoptera brydei\" Olsen, 1913), \u00e9 unha especie (ou d\u00faas, segundo os autores) de mam\u00edfero mari\u00f1o da orde dos cet\u00e1ceos, suborde dos misticetos e familia dos balenopt\u00e9ridos.\nTaxonom\u00eda controvertida.\nEste rorcual, ou estes rorcuais, son de aparencia moi similar \u00f3 rorcual boreal (\"Balaenoptera borealis\") e case de igual tama\u00f1o, e durante moito tempo pens\u00e1base que se trataba da mesma especie.\nPor\u00e9n, \"Balaenoptera edeni\" fora descrita como especie independente dn 1878, a partir dun exemplar varado na costa de Birmania, \u00e1 que o seu descubridor e descritor, John Anderson, o ano seguinte, lle deu o nome binomial de \"Balaenoptera edeni\".\nE en 1913 describ\u00edronse baleas avistadas mar a f\u00f3ra de Sur\u00e1frica, que Olsen clasificou co nome de \"Balaenoptera brydei\", en honor de Johann Bryde, c\u00f3nsul noruegu\u00e9s e pioneiro da industria baleeira surafricana.\nNa d\u00e9cada de 1950 pensouse que se trataba dunha soa especie, co que quedou vixente \"B. edeni\" en raz\u00f3n de ser a clasificaci\u00f3n primeira e, por tanto, prioritaria, pero permaneceu \"rorcual de Bryde\" como nome vern\u00e1culo sin\u00f3nimo.\nPero os m\u00e1is recentes estudos xen\u00e9ticos indican, por\u00e9n, que se trataba de d\u00faas especies diferenciadas:\nO rorcual de Bryde presenta consider\u00e1beis variaci\u00f3ns morfol\u00f3xicas, e t\u00e9\u00f1ense identificado 5 subtipos que incl\u00faen d\u00faas variantes de pequeno tama\u00f1o que tenden a vivir cerca das costas. Desde o punto de vista da simplicidade taxon\u00f3mica, as probas de ADN mostran que a nova especie de rorcual anano do sueste asi\u00e1tico non \u00e9 igual \u00e1 variaci\u00f3n visualmente similar encontrada no Caribe.\nAs probas complicaron a evoluci\u00f3n do ordenamento taxon\u00f3mico, xa que apareceron exemplares que mostran ser intermedios xeneticamente entre o rorcual de Bryde e o chamado rorcual boreal ou \"rorcual sei\" (\"Balaenoptera borealis\").\nPor\u00e9n, na actualidade, nin o World Register of Marine Species nin a Uni\u00f3n Internacional para a Conservaci\u00f3n da Natureza admiten como v\u00e1lidas estas d\u00faas especies, o que si fai, en cambio, o Sistema Integrado de Informaci\u00f3n Taxon\u00f3mica.\nCaracter\u00edsticas.\nAs principais caracter\u00edsticas do rorcual tropical son:\nComportamento.\nCo\u00f1\u00e9cese moi pouco da vida do rorcual de Bryde. \u00c1s veces m\u00f3strase curioso, acerc\u00e1ndose aos barcos, aos que arrodea ou acompa\u00f1a nadando canda eles. Pode saltar f\u00f3ra da auga. Cando se alimenta, pode realizar cambios bruscos de direcci\u00f3n, tanto debaixo da auga como na superficie, e o seu estilo de nataci\u00f3n fai pensar m\u00e1is nun golfi\u00f1o grande que nunha balea. O seu \"sopro\" \u00e9 alto e fino, elev\u00e1ndose at\u00e9 3 ou 4 m nunha \u00fanica \"nube\" (a\u00ednda que ten dous espir\u00e1culos) que, con frecuencia, non se ve ben desde lonxe.&lt;br&gt;Vive s\u00f3 ou en pequenos grupos de at\u00e9 7 individuos, a\u00ednda que se poden xuntar at\u00e9 30 en zonas onde abunda o alimento.\nSaltos.\nOs saltos do rorcual tropical son com\u00fans nalgunhas zonas, pero non noutras. Poden seguir a estes per\u00edodos curtos de grande actividade, como nataci\u00f3n a gran velocidade. En casos excepcionais un \u00fanico animal pode chegar a saltar ducias de veces seguidas (un exemplar foi visto nas costas de Ogata (Xap\u00f3n) realizando 70 saltos seguidos). Por\u00e9n, o m\u00e1is t\u00edpico \u00e9 que realicen 2 ou 3 saltos sen parar.\nO cet\u00e1ceo adoita abandonar a auga en posici\u00f3n case vertical, cun \u00e1ngulo de 70 a case 90\u00ba, \u00e1s veces arqueando o dorso no aire, e despois pode deixarse caer simplemente sobre a auga, ou ben retorcer o corpo primeiro.\nAlg\u00fans animais sacan totalmente o corpo por riba da superficie, pero o m\u00e1is habitual \u00e9 que a parte posterior (o \"cuarto traseiro\", m\u00e1is ou menos at\u00e9 a aleta dorsal) permaneza debaixo da auga.\nInmersi\u00f3ns.\nA secuencia de respiraci\u00f3n adoita ser irregular, pero adoita constar de 4 a 7 \"sopros\" seguidos por unha longa inmersi\u00f3n de at\u00e9 8 min, a\u00ednda que pode durar menos de 2, e tam\u00e9n \u00e9 capaz de permanecer baixo a auga m\u00e1is tempo. Cando sae \u00e1 superficie entre inmersi\u00f3ns curtas\npoucas veces mostra algo m\u00e1is que a parte superior da cabeza, a\u00ednda que as aletas dorsal e caudal adoitan ser vis\u00edbeis xusto antes dunha inmersi\u00f3n longa.\nAlimentaci\u00f3n.\nOs rorcuais de Bryde alim\u00e9ntanse durante todo o ano de pequenos peixes pel\u00e1xicos, tales como anchoas, arenques e sardi\u00f1as, as\u00ed como tam\u00e9n de \"krill\" e outros invertebrados planct\u00f3nicos.\nDistribuci\u00f3n e poboaci\u00f3n.\nDistribuci\u00f3n.\nVive entre os 40\u00ba N e os 40\u00ba S en augas tropicais e subtropicais de todo o mundo, e nalgunhas temperadas c\u00e1lidas, podendo chegar a latitudes superiores se hai correntes c\u00e1lidas na auga. Por\u00e9n, prefire augas de temperaturas superiores aos 20\u00a0\u00b0C, polo que abunda m\u00e1is en zonas tropicais e subtropicais entre os 30\u00ba N e os 30\u00ba S (o que xustifica un dos seus nomes vulgares, \"rorcual tropical\"). A s\u00faa distribuci\u00f3n pode non ser continua en toda a s\u00faa \u00e1rea de dispersi\u00f3n, e poden aparecer poboaci\u00f3ns m\u00e1is importantes nalgunhas zonas, como fronte a Sur\u00e1frica, Xap\u00f3n, Ceil\u00e1n, Fixi e Australia occidental. O rorcual tropical pode facer migraci\u00f3ns a distancias curtas, pero non se co\u00f1ecen migraci\u00f3ns m\u00e1is afastadas a latitudes m\u00e1is altas.\nPoboaci\u00f3n.\nAntes de 1972, os \"rorcuais de Bryde\" non se distingu\u00edan dos rorcuais boreais ou \"rorcuais sei\" nas estat\u00edsticas baleeiras internacionais. Nas estat\u00edsticas baleeiras xaponesas ambas as especies de rorcuais xa se distinguiron a partir de 1962, pero en relatorios de avistamentos s\u00f3 desde 1972.\nActualmente ac\u00e9ptase unha poboaci\u00f3n estimada de 26 000 individuos, en base a enquisas realizadas durante o per\u00edodo 1998-2002. .\nWade e Gerrodette (1993) estimaron en 13 000 individuos a poboaci\u00f3n de rorcuais de Bryde no Pac\u00edfico oriental tropical (nunha \u00e1rea de forma irregular de 19 mill\u00f3ns de km\u00b2 entre os 15\u00b0 S e os 25\u00b0 N) a partir de datos recollidos durante 1986-1990.\nA m\u00e1is recente estimaci\u00f3n aceptada doutros \"stocks\" do Pac\u00edfico norte \u00e9 duns 137 individuos no mar da China oriental e duns 235 no golfo de California. O \"stock\" do leste da China foi obxecto de caza polos xaponeses no suroeste do Xap\u00f3n at\u00e9 a d\u00e9cada de 1970, polo que pode que fose esgotado.\nA poboaci\u00f3n de rorcuais de Bryde non foi avaliada de novo durante os \u00faltimos 25 anos (desde finais dos anos 1980), pero as estimaci\u00f3ns de abundancia aceptadas no momento foron: \nPero estes resultados non se basearon nos m\u00e9todos de an\u00e1lise das poboaci\u00f3ns hoxe usuais e aceptados. Con base a unha recomendaci\u00f3n da maior\u00eda do seu Comit\u00e9 cient\u00edfico, a CBI situou a clasificaci\u00f3n destes \"stocks\" como \"no l\u00edmite de cero capturas, pendente dunha estimaci\u00f3n satisfactoria do tama\u00f1o da poboaci\u00f3n\" (CBI 1983). De 1705 rorcuais boreais cazados en Chile durante os anos 1932-1979, unha proporci\u00f3n desco\u00f1ecida foron rorcuais de Bryde.&lt;br&gt;A poboaci\u00f3n nas costas de Sur\u00e1frica estimouse en 582 (\u00b1184) individuos en 1983.&lt;br&gt;De 2 536 rorcuais boreais capturados polo baleeiro pirata \"Sierra\" no Atl\u00e1ntico sur durante os anos 1969-1976, a maior\u00eda crese que eran rorcuais de Bryde (IWC 1980). E dos m\u00e1is de 5 000 rorcuais boreais capturados por Brasil durante 1948-1977, polo menos alg\u00fans eran rorcuais de Bryde, posibelmente un 8%.\n\u00c1 parte dunha poboaci\u00f3n estimada para o golfo de M\u00e9xico meridional de 40 animais (de 13 a 129), non hai estimaci\u00f3ns da abundancia desta especie no Atl\u00e1ntico norte, pero alg\u00fans dos rorcuais boreais capturados no estreito de Xibraltar na primeira metade do s\u00e9culo XX pode que foran rorcuais de Bryde.\nCaza.\nP\u00e9nsase que as capturas de rorcuais de Bryde por frotas baleeiras costeiras xaponesas comezaron en 1906 e que continuaron sen interrupci\u00f3n at\u00e9 1987 cando Xap\u00f3n se adheriu \u00e1 moratoria da caza comercial de baleas da CBI. As frotas xaponesas realizaron capturas pel\u00e1xicas durante 1971-1979, e as da Uni\u00f3n Sovi\u00e9tica durante 1966-1979. Tam\u00e9n foron capturados rorcuais de Bryde por pescadores de Taiw\u00e1n durante 1976-1980, polos das illas Bonin (Xap\u00f3n) durante 1946-1952 e 1981-1987 e polos de Filipinas durante 1983-1985. As capturas pel\u00e1xicas xaponesas reinici\u00e1ronse no 2000, como \"capturas cient\u00edficas\" (50 individuos ao ano).\nStatus actual.\nO rorcual de Bryde foi un beneficiario incidental das restrici\u00f3ns que a CBI impuxo \u00e1 caza de baleas e que orixinalmente foran dese\u00f1adas para protexer as zonas de reproduci\u00f3n nas baixas latitudes doutras especies de misticetos, nun momento en que este rorcual a\u00ednda non era reco\u00f1ecido como unha especie distinta.&lt;br&gt;.Hoxe en d\u00eda o rorcual de Bryde est\u00e1 inclu\u00eddo no ap\u00e9ndice I da CITES, a\u00ednda que o Xap\u00f3n mant\u00e9n unha reserva contra esta lista desde 1983. A especie (como \"Balaenoptera edeni\") figura no Ap\u00e9ndice II da CMS.&lt;br&gt;E a UICN, desde 2008, cualifica a situaci\u00f3n da especie como \"CC\" (con \"datos insuficientes\" para a s\u00faa avaliaci\u00f3n).\nNomes galegos.\nDada a confusi\u00f3n na taxonom\u00eda desta especie (ou especies) non \u00e9 de estra\u00f1ar que na a\u00ednda escasa bibliograf\u00eda galega poida apreciarse algunha incongruencia.\nAs\u00ed vemos que a Sociedade Galega de Historia Natural menciona, na s\u00faa provisoria \"Lista padr\u00f3n dos vertebrados de Galicia\", publicada no Tomo I: O medio, da \"Xeograf\u00eda de Galicia\" de P\u00e9rez Alberti, lle d\u00e1 a \"Balaenoptera physalus\" \u2014que, propiamente, \u00e9 o rorcual com\u00fan\u2014, o nome de rorcual de Bryl [?], probabelmente un erro de imprenta por rorcual de Bryde, que non o \u00e9.\nPola s\u00faa parte, Lahuerta e V\u00e1zquez, no seu \"Vocabulario multiling\u00fce\", dan o nome de rorcual de Bryde \u00e1 especie \"Balaenoptera edeni\", co sin\u00f3nimo de balea de Bryde, desbotando o outro pos\u00edbel sin\u00f3nimo, m\u00e1is acorde con nome cient\u00edfico, rorcual de Eden (ou balea de Eden).\nPor\u00e9n, D\u00edaz d'a Silva e Cartelle, na s\u00faa \"Gu\u00eda dos mam\u00edferos de Galicia\", a m\u00e1is moderna obra, polo momento, deste grupo zool\u00f3xico, na que consideran a catro especies de rorcuais como frecuentadoras das nosas augas, non incl\u00faen, loxicamente, ao rorcual tropical, dada a \u00e1rea de distribuci\u00f3n desta especie. \nNota: Para o nome deste rorcual, e de todos os demais nomes dos rorcuais, v\u00e9xase Balenopt\u00e9ridos."}
{"id": "262211", "revid": "27155", "url": "https://gl.wikipedia.org/wiki?curid=262211", "title": "Gl\u00e1ndula urop\u00edxea", "text": ""}
{"id": "262218", "revid": "89787", "url": "https://gl.wikipedia.org/wiki?curid=262218", "title": "Yangon", "text": "Yangon (en ) \u00e9 unha cidade de Myanmar, a maior e m\u00e1is importante do pa\u00eds (4.668.755 hab. en 2007), e capital do mesmo ata o 2005 no que foi substitu\u00edda pola nova cidade de Naypyidaw.\nSituada no delta do Irawadi, a beira da s\u00faa p\u00f3la m\u00e1is oriental preto da desembocadura no Mar de Andaman, \u00e9 o principal porto, centro industrial, comercial, financeiro e cultural de Myanmar.\nNaceu coma cidade cando, en 1753, o rei Alaungpaya conquistou o que dende o s\u00e9culo V era unha vila de pescadores xunto a un templo mon, Dagon, renome\u00e1ndoa Yangon, \"sen inimigos\".\nEn 1852 caeu en mans do Imperio Brit\u00e1nico que a chamaron Rangoon (Rang\u00fan).\nHistoria.\nSantuario de peregrinaci\u00f3n.\nAs orixes de Yangon van unidas \u00e1s do templo Shwedagon, unha estupa budista (pagode) erixida pola etnia Mon, segundo a lenda antes da morte de Buda (s\u00e9culo V aC) con reliquias s\u00faas. Os arque\u00f3logos, con todo, a datan entre o s\u00e9culo VI e o X (inicialmente de nove metros de altura). A seu car\u00f3n, na beira do r\u00edo Yangon (en realidade o brazo m\u00e1is oriental do delta do Irawadi), desenvolveuse unha aldea pesqueira do mesmo nome, Dagon.\nO pagode foi arruin\u00e1ndose ata que no s\u00e9culo XIV sucesivos rexes Mon de Bago (Pegu) a reconstr\u00faen cada vez m\u00e1is alta (acadando os 98m no s\u00e9culo XV). Converteuse no santuario m\u00e1is importante do reino, centro de peregrinaci\u00f3n e Dagon, ao mesmo tempo, nun importante porto (inda que o porto comercial de cabeceira da rexi\u00f3n era o pr\u00f3ximo Siriam, na beira oriental do r\u00edo Pegu). Neste tempo foi fundado un novo asentamento ao oeste do Shwedagon.\nYangon.\nNos s\u00e9culos seguintes, o pagode foi seriamente danado por varios terremotos. En 1755, o rei Alaungpaya, fundador da dinast\u00eda Konbaung, conquista Dagon e renom\u00e9aa Yangon. Conv\u00e9rtea en cidade, agrand\u00e1ndoa engadindo asentamentos no sur do Shwedagon ao longo do r\u00edo ( de oeste a leste Ahlon, Pabedan, Kyauktada e Botataung) arredor doutra pagode, Sule (que exist\u00eda dende o tempo de Dagon). Asemade, faina porto do reino en detrimento de Siriam, destru\u00eddo. En 1768, tras un novo terremoto que derruba o pin\u00e1culo do Shwedagon, o rei Hsinbyushin reconstr\u00faeo co seu aspecto dourado actual.\nO rei Thayawaddy (1837-46) enriqueceu a cidade con templos e un complexo palaciano na actual Dagon Township (inmediaci\u00f3ns do Shwedagon).\nRang\u00fan colonial.\nDestru\u00edda polo lume en 1841 e polos brit\u00e1nicos cando a s\u00faa conquista en 1852, a cidade foi refeita segundo un plano reticular en paralelo ao r\u00edo (dese\u00f1o do enxe\u00f1eiro militar A. Fraser) centrado no Pagode Sule, onde situ\u00e1ronse os edificios administrativos. Nas maz\u00e1s arredor desenvolveuse o comercio e actividades sociais. Nas m\u00e1is exteriores, a \u00e1rea residencial e dos grupos \u00e9tnicos (vg. a cidade chinesa).\nAs \"maz\u00e1s\" cadradas foron a s\u00faa vez divididas lonxitudinalmente na direcci\u00f3n perpendicular ao r\u00edo (norte-sur) con r\u00faas intermedias m\u00e1is estreitas.\nCo nome de Rang\u00fan (\"Rangoon\") foi declarada capital da Birmania Brit\u00e1nica en 1885.\nAdemais os brit\u00e1nicos continuaron a fortalecer a cidade coma centro comercial e portuario da rexi\u00f3n (ferrocarril), o que produciu un gran crecemento de poboaci\u00f3n, aparecendo novos barrios cara ao norte, arredor de dous reservorios de auga artificiais, o Lago Kandawgyi (Lago Real) xunto ao Shwedagon e o Inya m\u00e1is lonxe do centro. Tam\u00e9n dotaron \u00e1 capital dos servizos e instituci\u00f3ns (hospitalarias, educativas) dunha cidade moderna.\nIndependencia e loita democr\u00e1tica.\nDespois dunha breve ocupaci\u00f3n xaponesa foi nomeada capital da Birmania independente en 1948.\nO crecemento continuou, pero coa chegada, a partir de 1962, de xuntas militares aislacionistas e xen\u00f3fobas ao poder, a cidade foi perdendo pulo a vez que actividade cosmopolita (e mesmo caendo en certo abandono). Recuperou o seu antigo nome de Yangon en 1989 pero en 2005 as autoridades designaron Naypyidaw coma nova capital administrativa da renomeada Myanmar. A conseguinte emigraci\u00f3n de persoal e embaixadas sup\u00f3n un novo golpe ao que engadiuse a destruci\u00f3n de gran parte da s\u00faa infraestrutura industrial tralo paso do cicl\u00f3n Nargis en 2008.\nAs peri\u00f3dicas revoltas antigobernamentais e prodemocr\u00e1ticas te\u00f1en en Yangon o seu principal escenario, con resultados sanguentos ata o de agora."}
{"id": "262219", "revid": "23204", "url": "https://gl.wikipedia.org/wiki?curid=262219", "title": "Santo Domingo de Guzm\u00e1n", "text": "Santo Domingo, oficialmente Santo Domingo de Guzm\u00e1n e outrora co\u00f1ecida como Ciudad Trujillo, \u00e9 a capital e meirande cidade da Rep\u00fablica Dominicana. \u00c9 a maior \u00e1rea metropolitana do Caribe por poboaci\u00f3n. No ano 2010 ti\u00f1a unha poboaci\u00f3n de 2\u00a0908\u00a0607 persoas, inclu\u00edndo a \u00e1rea metropolitana. Os l\u00edmites da cidade son o do \"Distrito Nacional\", limitado por tres lados coa Provincia de Santo Domingo.\nHistoria.\nCoa historia urbana de Santo Domingo d\u00e1 comezo tam\u00e9n a do urbanismo colonial no novo continente. Mesmo foi Cristovo Col\u00f3n nas s\u00faas primeiras viaxes quen fundara os antecedentes da futura capital, a\u00ednda que situados no extremo oposto da illa A Espa\u00f1ola (\"Fuerte de la Navidad\", hoxe Hait\u00ed, en 1492 e tam\u00e9n o novo asentamento, igualmente fracasado, m\u00e1is ao leste na mesma costa norte da illa, \"La Isabela\", na s\u00faa segunda viaxe en 1493). Pero o empe\u00f1o tivo continuidade nunha terceira fundaci\u00f3n, xa na costa sur da illa, na beira oriental do r\u00edo Ozama preto da s\u00faa desembocadura no mar Caribe.\nEra o ano 1496, e co nome de \"Nueva Isabela\" Bartolom\u00e9 Col\u00f3n cumpriu co encargo que o seu irm\u00e1n lle dera antes de retornar a Espa\u00f1a. Con todo, en 1502 un furac\u00e1n destru\u00edu o asentamento, axi\u00f1a reconstru\u00eddo na beira occidental do Ozama co novo nome de Santo Domingo de Guzm\u00e1n.\nA Cidade Colonial, berce do urbanismo americano.\nEn xu\u00f1o de 1502, Santo Domingo foi destru\u00edda por un gran furac\u00e1n, e o novo gobernador, Nicol\u00e1s de Ovando f\u00edxoa reconstru\u00edr nun lugar diferente ao outro lado do r\u00edo Ozama. O trazado orixinal da cidade e gran parte da s\u00faa muralla a\u00ednda se aprecia hoxe en d\u00eda en toda a Zona Colonial, declarada Patrimonio da Humanidade pola UNESCO en 1990.\nEse dese\u00f1o inicial inclu\u00eda unha fortaleza (Fortaleza Ozama) na punta sueste e prazas secundarias, conventos (franciscanos e dominicos), hospital, estaleiros e pazo virreinal (Alc\u00e1zar de Col\u00f3n, fronte ao Ozama). A r\u00faa sur-norte paralela ao r\u00edo que un\u00eda a fortaleza e o pazo, \"calle Las Damas\", converteuse na principal da vila. A cidade medrou de seguida ao longo do s\u00e9culo XVI coma primeira base da conquista e colonizaci\u00f3n espa\u00f1ola e coa industria da cana de azucre. En 1538 foi fundada a primeira universidade do novo mundo e unha muralla arrodeou finalmente todo o conxunto co\u00f1ecido hoxe coma Cidade Colonial.\nEstancamento e abandono.\nO avance da colonizaci\u00f3n no continente (sinaladamente M\u00e9xico), supuxo a perda do relevante papel inicial de Santo Domingo e a colonia foi progresivamente abandonada a s\u00faa sorte pola coroa. Caeu en mans piratas (F. Drake en 1586) durante cincuenta anos. De metade do s\u00e9culo XVII data a principal r\u00faa da Zona Colonial, \"El Conde\", que a percorr\u00eda de leste a oeste dende \"Las Damas\" ata o baluarte hom\u00f3nimo do Conde na muralla, reforzada naquela \u00e9poca. A cidade foi finalmente cedida aos franceses en 1795 xunto \u00e1 parte oriental da illa.\nCapital dominicana.\nTrala independencia e como capital da Rep\u00fablica Dominicana dende 1844, Santo Domingo permaneceu no recinto colonial intramurallas (a\u00ednda que estas foran maiormente demolidas nese tempo) ata finais do s\u00e9culo XIX enchendo os baleiros perif\u00e9ricos do dameiro colonial. En 1884 un primeiro plan de extensi\u00f3n da cidade cara ao oeste foi trazado co nome de \"Ciudad Nueva\".\nS\u00e9culo XX.\nTralo desastre do furac\u00e1n de 1930 que destru\u00edu gran parte da vila, a reconstruci\u00f3n en plena ditadura de Rafael Le\u00f3nidas Trujillo (quen trocou o nome da capital por Ciudad Trujillo) levou despois a plans grandilocuentes que non tiveron m\u00e1is que unha m\u00ednima plasmaci\u00f3n real. Tam\u00e9n a idea, xa existente dende os anos vinte, de crear un gran parque na beira leste do Ozama cun monumento a Col\u00f3n, tivo que agardar ata o quinto centenario do Descubrimento e da cidade para ser levado a cabo (Faro a Col\u00f3n, 1992).\nEntremedias e xa recuperado o seu nome orixinal en 1961, Santo Domingo experimentou a metropolizaci\u00f3n caracter\u00edstica dos anos de desenvolvemento industrial e forte inmigraci\u00f3n do rural na \u00e1rea da capital dun pa\u00eds do terceiro mundo, ata superar mesmo os catro mill\u00f3ns de habitantes nestes comezos do s\u00e9culo XXI."}
{"id": "262220", "revid": "89787", "url": "https://gl.wikipedia.org/wiki?curid=262220", "title": "Esmirna", "text": "Esmirna (en ) \u00e9 unha cidade de Turqu\u00eda, a terceira maior do pa\u00eds tras Istambul e a capital Ancara. Importante porto do Exeo, sit\u00faase no fondo do golfo de Esmirna, na costa x\u00f3nica de Anatolia. Ten 2,8 mill\u00f3ns de habitantes (censo de 2010) e arredor de catro mill\u00f3ns na \u00e1rea metropolitana.\nHistoria.\nA historia urbana de Esmirna ten un dos desenvolvementos m\u00e1is longos co\u00f1ecidos, pois recentes achados remontan un primeiro asentamento na \u00e1rea no s\u00e9timo milenio antes da nosa era. Concretamente no nordeste da metr\u00f3pole actual, o sitio arqueol\u00f3xico neol\u00edtico de Yesilova Hoyuk mostra un proceso sen interrupci\u00f3n dende arredor do 6500 a.C. ata o 3000 a.C. no que seica un terremoto destru\u00edu o lugar.\nA primitiva Esmirna.\nAproximadamente nese tempo (comezos do terceiro milenio antes da nosa era) aparece un novo asentamento relativamente pr\u00f3ximo, na mesma chaira aluvial do fondo oriental do golfo. Nun promontorio (daquela unha pen\u00ednsula na li\u00f1a costeira) e co\u00f1ecido coma Tepekule ou Bayrakli Hoyuk (polo barrio onde se atopa), floreceu na Idade de Bronce do Exeo en Anatolia (contempor\u00e1neo de Troia) e declinou na \u00e9poca escura de transici\u00f3n \u00e1 Idade de Ferro (s\u00e9culo XIII a.C., quizais destru\u00eddo polos Pobos do Mar).\nA reocupaci\u00f3n ou refundaci\u00f3n do lugar tivo lugar no s\u00e9culo XI a.C. e xa por colonos hel\u00e9nicos, en concreto eolios. O nome Esmirna semella ter esa ascendencia e a vila, que se arrodeou dunha muralla no 850 a.C., foi a m\u00e1is destacada da Dodec\u00e1polis da E\u00f3lida, no l\u00edmite coas colonias xonias. Precisamente no 688 a.C. Esmirna pasou a formar parte da Liga Xonia e durante o s\u00e9culo VII a.C. acadou o seu c\u00e9nit coma colonia comercial no Mediterr\u00e1neo oriental, avanzada en Asia Menor. Pausanias c\u00edtaa coma porto no profundo golfo e nesta \u00e9poca, tras un incendio, arrodeouse de novas murallas de destacada execuci\u00f3n. Cun novidoso trazado pre-hipod\u00e1mico (o primeiro exemplo en occidente), r\u00faas pavimentadas e o arcaico templo de Atenea (640-580 a.C.), Esmirna era tam\u00e9n un foco cultural da rexi\u00f3n. Seica puido ser a cidade de Homero.\nOs lidios, veci\u00f1os do interior, conquist\u00e1rona no final do s\u00e9culo e no -545 os persas, que conquistaran Lidia a s\u00faa vez, destru\u00edron finalmente a antiga Esmirna.\nA nova Esmirna helen\u00edstica e romana.\nCando a conquista de Alexandre Magno, qu\u00edxose recuperar a cidade grega pero nun lugar m\u00e1is amplo e defendible. Elixiron a aba do Monte Pagos (hoxe Kadifekale, primitiva acr\u00f3pole) na franxa de terreo ata o mar, ao sur do primitivo asentamento. Foi un dos seus sucesores, Lis\u00edmaco (301-281 a.C.), quen constru\u00edu a cidade a grande escala coa intenci\u00f3n de facela equiparable a Alexandr\u00eda ou Efeso. Cun plan de r\u00faas ortogonais, porticadas e pavimentadas, templos (Zeus Akraios), estadio, teatro e \u00e1gora no centro, contaba tam\u00e9n con barrios de ribeira (1.750 m de litoral) a car\u00f3n dun dobre porto (o interior, con 1.250 m de peiraos). Todo estaba protexido por unha muralla duns 5\u00a0km con polo menos tres portas principais (a de Efeso no suroeste sinaladamente).\nDende o 241 a.C. Esmirna pertenc\u00eda \u00f3 reino at\u00e1lida de P\u00e9rgamo pero en 197 a.C. entregouse \u00e1 protecci\u00f3n de Roma (inaugurou o culto da grande urbe coma deusa cun primeiro templo de Roma). No 133 a.C. pasou a ser territorio romano como principal porto na provincia de Asia comezando un novo per\u00edodo de prosperidade. Foron erixidos numerosos templos e tres acuedutos e a cidade estend\u00edase f\u00f3ra das murallas. No 178 da nosa era foi devastada por un terremoto e reconstru\u00edda totalmente nun ano (polo emperador Marco Aurelio).\nO cristianismo tivo en Esmirna unha das primeiras comunidades fortes e activas. Pero a elecci\u00f3n de Constantinopla como capital do Imperio de Oriente supuxo o declinar da importancia da cidade na \u00e9poca bizantina, quedando reducida a \u00e1rea dentro de murallas.\n\u00c9poca medieval.\nO crecente dominio turco sobre Anatolia illou o comercio por terra e o porto de Esmirna (que se entupiu progresivamente) converteuse en obxectivo de diversos poderes ao longo do medievo (seli\u00facidas, cruzados, xenoveses, beilicatos turcos). A vila, arruinada polas guerras e reconstru\u00edda parcialmente no s\u00e9culo XIII, chegou mesmo a estar dividida en dous no s\u00e9culo XIV (os turcos na cidadela do xa chamado Kadifekale e os cristi\u00e1ns arredor da fortaleza do porto en poder dos templarios, S. Pietro, ambalasduas do s.XIII). As murallas foran remetidas no suroeste (s.IX-XII).\nEsmirna otom\u00e1.\nDende 1426 a cidade cambiou o nome grego de \"\u03a3\u03bc\u03cd\u03c1\u03bd\u03b1 (Smyrna)\" polo turco de \"\u0130zmir\" ao pasar definitivamente ao poder otom\u00e1n e co ascenso do seu imperio, a recuperaci\u00f3n comercial da vila provocou o crecemento progresivo da importancia do seu porto (consulados de Francia, Inglaterra e outros pa\u00edses no s\u00e9culo XVII; importante comunidade grega, armenia e xud\u00eda sefardita fuxida de Espa\u00f1a en 1492). De apenas 5.000h en 1576 pasou a contar con arredor de 90.000h a finais do XVII.\nA subseguinte expansi\u00f3n urbana tivo lugar cara \u00f3 norte (cos \"Barrios Francos\" dos comerciantes estranxeiros, cada nacionalidade co seu peirao), na chaira costeira, con ganancias progresivas de terreo ao mar. O antigo porto interior rematou por encherse (1650-70 ata o s.XIX) e foi ocupado por edificaci\u00f3ns (a \u00e1rea dos bazares, Kemeralti, onde xa se constru\u00edra a gran mesquita de Hisar en 1592 \u00e1 que se engadira o caranvanserai de Kizlaragasi Han en 1744). A r\u00faa curva que segu\u00eda o bordo \u00e9 a principal do distrito. As murallas foron desaparecendo asemade co vello castelo de S.Pietro (futuro edificio do Concello no terreo).\nO ferrocarril chegou a mediados do s\u00e9culo XIX cando tam\u00e9n se constru\u00edu o gran peirao do porto. Esmirna acadaba o seu c\u00e9nit comercial cosmopolita e unha ampliaci\u00f3n xeral da li\u00f1a costeira foi levada a cabo cara \u00f3 final do s\u00e9culo (recheo de 200 metros no golfo e dique de abrigo, coa nova avenida na beira, o Kordon). Precisamente no seu extremo sur comezou a se conformar (entre un cuartel e o edificio do Goberno) unha praza na ribeira que vai devir o centro administrativo da urbe, a Praza Konak. As clases acomodadas (\"levantinos\"\") foron asent\u00e1ndose nas barrios xurdidos no norte mentres que as populares ocupaban o hist\u00f3rico e intricado barrio turco do sur baixo o Kadifekale.\nS\u00e9culo XX.\nO grande incendio de 1922 nos barrios do norte, cando a ca\u00edda do Imperio Otom\u00e1n e a proclamaci\u00f3n da rep\u00fablica turca, permitiu un novo planeamento desa \u00e1rea segundo as caracter\u00edsticas dos ensanches europeos, con amplos bulevares e un parque central (Parque Kultur). Outro parque xurdiu no suroeste, Bahribaba, apuntando o futuro crecemento da urbe tam\u00e9n nesa direcci\u00f3n. Ademais suxer\u00eda a construci\u00f3n dun porto moderno no norte da cidade hist\u00f3rica que foi completado nas d\u00e9cadas seguintes.\nDende os anos cincuenta a emigraci\u00f3n das zonas rurais foi producindo a metropolizaci\u00f3n de Esmirna ao longo das beiras do golfo, asemade a aparici\u00f3n de barrios de infravivenda arredor de Kadifekale e a \u00e1gora."}
{"id": "262222", "revid": "1505", "url": "https://gl.wikipedia.org/wiki?curid=262222", "title": "Estado marrado", "text": ""}
{"id": "262224", "revid": "54334", "url": "https://gl.wikipedia.org/wiki?curid=262224", "title": "Pig\u00f3stilo", "text": "O pig\u00f3stilo \u00e9 unha estrutura \u00f3sea do esqueleto das aves correspondente \u00e1s \u00faltimas vertebras caudais, que est\u00e1n fusionadas formando unha soa osificaci\u00f3n, e que d\u00e1 soporte \u00e1s plumas da cola e musculatura. Nas aves modernas, as plumas rectrices (da cola) est\u00e1n unidas a el.\nO pig\u00f3stilo \u00e9 o principal compo\u00f1ente do uropixio da parte posterior das aves. O uropixio \u00e9 a protuberancia flexible situada no extremo posterior dunha ave, que ten unha aparencia inchada porque cont\u00e9n a gl\u00e1ndula uropixial. Por tanto, o pig\u00f3stilo \u00e9 o compo\u00f1ente esquel\u00e9tico do uropixio.\nA palabra pig\u00f3stilo procede do grego e significa \"columna das ancas\".\nEvoluci\u00f3n.\nOs pig\u00f3stilos probablemente empezaron a evolucionar a inicios do Cret\u00e1ceo, hai arredor de 140-130 mill\u00f3ns de anos. As primeiras especies co\u00f1ecidas con pig\u00f3stilo pertenc\u00edan \u00e1s Confuciusornithidae. Esta estrutura proporcionaba \u00e1s aves unha vantaxe evolutiva, xa que unha cola completamente m\u00f3bil como a do \"Archaeopteryx\" non \u00e9 moi beneficiosa para usala no control do voo. As aves modernas desenvolven v\u00e9rtebras caudais m\u00e1is longas no seu estado embrionario, pero despois estas fusi\u00f3nanse e forman o pig\u00f3stilo.\nHai dous tipos principais de pig\u00f3stilo. Un dos tipos \u00e9 longo con forma de bast\u00f3n ou daga, e enc\u00f3ntrase nas Confuciusornithidae, Enantiornithes, e algunhas outras aves do Mesozoico, e tam\u00e9n en ovirraptorosauros como \"Nomingia\". Ning\u00fan dos f\u00f3siles co\u00f1ecidos con estes pig\u00f3stilos mostra trazas de ter plumas rectrices ben desenvolvidas. As plumas da cola destes animais consist\u00edan en penuxe e \u00e1s veces 2-4 plumas longas centrais, como as dalg\u00fans esp\u00e9cimes de \"Confuciusornis\" ou en \"Paraprotopteryx\".\nA diferenza dos casos anteriores, a funci\u00f3n do pig\u00f3stilo no animal terrestre \"Nomingia\" non se co\u00f1ece. \u00c9 salientable que o seu parente m\u00e1is vello, o \"Caudipteryx\" parece que non ti\u00f1a pig\u00f3stilo sen\u00f3n un \"abano\" de plumas sim\u00e9tricas que as usaba probablemente para exhibilas socialmente. Quizais, eses adornos eran com\u00fans entre os Caenagnathoidea e os seus parentes, e finalmente o pigostilo dos ovirraptorosaurios evolucionou para axudar a soster esas plumas. O f\u00f3sil relacionado \"Similicaudipteryx\", descrito en 2008, tam\u00e9n ten un pigostilo de tipo bast\u00f3n, asociado cun abano de plumas de cola, o que fixo pensar se o seu parente \"Caudipterix\" non o ter\u00eda tam\u00e9n.\nO outro tipo de pig\u00f3stilo ten forma de rella de arado. At\u00f3pase nas Ornithurae (que comprende \u00e1s aves actuais e aos seus parentes pr\u00f3ximos), e en case todas as especies voadoras est\u00e1 asociado cun conxunto de plumas rectrices ben desenvolvidas utilizadas para manobrar en voo. O par central destas plumas \u00fanese directamente ao pig\u00f3stilo, igual que ocorr\u00eda no \"Confuciusornis\". As outras plumas rectrices dos Ornithurae mant\u00e9\u00f1ense no seu lugar e m\u00f3vense pola acci\u00f3n de estruturas chamadas \"bulbi rectricium\" (bulbos rectrices), un complexo conxunto de graxa e m\u00fasculos situado a ambos os lados do pig\u00f3stilo. A especie co\u00f1ecida m\u00e1is antiga con pig\u00f3stilo deste tipo \u00e9 \"Hongshanornis longicresta\".\nComo parece evidente nos casos dos ovirraptosaurios, a evoluci\u00f3n do pig\u00f3stilo produciuse polo menos d\u00faas veces, e os pig\u00f3stilos de tipo bast\u00f3n parece que evolucionaron varias veces, en asociaci\u00f3n co acurtamento da cola pero non necesariamente cun abano de plumas de cola repregables. Noutras palabras, os pig\u00f3stilos dos ovirraptorosaurios e \"Confuciusornis\" eran probablemente mecanismos evolutivos para aforrar peso, e os \"verdadeiros\" pig\u00f3stilos especializados dos Ornithurae foron adaptaci\u00f3ns derivadas posteriores para mellorar a execuci\u00f3n do voo.\nO clado de aves Pygostylia foi denominado as\u00ed en 1996 por Luis Chiappe pola presenza desta estrutura nas especies que o integraban e aproximadamente corresponde coa s\u00faa aparici\u00f3n na \u00e1rbore evolutiva das aves, a\u00ednda que esta caracter\u00edstica como tal non se incl\u00fae na s\u00faa definici\u00f3n. En 2001, Jacques Gauthier e Kevin de Queiroz (2001) redefiniron a Pygostylia refer\u00edndose especificamente \u00e1 apomorfia de ter unha cola curta e pig\u00f3stilo de ave.\nAlimento.\nDespois da segunda guerra mundial, na illa de Samoa as baratas colas de pavo importadas fix\u00e9ronse un alimento moi popular. Como esta porci\u00f3n da ave \u00e9 moi graxa e en Samoa hai unha epidemia de obesidade, para combatela este produto foi prohibido desde 2007 a 2013, e s\u00f3 volveu a permitirse cando Samoa se uniu \u00e1 Organizaci\u00f3n Mundial do Comercio. Esta carne util\u00edzase tam\u00e9n na preparaci\u00f3n de comida para mascotas."}
{"id": "262226", "revid": "27155", "url": "https://gl.wikipedia.org/wiki?curid=262226", "title": "Uropixio", "text": ""}
{"id": "262227", "revid": "22795", "url": "https://gl.wikipedia.org/wiki?curid=262227", "title": "Rorcual de Eden", "text": ""}
{"id": "262228", "revid": "22795", "url": "https://gl.wikipedia.org/wiki?curid=262228", "title": "Rorcual tropical", "text": ""}
{"id": "262229", "revid": "22795", "url": "https://gl.wikipedia.org/wiki?curid=262229", "title": "Balea de Bryde", "text": ""}
{"id": "262230", "revid": "22795", "url": "https://gl.wikipedia.org/wiki?curid=262230", "title": "Balaenoptera edeni", "text": ""}
{"id": "262231", "revid": "22795", "url": "https://gl.wikipedia.org/wiki?curid=262231", "title": "Balaenoptera brydei", "text": ""}
{"id": "262232", "revid": "22795", "url": "https://gl.wikipedia.org/wiki?curid=262232", "title": "Mar de China oriental", "text": ""}
{"id": "262233", "revid": "1131", "url": "https://gl.wikipedia.org/wiki?curid=262233", "title": "Himno a la Monta\u00f1a", "text": "Himno a la Monta\u00f1a ou Himno de Cantabria \u00e9 o himno oficial da Comunidade Aut\u00f3noma de Cantabria. Foi composto en 1926 por Juan Guerrero Urreisti a instancias da \"Deputaci\u00f3n Provincial de Santander\" e cos arranxos posteriores de Jos\u00e9 del R\u00edo Sainz, no himno oficial da rexi\u00f3n."}
{"id": "262234", "revid": "23204", "url": "https://gl.wikipedia.org/wiki?curid=262234", "title": "Himno de Cantabria", "text": ""}
{"id": "262235", "revid": "5863", "url": "https://gl.wikipedia.org/wiki?curid=262235", "title": "Consello Insular de Mallorca", "text": "O Consello Insular de Mallorca (en catal\u00e1n: \"Consell Insular de Mallorca\") \u00e9 unha instituci\u00f3n de autogoberno no \u00e1mbito da illa de Mallorca. Foi creado en 1978 logo da aprobaci\u00f3n do r\u00e9xime de Consellos Insulares e institu\u00eddo oficialmente segundo o Estatuto de Autonom\u00eda das Illas Baleares de 1983. Est\u00e1 regulado pola Lei de Consellos Insulares.\nA instituci\u00f3n exerce, segundo as competencias, un poder lexislativo (Pleno do Consello) e executivo. O pleno est\u00e1 composto por 33 deputados. Este pleno enc\u00e1rgase de aprobar as leis e elixir o presidente da instituci\u00f3n, que \u00e1 s\u00faa vez nomea ao Consello Executivo.\nPresidentes.\nTrala etapa preauton\u00f3mica, na que Jeroni Albert\u00ed (UM) foi o Presidente do Consello, seguiron na etapa auton\u00f3mica cinco presidencias ata a actualidade:"}
{"id": "262236", "revid": "10599", "url": "https://gl.wikipedia.org/wiki?curid=262236", "title": "Consell Insular de Mallorca", "text": ""}
{"id": "262237", "revid": "98629", "url": "https://gl.wikipedia.org/wiki?curid=262237", "title": "Els\u00e4ssisches Fahnenlied", "text": "Els\u00e4ssisches Fahnenlied (\"Canci\u00f3n alsaciana da bandeira\") \u00e9 unha canci\u00f3n escrita en 1911 por Emil Woerth (1870-1926) en alem\u00e1n, cando Alsacia era parte do Imperio Alem\u00e1n (1871-1918), e que se adoptou como himno oficial de Alsacia nese mesmo ano. Ap\u00f3s a primeira guerra mundial a ef\u00e9mera Rep\u00fablica de Alsacia-Lorena volveu formar parte de Francia a finais de 1918 e xa que logo o himno deixou de ser oficial."}
{"id": "262238", "revid": "89787", "url": "https://gl.wikipedia.org/wiki?curid=262238", "title": "Golfo de California", "text": "O golfo de California, tam\u00e9n chamado mar de Cort\u00e9s, e mar Bermejo, \u00e9 unha extensi\u00f3n do oc\u00e9ano Pac\u00edfico situada entre a pen\u00ednsula de California e os estados de Sonora e Sinaloa, ao noroeste de M\u00e9xico.\nTen unha lonxitude de 1 203\u00a0km e a s\u00faa anchura var\u00eda entre os 92 e os 222\u00a0km.\nNo seu extremo norte enc\u00f3ntrase a desembocadura do r\u00edo Colorado.\nIllas e poboaci\u00f3ns.\nNas s\u00faas augas enc\u00f3ntranse as seguintes illas pertencentes ao estado de Baixa California e administradas polo municipio de Mexicali: \u00c1ngel de la Guarda, Montague, Gore, Consag, El Huerfanito, Miramar, Coloradito, Encantada, P\u00f3mez, San Luis, Mej\u00eda, Granitos, Nav\u00edo, Pel\u00edcano, Alcatraz, Coronadito, Smith, Pond e o grupo de illas e illotes que se encontran dentro da ba\u00eda de Los Angeles.\nAo estado de Baixa California Sur pertencen as illas de Carmen, Cerralvo, Coronados, Esp\u00edritu Santo, Monserrat, Partida, San Diego, San Francisco, San Jos\u00e9, San Marcos, Santa Catalina, Santa Cruz e, ao estado de Sonora, a illa Tibur\u00f3n, que \u00e9 a m\u00e1is grande de M\u00e9xico, cunha superficie de 1.208\u00a0km\u00b2.\nNas s\u00faas costas, os portos m\u00e1is importantes son Puerto Pe\u00f1asco, Guaymas, San Felipe, La Paz, San Jos\u00e9 del Cabo, Santa Rosal\u00eda e Topolobampo.\nAs mareas deste golfo enc\u00f3ntranse entre as maiores do planeta, pois se mediron flutuaci\u00f3ns de at\u00e9 9 m no seu extremo norte.\nGoza dunha inmensa concentraci\u00f3n de organismos microsc\u00f3picos e, como consecuencia, dunha extraordinaria biodiversidade grazas \u00e1 abundante luz solar e \u00e1s augas ricas en nutrientes. Estes factores, as\u00ed como as s\u00faas augas cristalinas, levaron ao ocean\u00f3grafo Jacques-Yves Cousteau a chamar a este lugar \"o acuario do mundo\"."}
{"id": "262239", "revid": "22795", "url": "https://gl.wikipedia.org/wiki?curid=262239", "title": "Mar da China oriental", "text": ""}
{"id": "262240", "revid": "89787", "url": "https://gl.wikipedia.org/wiki?curid=262240", "title": "Bayernhymne", "text": "Bayernhymne \u00e9 o himno nacional oficial do Estado Libre de Baviera. A melod\u00eda da canci\u00f3n foi composta por Max Kunz en 1835. O texto das tres estrofas orixinais foi escrito por Michael \u00d6chsner. \u00c1mbolos dous eran membros do \"B\u00fcrger-S\u00e4nger-Zunft M\u00fcnchen\", que interpretou a canci\u00f3n por vez primeira o 15 de decembro de 1860."}
{"id": "262241", "revid": "785", "url": "https://gl.wikipedia.org/wiki?curid=262241", "title": "Jos\u00e9 Souto Vizoso", "text": "Jos\u00e9 Souto Vizoso, nado en San Marti\u00f1o de Xuvia (Nar\u00f3n) o 4 de febreiro de 1893 e finado o 2 de agosto de 1973, foi un bispo cat\u00f3lico galego.\nTraxectoria.\nFixo a carreira eclesi\u00e1stica no Seminario de Mondo\u00f1edo e foi ordenado presb\u00edtero en 1916. En 1917 licenciouse en Teolox\u00eda na Universidade Eclesi\u00e1stica de Santiago. Traballou como profesor de Filosof\u00eda e Teolox\u00eda no Seminario de Mondo\u00f1edo do que foi reitor e director do Bolet\u00edn Diocesano. En 1945 foi nomeado bispo de Elusa e bispo auxiliar de Santiago de Compostela. En 1949 foi nomeado bispo de Palencia, cargo que desempe\u00f1ou ata 1970."}
{"id": "262242", "revid": "1576", "url": "https://gl.wikipedia.org/wiki?curid=262242", "title": "De Vlaamse Leeuw", "text": "De Vlaamse Leeuw \u00e9 o himno oficial da rexi\u00f3n de Flandres, no Reino Federal de B\u00e9lxica. A letra \u00e9 obra de Hippoliet Van Peene (1811\u20141864), quen claramente se inspirou na canci\u00f3n \"Sie sollen ihn nicht haben, / den freien Deutschen Rhein, / So lang sich Herzen laben / An seinem Feuerwein\". A m\u00fasica, de Karel Miry (1823\u20141899), est\u00e1 influ\u00edda pola \"Sonntags am Rhein\" de Robert Schumann.\nLetra.\nS\u00f3 o texto superior \u00e9 cantado nas celebraci\u00f3ns oficiais."}
{"id": "262243", "revid": "23204", "url": "https://gl.wikipedia.org/wiki?curid=262243", "title": "Himno de Acerbaix\u00e1n", "text": ""}
{"id": "262244", "revid": "17467", "url": "https://gl.wikipedia.org/wiki?curid=262244", "title": "Himno de Andorra", "text": ""}
{"id": "262245", "revid": "23204", "url": "https://gl.wikipedia.org/wiki?curid=262245", "title": "Himno de Armenia", "text": ""}
{"id": "262246", "revid": "5863", "url": "https://gl.wikipedia.org/wiki?curid=262246", "title": "Himno de Belar\u00fas", "text": ""}
{"id": "262247", "revid": "5863", "url": "https://gl.wikipedia.org/wiki?curid=262247", "title": "Javier Bugallal P\u00e9rez de Castro", "text": "Javier Bugallal P\u00e9rez de Castro, nado en Vigo o 7 de xaneiro de 1888 e finado en Madrid o 12 de decembro de 1911, foi un escritor galego.\nTraxectoria.\nFillo de Isidoro Bugallal Ara\u00fajo e orfo de nai desde moi novo, criouse en Vigo cos av\u00f3s maternos. Fixo o Bacharelato cos xesu\u00edtas en Camposancos e Chamartin e pasou logo ao Liceo de Pau onde estudou aos cl\u00e1sicos franceses. Marchou despois a Madrid onde iniciou os estudos de Arquitectura, que non puido rematar pola s\u00faa prematura morte.\nPublicou en Madrid o libro de versos \"Las emociones sencillas\" en 1910."}
{"id": "262248", "revid": "23204", "url": "https://gl.wikipedia.org/wiki?curid=262248", "title": "Himno de Bulgaria", "text": ""}
{"id": "262249", "revid": "17467", "url": "https://gl.wikipedia.org/wiki?curid=262249", "title": "Himno de Casaquist\u00e1n", "text": ""}
{"id": "262250", "revid": "23204", "url": "https://gl.wikipedia.org/wiki?curid=262250", "title": "Himno de Chipre", "text": ""}
{"id": "262251", "revid": "23204", "url": "https://gl.wikipedia.org/wiki?curid=262251", "title": "Himno de Dinamarca", "text": ""}
{"id": "262252", "revid": "23204", "url": "https://gl.wikipedia.org/wiki?curid=262252", "title": "Himno de Eslovenia", "text": ""}
{"id": "262253", "revid": "23204", "url": "https://gl.wikipedia.org/wiki?curid=262253", "title": "Himno de Estonia", "text": ""}
{"id": "262254", "revid": "23204", "url": "https://gl.wikipedia.org/wiki?curid=262254", "title": "Himno de Finlandia", "text": ""}
{"id": "262255", "revid": "23204", "url": "https://gl.wikipedia.org/wiki?curid=262255", "title": "Himno de Francia", "text": ""}
{"id": "262256", "revid": "23204", "url": "https://gl.wikipedia.org/wiki?curid=262256", "title": "Himno de Grecia", "text": ""}
{"id": "262257", "revid": "23204", "url": "https://gl.wikipedia.org/wiki?curid=262257", "title": "Himno de Irlanda", "text": ""}
{"id": "262258", "revid": "23204", "url": "https://gl.wikipedia.org/wiki?curid=262258", "title": "Himno de Islandia", "text": ""}
{"id": "262259", "revid": "23204", "url": "https://gl.wikipedia.org/wiki?curid=262259", "title": "Himno de Italia", "text": ""}
{"id": "262260", "revid": "23204", "url": "https://gl.wikipedia.org/wiki?curid=262260", "title": "Himno de Letonia", "text": ""}
{"id": "262261", "revid": "23204", "url": "https://gl.wikipedia.org/wiki?curid=262261", "title": "Himno de Liechtenstein", "text": ""}
{"id": "262262", "revid": "23204", "url": "https://gl.wikipedia.org/wiki?curid=262262", "title": "Himno de Lituania", "text": ""}
{"id": "262263", "revid": "23204", "url": "https://gl.wikipedia.org/wiki?curid=262263", "title": "Himno de Luxemburgo", "text": ""}
{"id": "262264", "revid": "23204", "url": "https://gl.wikipedia.org/wiki?curid=262264", "title": "Himno de Macedonia", "text": ""}
{"id": "262265", "revid": "23204", "url": "https://gl.wikipedia.org/wiki?curid=262265", "title": "Himno de Malta", "text": ""}
{"id": "262266", "revid": "23204", "url": "https://gl.wikipedia.org/wiki?curid=262266", "title": "Himno de Moldavia", "text": ""}
{"id": "262267", "revid": "23204", "url": "https://gl.wikipedia.org/wiki?curid=262267", "title": "Himno de M\u00f3naco", "text": ""}
{"id": "262268", "revid": "23204", "url": "https://gl.wikipedia.org/wiki?curid=262268", "title": "Himno de Montenegro", "text": ""}
{"id": "262269", "revid": "23204", "url": "https://gl.wikipedia.org/wiki?curid=262269", "title": "Himno de Noruega", "text": ""}
{"id": "262270", "revid": "27155", "url": "https://gl.wikipedia.org/wiki?curid=262270", "title": "Sulf\u00e1tido", "text": "Os sulf\u00e1tidos son un tipo de galactosilceramidas sulfatadas sintetizadas principalmente nos oligodendrocitos do sistema nervioso central. Os sulf\u00e1tidos son un tipo de sulfol\u00edpidos. P\u00e9nsase que os sulf\u00e1tidos xogan un importante papel no funcionamento e estabilidade da mielina, como se pon en evidencia polo feito de que os ratos que carecen do encima necesario para producir sulf\u00e1tidos durante a formaci\u00f3n da va\u00ed\u00f1a de mielina te\u00f1en va\u00ed\u00f1as de mielina m\u00e1is delgadas, e sofren de par\u00e1lises progresivas das extremidades posteriores como resultado da desmielinizaci\u00f3n da s\u00faa medula espi\u00f1al inferior.\nImportancia cl\u00ednica.\nAs sulfatidoses como a leucodistrofia metacrom\u00e1tica son enfermidades de almacenamento lisos\u00f3micas caracterizadas pola acumulaci\u00f3n de sulf\u00e1tidos debido \u00e1 incapacidade de degradalos nos lisosomas.\nDet\u00e9ctanse alteraci\u00f3ns no metabolismo dos sulf\u00e1tidos, e no seu transporte e homeostase nos estadios iniciais clinicamente reco\u00f1ecibles da enfermidade de Alzheimer.\nVarios estudos demostraron unha relaci\u00f3n entre a vitamina K e os suf\u00e1tidos. Despois de administrar warfarina a ratos para diminu\u00edr os seus niveis de sulf\u00e1tidos cerebrais, a administraci\u00f3n de vitamina K pode facer que se recuperen ditos niveis ao normal."}
{"id": "262271", "revid": "23204", "url": "https://gl.wikipedia.org/wiki?curid=262271", "title": "Himno dos Pa\u00edses Baixos", "text": ""}
{"id": "262272", "revid": "23204", "url": "https://gl.wikipedia.org/wiki?curid=262272", "title": "Himno de Polonia", "text": ""}
{"id": "262273", "revid": "23204", "url": "https://gl.wikipedia.org/wiki?curid=262273", "title": "Himno de San Mari\u00f1o", "text": ""}
{"id": "262274", "revid": "23204", "url": "https://gl.wikipedia.org/wiki?curid=262274", "title": "Himno de Serbia", "text": ""}
{"id": "262275", "revid": "23204", "url": "https://gl.wikipedia.org/wiki?curid=262275", "title": "Himno de Turqu\u00eda", "text": ""}
{"id": "262276", "revid": "17467", "url": "https://gl.wikipedia.org/wiki?curid=262276", "title": "Himno de Ucra\u00edna", "text": ""}
{"id": "262277", "revid": "23204", "url": "https://gl.wikipedia.org/wiki?curid=262277", "title": "Himno da Cidade do Vaticano", "text": ""}
{"id": "262278", "revid": "23204", "url": "https://gl.wikipedia.org/wiki?curid=262278", "title": "Himno do Vaticano", "text": ""}
{"id": "262279", "revid": "23204", "url": "https://gl.wikipedia.org/wiki?curid=262279", "title": "Himno de Xeorxia", "text": ""}
{"id": "262280", "revid": "23204", "url": "https://gl.wikipedia.org/wiki?curid=262280", "title": "Himno de Abkhazia", "text": ""}
{"id": "262281", "revid": "23204", "url": "https://gl.wikipedia.org/wiki?curid=262281", "title": "Himno de \u00c5land", "text": ""}
{"id": "262282", "revid": "23204", "url": "https://gl.wikipedia.org/wiki?curid=262282", "title": "Himno de Asturias", "text": ""}
{"id": "262283", "revid": "23204", "url": "https://gl.wikipedia.org/wiki?curid=262283", "title": "Himno de Baviera", "text": ""}
{"id": "262284", "revid": "23204", "url": "https://gl.wikipedia.org/wiki?curid=262284", "title": "Himno das Illas Feroe", "text": ""}
{"id": "262285", "revid": "23204", "url": "https://gl.wikipedia.org/wiki?curid=262285", "title": "Himno de Flandres", "text": ""}
{"id": "262286", "revid": "23204", "url": "https://gl.wikipedia.org/wiki?curid=262286", "title": "Himno de Gales", "text": ""}
{"id": "262287", "revid": "23204", "url": "https://gl.wikipedia.org/wiki?curid=262287", "title": "Himno de Groenlandia", "text": ""}
{"id": "262288", "revid": "23204", "url": "https://gl.wikipedia.org/wiki?curid=262288", "title": "Himno de Kosovo", "text": ""}
{"id": "262289", "revid": "23204", "url": "https://gl.wikipedia.org/wiki?curid=262289", "title": "Himno da Illa de Man", "text": ""}
{"id": "262290", "revid": "23204", "url": "https://gl.wikipedia.org/wiki?curid=262290", "title": "Himno de Alsacia", "text": ""}
{"id": "262291", "revid": "56817", "url": "https://gl.wikipedia.org/wiki?curid=262291", "title": "Galactocerebr\u00f3sido", "text": "Os galactocerebr\u00f3sidos (ou galactosilceramidas) son un tipo de glicol\u00edpido cerebr\u00f3sido constitu\u00eddo por unha ceramida unida a unha mol\u00e9cula do azucre galactosa polo grupo 1-hidroxilo.\nA galactosa deste composto pode ser clivada polo encima galactosilceramidase (ou galactocerebrosidase). Un d\u00e9ficit deste encima causa a doenza de Krabbe na que se acumulan galactocerebr\u00f3sidos.\nO galactocerebr\u00f3sido \u00e9 un marcador para os oligodendrocitos do cerebro, tanto se forman mielina coma se non."}
{"id": "262292", "revid": "6279", "url": "https://gl.wikipedia.org/wiki?curid=262292", "title": "Saint-Germain-Laval", "text": ""}
{"id": "262293", "revid": "27155", "url": "https://gl.wikipedia.org/wiki?curid=262293", "title": "Galactosilceramida", "text": ""}
{"id": "262297", "revid": "89787", "url": "https://gl.wikipedia.org/wiki?curid=262297", "title": "Ectoderma superficial", "text": "O ectoderma superficial ou ectoderma externo \u00e9 a capa embrionaria a partir da cal se forman as seguintes estruturas corporais:"}
{"id": "262298", "revid": "27155", "url": "https://gl.wikipedia.org/wiki?curid=262298", "title": "Ectoderma externo", "text": ""}
{"id": "262299", "revid": "25871", "url": "https://gl.wikipedia.org/wiki?curid=262299", "title": "Gl\u00e1ndula de Meibomio", "text": "As gl\u00e1ndulas de Meibomio ou gl\u00e1ndulas tarsais son un tipo especial de gl\u00e1ndulas seb\u00e1ceas situadas no bordo das p\u00e1lpebras dentro da placa tarsal, que producen unha secreci\u00f3n oleosa que impide a evaporaci\u00f3n da pel\u00edcula de b\u00e1goas que se forma no ollo humano. A s\u00faa secreci\u00f3n impide que esas b\u00e1goas se derramen nas meixelas, xa que quedan atrapadas entre o bordo aceitado e o globo ocular, e fai que as p\u00e1lpebras pechadas sexan impermeables. Na p\u00e1lpebra superior hai aproximadamente 50 destas gl\u00e1ndulas e na inferior hai unhas 25.\nAs gl\u00e1ndulas reciben o seu nome polo do m\u00e9dico alem\u00e1n Heinrich Meibom (1638\u20131700), que as describiu, a\u00ednda que xa se co\u00f1ec\u00edan moito antes desde os tempos de Galeno.\nSecreci\u00f3n.\nAlg\u00fans autores introduciron o termo \"meibum\" para referirse a estas secreci\u00f3ns.\nL\u00edpidos.\nOs principais compo\u00f1entes da secreci\u00f3n son l\u00edpidos. A composici\u00f3n bioqu\u00edmica da secreci\u00f3n \u00e9 extremadamente complexa e moi diferente da do sebo producido polas gl\u00e1ndulas seb\u00e1ceas normais. Recentemente, publicouse unha revisi\u00f3n da composici\u00f3n da secreci\u00f3n das gl\u00e1ndulas de Meibomio e da estrutura de varios l\u00edpidos identificados como presentes na secreci\u00f3n. O m\u00e1is singular \u00e9 que non presentan fosfol\u00edpidos t\u00edpicos sen\u00f3n, no seu lugar, os raros (O-acil)-omega-hidroxi \u00e1cidos graxos.\nActualmente, a t\u00e9cnica m\u00e1is sensible e informativa de an\u00e1lise dos l\u00edpidos da secreci\u00f3n \u00e9 a espectrometr\u00eda de masas en combinaci\u00f3n coa cromatograf\u00eda l\u00edquida.\nProte\u00ednas.\nNos humanos, foron identificadas na secreci\u00f3n m\u00e1is de 90 prote\u00ednas distintas.\nDisfunci\u00f3n.\nO mal funcionamento das gl\u00e1ndulas de Meibomio pode causar sequidade de ollos, que \u00e9 un dos trastornos m\u00e1is com\u00fans dos ollos. Pode tam\u00e9n contribu\u00edr \u00e1 blefarite. A inflamaci\u00f3n das gl\u00e1ndulas de Meibomio fai que as gl\u00e1ndulas queden entupidas por secreci\u00f3ns cerosas espesas. Ademais de produciren sequidade de ollos, estas obstruci\u00f3ns poden ser degradadas por lipases bacterianas, o que ten como resultado a formaci\u00f3n de \u00e1cidos graxos libres, que irritan os ollos e \u00e1s veces causan queropat\u00edas."}
{"id": "262300", "revid": "27155", "url": "https://gl.wikipedia.org/wiki?curid=262300", "title": "Gl\u00e1ndula tarsal", "text": ""}
{"id": "262303", "revid": "56817", "url": "https://gl.wikipedia.org/wiki?curid=262303", "title": "Jos\u00e9 Pardo Pimentel", "text": "Jos\u00e9 Pardo Pimentel, finado en Lugo en setembro de 1884, foi un pol\u00edtico galego.\nTraxectoria.\nFoi alcalde de Lugo e deputado provincial."}
{"id": "262304", "revid": "27155", "url": "https://gl.wikipedia.org/wiki?curid=262304", "title": "Wolbachia", "text": "Wolbachia \u00e9 un x\u00e9nero de bacterias que infecta a artr\u00f3podos, inclu\u00edndo unha grande proporci\u00f3n das especies de insectos, e tam\u00e9n a nematodos. \u00c9 un dos microbios parasitos m\u00e1is abundantes no mundo e posiblemente \u00e9 o parasito reprodutivo m\u00e1is com\u00fan da biosfera. A s\u00faa interacci\u00f3n co h\u00f3spede \u00e9 mi\u00fado complexa, e nalg\u00fans casos evolucionou para ser simbi\u00f3tico en vez de parasito.\nAlgunhas especies h\u00f3spedes non poden reproducirse, ou nin sequera sobrevivir, se non est\u00e1n infectadas por \"Wolbachia\". Un estudo conclu\u00edu que m\u00e1is do 16 % das especies de insectos neotropicais levan bacterias deste x\u00e9nero,\ne est\u00edmase que do 25 ao 70 % de todos as especies de insectos son h\u00f3spedes potenciais.\nHistoria.\nO x\u00e9nero identificouse por primeira vez en 1924 por Marshall Hertig e Simeon Burt Wolbach no mosquito \"Culex pipiens\". Hertig describiu formalmente a especie en 1936 como \"Wolbachia pipientis\". En 1971, Janice Yen e A. Ralph Barr da UCLA descubriu que os ovos de \"Culex\" morr\u00edan debido a unha incompatibilidade citopl\u00e1smica cando o esperma dos machos infectados por \"Wolbachia\" fertilizaba ovos libres de infecci\u00f3n. \nEn 1990, Richard Stouthamer da Universidade de California, Riverside descubriu que \"Wolbachia\" pode facer que os machos sexan prescindibles nalgunhas especies.\nA especie segue sendo hoxe de grande interese debido a s\u00faa ampla distribuci\u00f3n e as s\u00faas moitas e variadas interacci\u00f3ns evolutivas.\nFunci\u00f3n na diferenciaci\u00f3n sexual dos h\u00f3spedes.\nEstas bacterias poden infectar diversos \u00f3rganos, pero son m\u00e1is notables polas infecci\u00f3ns que producen nos test\u00edculos e ovarios dos seus h\u00f3spedes. As especies de \"Wolbachia\" est\u00e1n presentes nos ovos maduros, pero non no esperma maduro. Isto fai que s\u00f3 as femias infectadas poidan transmitir a infecci\u00f3n \u00e1 s\u00faa descendencia. \"Wolbachia\" maximiza o seu espallamento ao alterar significativamente as capacidades reprodutivas dos seus h\u00f3spedes, por catro mecanismos posibles:\nVarias especies son tan dependentes de \"Wolbachia\", que non se poden reproducir se non te\u00f1en a bacteria nos seus corpos, e algunhas mesmo non poder\u00edan sobrevivir sen a bacteria.\nUn estudo sobre o crust\u00e1ceo is\u00f3podo \"Oniscus asellus\" infectado mostrou que as li\u00f1axes de individuos infectados ti\u00f1an unha maior proporci\u00f3n de femias que os seus conx\u00e9neres non infectados.\n\"Wolbachia\", especialmente as \"Wolbachia\" que causan incompatibilidade citoplasm\u00e1tica, poden ser importantes para favorecer a especiaci\u00f3n. As cepas de \"Wolbachia\" que distorsionan a proporci\u00f3n de sexos poden alterar o patr\u00f3n dos seus h\u00f3spedes de selecci\u00f3n sexual na natureza, e tam\u00e9n orixinar unha forte selecci\u00f3n para impedir a s\u00faa acci\u00f3n, dando lugar a alg\u00fans dos exemplos m\u00e1is r\u00e1pidos de selecci\u00f3n natural nas poboaci\u00f3ns.\nVantaxes na eficacia biol\u00f3xica debidas \u00e1 infecci\u00f3n por \"Wolbachia\".\nAs infecci\u00f3ns por \"Wolbachia\" foron asociadas coa resistencia viral na mosca \"Drosophila melanogaster\" e en especies de mosquitos. As moscas infectadas pola bacteria son m\u00e1is resistentes a virus de ARN como o virus de Drosophila C, Nora virus, nodavirus Flock house, virus da par\u00e1lise do grilo, virus Chikungunya, e virus do Nilo occidental. No mosquito com\u00fan, unha densidade alta de \"Wolbachia\" foi correlacionada cunha maior resistencia aos insecticidas. No insecto \"Phyllonorycter blancardella\" (unha couza minadora de folas), a bacteria \"Wolbachia\" axuda aos h\u00f3spedes a producir \u00e1reas illadas verdes en follas de \u00e1rbore que est\u00e1n amarelando, o que permite aos adultos continuar aliment\u00e1ndose mentres crecen ata converterse en formas adultas. As larvas tratadas co antibi\u00f3tico tetraciclina, que mata a \"Wolbachia\", perden esta capacidade e en consecuencia s\u00f3 o 13% delas emerxe con \u00e9xito como couza adulta. No nematodo parasito filarial \"Brugia malayi\", \"Wolbachia\" converteuse nun endosimbionte obrigado e proporciona ao seu h\u00f3spede substancias qu\u00edmicas necesarias para sobrevivir.\nCombater a bacteria con antibi\u00f3ticos \u00e9 tam\u00e9n un m\u00e9todo indirecto moi efectivo contra o nematodo.\nTransferencia horizontal de xenes e xen\u00f3mica.\nO primeiro xenoma de \"Wolbachia\" que foi determinado foi o da especie que infecta \u00e1 mosca \"Drosophila melanogaster\". Este xenoma foi secuenciado en The Institute for Genomic Research nunha colaboraci\u00f3n entre Jonathan Eisen e Scott O'Neill. O segundo xenoma de \"Wolbachia\" secuenciado foi o da especie que infecta ao nematodo \"Brugia malayi\". Est\u00e1n en marcha proxectos de secuenciaci\u00f3n de xenomas doutras especies de \"Wolbachia\". Unha copia case completa do xenoma de \"Wolbachia\" encontrouse dentro do xenoma da mosca \"Drosophila ananassae\" e grandes segmentos do mesmo atop\u00e1ronse noutras sete especies de \"Drosophila\".\nAplicando a t\u00e9cnica do c\u00f3digo de barras do ADN \u00e1 identificaci\u00f3n de especies de moscas \"Protocalliphora\", atopouse que varias morfoespecies distintas ti\u00f1an secuencias do xene da citocromo c oxidase I id\u00e9nticas, o que moi probablemente se debe a que se produciu unha transferencia horizontal de xenes desde as especies de \"Wolbachia\" aos h\u00f3spedes a medida que a bacteria pasou dunha especie de h\u00f3spede a outra.\nComo resultado, Wolbachia pode causar resultados errados nas an\u00e1lises de clad\u00edstica molecular.\nPola s\u00faa parte, \"Wolbachia\" tam\u00e9n alberga un bacteri\u00f3fago temperado chamado WO. As an\u00e1lises de secuencia comparativas do bacteri\u00f3fago WO ofrecen alg\u00fans dos exemplos m\u00e1is claros de transferencia horizontal de xenes a grande escala entre coinfecci\u00f3ns de \"Wolbachia\" no mesmo h\u00f3spede. Este \u00e9 o primeiro bacteri\u00f3fago implicado na transferencia horizontal de xenes frecuente entre os xenomas de endosimbiontes bacterianos. A transferencia de xenes realizada por bacteri\u00f3fagos pode producir un cambio evolutivo significativo nos xenomas das bacterias intracelulares.\nAplicaci\u00f3ns na sa\u00fade humana.\nAdemais de a insectos, \"Wolbachia\" infecta a varias especies de crust\u00e1ceos is\u00f3podos, ar\u00e1cnidos, e moitas especies de vermes nematodos (filarias parasitas), entre as que se incl\u00faen as que causan oncocercose (causada por \"Onchocerca volvulus\") e elefant\u00edase en humanos e certas infestaci\u00f3ns de vermes en cans (\"Dirofilaria immitis\"). A \"Wolbachia\" non se limita a infectar aos vermes, sen\u00f3n que a \"Wolbachia\" parece xogar un papel pouco com\u00fan nestas doenzas humanas parasitarias. Unha gran parte da patoxenicidade destes nematodos d\u00e9bese \u00e1 resposta do sistema inmunitario do h\u00f3spede contra a \"Wolbachia\". A eliminaci\u00f3n da \"Wolbachia\" dos nematodos orixina xeralmente a morte ou a esterilidade do verme. En consecuencia, unha estratexia actual para o control das enfermidades producidas polos nematodos filariais \u00e9 a eliminaci\u00f3n de \"Wolbachia\" por medio do antibi\u00f3tico doxiciclina en vez de utilizar medicaci\u00f3ns antinematodos, que son m\u00e1is t\u00f3xicas.\nTam\u00e9n se investigou o uso das cepas que existen na natureza de \"Wolbachia\" para controlar as poboaci\u00f3ns de mosquitos. \"Wolbachia\" pode ser utilizado para controlar o dengue e a malaria eliminando os insectos m\u00e1is vellos que son os que conte\u00f1en m\u00e1is parasitos. Permitir aos insectos m\u00e1is novos sobrevivir e reproducirse dimin\u00fae a presi\u00f3n de selecci\u00f3n que fai que evolucionen resistencias. A infecci\u00f3n por \"Wolbachia\" pode tam\u00e9n incrementar a resistencia dos mosquitos \u00e1 malaria, como se puido comprobar no mosquito \"Anopheles stephensi\", no que a cepa \"w\"AlbB de \"Wolbachia\" perturba o ciclo vital do \"Plasmodium falciparum\" causante da malaria."}
{"id": "262305", "revid": "15490", "url": "https://gl.wikipedia.org/wiki?curid=262305", "title": "Alice Munro", "text": "Alice Ann Munro, nada co nome de Alice Ann Laidlaw en Wingham (Ontario) o 10 de xullo de 1931, \u00e9 unha narradora canadense, sobre todo de relatos. Est\u00e1 considerada como unha das escritoras actuais m\u00e1is destacadas en lingua inglesa. En 2013 foille outorgado o Premio Nobel de Literatura.\nTraxectoria.\nPrimeiros anos e formaci\u00f3n.\nAlice Munro naceu en Wingham, Ontario, en xullo de 1931. Viviu primeiro nunha granxa ao oeste desa provincia canadense, nunha \u00e9poca de depresi\u00f3n econ\u00f3mica; esta vida tan elemental foi decisiva como fondo nunha parte dos seus relatos.\nCo\u00f1eceu moi novo a James Munro, na Universidade de Western Ontario; exerceu traballos manuais para pagarse os seus estudos. Casou en 1951, e instal\u00e1ronse en Vancouver. Tivo a s\u00faa primeira filla aos 21 anos. Logo, xa coas s\u00faas tres fillas, en 1963 trasladouse a Vitoria, onde levou co seu marido unha librar\u00eda.\nDivorciouse en 1972, e ao regresar ao seu estado natal converteuse nunha frut\u00edfera escritora-residente na s\u00faa antiga universidade. Volveu casar en 1976, con Gerald Fremlin. A partir de ent\u00f3n, consolidou a s\u00faa carreira de escritora, xa ben orientada.\nA escritora.\nIniciouse de moza con contos (escritos desde 1950), escritos no pouco tempo que tivera at\u00e9 ent\u00f3n, e publicara d\u00faas recompilaci\u00f3ns de relatos e unha novela.\nAntes de 1976, escribiu \"Dance of the Happy Shades\" (1968), os seus primeiros contos, alg\u00fans moi temper\u00e1ns; pero tam\u00e9n a importante novela \"Lives of Girls and Women\" (1971) e os relatos entrelazados \"Something I've Been Meaning to Tell You\" (1974).\nLogo, publicou novas colecci\u00f3ns de relatos \"The Beggar Maid\" (1978), \"The Moons of Jupiter\", \"The Progress of Love\" (1986), \"Friend of My Youth\" e \"Open Secrets\" (1994). En Galicia comezou a ser co\u00f1ecida pola traduci\u00f3n ao espa\u00f1ol de \"Hateship, Friendship, Courtship, Loveship, Marriage\" (2001) e logo coa de \"Runaway\" (2004). Mant\u00edvose como unha escritora algo desco\u00f1ecida.\nEn \"The View from Castle Rock\", 2006, fixo un balance da historia remota da s\u00faa familia, en parte escocesa, emigrada ao Canad\u00e1, e describiu amplamente as dificultades dos seus pais. O seu libro afast\u00e1base un punto do seu modo expresivo anterior. Por ent\u00f3n, falou de retirarse, pero a publicaci\u00f3n do excelente \"Too Much Happiness\" (novos contos, aparecidos en 2009), desmentiuno.\nAdemais, en 2012 publicou outro libro de relatos co t\u00edtulo \"Dear Life\", con contos m\u00e1is desposu\u00eddos e m\u00e1is centrados no pret\u00e9rito. Na s\u00faa \u00faltima secci\u00f3n detense nun pu\u00f1ado de recordos persoais, que poden verse como unha especie de confesi\u00f3n definitiva da autora, pois son \"as primeiras e \u00faltimas cousas -tam\u00e9n as m\u00e1is fieis-, que te\u00f1o que dicir sobre a mi\u00f1a propia vida\".\nMunro, que non se prodigou na prensa, reco\u00f1eceu o influxo inicial de grandes escritoras (Katherine Anne Porter, Flannery O'Connor, Carson McCullers ou Eudora Welty), as\u00ed como de dous narradores: James Agee e especialmente William Maxwell. Os seus relatos breves c\u00e9ntranse nas relaci\u00f3ns humanas analizadas a trav\u00e9s da lente da vida coti\u00e1. Por isto, e pola s\u00faa alta calidade, foi chamada \"a Chekhov canadense\". Afai pasar longas tempadas de vacaci\u00f3ns na cidade colombiana de Cartaxena de Indias, onde escribiu varias das s\u00faas novelas.\nFoi entrevistada cumpridamente por \"The Paris Review\", en 1994.\nPremios.\nGa\u00f1ou tres veces o premio canadense \u00e1 creaci\u00f3n literaria, \u00abPremio Literario do Gobernador Xeral\u00bb.\nEn 1998, ga\u00f1ou o \"National Book Critics Circle\" estadounidense por \"The Love of a Good Woman\".\nEn Espa\u00f1a foi premiada co Premio Reino de Redonda en 2005 e en 2011 co Premio Tormenta polo seu libro \"Too Much Happiness\".\nEn 2013, foille outorgado o Premio Nobel de Literatura."}
{"id": "262307", "revid": "1131", "url": "https://gl.wikipedia.org/wiki?curid=262307", "title": "Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar", "text": "O Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar \u00e9 unha obra magna composta por 16 volumes publicada polo xe\u00f3grafo e estadista Pascual Madoz entre 1845 e 1850, que indica moitas das poboaci\u00f3ns de Espa\u00f1a.\nCaracter\u00edsticas.\nSegundo o propio autor, na s\u00faa elaboraci\u00f3n participaron vinte correspondentes e m\u00e1is de mil colaboradores durante 15 anos, 11 meses e 7 d\u00edas. No seu momento supuxo unha mellora importante respecto ao \"Diccionario geogr\u00e1fico y estad\u00edstico de Espa\u00f1a y Portugal\", publicado en 1829 por Sebasti\u00e1n Mi\u00f1ano. Hoxe en d\u00eda a\u00ednda \u00e9 unha fonte de consulta para a historiograf\u00eda e a arqueolox\u00eda, pois cont\u00e9n interesante informaci\u00f3n sobre ru\u00ednas, restos e posibles restos arqueol\u00f3xicos coa descrici\u00f3n que por ent\u00f3n presentaban. Amais, \u00e9 fonte de estudo para a toponimia, se ben moitos dos top\u00f3nimos est\u00e1n castelanizados.\nMadoz deixou dito que: \u00abNon son eu o autor do \"Diccionario Geogr\u00e1fico, Estad\u00edstico e Hist\u00f3rico\": esta gloria corresponde a tantos e tan distinguidos colaboradores que tiven en todas as provincias e aos bos amigos que traballaron nas oficinas da mi\u00f1a redacci\u00f3n, cuxos nomes, os daqueles e os destes, figurar\u00e1n cos dos correspondentes de Cuba, Porto Rico e Filipinas en lugar oportuno; corresponde a todos os Gobernos que se sucederon desde 1836 at\u00e9 o d\u00eda, porque todos sen distinci\u00f3n de cores pol\u00edticas, secundaron nobre e lealmente os meus esforzos\u00bb.\nVolumes.\nEst\u00e1 organizado por orde alfab\u00e9tica en 16 volumes. Ao final de cada un aparece unha fe de erratas."}
{"id": "262308", "revid": "1131", "url": "https://gl.wikipedia.org/wiki?curid=262308", "title": "Diccionario de Madoz", "text": ""}
{"id": "262309", "revid": "1131", "url": "https://gl.wikipedia.org/wiki?curid=262309", "title": "Dicionario de Madoz", "text": ""}
{"id": "262310", "revid": "1131", "url": "https://gl.wikipedia.org/wiki?curid=262310", "title": "Dicionario Madoz", "text": ""}
{"id": "262311", "revid": "1131", "url": "https://gl.wikipedia.org/wiki?curid=262311", "title": "Diccionario Madoz", "text": ""}
{"id": "262317", "revid": "5863", "url": "https://gl.wikipedia.org/wiki?curid=262317", "title": "Farruco Porto Rey", "text": ""}
{"id": "262332", "revid": "1987", "url": "https://gl.wikipedia.org/wiki?curid=262332", "title": "Vivien Leigh", "text": "Vivian Mary Hartley, nada en Darjeeling, India o 5 de novembro de 1913 e finada en East Sussex o 8 de xullo de 1967, foi unha actriz de cinema e teatro brit\u00e1nica.\nTraxectoria.\nNaceu na St. Paul\u2019s School en Darjeeling, India, filla dun oficial de cabaler\u00eda ingl\u00e9s. Con seis anos foi enviada a estudar ao Reino Unido. Cando contou aos seus pais que desexaba converterse en actriz, apunt\u00e1rona na Royal Academy of Dramatic Art de Londres.\nEn 1932 casou cun compa\u00f1eiro, trece anos maior, Leigh Holman, e pouco despois debutou cun pequeno papel nun filme e conseguiu un axente. Este foi quen lle suxeriu que o nome de \u201cVivian Holman\u201d non era axeitado, decid\u00edndose a usar como nome art\u00edstico \u201cVivien Leigh\u201d, collendo o nome de p\u00eda do seu marido.\nGrazas a participar en produci\u00f3ns de Alexander Korda co\u00f1eceu a Laurence Olivier, co que comezou un romance mentres actuaban en 1937 en \"Fire Over England\", mentres a\u00ednda \u00e1mbolos dous estaban casados.\nEn 1939 interpretou o papel de Scarlett O\u2019Hara en \"Foise co vento\", que lle valeu o seu primeiro \u00d3scar.\nEn 1940, casou con Laurence Olivier en Santa Barbara, California. Volveron a Europa en 1943, onde Leigh actuar\u00eda para os soldados, antes de pasar unha tempada no hospital por tuberculose. Ao pouco tempo sufriu tam\u00e9n un aborto que a levar\u00eda a unha fonda depresi\u00f3n.\nEn 1946 volveu ao traballou con obras de \u00e9xito, como \"A Streetcar Named Desire\", de Tennessee Williams. Repetir\u00eda o personaxe de Blanche DuBois na versi\u00f3n cinematogr\u00e1fica, coa que ga\u00f1ou de novo o oscar, entre outros premios.\nNos anos seguintes a s\u00faa sa\u00fade empeorou, as\u00ed como a s\u00faa relaci\u00f3n con Olivier, do que se divorciou en 1960. A pesar da axuda da s\u00faa nova parella, o actor Jack Merivale acabou volvendo a tuberculose e finou en 1967."}
{"id": "262333", "revid": "23204", "url": "https://gl.wikipedia.org/wiki?curid=262333", "title": "Helen Hayes", "text": "Helen Hayes Brown, nada en Washington, D.C. o 10 de outubro de 1900 e finada en Nyack, Nova York o 17 de marzo de 1993, foi unha actriz de cinema, teatro e televisi\u00f3n estadounidense.\nTraxectoria.\nFilla dunha aspirante a actriz, debutou no teatro con cinco anos, pero non marchou a Hollywood ata que o seu marido, o escritor Charles MacArthur, conseguiu un contrato na industria do cinema.\nA s\u00faa primeira pel\u00edcula sonora foi \"The Sin of Madelon Claudet\", pola que ga\u00f1ou o oscar \u00e1 mellor actriz. Tras este filme participou noutros \u00e9xitos, pero nunca chegou a ser unha actriz popular no cinema, e sempre preferiu o teatro. non volvendo a Hollywood ata os anos cincuenta.\nEn 1970 ga\u00f1ou o oscar \u00e1 mellor actriz secundaria por \"Airport\", participando tam\u00e9n en pel\u00edculas da Disney."}
{"id": "262334", "revid": "56817", "url": "https://gl.wikipedia.org/wiki?curid=262334", "title": "Walter Brennan", "text": "Walter Brennan, nado en Lynn, Massachusetts o 25 de xullo de 1894 e finado en Oxnard, California o 21 de setembro de 1974, foi un actor de cinema e televisi\u00f3n estadounidense.\nTraxectoria.\nNado nunha familia de emigrantes irlandeses, comezou a interesarse pola interpretaci\u00f3n na escola.\nComezou no cinema coma extra en 1929, pasando logo a facer pequenos papeis. Nos anos trinta participou en diversos filmes, chegando a ga\u00f1ar en cinco anos tres Oscar \u00f3 mellor actor secundario, por \"Rivais\", \"Kentucky\" e \"O forasteiro\".\nDurante a s\u00faa carreira tam\u00e9n traballou na televisi\u00f3n, en diferentes series, como en \"The Real McCoys\", na que estivo durante seis anos.\nFilmograf\u00eda.\nWalter Brennan interveu en multitudes de filmes, nalg\u00fans deles, como \"A noiva de Frankenstein\" ou \"O home invisible\" sen aparecer acreditado."}
{"id": "262336", "revid": "89787", "url": "https://gl.wikipedia.org/wiki?curid=262336", "title": "Fatin Shidqia", "text": "Fatin Shidqia Lubis, co\u00f1ecida coma Fatin, nada o 30 de xullo de 1996 en Iacarta (Indonesia), \u00e9 unha cantante indonesia. Ga\u00f1ou o show de talentos \"X Factor Indonesia\"."}
{"id": "262341", "revid": "5863", "url": "https://gl.wikipedia.org/wiki?curid=262341", "title": "Par\u00e9nteses", "text": "As par\u00e9nteses son signos ortogr\u00e1ficos auxiliares dobres, formados por un signo de apertura e outro de peche."}
{"id": "262342", "revid": "98629", "url": "https://gl.wikipedia.org/wiki?curid=262342", "title": "Fearless (filme de 2006)", "text": "Fearless tam\u00e9n co\u00f1ecido como Huo Yuanjia, \u00e9 un filme de acci\u00f3n dirixido por Ronny Yu que se estreou no 2006. Est\u00e1 protagonizado por Jet Li, que interpreta o lendario loitador Huo Yuanjia. A historia est\u00e1 vagamente baseada na vida do artista marcial chin\u00e9s que se enfrontou a loitadores estranxeiros en combates de moita sona, co cal restaurou o orgullo da China nun tempo no que o imperialismo occidental e a presi\u00f3n xaponesa estaban a desgastar \u00f3 pa\u00eds nos derradeiros anos da Dinast\u00eda Qing.\nSinopse.\nChina durante a primeira d\u00e9cada do s\u00e9culo XX. O pa\u00eds padece de corrupci\u00f3n e da invasi\u00f3n estranxeira. Huo Yuanjia \u00e9 un lendario mestre de artes marciais. Fondamente humillado pola morte do seu pai por mor dun duelo p\u00fablico, o mozo decide converterse no mellor loitador de Tianjin. Con motivo dunha disputa con outro mestre, perde a dous dos seus seres m\u00e1is queridos que son asasinados por vinganza. Tolo de dor e de vergo\u00f1a, Huo Yuanjia foxe sen importarlle a morte nin a vida."}
{"id": "262343", "revid": "5863", "url": "https://gl.wikipedia.org/wiki?curid=262343", "title": "Corchetes", "text": "Os corchetes son signos ortogr\u00e1ficos auxiliares, semellantes \u00e1s par\u00e9nteses, coas que comparten moitos usos, pero formados por li\u00f1as rectas."}
{"id": "262345", "revid": "98629", "url": "https://gl.wikipedia.org/wiki?curid=262345", "title": "The One (filme)", "text": "The One \u00e9 un filme estadounidense dirixido James Wong que se estreou no 2001.\nSinopse.\nOs axentes do Departamento Multiverse defenden a existencia de vidas alternativas noutros universos. O investigador Yulaw, que percorreu 123 universos perseguindo e destru\u00edndo esas formas de vida paralelas, foi absorbendo as s\u00faas habilidades. Este extraordinario fen\u00f3meno pode po\u00f1er en perigo o delicado equilibrio de t\u00f3dolos universos. Gabriel Yulaw \u00e9 un axente de polic\u00eda honrado, cuxa vida se ve alterada cando o seu \"alter ego\", o malvado investigador Yulaw, interfire na s\u00faa vida; nestas circunstancias, o \u00fanico que pode facer para salvarse \u00e9 matar \u00f3 seu outro."}
{"id": "262350", "revid": "98629", "url": "https://gl.wikipedia.org/wiki?curid=262350", "title": "Plasmodium malariae", "text": "Plasmodium malariae \u00e9 unha especie de protozoos parasitos, que \u00e9 unha das especies de plasmodios causantes da malaria nos humanos. Est\u00e1 moi relacionado coas especies \"Plasmodium falciparum\" e \"Plasmodium vivax\", que son as responsables da maior\u00eda das infecci\u00f3ns de malaria. A malaria que produce est\u00e1 moi estendida no mundo, pero denom\u00ednase \"malaria benigna\", xa que non \u00e9 tan perigosa como a producida por \"P. falciparum\" ou \"P. vivax\". A infecci\u00f3n por \"P. malariae\" causa febres recorrentes despois dun intervalo de tres d\u00edas (polo que aparecen ao cuarto d\u00eda e denom\u00ednanse \"febres cuart\u00e1s\"), que son sempre maiores que os intervalos de dous d\u00edas (febres terz\u00e1s) das malarias causadas por outros plasmodios, polo que a esta malaria tam\u00e9n se lle chama febre cuart\u00e1 e malaria cuart\u00e1.\nEpidemiolox\u00eda.\nTodos os anos enferman de malaria uns 500 mill\u00f3ns de persoas no mundo, e uns dous mill\u00f3ns morren por esa causa. A malaria pode ser causada polas seguintes especies de \"Plasmodium\": \"Plasmodium falciparum\", \"Plasmodium vivax,\" \"Plasmodium ovale\", \"Plasmodium malariae\" e \"Plasmodium knowlesi\".\n\"P. malariae\" \u00e9 unha das especies produtoras de malaria humana menos estudadas, en parte pola s\u00faa baixa prevalencia e as s\u00faas manifestaci\u00f3ns cl\u00ednicas m\u00e1is leves comparadas coas das outras especies. As \u00e1reas por onde se distrib\u00fae son a \u00c1frica subsahariana, gran parte do sueste asi\u00e1tico, Indonesia, moitas das illas do Pac\u00edfico occidental e en Suram\u00e9rica en \u00e1reas da Amazonia. Nas rexi\u00f3ns end\u00e9micas, os rangos de prevalencia van de menos do 4% a m\u00e1is do 20%, pero hai evidencias de que as infecci\u00f3ns por \"P. malariae\" est\u00e1n en grande medida infrarrepresentadas nos informes con respecto \u00e1 realidade.\nTransmisi\u00f3n.\n\"P. malariae\" pode manterse cunha frecuencia de infecci\u00f3n moi baixa entre unha dispersa e m\u00f3bil poboaci\u00f3n, porque, a diferenza dos outros \"Plasmodium\", pode permanecer no h\u00f3spede humano durante un longo per\u00edodo de tempo e a\u00ednda seguir sendo infeccioso para os mosquitos.\nVector.\nO vector de transmisi\u00f3n do parasito \u00e9 a femia do mosquito \"Anopheles\", pero viuse que, polo menos experimentalmente, moitas outras especies poden transmitir o parasito. Collins e Jeffrey informan de 30 especies diferentes, que var\u00edan segundo a rexi\u00f3n xeogr\u00e1fica.\nPer\u00edodo de incubaci\u00f3n.\nA informaci\u00f3n sobre o per\u00edodo prepatente de \"P. malariae\" asociado \u00e1 malaria \u00e9 limitada, pero os datos que hai suxiren que hai unha grande variaci\u00f3n, xeralmente dependendo da cepa de \"P. malariae\" de que se trate. O m\u00e1is com\u00fan \u00e9 que o per\u00edodo prepatente var\u00ede entre 16 e 59 d\u00edas.\nMorfolox\u00eda.\nOs primeiros estadios que aparecen nas c\u00e9lulas do sangue (eritrocitos) son os estadios con forma de anel que se forman pola invasi\u00f3n dos merozo\u00edtos que foron liberados polos esquizontes no f\u00edgado. Estas formas de anel crecen lentamente pero axi\u00f1a enchen dunha cuarta parte a un terzo da c\u00e9lula parasitada. A pigmentaci\u00f3n do parasito aumenta rapidamente e a metade do seu crecemento pode ter xa de 30 a 50 gr\u00e1nulos de cor negra acibeche. O parasito cambia de forma a medida que crece e se estende dentro da c\u00e9lula h\u00f3spede para orixinar na c\u00e9lula parasitada unha forma bandeada.\nPresentaci\u00f3n cl\u00ednica en humanos.\n\"P. malariae\" causa unha infecci\u00f3n cr\u00f3nica que nalg\u00fans casos pode durar toda a vida. \"P. malariae\" presenta varias diferenzas con respecto aos outros \"Plasmodium\", unha \u00e9 que os recontos m\u00e1ximos do parasito son xeralmente baixos comparados cos que hai nos pacientes infectados por \"P. falciparum\" ou \"P. vivax.\" As raz\u00f3ns disto poden ser o reducido n\u00famero de merozo\u00edtos producidos en cada ciclo eritroc\u00edtico, a maior duraci\u00f3n do seu ciclo de desenvolvemento, de 72 horas (fronte \u00e1s 48 horas dos ciclos de \"P. vivax\" e \"P. falciparum\"), a preferencia por desenvolverse en eritrocitos vellos, e o resultante desenvolvemento temper\u00e1 de inmunidade polo h\u00f3spede humano.\nOutra caracter\u00edstica definitoria de \"P. malariae\" \u00e9 que as manifestaci\u00f3ns de febre son m\u00e1is moderadas que as producidas por \"P. falciparum\" e \"P. vivax\" e te\u00f1en unha periodicidade cuart\u00e1. Xunto cos episodios febr\u00eds e os s\u00edntomas m\u00e1is xerais como calafr\u00edos e n\u00e1useas, documentouse a presenza de edema e s\u00edndrome nefr\u00f3tica nalgunhas infecci\u00f3ns por \"P. malariae\". Suxeriuse que os inmunocomplexos poden causar danos glomerulares estruturais e que pode producirse enfermidade renal. A\u00ednda que \"P. malariae\" por si soa ten unha baixa taxa de morbilidade, contrib\u00fae \u00e1 morbilidade total causada por todas as especies de \"Plasmodium\", como se manifesta na incidencia de anemias, baixa taxa de natalidade e reduci\u00f3n da resistencia a outras infecci\u00f3ns.\nAs infecci\u00f3ns causadas por \"P. knowlesi\" son a mi\u00fado mal diagnosticadas como infecci\u00f3ns por \"P. malariae\" debido \u00e1 semellanza en aspecto entre ambos os parasitos. Requ\u00edrese xeralmente unha an\u00e1lise molecular para facer un diagn\u00f3stico exacto.\nDiagn\u00f3stico.\nO m\u00e9todo preferible para diagnosticar a \"P. malariae\" \u00e9 o exame de frotis de sangue perif\u00e9rico tinguidos con Giemsa. As t\u00e9cnicas de PCR tam\u00e9n se usar frecuentemente para a confirmaci\u00f3n de diagn\u00f3sticos e para discriminar entre especies nas infecci\u00f3ns mixtas de \"Plasmodium\". Mesmo usando estas t\u00e9cnicas, pode ser \u00e1s veces imposible diferenciar as infecci\u00f3ns, como ocorre en \u00e1reas de Suram\u00e9rica onde coexisten os humanos con monos e \"P. malariae\" e \"P. brasilianum\" non se distinguen doadamente.\nCiclo de vida.\n\"P. malariae\" \u00e9 o \u00fanico parasito causante de malaria humana que orixina febres recorrentes en intervalos de aproximadamente tres d\u00edas (polo que aparecen cada cuarto d\u00eda, raz\u00f3n pola que se denominan \"febres cuart\u00e1s\"), en lugar de despois de per\u00edodos de dous d\u00edas (as febres aparecen ent\u00f3n ao terceiro d\u00eda e son febres terz\u00e1s) como nos outros parasitos da malaria.\nCiclo no ser humano.\nEstadio hep\u00e1tico.\nOs protozoos en forma de esporozo\u00edtos chegan por v\u00eda sangu\u00ednea ao f\u00edgado e forman esquizontes. Neste estadio, prod\u00facense miles de merozo\u00edtos en cada esquizonte. A medida que se liberan os merozo\u00edtos, invaden os eritrocitos do sangue e inician o ciclo eritroc\u00edtico, no que os parasitos dixiren a hemoglobina para obter amino\u00e1cidos para a s\u00edntese de prote\u00ednas.\nCiclo eritroc\u00edtico.\nA lonxitude total do desenvolvemento no eritrocito \u00e9 de arredor de 72 horas para \"P. malariae\".\nNo estadio de esquizonte, despois da divisi\u00f3n esquizog\u00f3nica, dentro dun eritrocito poden formarse de 6 a 8 parasitos.\nPasadas as 72 horas do ciclo eritroc\u00edtico lib\u00e9ranse merozo\u00edtos que invaden a outros eritrocitos. Finalmente, alg\u00fans dos merozo\u00edtos dan lugar a microgametocitos ou macrogametocitos. Os dous tipos de gametocitos son captados polo mosquito cando este se alimenta de sangue, e o ciclo completo rep\u00edtese. Non hai reservorios aimais para \"P. malariae\", xa que o ciclo se completa s\u00f3 entre o mosquito e o home.\nCiclo no mosquito.\nDe xeito similar ao que ocorre con outros plasmodios que infectan humanos, \"Plasmodium malariae\" ten un ciclo de desenvolvemento moi diferente no mosquito que no h\u00f3spede humano. O mosquito serve como h\u00f3spede definitivo e o humano \u00e9 o h\u00f3spede intermedio. Cando o mosquito \"Anopheles\" chucha sangue dun individuo infectado, inxire os gametocitos do \"P. malariae\". Mediante un proceso chamado exflaxelaci\u00f3n dos microgametocitos orix\u00ednanse microgametos m\u00f3biles.\nEstadio sexual.\nDespois da fertilizaci\u00f3n dos macrogametos, f\u00f3rmase un oocineto m\u00f3bil, que penetra a membrana peritr\u00f3pica que rodea no intestino ao sangue do que se alimentou o mosquito e viaxa a parede externa do intestino medio do mosquito. O ooquiste despois contin\u00faa o seu desenvolvemento baixo a membrana basal e despois dun per\u00edodo de dous a tres semanas produce unha cantidade variable de esporozo\u00edtos por cada ooquiste. O n\u00famero de esporozo\u00edtos que se producen var\u00eda coa temperatura e poden oscilar entre moitos centos a uns poucos miles.\nFinalmente, os ooquistes rompen liberando os esporozo\u00edtos no hemocele do mosquito. Os esporozo\u00edtos son despois transportados pola circulaci\u00f3n da hemolinfa ata as gl\u00e1ndulas salivares, onde se concentran nas c\u00e9lulas acinares. Introd\u00facese un pequeno n\u00famero de esporozo\u00edtos no conduto da gl\u00e1ndula salivar e son inxectados nas v\u00e9nulas da pel humana cando o mosquito pica a unha persoa. Isto inicia o ciclo no f\u00edgado humano.\nConsideraci\u00f3ns de laboratorio.\n\"P. vivax\" e \"P. ovale\" conservados en EDTA para o seu transporte ou conservaci\u00f3n durante m\u00e1is de 30 minutos antes de que se faga o frotis sangu\u00edneo, te\u00f1en unha aparencia moi similar ao \"P. malariae\", o cal \u00e9 unha raz\u00f3n importante para que no laboratorio se procure procesar a mostra en canto chegue ao laboratorio.\nMicroscopicamente, os eritrocitos parasitados nunca se agrandan en tama\u00f1o e mesmo poden parecer m\u00e1is pequenos que as c\u00e9lulas sangu\u00edneas normais. O citoplasma non se decolora e non se ven puntos escuros na superficie da c\u00e9lula. O vac\u00faolo alimenticio \u00e9 pequeno e o parasito \u00e9 compacto. Os eritrocitos raramente hospedan a m\u00e1is dun parasito (esquizonte). As formas bandeadas, nas que o parasito formou unha banda grosa que atravesa a c\u00e9lula, son caracter\u00edsticas desta especie. Neste parasito a mi\u00fado vense grandes gr\u00e1nulos de pigmento mal\u00e1rico, en maior n\u00famero que noutras especies de \"Plasmodium\".\nTratamento.\nOs fallos \u00e1 hora de detectar as infecci\u00f3ns por \"P. malariae\" levaron a facer modificaci\u00f3ns nos cebadores espec\u00edficos de especie e diversos esforzos para desenvolver ensaios de PCR en tempo real axeitados. O desenvolvemento de tales probas comprend\u00eda o uso de cebadores xen\u00e9ricos que se un\u00edan a unha rexi\u00f3n moi conservada dos xenes do ARNr 18S das catro especies de plasmodio principais que infectan aos humanos. Estas probas demostraron ser moi espec\u00edficas e sensibles. A\u00ednda que as probas serol\u00f3xicas non son o suficientemente espec\u00edficas para o diagn\u00f3stico, tam\u00e9n se poden usar como ferramentas epidemiol\u00f3xicas b\u00e1sicas. Tam\u00e9n se pode usar a t\u00e9cnica do anticorpo inmunofluorescente (IFA) para medir a presenza de anticorpos de \"P. malariae.\". Estase facendo frecuente un patr\u00f3n da enfermidade no que unha infecci\u00f3n de curta duraci\u00f3n causa unha resposta inmunitaria que declina rapidamente, pero coa reinfecci\u00f3n ou recrudecendia, os niveis de IFA el\u00e9vanse significativamente e seguen presentes durante moitos meses ou anos.\nA crecente necesidade de identificar correctamente a infecci\u00f3n por \"P. malariae\" est\u00e1 enfatizada pola s\u00faa posible resistencia \u00e1s medicaci\u00f3ns antimal\u00e1ricas. Nun estudo feito por M\u00fcller-St\u00f6ver \"et al.,\" presentouse o caso de tres pacientes que estaban infectados polo parasito a pesar de teren tomado os medicamentos antimal\u00e1ricos. Dados o desenvolvemento pre-eritroc\u00edtico m\u00e1is lento e o per\u00edodo de incubaci\u00f3n m\u00e1is curto que ten \"P. malariae\" comparado con outros plasmodios da malaria, estes investigadores elaboraron a hip\u00f3tese de que os medicamentos antimal\u00e1ricos poder\u00edan non ser efectivos dabondo contra os estadios pre-eritroc\u00edticos de \"P. malariae.\" Pensan que o desenvolvemento de \"P. malariae\" pode continuar cando as concentraci\u00f3ns plasm\u00e1ticas dos antimal\u00e1ricos van decrecendo gradualmente despois de que se tomou a medicaci\u00f3n. Pero non todos son da mesma opini\u00f3n, xa que segundo o Dr. William E. Collins do Centro de Control de Enfermidades (CDC) dos Estados Unidos, a cloroquina \u00e9 o tratamento que m\u00e1is se usa e non se encontraron evidencias de resistencia a esta droga. Nese sentido, \u00e9 posible que os resultados obtidos por M\u00fcller-St\u00f6ver \"et al.\" sexan casos illados.\nSa\u00fade e vacinaci\u00f3n.\nO vac\u00faolo alimenticio \u00e9 o compartimento especializado onde se degrada a hemoglobina durante o estadio eritroc\u00edtico asexual do parasito. Isto implica que se poden desenvolver tratamentos farmacol\u00f3xicos efectivos dirixidos contra os encimas proteol\u00edticos do vac\u00faolo. Nun artigo publicado de 1997, Westling \"et al.\" centran a s\u00faa atenci\u00f3n nos encimas do tipo das endopeptidases asp\u00e1rticas, chamadas plasmepsinas, no que se procuraba a caracterizaci\u00f3n da especificidade destes encimas clonados a partir de \"P. vivax\" e \"P. malariae.\" Utilizando estudos de especificidade de substrato e an\u00e1lises de inhibidor, atoparon que as plasmepsinas de \"P. malariae\" e \"P. vivax\" mostraban menos especificidade que as de \"P. falciparum\". Desafortunadamente, isto significa que o desenvolvemento dun inhibidor selectivo de \"P. malariae\" vai ser m\u00e1is complicado que para \"P. falciparum.\"\nOutro estudo feito por Bruce \"et al.\" presentou evidencias de que poder\u00eda haber un intercambio xen\u00e9tico regular nas poboaci\u00f3ns de \"P. malariae\". Ill\u00e1ronse e analiz\u00e1ronse seis marcadores xen\u00e9ticos polim\u00f3rficos de \"P. malariae\" en 70 mostras de infecci\u00f3ns por \"P. malariae\" adquiridas de forma natural en diferentes partes do mundo. Os datos mostraron un alto nivel de portadores multixenot\u00edpicos en humanos.\nEstes dous experimentos ilustran como o desenvolvemento de vacinas vai ser moi dif\u00edcil. O Dr. William Collins do CDC dubida de que se estean investigando actualmente posibles vacinas contra \"P. malariae\", dada a complexidade do parasito. Considera que se est\u00e1n a facer moi poucos estudos para este parasito especificamente, quizais porque se percibe que ten unha baixa morbilidade e prevalencia. As grandes restrici\u00f3ns que te\u00f1en os estudos con chimpanc\u00e9s e monos son unha importante barreira. Como se cre que o \"Plasmodium brasilianium\", que infecta a monos suramericanos, \u00e9 unha forma adaptada de \"P. malariae,\" as investigaci\u00f3ns sobre \"P. brasilianium\" poder\u00edan ser moi \u00fatiles para entender mellor a \"P. malariae.\"\nOs traballos sobre a plasmepsina 4 contin\u00faan e poder\u00edan dar froito no pr\u00f3ximo futuro."}
{"id": "262353", "revid": "23204", "url": "https://gl.wikipedia.org/wiki?curid=262353", "title": "Hotel Rwanda", "text": ""}
{"id": "262354", "revid": "1131", "url": "https://gl.wikipedia.org/wiki?curid=262354", "title": "Vilelos", "text": "O top\u00f3nimo galego Vilelos pode referirse a:"}
{"id": "262359", "revid": "23204", "url": "https://gl.wikipedia.org/wiki?curid=262359", "title": "Haemospororida", "text": "Haemospororida (\u00e1s veces chamado Haemosporida) \u00e9 unha orde de protozoos parasitos intraeritroc\u00edticos (que se desenvolven dentro de eritrocitos nalg\u00fan momento do seu cico de vida).\nTaxonom\u00eda.\nHai unhas 500 especies nesta orde organizadas en catro familias: Garniidae, Haemoproteidae, Leucocytozoidae e Plasmodiidae. A maior\u00eda das especies pertencen a tres x\u00e9neros: \"Haemoproteus\", \"Leucocytozoon\" e \"Plasmodium\".\nOs Haemoproteidae e os Plasmodiidae producen ambos pigmento. Estas familias foran situadas na orde Laveraniina. Nin os \"Haemoproteidae\" nin os \"Leucocytozoidae\" te\u00f1en un ciclo asexual no sangue perif\u00e9rico. Os \"Garniidae\" non producen pigmento pero te\u00f1en un ciclo asexual no sangue.\nO taxon div\u00eddese en detalle como segue:\nNota.\nO x\u00e9nero \"Mesnilium\" \u00e9 o \u00fanico destes taxons que infecta a peixes. Comprende unha soa especie e s\u00f3 se publicou un informe del unha vez. Pode ser que este x\u00e9nero fose situado incorrectamente neste grupo. Probablemente ser\u00e1n necesarios estudos de ADN para aclarar este punto.\nVarios x\u00e9neros infectan a mam\u00edferos: \"Bioccala\", \"Biguetiella\", \"Dionisia\", \"Hepatocystis\", \"Plasmodium\", \n\"Polychromophilus\", \"Nycteria\" e \"Rayella\".\nOs insectos que funcionan como vectores para \"Hepatocystis\", \"Plasmodium\" e \"Polychromophilus\" son respectivamente das familias \"Ceratopogonidae\", \"Culicidae\" e \"Nycteribiidae\". Os vectores de \"Nycteria\" e \"Rayella\" non se co\u00f1ecen actualmente. \"Bioccala\" tam\u00e9n usa insectos \"Nycteribiidae\" como vectores.\n\"Rayella\" crese que se orixinou a partir de \"Hepatocystis\".\nFiloxen\u00e9tica.\nMorrison utilizando datos moleculares considera que os Haemosporida est\u00e1n \"ani\u00f1ados\" dentro das gregarinas e que este clado \u00e9 distinto dos piroplasmas. Este \u00faltimo clado \u00e9 un grupo irm\u00e1n dos coccidios."}
{"id": "262360", "revid": "27155", "url": "https://gl.wikipedia.org/wiki?curid=262360", "title": "Haemosporida", "text": ""}
{"id": "262363", "revid": "27155", "url": "https://gl.wikipedia.org/wiki?curid=262363", "title": "Hemosporidio", "text": ""}
{"id": "262364", "revid": "27155", "url": "https://gl.wikipedia.org/wiki?curid=262364", "title": "Hemosporidios", "text": ""}
{"id": "262367", "revid": "5132", "url": "https://gl.wikipedia.org/wiki?curid=262367", "title": "Duque de Wellington", "text": ""}
{"id": "262368", "revid": "5132", "url": "https://gl.wikipedia.org/wiki?curid=262368", "title": "Reino Unido de Portugal, Brasil e Algarve", "text": ""}
{"id": "262370", "revid": "89787", "url": "https://gl.wikipedia.org/wiki?curid=262370", "title": "Carolina Casanova", "text": "Carolina Casanova Rodr\u00edguez, m\u00e1is co\u00f1ecida como Carolina Casanova de Cepeda ou simplemente como \u00abLa Cepeda\u00bb, nada o 10 de xaneiro de 1847 no ferrol\u00e1n barrio de Esteiro e finada en Madrid o 8 de febreiro de 1910, foi unha soprano galega, considerada como unha das mellores sopranos da segunda metade do s\u00e9culo XIX. Foi unha das primeiras sopranos espa\u00f1olas en acadar renome en Europa.\nAo longo da s\u00faa carreira Carolina Casanova actuou nalg\u00fans dos teatros de \u00f3pera m\u00e1is prestixiosos do mundo, como o Teatro alla Scala de Mil\u00e1n, o Teatro San Carlo de N\u00e1poles, ou a Royal Opera House de Londres, tendo realizado estreas mundiais como a de \"Il mercadante di Venezia\" de Ciro Pinsuti. Logo de deixar a s\u00faa carreira concert\u00edstica exerceu como profesora na Escola Nacional de M\u00fasica e Declamaci\u00f3n (actualmente denominado Real Conservatorio Superior de M\u00fasica de Madrid), onde formar\u00eda a futuras personalidades importantes do mundo da \u00f3pera espa\u00f1ola.\nNo momento da s\u00faa morte, durante as festividades do Entroido, o Conservatorio abriu as s\u00faas portas para que alumnado e profesorado do centro puideran darlle a \u00faltima homenaxe, e alg\u00fans xornais cualificaron a s\u00faa como \u00abunha perda irreparable\u00bb para a arte espa\u00f1ola.\nTraxectoria.\nPrimeiros anos e formaci\u00f3n.\nMar\u00eda Carolina Casanova Rodr\u00edguez naceu o 10 de xaneiro de 1847 no barrio de Esteiro, Ferrol, sendo a cuarta filla do matrimonio de Rosa Rodr\u00edguez da Veiga e Luis Casanova P\u00e9rez, home do que se desco\u00f1ece a profesi\u00f3n exacta existindo diferentes versi\u00f3ns, a m\u00e1is probable \u00e9 que fose carabineiro de Facenda, un corpo creado para vixiar o litoral e loitar contra a fraude e o contrabando. Polos padr\u00f3ns de 1840 a 1853 s\u00e1bese que na s\u00faa infancia residiu na r\u00faa de San Nicolao e non na de San Carlos, como indican alg\u00fans documentos. Tam\u00e9n se deduce dos padr\u00f3ns ferrol\u00e1ns que o seu pai estivo destinado noutras cidades, e podemos co\u00f1ecer a data aproximada da s\u00faa morte grazas aos mesmos, xa que en 1852 se recolle que a s\u00faa nai era vi\u00fava Pouco se sabe dela ou da s\u00faa familia ata a adolescencia, tan s\u00f3 que deberon abandonar Ferrol arredor de 1853, xa que a familia non figura no padr\u00f3n da cidade ese ano, posiblemente por terse trasladado ao domicilio dalgunha das s\u00faas irm\u00e1s.\nDa formaci\u00f3n musical de Carolina Casanova non se co\u00f1ece nada ata a s\u00faa adolescencia, cando estudou solfexo co mestre Francisco Pi\u00f1eiro, m\u00fasico maior do Departamento de Mari\u00f1a de Ferrol e director do Teatro Filharm\u00f3nico. Foi precisamente neste teatro cando a soprano ferrol\u00e1 debutou en 1863, cando ti\u00f1a tan s\u00f3 16 anos. Este debut produciuse casualmente, xa que Pi\u00f1eiro precisaba cubrir a ausencia da s\u00faa primeira tiple e present\u00e1ronlle a moza, que daquela xa ti\u00f1a fama de posu\u00edr unha boa voz a\u00ednda que nunca cantara en p\u00fablico. Logo do \u00e9xito obtido esa funci\u00f3n, o propio Pi\u00f1eiro entregoulle d\u00faas das coroas de flores que recibiu, dic\u00edndolle:\nPor mediaci\u00f3n do propio Pi\u00f1eiro, que xa velaba polo futuro musical da rapaza, conseguiu un papel como soprano nunha compa\u00f1\u00eda de \u00f3pera que visitou a cidade, dirixida por Macucci, quen accedeu a incorporala \u00e1 s\u00faa compa\u00f1\u00eda e acolleuna baixo a s\u00faa protecci\u00f3n e a da s\u00faa muller. Poucos meses despois presentouse con esa mesma compa\u00f1\u00eda no Teatro da Zarzuela, onde comezou destacar neste x\u00e9nero. No teatro madrile\u00f1o traballaba como corista un daquela nov\u00edsimo Juli\u00e1n Gayarre, e posiblemente fora tam\u00e9n en dito teatro onde a soprano co\u00f1eceu o que ser\u00eda o seu marido, Luis Rodr\u00edguez Cepeda, un compositor e director de orquestra e coros, que practicamente duplicaba a idade da soprano ferrol\u00e1.\nA\u00ednda que se desco\u00f1ece a data exacta na que casaron, no exemplar de decembro de 1866 da \"Revista de Bellas Artes\" Carolina xa aparece citada como \u00abse\u00f1ora Cepeda\u00bb ao aparecer citada como tiple contratada para a compa\u00f1\u00eda l\u00edrica de Palma de Mallorca. Carolina Casanova continuou a s\u00faa formaci\u00f3n en Roma, onde estudou arte dram\u00e1tica, e en Par\u00eds, onde realizou estudos de solfexo e canto, residindo a familia durante varias tempadas en Auteuil, nas proximidades de Par\u00eds. Foi precisamente na capital francesa onde o d\u00eda 21 de abril de 1869 naceu o primeiro fillo do matrimonio, Lu\u00eds.\nPrimeiras xiras.\nLogo dun aplaudido debut profesional en Palma de Mallorca foi contratada polo Teatro Principal de Valencia. Desta nova f\u00edxose eco a revista madrile\u00f1a \"La Escena\", que sinala que o teatro valenciano reunira \u00abun persoal, tanto para as funci\u00f3ns ordinarias como extraordinarias, como nunca tiveron en Valencia\u00bb. Carolina Casanova foi unha das catro \"prime-donne\" coas que contou o teatro, que contou ademais con tres tenores, dous bar\u00edtonos, dous baixos e sete partes secundarias. En Valencia cantou, entre outras obras, \"Un ballo in maschera\" de Giuseppe Verdi e \"Robert le diable\" de Giacomo Meyerbeer, antes de dirixirse aos ba\u00f1os de Caldes d'Estrac co seu home. Ese mesmo ano tivo o seu primeiro contacto co Gran Teatre del Liceu ao participar nun concerto con alumnos do mestre Mari\u00e0 Obiols.\nAxi\u00f1a o matrimonio iniciou unha longa xira por Am\u00e9rica Latina e o Norte de Europa. Logo de percorrer os principais teatros de Am\u00e9rica, con grande \u00e9xito en Costa Rica, en 1869, onde o p\u00fablico a acompa\u00f1ou \u00e1 s\u00faa residencia ovacion\u00e1ndoa, a soprano ferrol\u00e1 actuou con \u00e9xito na cidade sueca de Gotemburgo, como sinalaba o xornal \"La Iberia\" na s\u00faa edici\u00f3n do 26 de outubro de 1869, e uns meses m\u00e1is tarde, en abril de 1870, outro xornal madrile\u00f1o, \"La \u00c9poca\", sinalaba os eloxios que recibira en Par\u00eds unha Carolina Casanova recentemente chegada do Brasil, se ben \u00e9 probable que o matrimonio levase tempo xa en Europa. Ese mesmo ano hai referencia tam\u00e9n a unha estad\u00eda en Italia, cantando en \"Il Trovatore\" de Verdi en Avellino.\nDurante estas primeiras xiras a soprano galega actuou, ademais de en Suecia e no Brasil, en Dinamarca, o Per\u00fa, Chile, a Arxentina ou o Uruguai, en destacados teatros latinoamericanos como o Teatro Imperial do Brasil, o Teatro Principal de Lima, ou o Teatro Sol\u00eds de Montevideo. Foi precisamente neste \u00faltimo teatro onde Carolina Casanova deixou unha especial pegada, polo que ser\u00eda lembrada a\u00ednda despois de d\u00e9cadas do seu paso polo escenario montevideano con nostalxia pola prensa musical da cidade como o xornal \"Montevideo Musical\". No Teatro Sol\u00eds permaneu unha longa tempada, canto menos entre abril e setembro de 1872, e onde cantou \"Il barbiere di Siviglia\" de Rossini, \"La traviata\", \"Rigoletto\" e \"Un ballo in maschera\" de Verdi, \"Norma\" e \"La sonnambula\" de Bellini, e \"Linda di Chamounix\" e \"Poliuto\" de Donizetti. Tam\u00e9n se ten constancia da chegada de Carolina Casanova ao Per\u00fa, onde debutou con \u00e9xito cantando \"La traviata\" de Verdi en maio de 1871, e posteriormente uniuse \u00e1 compa\u00f1\u00eda de \u00f3pera italiana xunto coa soprano Adelina Patti, coa que anos despois coincidiu no Covent Garden.\nNesta \u00e9poca de xiras naceu ademais a segunda filla de Carolina Casanova, Lu\u00edsa, o d\u00eda 4 de xu\u00f1o de 1870 en Madrid.\nDebut no Teatro Real.\nA principios de 1873 a soprano regresou a Espa\u00f1a. En febreiro dese ano o xornal madrile\u00f1o \"La Correspondencia de Espa\u00f1a\" recolle a chegada de Carolina Casanova, xunto co seu marido, a Madrid, salientando o \u00e9xito recollido no estranxeiro formando parte das compa\u00f1\u00edas italianas coas que traballou, e d\u00e1 mostra do interese do p\u00fablico madrile\u00f1o pola soprano ferrol\u00e1:\nC\u00f3mpre salientar que xa nesta \u00e9poca o nome de Carolina Casanova aparece en primeiro lugar, o que implicar\u00eda que fose xa m\u00e1is co\u00f1ecida que o seu marido. Poucos meses despois, o 27 de abril dese mesmo ano, o mesmo xornal ref\u00edrese a Carolina Casanova como \"prima donna\" do teatro da \u00d3pera.\nEse mesmo ano, cando estaba a finalizar a tempada do Teatro Nacional da \u00d3pera foi contratada polo se\u00f1or Robles para actuar en dito teatro. Debutou o d\u00eda 12 de marzo con \"Norma\", de Vincenzo Bellini, repetindo os d\u00edas 13 e 18 dese mesmo mes. Tam\u00e9n participou nas representaci\u00f3ns de \"La traviata\" de Giuseppe Verdi os d\u00edas 23 e 25, as\u00ed como na estrea da \u00f3pera de Filippo Marchetti \"Ruy Blas\" o d\u00eda 29, repetindo tam\u00e9n o 30 de marzo e o 1 e 2 de abril.\nA prensa da capital de Espa\u00f1a estivo dividida respecto do debut da cantante ferrol\u00e1. Mentres que xornais como \"Galicia Moderna\", \"La Iberia\" e \"La \u00c9poca\" se fan eco do triunfo no escenario madrile\u00f1o, sinalando este \u00faltimo que despois da interpretaci\u00f3n da aria \u00abCasta Diva\u00bb foi chamada d\u00faas veces a escena, outras cr\u00edticas na prensa da \u00e9poca, pola contra, non foron tan positivas: a Cr\u00f3nica da \u00f3pera italiana de Luis Carmena y Mill\u00e1n cualificou as actuaci\u00f3ns de Carolina Casanova como \u00abmal \u00e9xito\u00bb, a\u00ednda que a cr\u00edtica m\u00e1is dura foi a publicada en \"La Moda elegante\" polo Marqu\u00e9s de Valle-Alegre:\nSexa como for, a soprano non volveu cantar no Teatro Real ata o ano 1885, tam\u00e9n na representaci\u00f3n de \"Norma\", precedida dunha prestixiosa carreira internacional. Posteriormente ese ano marchou a Italia, non sen antes actuar no Teatro Jovellanos e no Conservatorio de Madrid.\n\u00c9xito internacional.\nS\u00e1bese que en setembro de 1873, Carolina Casanova se encontraba en Italia, onde tivo unha c\u00e1lida acollida no seu debut no Teatro Dal Verme de Mil\u00e1n. O 8 de novembro interpretou o papel de Porzia na estrea da \u00f3pera de Ciro Pinsuti \"Il mercante di Venezia\" no Teatro Comunale de Bolo\u00f1a, escenario ao que regresou pouco tempo despois, o 5 de decembro dese mesmo ano. En xaneiro do ano seguinte participou nas representaci\u00f3ns de \"Il re Manfredi\" de Achille Montuoro e \"Un ballo in maschera\" de Giuseppe Verdi.\nNestes anos co\u00f1\u00e9cese tam\u00e9n da s\u00faa presenza no Teatro Imperial de Varsovia en canto menos d\u00faas tempadas, nas que realizou a estrea de \"Aida\" no papel principal.\nEn 1876 a soprano ferrol\u00e1 foi contratada para cantar a \"Misa de R\u00e9quiem\" de Verdi no Teatro Regio\u00a0de Parma nun acto no que se lle entregou ao compositor a medalla de ouro pola composici\u00f3n. A obra foi dirixida polo director de orquestra italiano Franco Faccio e ao concerto asistiron o que ser\u00eda rei de Italia, Humberto de Savoia, xunto coa s\u00faa dona, a princesa Margarida Tareixa de Savoia.\nEse mesmo ano, de volta en Espa\u00f1a, produciuse o debut de Carolina Casanova no Gran Teatre del Liceu de Barcelona. A soprano xa cantara na cidade condal o ano anterior no Teatro Circo. No Liceu actuou entre decembro de 1876 e marzo de 1877, salientando a estrea no teatro barcelon\u00e9s de \"Aida\" de Verdi xunto co tenor\u00a0italiano Francesco Tamagno o 25 de febreiro de 1877, seis anos despois da estrea mundial no Cairo. Con todo, foi a s\u00faa segunda tempada en Barcelona a m\u00e1is destacada, interpretando unha moi aplaudida \"Lucrezia Borgia\" xunto con Juli\u00e1n Gayarre. Ao mesmo tempo, a soprano ferrol\u00e1 presentouse en Lisboa coa compa\u00f1\u00eda l\u00edrica do Real Teatro. No teatro da capital portuguesa debutou con \"L'Ebrea\" de Fromental Hal\u00e9vy, cantando tam\u00e9n en \"Maria di Rohan\" de Donizetti, \"Faust\" de Gounod, \"Il trovatore\", \"Ernani\", \"Un ballo in maschera\" ou \"Aida\" de Verdi.\nEn 1878 formou parte da Royal Italian Opera, a compa\u00f1\u00eda dirixida por Frederick Gye, na Royal Opera House de Londres. O \u00e9xito desta primeira tempada levou a Carolina Casanova a actuar de novo no Covent Garden en 1879, alternando nesta segunda tempada con Adelina Patti, interpretando papeis dram\u00e1ticos en \"Les Huguenots\" e \"Robert le diable\" de Meyerbeer, \"Tannh\u00e4user\" de Wagner, \"Lucrezia Borgia\" de Donizetti, \"Don Giovanni\" e \"Le nozze di Figaro\" de Mozart e \"Norma\" de Vincenzo Bellini. A prensa londiniense da \u00e9poca salienta o trato do p\u00fablico, e como a soprano ferrol\u00e1 manti\u00f1a a s\u00faa posici\u00f3n no favor do p\u00fablico, como \"The Musical Times\", que en agosto dese ano se refer\u00eda \u00e1 cordialidade do p\u00fablico durante toda a tempada. Nestas d\u00faas tempadas a soprano ferrol\u00e1 compartiu escenario co tenor navarro Juli\u00e1n Gayarre, con quen actuar\u00eda en numerosas ocasi\u00f3ns ao longo da s\u00faa carreira. A segunda tempada londiniense finalizou con \"Norma\", sobre a que Julio Enciso escribiu para o xornal vasco editado na Habana \"Ir-rac-bat, e que recolleu tam\u00e9n \"Galicia Moderna\":\nNesta mesma \u00e9poca enc\u00f3ntranse referencias \u00e1 presenza de Carolina Casanova en Rusia en outubro de 1878, cando \"Cr\u00f3nica musical\" recolle a s\u00faa participaci\u00f3n na compa\u00f1\u00eda do Teatro Imperial de San Petersburgo cantando \"Aida\". A prensa espa\u00f1ola do momento f\u00edxose eco do \u00e9xito da soprano ferrol\u00e1 en Rusia. O xornal madrile\u00f1o \"La \u00c9poca\", o nove de xaneiro de 1879, sinala a ferrol\u00e1 como unha das \"primas donnas\" da compa\u00f1\u00eda e apunta que a soprano galega \u00e9 considerada pola prensa rusa como unha \u00abartista de primeira orde\u00bb, recibindo cada noite \u00abm\u00e1is de vinte chamadas a escena\u00bb e adianta a presenza na tempada de primavera e ver\u00e1n no Covent Garden. Amais, Carolina Casanova sumou nesta etapa ao seu repertorio \"Don Giovanni\" de Mozart, e interpretou tam\u00e9n \"Marina\" e tres novas pezas do compositor navarro Emilio Arrieta en Londres e posiblemente tam\u00e9n en San Petersburgo.\nNos primeiros anos da d\u00e9cada de 1880 a prensa espa\u00f1ola f\u00edxose eco novamente da presenza da soprano ferrol\u00e1 en Italia, onde o xornal madrile\u00f1o \"Cr\u00f3nica de la m\u00fasica\" sinala que fora contratada en 1880 polo Teatro San Carlo de N\u00e1poles para cantar en \"Aida\" e \"Lohengrin\", cantando 26 veces no teatro napolitano, e recollendo un notable \u00e9xito segundo informa a prensa da \u00e9poca. O ano seguinte Carolina Casanova regresou a Mil\u00e1n, desta vez para cantar no Teatro alla Scala, onde recibiu unha sonora ovaci\u00f3n logo da representaci\u00f3n de \"La traviata\", segundo relatou a prensa da \u00e9poca, que afirmou tam\u00e9n que recibiu unha serenata por parte da orquestra do teatro e foi acompa\u00f1ada \u00e1 sa\u00edda do teatro por numeroso p\u00fablico, se ben non foi ata 1887 cando volveu ao teatro da capital lombarda. En 1930 El Correo Gallego lembraba unha das \u00faltimas representaci\u00f3ns da tempada de outono o 11 de febreiro de 1880 en San Petersburgo, na que a soprano ferrol\u00e1 interpretou o papel principal en \"Lucrezia Borgia\", recibindo unha sonora ovaci\u00f3n e sendo chamada ao palco dos tsares.\nNa tempada 1881-82 formou parte da compa\u00f1\u00eda l\u00edrica italiana que funcionar\u00eda no Gran Teatre del Liceu na primeira parte da tempada como \"Prima donna assoluta soprano drammatica\". El Correo Gallego apuntaba no seu n\u00famero do 5 de outubro de 1881 que a tempada de inverno reportar\u00edalle \u00e1 diva ferrol\u00e1 unha suma de 45\u00a0000 duros.\nCarolina Casanova parecer\u00eda que regresou a Rusia en 1884, despois de asinar un contrato para cantar en Moscova logo de finalizar a tempada no Liceu e cantar en Par\u00eds \"Lucrezia Borgia\" no dobre debut xunto con Juli\u00e1n Gayarre, que contou entre as persoas asistentes co escritor Alexandre Dumas, e que foi moi aplaudido. A diva ferrol\u00e1 viviu moitas tempadas na capital francesa, ao estar contratada no seu teatro italiano, e a prensa espa\u00f1ola da \u00e9poca fixo referencia con frecuencia \u00e1s s\u00faas viaxes a Par\u00eds ao finalizar actuaci\u00f3ns ou xiras. A prensa espa\u00f1ola da \u00e9poca informa ademais dalg\u00fans datos curiosos da vida da soprano ferrol\u00e1 en Par\u00eds, como os recollidos en 1889 por xornais como \"La Monarqu\u00eda\" ou \"La Correspondencia\", que salientan a s\u00faa presenza nas reuni\u00f3ns \u00edntimas que a ra\u00ed\u00f1a Isabel II ofrec\u00eda no seu palacio parisiense, e nas que segundo indicaban os medios, Carolina Cepeda era aplaudida con entusiasmo pola aristocracia que acud\u00eda aos seus sal\u00f3ns, e especialmente pola monarca espa\u00f1ola. No ano 1884 o xornal madrile\u00f1o \"La Correspondencia de Espa\u00f1a\" sinala a presenza de Carolina Casanova e Gayarre na Coru\u00f1a, a\u00ednda que se desco\u00f1ece se cantaron na cidade herculina. Nesta \u00e9poca era habitual atopar notas na prensa nas que se recoll\u00eda a presenza da soprano ferrol\u00e1 en Vilaboa (Culleredo), un lugar que frecuentaba a burgues\u00eda e certa aristocracia para os retiros de ver\u00e1n, e onde adquirira unha casa na que pasaba tempadas acompa\u00f1ada da s\u00faa familia.\nEn 1886 volveu ser contratada polo Covent Garden, e ao ano seguinte \"La Correspondencia\" f\u00edxose eco de que a soprano ferrol\u00e1 fora contratada por cuarta vez polo teatro londiniense, no que cantar\u00eda, entre outros t\u00edtulos \"Semiramide\", que regresou ao Teatro Imperial de San Petersburgo, inaugurando a tempada de outono e entroido coa \u00f3pera \"Norma\". A interpretaci\u00f3n valeulle un novo \u00e9xito e o cr\u00edtico do \"Diario de San Petersburgo\" chegou a comparala en moitos aspectos con Giuditta Pasta, considerada no momento a Norma modelo. O cr\u00edtico ruso afirmaba:\nA tempada 1887-88 foi a \u00faltima na que Carolina Casanova actuou no Liceu, coincidindo coa Exposici\u00f3n Universal de 1888. Al\u00f3 foi de novo a \u00abmellor\u00bb Valentina en \"Les Huguenots\" en maio, e en xu\u00f1o \"Lohengrin\" e finalmente \"Lucrezia Borgia\".\n\u00daltimos concertos e profesora.\nA pesar de que Carolina Casanova a\u00ednda estaba en plenas facultades, a partir de 1889 foi reducindo a s\u00faa actividade concert\u00edstica ata que arredor de 1893 se retirou dos escenarios. Mercedes Puyol apunta a dous factores que puideron desembocar na s\u00faa retirada dos escenarios para pasar a dar clase, as mortes de Juli\u00e1n Gayarre primeiro, e logo a do seu marido.\nA soprano ferrol\u00e1 mantivera unha frut\u00edfera relaci\u00f3n profesional co tenor navarro, e posiblemente tam\u00e9n de amizade. Logo de cantar xuntos en Bilbao, en decembro de 1889 Gayarre enfermou e sufriu un esvaemento en pleno escenario do Teatro Real mentres cantaba \"Les P\u00eacheurs de Perles\" de Bizet o 8 de decembro. Poucos d\u00edas despois, o 2 de xaneiro de 1890, falec\u00eda en Madrid. Pouco despois de que Gayarre caera enfermo, o seu marido morreu de xeito inesperado o 15 de decembro. En marzo dese mesmo ano Carolina Casanova solicitou unha praza para ensinar canto na Escola Nacional de M\u00fasica e Declamaci\u00f3n, xa que un dos seus profesores, Jorge Ronconi, acababa de falecer. A soprano fixo valer os seus m\u00e9ritos e nuha carta dirixida ao director xeral de instruci\u00f3n p\u00fablica, posiblemente o director afirma que os m\u00e9ritos alegados son certos e manifesta que a considera apta para desempe\u00f1ar a c\u00e1tedra. Con todo, a\u00ednda ter\u00eda que agardar para conseguir unha resposta por parte do conservatorio madrile\u00f1o.\nLogo dos tr\u00e1xicos sucesos, Carolina Casanova presentouse en Santander para cantar a \u00f3pera de Tom\u00e1s Bret\u00f3n \"Los amantes de Teruel\" en abril, antes de regresar a Madrid para a tempada de outono. Na capital de Espa\u00f1a regresou ao Teatro da Zarzuela, que daquela se encontraba nun proceso de mudanza cara \u00e1 \u00f3pera italiana logo de deixar o x\u00e9nero chico por protestas dos medios, onde cantou de novo \"Lucrezia Borgia\" con grande \u00e9xito.\nEn 1891 cantou \"Norma\" e \"Les Huguenots\" no Teatro Nacional S\u00e3o Jo\u00e3o do Porto e participou nun concerto ben\u00e9fico a favor das persoas damnificadas polo lume en Ribera de Curtidores no madrile\u00f1o Teatro do Pr\u00edncipe Alfonso en presenza da familia real espa\u00f1ola, e uns meses despois nun concerto organizado polo Conservatorio, daquela dirixido por Emilio Arrieta, para colaborar na reparaci\u00f3n dos danos producidos nas inundaci\u00f3ns en Toledo e Almer\u00eda. Foi o 14 de xullo dese mesmo ano cando a soprano ferrol\u00e1 recibiu a resposta do Conservatorio, sendo nomeada interina e tomando posesi\u00f3n ao d\u00eda seguinte. Carolina debeu conseguir a s\u00faa praza polos m\u00e9ritos presentados e non por superar un exame, como pode deducirse dun documento oficial no que a frase \u00abpracticou os exercicios con nota de\u00bb e no seu lugar aparece escrito a man \u00abfoi nomeada por concurso\u00bb. O xornal barcelon\u00e9s \"La Dinast\u00eda\" referiuse ao seu nomeamento nos seguintes termos:\nCon todo, o salario recibido foi de tan s\u00f3 2\u00a0000 pesetas anuais, dous terzos menos da dotaci\u00f3n da c\u00e1tedra. Carolina Casanova decidiu solicitar a c\u00e1tedra en propiedade en 1892 apoi\u00e1ndose no Real Decreto do 22 de xaneiro dese mesmo ano, solicitando as\u00ed mesmo apoio do propio Barbieri para o \u00abpronto despacho\u00bb da s\u00faa solicitude. Finalmente o 11 de marzo foi nomeada profesora numeraria da instituci\u00f3n, o que supuxo un notable incremento nos seus ingresos, xa que o seu salario pasou a ser de 3\u00a0000 pesetas anuais, que se incrementou en 500 pesetas por cada un dos tres quinquenios nos que exerceu a c\u00e1tedra.\nArredor de 1895 Carolina Casanova casou por segunda vez, desta volta cun tenor trece anos menor ca ela chamado Miguel Campo Herbella e que nacera na R\u00faa de Valdeorras, no concello ourens\u00e1n da R\u00faa, o 27 de decembro de 1860. Se ben hai certos paralelismos \u00e1 inversa entre a primeira relaci\u00f3n de Carolina con Luis de Cepeda e a que mantivo con Miguel Campo, non se pode afirmar que se repetise, a\u00ednda que eran igualmente unha mestra consagrada e unha promesa da arte, a diferenza de idade non era tan grande, e Miguel non era tan novo nin ti\u00f1a tanto talento; de feito, non se co\u00f1ece nada sobre a s\u00faa carreira antes do seu matrimonio coa soprano ferrol\u00e1 nin tampouco despois do mesmo, xa que morreu novo e Carolina quedou vi\u00fava por segunda vez.\n\u00daltimos anos e morte.\nNon se te\u00f1en moitos datos da s\u00faa vida logo do seu segundo matrimonio, hai que remontarse a unha carta dirixida ao seu \u00abxefe e amigo\u00bb Tom\u00e1s Bret\u00f3n en xaneiro de 1910. Nesta misiva a soprano pide permiso para dar clases na casa, xa que non pode subir escaleiras debido a un ataque de re\u00fama, engadindo: \u00abprometo que ningu\u00e9n o saber\u00e1\u00bb.\nCarolina Casanova faleceu o 8 de febreiro de 1910 en Madrid, sendo a\u00ednda profesora de canto no Conservatorio. O d\u00eda seguinte \u00e1 s\u00faa morte instalouse no Conservatorio unha capela ardente para que profesorado e alumnado da instituci\u00f3n puidesen renderlle a s\u00faa derradeira homenaxe e unirse ao cortexo f\u00fanebre animados por Tom\u00e1s Bret\u00f3n, a pesar de non haber clases con motivo das festas do Entroido. O xornal madrile\u00f1o \"La Correspondencia de Espa\u00f1a\" publicou sobre a morte da soprano ferrol\u00e1 que \u00aba arte espa\u00f1ola, coa morte de Carolina Cepeda, sufriu unha perda irreparable\u00bb.\nFoi enterrada na Sacramental de San Xusto, en Madrid, nunha tumba sinxela na que tan s\u00f3 figura o seu nome e data de nacemento, acompa\u00f1ada polos restos doutras persoas da s\u00faa familia. A s\u00faa sepultura est\u00e1 localizada no chamado Patio de Santa Xertrude, onde tam\u00e9n se encontran os compositores Federico Chueca e Ruperto Chap\u00ed, as\u00ed como Jorge Ronconi, a quen substitu\u00edra Carolina Casanova no conservatorio.\nCaracter\u00edsticas.\nP\u00f3dense atopar descrici\u00f3ns do canto de Carolina Casanova na prensa do seu tempo. A constancia, os dotes musicais, a flexibilidade e extensi\u00f3n da s\u00faa voz, as\u00ed como as s\u00faas cualidades f\u00edsicas e a s\u00faa presenza foron algunhas das caracter\u00edsticas que se destacaron da voz de Carolina Casanova xa dende os seus inicios.. En 1869 o xornal \"La Iberia\" defin\u00eda o canto da soprano ferrol\u00e1 do seguinte xeito: \u00abA se\u00f1ora Cepeda pos\u00fae unha magn\u00edfica voz, de grande extensi\u00f3n e moi simp\u00e1tica; o seu canto \u00e9 correcto e o seu estilo de boa escola\u00bb, e logo do seu debut no Teatro Real o xornal \"La \u00c9poca\" destacaba a s\u00faa \u00abfermosa e potente voz e a s\u00faa boa figura\u00bb, augur\u00e1ndolle \u00abun porvir feliz\u00bb.\nNo seu tempo Carolina Casanova foi comparada con Giulia Grisi, unha das grandes sopranos do s\u00e9culo XIX, e falecida en 1869, no tempo no que a soprano ferrol\u00e1 iniciaba a s\u00faa carreira. Coincidindo co seu debut na capital brit\u00e1nica, o 13 de xullo de 1878, \"The New York Times\" refer\u00edase a Carolina Casanova do seguinte xeito:\nTam\u00e9n a prensa italiana salientou tanto a s\u00faa voz como os dotes esc\u00e9nicos de Carolina Casanova, como recolleu o xornal \"Sferza\" de N\u00e1poles en 1881:\nCarolina Casanova foi tam\u00e9n comparada con Giuditta Pasta, outra das grandes sopranos do seu tempo nunha das s\u00faas visitas ao Teatro Imperial de San Petersburgo.\nA soprano ferrol\u00e1 era descrita como unha cantante completa tam\u00e9n por Enrique S\u00e1nchez Torres, quen tam\u00e9n destaca as s\u00faas interpretaci\u00f3ns de Giacomo Meyerbeer, e en 1891 en \"Nueve m\u00fasicos cl\u00e1sicos y seis artistas espa\u00f1oles\" defin\u00edaa como unha desas persoas que:\nRepertorio.\nSe ben Carolina Casanova representou principalmente \u00f3pera italiana, tam\u00e9n se encontran no seu repertorio \u00f3pera francesa, alem\u00e1 e espa\u00f1ola. Posiblemente algunhas das \u00f3peras que interpretou nunha lingua distinta da italiana fosen versi\u00f3ns nesa lingua, xa que as fontes mencionan moitas veces estas \u00f3peras co t\u00edtulo en italiano. Entre as \u00f3peras que estaban no repertorio da soprano ferrol\u00e1 at\u00f3panse: \"La sonnambula\" e \"Norma\" de Billini; \"Les Huguenots\", \"Robert le diable\" (aparece como \"Roberto il diavolo\") e \"L\u2019Africaine\" de Meyerbeer; \"La traviata\", \"Aida\", \"Il trovatore\", \"Ernani\", \"Rigoletto\" e \"Un ballo in maschera\" de Verdi; \"Ruy Blas\" de Marchetti; \"Faust\" de Charles Gounod; \"Le nozze di Figaro\" e \"Don Giovanni\" de Mozart; \"Lohengrin\" e \"Tannh\u00e4user\" de Wagner; \"Il barbiere di Siviglia\" e \"Semiramide\" de Rossini; \"Le duc d\u2019Albe\" (aparece como \"Il duca d\u2019Alba\"), \"Maria di Rohan\", \"Linda di Chamounix\", \"Poliuto\", \"Don Pasquale\" e \"Lucrezia Borgia\" de Donizetti; \"Il re Manfredi\" de Montuoro; \"La Juive\" (aparece tam\u00e9n como \"L\u2019Ebrea\") de Hal\u00e9vy; \"Mefistofele\" de Boito; ou as \u00f3peras espa\u00f1olas de Tom\u00e1s Bret\u00f3n \"Guzm\u00e1n el Bueno\" e \"Los amantes de Teruel\".\nHomenaxes.\nNo seu tempo, Carolina Casanova recibiu o reco\u00f1ecemento do p\u00fablico nos teatros nos que actuou. At\u00f3panse homenaxes escritas \u00e1 soprano ferrol\u00e1, como o escrito en Ba\u00eda (Brasil) o 15 de xullo de 1868, durante as primeiras xiras que realizou por Latinoam\u00e9rica, pola escritora, pintora e mel\u00f3mana Joaquina Navarro de Cunha e Menezes, filla do coronel e bar\u00f3n de Rio Vermelho, que lle adicou \u00ab\u00e1 distinguida \"prima donna ... int\u00e9rprete sublime cami\u00f1o da gloria\u00bb.\nA escritora coru\u00f1esa Emilia Cal\u00e9, que ser\u00eda nai da pianista de sona Emilia Quintero Cal\u00e9, e que manti\u00f1a unha relaci\u00f3n de amizade coa diva ferrol\u00e1, adicoulle un poema titulado \u00ab\u00c1 la c\u00e9lebre diva Carolina Casanova de Cepeda\u00bb, escrito en 1885. Este poema foi escrito con ocasi\u00f3n dunha festa que a soprano celebrou na s\u00faa casa-quinta de Vilaboa (Culleredo), e na que a filla de Emilia Cal\u00e9 interpretou algunhas pezas ao piano e a s\u00faa nai leu o poema, que publicar\u00eda ese mesmo ano en Madrid \"El Correo de la Moda\".\nEn 1905 publicouse un \u00abm\u00e9todo completo\u00bb de canto obra do Marqu\u00e9s de Altavilla, que tam\u00e9n fora profesor no Real Conservatorio de Madrid. No m\u00e9todo, amais dos contidos puramente te\u00f3ricos, o autor adica unhas p\u00e1xinas \u00e1s personalidades do canto m\u00e1is famosas da s\u00faa \u00e9poca, entre as cales menciona a Carolina Casanova.\nCon todo, a pesar da s\u00faa traxectoria e de que foi c\u00e9lebre no seu tempo, a figura de Carolina Casanova caeu no esquecemento tanto no mundo da \u00f3pera como na s\u00faa cidade natal, e boa parte da s\u00faa traxectoria vital e profesional seguen a ser desco\u00f1ecidos."}
{"id": "262373", "revid": "6279", "url": "https://gl.wikipedia.org/wiki?curid=262373", "title": "Corchete", "text": ""}
{"id": "262374", "revid": "1131", "url": "https://gl.wikipedia.org/wiki?curid=262374", "title": "Castres", "text": "O top\u00f3nimo Castres pode referirse a:"}
{"id": "262376", "revid": "89787", "url": "https://gl.wikipedia.org/wiki?curid=262376", "title": "Winnipeg (barco)", "text": "O Winnipeg foi un barco franc\u00e9s de principios do s\u00e9culo XX. En 1939 transportou dende Francia ata as costas de Chile preto de 2.500 inmigrantes espa\u00f1ois, refuxiados tras a guerra civil espa\u00f1ola. A iniciativa foi tomada polo poeta chileno Pablo Neruda.\nHistoria.\nDurante a guerra civil miles de espa\u00f1ois fuxiron a Francia, non obstante, a maior\u00eda dos refuxiados foron encerrados en campos de concentraci\u00f3n, separados das s\u00faas familias e mantidos baixo p\u00e9simas condici\u00f3ns.\nPablo Neruda foi c\u00f3nsul de Barcelona e logo en Madrid ata 1936, cando tivo que fuxir das tropas franquistas, xa que por ese ent\u00f3n xa se declarara abertamente comunista e o seu traballo se volvera cada vez m\u00e1is pol\u00edtico. Un dos feitos que m\u00e1is o marcou foi o asasinato do seu amigo Federico Garc\u00eda Lorca en 1936. Unha vez de volta en Chile, non deixou de estar ao tanto da situaci\u00f3n en Espa\u00f1a, e \u00e9 as\u00ed como, ao decatarse das tr\u00e1xicas condici\u00f3ns dos refuxiados en Francia, xorde a idea de traelos a Chile. Auspiciado polo ent\u00f3n presidente chileno Pedro Aguirre Cerda, quen o nomea c\u00f3nsul de Par\u00eds, parte a Europa a organizar esta traves\u00eda.\nPara a viaxe contratouse o antigo cargueiro franc\u00e9s \"Winnipeg\", que habitualmente fac\u00eda percorridos con non m\u00e1is de 20 pasaxeiros. Instal\u00e1ronse liteiras de madeira nas s\u00faas bodegas e finalmente alcanzou unha capacidade para transportar \u00e1 2.500 persoas seleccionadas. \u00c9 o mesmo Neruda, quen xunto \u00e1 s\u00faa esposa arxentina Delia del Carril, os que revisan unha a unha as miles de solicitudes de espa\u00f1ois para viaxar a Chile. Coa axuda do ex Goberno Republicano espa\u00f1ol seleccionan os inmigrantes, non s\u00f3 artistas, intelectuais ou pol\u00edticos, sen\u00f3n tam\u00e9n obreiros, pescadores, comerciantes, homes e mulleres capacitados e de esforzo que pod\u00edan achegar \u00e1 sociedade chilena.\nNo porto franc\u00e9s de Trompeloup-Pauillac, re\u00fanense centos de familias que foran separadas pola traxedia. Un mes m\u00e1is tarde, o 3 de setembro de 1939, o \"Winnipeg\" atraca no porto chileno de Valpara\u00edso. Ao d\u00eda seguinte finalmente desembarcan e son recibidos polas autoridades chilenas. A maior\u00eda dos espa\u00f1ois permaneceron en Chile, onde comezaron unha nova vida, moitos outros familiares seguir\u00edanos anos m\u00e1is tarde ao novo fogar en Am\u00e9rica.\nO poeta Pablo Neruda dedicoulle ao \"Winnipeg\" un dos seus poemas, titulado \"Misi\u00f3n de amor\" e del dixo: \nGalegos no \"Winnipeg\".\nGrazas ao testemu\u00f1o de Pancho de Pita, un dos fillos dos embarcados no \"Winnipeg\", s\u00e1bese que ti\u00f1an ao redor de 20 galegos entre os espa\u00f1ois refuxiados. Entre eles o pai de Pita e dous dos seus irm\u00e1ns, todos eles sindicalistas de Cari\u00f1o, na provincia da Coru\u00f1a, que alcanzaron a fuxir a tempo das tropas franquistas. Foi nun campo de concentraci\u00f3n en Francia onde se decataron da traves\u00eda a Chile, e con di\u00f1eiro mandado dende Galicia puideron comprar as s\u00faas pasaxes que os levou a terras chilenas. Varios dos galegos comezaron a traballar na industria de fari\u00f1a de peixe en Chile, pero a maior\u00eda seguiu cami\u00f1o ata a Arxentina ou o Uruguai, onde ti\u00f1an parentes, emigrantes de anos anteriores."}
{"id": "262377", "revid": "1131", "url": "https://gl.wikipedia.org/wiki?curid=262377", "title": "Cabanes", "text": "O top\u00f3nimo catal\u00e1n Cabanes pode referirse a:"}
{"id": "262378", "revid": "6279", "url": "https://gl.wikipedia.org/wiki?curid=262378", "title": "Caban\u00e8s", "text": ""}
{"id": "262379", "revid": "98629", "url": "https://gl.wikipedia.org/wiki?curid=262379", "title": "The Master (filme de 1989)", "text": "The Master (en chin\u00e9s: \u9f8d\u884c\u5929\u4e0b) \u00e9 un filme de Hong Kong dirixido, producido e escrito por Tsui Hark que se estreou en 1992. Est\u00e1 protagonizado por Jet Li, Yuen Wah e Jerry Trimble. O filme foi estreado en Hong Kong en 1989, pero non foi estreado en occidente ata o \u00e9xito de \"Once Upon a Time in China\" en 1992.\nSinopse.\nCoa intenci\u00f3n de reunirse co seu mestre, Jet viaxa ata Os \u00c1nxeles. \u00d3 chegar \u00e1 tenda que rexenta atopa que foi esnaquizada e que hai un mes que ningu\u00e9n sabe nada del. Coa axuda dos membros dunha banda e da moza encargada do alugueiro da tenda, Jet comezar\u00e1 a busca do seu mestre."}
{"id": "262380", "revid": "6279", "url": "https://gl.wikipedia.org/wiki?curid=262380", "title": "Les Cabannes", "text": ""}
{"id": "262381", "revid": "98629", "url": "https://gl.wikipedia.org/wiki?curid=262381", "title": "Clowning Around", "text": "Clowning Around \u00e9 un filme australiano dirixido por George Whaly que se estreou en 1991. Bas\u00e9ase na novela de David Martin \"Clowning Syn\".\nSinopse.\nSimon Gunner (Clayton Williamson), \u00e9 un rapaz que devece por converterse nun pallaso de circo. Coa axuda do seu amigo Jack Merrick (Ernie Dingo), Simon finalmente conseguir\u00e1 o seu obxectivo."}
{"id": "262384", "revid": "98629", "url": "https://gl.wikipedia.org/wiki?curid=262384", "title": "Caldeir\u00f3n tropical", "text": "O caldeir\u00f3n tropical, \"Globicephala macrorhynchus\" Gray, \u00e9 unha especie de cet\u00e1ceo odontoceto da familia dos delf\u00ednidos, subfamilia dos globicefalinos.\nCanda o caldeir\u00f3n com\u00fan (\"Globicephala melas\") integra o x\u00e9nero \"Globicephala\".\nCaracter\u00edsticas.\nAs principais caracter\u00edsticas corporais do caldeir\u00f3n tropical son:\nDistribuci\u00f3n e poboaci\u00f3n.\nDistribuci\u00f3n.\nO caldeir\u00f3n tropical \u00e9 unha especie de ampla distribuci\u00f3n por todas as augas tropicais e subtropicais dos oc\u00e9anos Atl\u00e1ntico, Pac\u00edfico e \u00cdndico, a\u00ednda que non se co\u00f1ece o \u00e1mbito exacto debido a que en moitos informes se producen confusi\u00f3ns coa do caldeir\u00f3n com\u00fan, que \u00e9 moi semellante e coa que coincide en numerosos lugares, pero \u00e9 m\u00e1is tropical que este \u00faltimo.\nPrefiren as augas profundas, pero \u00e1s veces se encontra tam\u00e9n no bordo das plataformas continentais.\nAdemais, esta entidade taxon\u00f3mica tr\u00e1tase usualmente como unha \u00fanica especie, a\u00ednda que hai algunhas probas de que pode ser un complexo de d\u00faas ou m\u00e1is especies (ou, polo menos, de varias subespecies). Por exemplo, hai d\u00faas formas xeogr\u00e1ficas fronte \u00e1s costas do Xap\u00f3n, ao norte e ao sur, que difiren na s\u00faa morfolox\u00eda externa e na cranial.\nPoboaci\u00f3n.\nExisten diversas estimaci\u00f3ns da abundancia da especie para varias \u00e1reas xeogr\u00e1ficas. A subpoboaci\u00f3n do norte do Xap\u00f3n est\u00edmase entre 4\u00a0000 e 5\u00a0000 individuos, mentres que a forma meridional, que \u00e9 m\u00e1is numerosa, c\u00f3idase que comprende preto de 14\u00a0000 animais. Hai ao redor de 589\u00a0000 individuos no Pac\u00edfico tropical leste, e 304 estimados en augas da costa oeste. En augas hawaianas, est\u00edmase que viven preto de 8\u00a0846 individuos, mentres que no golfo de M\u00e9xico hai polo menos 2\u00a0388 animais, e 31\u00a0139 no Atl\u00e1ntico norte occidental.\nA s\u00faa presenza en augas pr\u00f3ximas a Galicia \u00e9 accidental, a\u00ednda que o l\u00edmite setentrional da s\u00faa \u00e1rea de distribuci\u00f3n no Atl\u00e1ntico nororiental pode fixarse na Estaca de Bares, e non \u00e9 raro ver grupos desorientados que varan nas praias do pa\u00eds, como os que se produciron en outubro de 2013.\nBiolox\u00eda.\nComportamento.\nDespr\u00e1zase en grupos de entre 10 a 30 animais, cunha estrutura social formada por femias coas s\u00faas cr\u00edas. \nMoi raramente p\u00f3dense ver agrupaci\u00f3ns de varios centos de individuos. \u00c1s veces vense mandas enteiras que parecen flotar \u00e1 deriva, amos\u00e1ndose amistosas cos barcos. En ocasi\u00f3ns p\u00f3dense ver caldeir\u00f3ns tropicais golpeando a auga coa aleta caudal, ou emerxendo a cabeza para observar. Poden practicar \"surf\", pero raramente saltan.\nComun\u00edcanse entre si mediante vocalizaci\u00f3ns, e probabelmente utilizan a ecolocalizaci\u00f3n para cazar as s\u00faas presas en augas profundas.\nViven en grupos cohesionados que son guiados por un s\u00f3 l\u00edder, pos\u00edbel raz\u00f3n pola cal ocorren \u00e1s veces varamentos masivos. Son moi soci\u00e1beis, pod\u00e9ndose ver frecuentemente en compa\u00f1\u00eda doutros delf\u00ednidos, especialmente arroaces. Polo xeral son n\u00f3mades, pero sen migraci\u00f3ns fixas, a\u00ednda que alg\u00fans desprazamentos cara o norte est\u00e1n relacionados co alimento ou con incursi\u00f3ns de augas c\u00e1lidas.\nAlimentaci\u00f3n.\nAlim\u00e9ntanse case sempre de noite, facendo inmersi\u00f3ns que poden durar at\u00e9 10 min ou m\u00e1is. O seu principal alimento est\u00e1 constitu\u00eddo por cefal\u00f3podos e pequenos peixes.\nReproduci\u00f3n.\nOs labores de crianza son compartidos por todo o grupo, e te\u00f1en un sistema pol\u00edgamo no que as femias se reproducen con intervalos de 3 a 10 anos. Estas alcanzan a madurez sexual aos 9 anos de idade, cando miden uns 3 m de lonxitude, mentres que os machos a acadan entre os 12 e os 16 anos, medindo entre 4 e 5 m. A xestaci\u00f3n dura entre 15 e 16 meses, e as femias paren entre os meses de abril e outubro.\nAmeazas.\nCaza.\nO caldeir\u00f3n tropical foi explotado durante s\u00e9culos no Pac\u00edfico noroccidental. As capturas m\u00e1is grandes tiveron lugar recentemente no Xap\u00f3n, onde se capturaron varios centos de exemplares anuais. Nos \u00faltimos anos, a forma meridional contin\u00faa caz\u00e1ndose m\u00e1is que a forma setentrional. En 1982 reanudouse a pesca en Taiji, ampli\u00e1ndose a caza da forma do norte en Sanriku e Hokkaido. Entre 1982 e 1985, caz\u00e1ronse 1\u00a0755 caldeir\u00f3ns da forma do sur, e 519 da forma do norte. Entre 1985 e 1989, o Xap\u00f3n cazou un total de 2\u00a0326 caldeir\u00f3ns tropicais, e s\u00f3 no ano 1997, 347.\nUnha pequena pesca, activa intermitentemente, cazou ao redor de 220 caldeir\u00f3ns tropicais ao ano en San Vicente, e hai informes doutra pequena pesca en Santa Luc\u00eda, pero non hai datos fi\u00e1beis destas cacer\u00edas do Caribe. A especie tam\u00e9n se caza en Indonesia e Sri Lanka, e tampouco se presentaron informes peri\u00f3dicos dos niveis de captura.\nDolar \"et al.\" informaron sobre a caza de mam\u00edferos mari\u00f1os nas Visayas centrais e meridionais, no norte de Mindanao e en Palawan (Filipinas). Cazadores de catro dos sete portos pesqueiros investigados cazaban os cet\u00e1ceos para engado ou para consumo humano. Al\u00ed c\u00e1zanse a man con arp\u00f3ns ou, cada vez m\u00e1is, con arp\u00f3ns modificados, mediante fus\u00eds. Ao redor de 800 cet\u00e1ceos c\u00e1zanse anualmente polos cazadores nos lugares investigados, sobre todo durante o per\u00edodo entre as precipitaci\u00f3ns monz\u00f3nicas. A carne dos caldeir\u00f3ns e outros golfi\u00f1os cons\u00f3mese ou v\u00e9ndese nos mercados locais, e alg\u00fans cranios l\u00edmpanse e v\u00e9ndense como curiosidades. A\u00ednda que a caza foi prohibida en decembro de 1992, isto non permitiu que cesase totalmente a caza de baleas e golfi\u00f1os, pero parece que diminu\u00edu a venda de carne abertamente nos mercados.\nEn augas do Atl\u00e1ntico dos Estados Unidos, capt\u00faranse incidentalmente caldeir\u00f3ns de ambas as especies en varias pescar\u00edas. (Olson e Reilly, 2002). Por outra parte, con base en datos preliminares, est\u00edmase que na pesca de luras en augas do sur de California captur\u00e1ronse 30 caldeir\u00f3ns tropicais nun ano. Na pesca con redes de deriva, en California, entre 1993 e 1995, captur\u00e1ronse unha media duns 20 individuos ao ano desta especie, e unha media de 4 individuos/ano m\u00e1tanse na pesca de palangre en Hawai. Tales interacci\u00f3ns tam\u00e9n se rexistraron no oc\u00e9ano \u00cdndico tropical occidental (datos a\u00ednda non publicados). Por outra banda, no oc\u00e9ano Pac\u00edfico aproximadamente morren anualmente entre 350 e 750 individuos de \"Globicephala macrorhynchus\" en redes de deriva e trampas xaponesas, e un n\u00famero indeterminado perecen nas redes de deriva pel\u00e1xicas de Taiw\u00e1n oriental. \nAs causas m\u00e1is com\u00fans de mortes de cet\u00e1ceos causadas por humanos observadas en augas de Porto Rico e as Illas Virxes Estadounidenses e brit\u00e1nicas foron por capturas accidentais e por quedaren os animais enredados, seguidas polas debidas a disparos e as feridas polo lanzamento de arp\u00f3ns.\nContaminaci\u00f3n sonora.\nEsta especie, o mesmo que ocorre cos golfi\u00f1os, \u00e9 prob\u00e1bel que sexa vulner\u00e1bel a sons fortes antropox\u00e9nicos, como os xerados polos sonares navais e de exploraci\u00f3n s\u00edsmica. A\u00ednda que a mi\u00fado se carece de evidencias conclu\u00edntes de causa e efecto, os varamentos de caldeir\u00f3ns foron espacial e temporalmente asociados con altos niveis de sons antropox\u00e9nicos.\nEn Taiw\u00e1n e \u00e1reas adxacentes, unha serie de infrecuentes varamentos de caldeir\u00f3ns tropicais coincidiu con exercicios militares a grande escala en 2004, a\u00ednda que se desco\u00f1ece se estes varamentos estaban relacionados con ditos exercicios.\nCambio clim\u00e1tico.\nOs impactos previstos do cambio clim\u00e1tico global no medio mari\u00f1o poden afectar aos caldeir\u00f3ns tropicais, a\u00ednda que a natureza dos impactos \u00e9 incerta.\nEstado actual.\nEn 2008 o caldeir\u00f3n tropical foi catalogado na \"Lista vermella da UICN\" como \"DD\" (\"datos insuficientes\") debido a que non existe claridade na s\u00faa clasificaci\u00f3n taxon\u00f3mica, como se apuntou anteriormente, e en raz\u00f3n \u00e1s ameazas que se citaron m\u00e1is arriba."}
{"id": "262385", "revid": "22795", "url": "https://gl.wikipedia.org/wiki?curid=262385", "title": "Globicephala macrorhynchus", "text": ""}
{"id": "262391", "revid": "27155", "url": "https://gl.wikipedia.org/wiki?curid=262391", "title": "Apicomplexo", "text": ""}
{"id": "262392", "revid": "5863", "url": "https://gl.wikipedia.org/wiki?curid=262392", "title": "Alameda (xardinaxe)", "text": "Unha alameda \u00e9 un lugar poboado de \u00e1lamos, a\u00ednda que tam\u00e9n se estende o uso do termo a outro tipo de \u00e1rbores como o carballo, lodoeiro, tileiro, moreira ou pl\u00e1tano de sombra.\nCando crece na ribeira dun r\u00edo e \u00e9 espont\u00e1nea forma parte da paisaxe natural. Pola contra se foi planificada, pensada e plantada polo ser humano forma parte da xardinar\u00eda, con frecuencia estes paseos ou parques arborados foron o tipo m\u00e1is antigo de xard\u00edn p\u00fablico e popular.\nBasicamente co\u00f1ecemos dous tipos de alamedas: as plantadas con frecuencia nos bordos dos cami\u00f1os, sinxela ali\u00f1aci\u00f3n de \u00e1rbores. As primeira ali\u00f1aci\u00f3ns, como simples li\u00f1as nos bordos dos cami\u00f1os comezaron a ser plantadas en torno \u00e1s murallas das cidades medievais europeas como aconteceu na cidade italiana de Lucca (Toscana).\nOutro tipo de alamedas eran as formadas con numerosas ali\u00f1aci\u00f3ns para crear un grande espazo de sombra, nos lugares nos que se realizaban concentraci\u00f3ns de calquera tipo. Os grandes espazos sombreados con chopos estaban destinados aos mercados e a ser escenario das m\u00e1is diversas actividades l\u00fadicas entre elas, as romaxes, os bailes e o adestramento atl\u00e9tico, militar e h\u00edpico.\nNa xardinar\u00eda centroeuropea, especialmente en Flandres e en Francia, ademais de en Italia, adorn\u00e1ronse tam\u00e9n os cami\u00f1os de acceso das grandes vilas nobiliarias e aristocr\u00e1ticas con ali\u00f1aci\u00f3ns de \u00e1rbores e as\u00ed mesmo dispux\u00e9ronse como paseos principais dos xard\u00edns. Dende o s\u00e9culo XVI, co progreso dos novos coches de cabalos foron o escenario destinado aos pracenteiros paseos cos coches e carrozas. A m\u00e1is antiga alameda plantada, e por iso xard\u00edn, e aberta a todo o mundo, e por iso p\u00fablica, que se conserva en Europa na actualidade \u00e9 a Alameda de H\u00e9rcules de Sevilla (1574)."}
{"id": "262393", "revid": "15490", "url": "https://gl.wikipedia.org/wiki?curid=262393", "title": "Maggie Smith", "text": "Margaret Natalie Smith, nada en Ilford, Essex o 28 de decembro de 1934, \u00e9 unha actriz de cinema, teatro e televisi\u00f3n brit\u00e1nica.\nTraxectoria.\nComezou a s\u00faa carreira teatral na universidade, actuando no Oxford Playhouse en 1952, e debutou profesionalmente en Broadway n \"New Faces of '56\". Apareceu por primeira vez no cinema en 1956, nun papel sen acreditar como convidade a unha festa no drama brit\u00e1nico \"Child in the House\" e recibiu os primeiros eloxios polo filme \"Nowhere to Go\" (1958), polo que recibiu a s\u00faa primeira candidatura aos premios da BAFTA. En 1960 conseguiu a s\u00faa primeira candidatura ao \u00f3scar por interpretar a Desd\u00e9mona en \"Othello\", dirixido por Laurence Olivier.\nGa\u00f1ou o oscar \u00e1 mellor actriz en 1969 por \"The Prime of Miss Jean Brodie\", ga\u00f1ando tam\u00e9n o de mellor actriz secundaria por \"California Suite\" nove anos despois. Por este papel \u00e9 a \u00fanica persoa que ga\u00f1ou un \u00f3scar por interpretar a unha candidata ficticia ao \u00f3scar.\nNas seguintes d\u00e9cadas continuou alternando traballos no teatro e no cinema, con filmes como \"Unha habitaci\u00f3n con vistas\", \"Gosford Park\" ou a serie de pel\u00edculas de Harry Potter.\nEn 2010 comezou a s\u00faa intervenci\u00f3n na serie de televisi\u00f3n \"Downton Abbey\".\nModelo.\nEn 2023, con 88 anos, converteuse como modelo da imaxe da colecci\u00f3n de outono-inverno de Loewe despois de anuncialo o seu director creativo Jonathan Anderson, a trav\u00e9s de Instagram."}
{"id": "262394", "revid": "5863", "url": "https://gl.wikipedia.org/wiki?curid=262394", "title": "Sally Field", "text": "Sally Margaret Field, nada en Pasadena (California) o 6 de novembro de 1946, \u00e9 unha actriz de cinema e televisi\u00f3n estadounidense.\nTraxectoria.\nComezou a s\u00faa carreira interpretativa na televisi\u00f3n a finais dos anos sesenta, como na serie \"The Flying Nun\" (1967-1970) da que foi protagonista. O seu primeiro papel importante no cinema foi en 1967, no filme \"The Way West\".\nEn 1979 protagonizou \"Norma Rae\", que lle valeu multitude de premios coma o oscar \u00e1 mellor actriz e o premio \u00e1 mellor actriz en Cannes. Cinco anos despois chegoulle o seu segundo oscar, con \"Places in the Heart\".\nNos anos noventa os seus traballos foron m\u00e1is espor\u00e1dicos, con filmes como \"Forrest Gump\" ou \"Non sen a mi\u00f1a filla\".\nTen traballado tam\u00e9n na televisi\u00f3n nas \u00faltimas d\u00e9cadas, con papeis en series coma \"ER\" e \"Brothers &amp; Sisters\".\nEn 2005 foille diagnosticada osteoporose."}
{"id": "262395", "revid": "66942", "url": "https://gl.wikipedia.org/wiki?curid=262395", "title": "Peixoto", "text": "O apelido portugu\u00e9s Peixoto pode referirse a:"}
{"id": "262396", "revid": "47401", "url": "https://gl.wikipedia.org/wiki?curid=262396", "title": "Glenda Jackson", "text": "Glenda May Jackson, nada en Birkenhead (Merseyside) o 9 de maio de 1936 e finada en Blackheath (Londres) o 15 de xu\u00f1o de 2023, foi unha actriz brit\u00e1nica que chegou ademais a ser deputada laborista.\nTraxectoria.\nDebutou profesionalmente como actriz en 1957 mentres estudaba na Royal Academy of Dramatic Art.\nA s\u00faa participaci\u00f3n en \"Mulleres namoradas\", levouna a ga\u00f1ar o seu primeiro oscar \u00e1 mellor actriz, ao que seguiu o obtido por \"A Touch of Class\" tres anos despois.\nApartouse da interpretaci\u00f3n en 1992 para dedicarse \u00e1 pol\u00edtica, e foi elixida repetidamente membro da C\u00e1mara dos Com\u00fans polo Partido Laborista no norte de Londres, entre 1992 e 2015.\nLogo de abandonar a pol\u00edtica regresou ao traballo actoral."}
{"id": "262397", "revid": "56817", "url": "https://gl.wikipedia.org/wiki?curid=262397", "title": "Aconoidasida", "text": "Os Aconoidasida son unha clase de protozoos parasitos apicomplexos establecida por Mehlhorn \"et al\" en 1980. Os m\u00e1is famosos deles son os plasmodios causantes da malaria.\nOs organismos que pertence a esta clase te\u00f1en unha formaci\u00f3n bicuda nun dos seus extremos na s\u00faa membrana externa, onde te\u00f1en un complexo apical. Este complexo apical incl\u00fae ves\u00edculas chamadas roptr\u00edas e micronemas, que se abren na parte anterior da c\u00e9lula. Estas ves\u00edculas segregan encimas que lle permiten ao parasito penetrar noutras c\u00e9lulas. Esta punta est\u00e1 rodeada por unha banda de microt\u00fabulos, chamada anel polar.\nO nome do grupo, Aconoidasida, leva o prefixo grego negtivo \"a-\" que indica que \"carecen de\", e a ra\u00edz \"conoid\", refer\u00edndose ao org\u00e1nulo chamado conoide, formado por un funil de bastonci\u00f1os usados para a mizocitose. Estes protozoos te\u00f1en un conoide s\u00f3 durante o estadio de oocineto e carecen del no resto do seu ciclo vital. Nisto difer\u00e9ncianse da clase Conoidasida, que te\u00f1en o conoide durante todo o seu ciclo vital.\nA clase div\u00eddese en dous ordes: Haemospororida e Piroplasmorida."}
{"id": "262398", "revid": "23204", "url": "https://gl.wikipedia.org/wiki?curid=262398", "title": "Mizocitose", "text": "A mizocitose (do grego \"myzein\", \u03bc\u03c5\u03b6\u03b5\u1fd6\u03bd, que significa \"chuchar\" e \"citos\", \u03ba\u03cd\u03c4\u03bf\u03c2, que significa \"recipiente, vaso\", e aqu\u00ed \"c\u00e9lula\") \u00e9 un m\u00e9todo de alimentaci\u00f3n que se d\u00e1 nalg\u00fans microorganismos heter\u00f3trofos. Tam\u00e9n se chama \"vampirismo celular\", xa que consiste en que unha c\u00e9lula predadora perfora a superficie doutra c\u00e9lula (a presa) por medio dun tubo alimenticio, e zuga o contido celular e dix\u00edreo. P\u00f3dese absorber a porci\u00f3n soluble do citoplasma ou \u00e1s veces org\u00e1nulos, que tipicamente pasan ao interior dun vac\u00faolo da c\u00e9lula predadora. Cando a c\u00e9lula predadora engloba e incorpora unha c\u00e9lula completa, f\u00e1lase de fagocitose.\nA mizocitose at\u00f3pase, por exemplo, nos Myzozoa e tam\u00e9n nalgunhas especies de Ciliophora (ambos do grupo dos alveolados). Tam\u00e9n nos Aconoidasida, outros alveolados, que presentan unha estrutura especializada chamada conoide. "}
{"id": "262400", "revid": "1987", "url": "https://gl.wikipedia.org/wiki?curid=262400", "title": "Hans Spemann", "text": "Hans Spemann, nado en Stuttgart o 27 de xu\u00f1o de 1869 e finado en Friburgo o 12 de setembro de 1941 foi un embrioloxista alem\u00e1n. Foi agraciado co Premio Nobel de Medicina de 1935.\nTraxectoria.\nAs s\u00faas descubertas relativas aos efectos da introduci\u00f3n embri\u00f3nica e \u00e1 influencia das c\u00e9lulas nos tecidos e \u00f3rganos, foron relevantes na s\u00faa escolla para vencedor do galard\u00f3n."}
{"id": "262401", "revid": "23204", "url": "https://gl.wikipedia.org/wiki?curid=262401", "title": "Antoine Risso", "text": "Giuseppe Antonio Risso, co\u00f1ecido como Antoine Risso, nado en Niza (condado de Niza, nos estados da Savoia) o 8 de abril de 1777, e finado na mesma cidade o 25 de agosto de 1845 (quince anos antes da anexi\u00f3n a Francia do condado de Niza \u2014e do ducado de Savoia\u2014, que o reino de Sarde\u00f1a tivo que ceder en virtude do tratado de Tur\u00edn) foi un naturalista nizardo.\nTraxectoria.\nInfancia e primeira xuventude.\nMembro dunha antiga familia do condado de Niza (\"Nissa Countea\"), pertencente \u00e1 casa de Savoia (o nome Risso est\u00e1 documentado desde o s\u00e9culo XIV, e Antonio era da sexta xeraci\u00f3n Risso vivente en Niza). Falaba o nizardo e a lingua oficial, que foi o italiano desde 1562 at\u00e9 1847. Durante toda a s\u00faa vida, Risso foi franc\u00e9s tan s\u00f3 desde 1792 a 1814, cando o condado foi invadido por Francia.\nDo seu pai, Jean-Baptiste (1736-1789), que era un mestre carpinteiro e un bo burgu\u00e9s, herdou como \u00fanico patrimonio o amor ao traballo ben feito e o exemplo dunha probidade severa. A s\u00faa nai, Th\u00e9r\u00e8se Fidelle ou Fideu (1746-1791), pertenc\u00eda a unha antiga familia nizarda de armadores de barcos de pesca, reconvertidos en empresarios da construci\u00f3n. Orfo de pai e nai, foi t\u00edo materno, Andr\u00e9 Fidel, quen o recolleu e lle d\u00e1 unha s\u00f3lida formaci\u00f3n b\u00e1sica.\nSumamente apaixonado pola Historia natural, segue os cursos de Giovanni Battista Balbis (1765-1831) e entra aos 12 anos como aprendiz nunha farmacia.\nRisso na Niza napole\u00f3nica.\nO 1 de outubro de 1792, coa toma de Niza polas tropas francesas, Antoine, de 15 anos, entra en calidade de aprendiz no Laboratorio dos farmac\u00e9uticos e bot\u00e1nicos Balmossi\u00e8re-Chartroux pai e fillo. Os regulamentos da Universidade de Tur\u00edn, de 1777, daquela vixentes no porto de Niza, como parte do Reino de Piemonte-Sarde\u00f1a, obrigaban aos farmac\u00e9uticos e drogueiros \"a ter un mozo de laboratorio que dose aprobado despois de sufrir un exame\". Risso desempe\u00f1a con grande habilidade todas as manipulaci\u00f3ns do laboratorio, sen descoidar a asistencia a alg\u00fans cursos gratu\u00edtos e a lectura dalg\u00fans libros cos que axudar aos seus estudos pr\u00e1cticos. Permanece no laboratorio 7 anos no curso dos cales foi, priomeirpo, un alumno destacado e, despois, aprobado. Augustin Balmossi\u00e8re-Chartroux (1729-1813), bot\u00e1nico distinguido (foi quen realizou o primeiro herbario da rexi\u00f3n nizarda contra 1780), e home pol\u00edtico, alcalde de Niza (1800-1801) e mas\u00f3n, non fixo m\u00e1is que estimular ao seu alumno un gusto xa afirmado pola bot\u00e1nica. El foi quen asinou o certificado de sufiiencia como auxiliar de farmacia, constatando a s\u00faa habilidade, asiduidade e probidade, o que lle servir\u00e1 para superear o exame de farmacia o 4 de novembro de 1802.\nA partir de 1799, eximido do servizo militar, Antoine Risso prosueguiu a s\u00faa formaci\u00f3n no Hospital Militar de Niza como alumno e axudante do m\u00e9dico militar Fran\u00e7ois-Emmanuel Fod\u00e9r\u00e9 (1764-1835), que ensinaba f\u00edsica e qu\u00edmica experimental na Escola Central, e que foi un dos pais da Medicina Legal. Risso alcanzou no hospital a categor\u00eda de farmac\u00e9utico de 3\u00aa clase. Ademais de traballar no Hospital Militar, despois ser\u00eda xardineiro xefe da Escola Central dos Alpes Mar\u00edtimos, no \"nivoso\" do ano X da Rep\u00fablica (decembro de 1801, profesor de f\u00edsica e ciencias natuais no Liceo Imperial (hoxe \"Liceo Mass\u00e9na\"), e na Escola Preparatoria de Medicina. Ocupouse igualmente do xard\u00edn bot\u00e1nico da cidade.\nO 15 do \"vend\u00e9miaire\" do ano XI (7 de outubro de 1802), coa opini\u00f3n favor\u00e1bel da Facultade de Farmacia, Risso foi autorizado pola \"Comisi\u00f3n Provisional de Sa\u00fade\", que o goberno franc\u00e9s establecera en Niza, para comparecer perante ela para o seu exame como farmac\u00e9utico, o que ter\u00eda lugar en novembro de 1802. O seu \u00e9xito foi eloxiado por F.-E. Fod\u00e9r\u00e9, quen di que ve \"o amencer dun d\u00eda fermoso para a farmacia no seu pa\u00eds\". Como farmac\u00e9utico, instalou a s\u00faa oficina na r\u00faa de Igualdade (hoxe, Praza do Xulgado) conxugando o exercicio da profesi\u00f3n coa ensinanza da f\u00edsica e ciencias naturais no Liceo Imperial. Exerceu de farmac\u00e9utico at\u00e9 1826, ano en que vendeu a s\u00faa farmacia para poder dedicarse aos seus estudos favoritos.ref name=P/&gt;\n\u00daltimos anos.\nCando a morte o sorprende o 25 de agosto de 1845, Risso traballaba nunha \"Histoire naturelle des figuiers\". Por outra parte, o seu estudo sobre os cefal\u00f3podos e outros moluscos observadoss nas costas do condado de Niza ser\u00eda obxecto dunha publicaci\u00f3n p\u00f3stuma, en 1854.\nEst\u00e1 inhumado no cemiterio du Ch\u00e2teau, no outeiro no que dirixiu a s\u00faa reforestaci\u00f3n para convertelo nun xard\u00edn e darlle o seu aspecto actual. Joan Baptista Risso, o seu sobri\u00f1o e herdeiro universal, fixo gravar na l\u00e1pida esta inscrici\u00f3n:\nHIC JACETJOS: ANT: RISSONICAEENSISHISTOR: NATURA:AMATORPHYSI: ET BOTANI:ANTECESSORXXXI ACAD. SOCIUSOBIIT DIE XXV AUG:ANNO MDCCCXLV\u2014\u2014\u2014\u2014\u2014\u2014\u2014\nAlgunhas publicaci\u00f3ns.\nAdemais, Risso publicou varias memorias e op\u00fasculos sobre a caprification, sobre os insectos prexudiais das oliveiras ou sobre moitos outros asuntos de econom\u00eda agr\u00edcola.\nLegado.\nDescubriu e clasificou unha cincuentena de especies, \u00e1s que lles deu nomes de c\u00e9lebres nizardos.\nHoxe e d\u00eda unha escola, un collexio e un \"boulevard\" levan o seu nome en Niza. Ademais, moitos autores denominan, en varios idiomas, ao \"Grampus griseus\" como \"golfi\u00f1o de Risso\"."}
{"id": "262403", "revid": "22795", "url": "https://gl.wikipedia.org/wiki?curid=262403", "title": "Joseph Antoine Risso", "text": ""}
{"id": "262405", "revid": "23204", "url": "https://gl.wikipedia.org/wiki?curid=262405", "title": "Anselme Ga\u00ebtan Desmarest", "text": "Anselme Ga\u00ebtan Desmarest, nado o 6 de marzo de 1784 en Par\u00eds e finado o 4 de xu\u00f1o de 1838 en Maisons-Alfort, Val do Marne, Illa de Francia, foi un zo\u00f3logo e escritor franc\u00e9s.\nTraxectoria.\nFillo do xe\u00f3logo Nicolas Desmarest (1725-1815), fixo os seus estudos na \"\u00c9cole centrale\", e despois no \"Prytan\u00e9e national militaire\" (Escola Militar).\nProtexido por Lac\u00e9p\u00e8de (1756-1825), alumno de Georges Cuvier (1769-1832) e de Alexandre Brongniart (1770-1847), dedicou o seu tempo de lecer \u00e1 Historia natural.\nA partir de 1814 foi profesor de zoolox\u00eda na \"\u00c9cole nationale v\u00e9t\u00e9rinaire\" de Maisons-Alfort.\nEn 1820 foi elixido membro da \"Acad\u00e9mie nationale de m\u00e9decine\".\nFoi o pai do entom\u00f3logo Eug\u00e8ne Anselme S\u00e9bastien L\u00e9on Desmarest (1816-1889).\nAlgunhas publicaci\u00f3ns.\nAnselme Ga\u00ebtan Desmarest fixo numerosas publicaci\u00f3ns sobre os f\u00f3siles. As\u00ed mesmo publicou, entre outras, as seguintes obras:\nAbreviarura.\nA abreviatura Dedsmarets empr\u00e9gase para indicar a como autoridade na descrici\u00f3n e taxonom\u00eda en zoolox\u00eda."}
{"id": "262406", "revid": "22795", "url": "https://gl.wikipedia.org/wiki?curid=262406", "title": "Desmarest", "text": ""}
{"id": "262407", "revid": "89787", "url": "https://gl.wikipedia.org/wiki?curid=262407", "title": "Didinium", "text": "Didinium \u00e9 un x\u00e9nero de protozoos ciliados do que polo menos hai dez especies aceptadas. Todos son protozoos de vida libre que se alimentan depredando a outros protistas. A maior\u00eda viven en augas doces ou salobres, pero tres das especies son mari\u00f1as. A s\u00faa dieta consiste principalmente en \"Paramecium\", pero poden tam\u00e9n atacar e consumir outros ciliados. Algunhas especies, como \"D. gargantua\", tam\u00e9n se alimentan de protistas non ciliados como dinoflaxelados, criptom\u00f3nadas, e algas verdes.\nCaracter\u00edsticas.\nOs \"Didinium\" son arredondados, ovais ou con forma de barril e a s\u00faa lonxitude vai de 50 a 150 micr\u00f3metros. O corpo celular est\u00e1 circundado por d\u00faas bandas de cilios, ou \"pectinelas\". Isto dist\u00edngueos do x\u00e9nero relacionado \"Monodinium\", que ten unha soa banda, excepto durante a divisi\u00f3n celular. Utiliza as pectinelas para moverse na auga mediante un movemento de rotaci\u00f3n da c\u00e9lula sobre o seu eixe.&lt;ref name=\"10.2307/1536126\"&gt;&lt;/ref&gt; No extremo anterior ten unha estrutura c\u00f3nica que sobresae, sostida por unha barreira de rexos bast\u00f3ns microtubulares (os chamados nematodesmos ou \"nematodesmata\"). Este cono encerra o citostoma ou abertura \"bucal\", como noutros ciliados haptorios. As dimensi\u00f3ns desta protuberancia var\u00edan nas diferentes especies.\nO macron\u00facleo \u00e9 longo, e pode estar curvado, ter forma de ferradura ou retorto formando unha figura que parece o n\u00famero oito. Na parte posterior da c\u00e9lula hai un vac\u00faolo contr\u00e1ctil e un poro anal.\nComo todos os ciliados os \"Didinium\" reprod\u00facense asexualmente por medio de fisi\u00f3n binaria, ou tam\u00e9n sexualmente por conxugaci\u00f3n.\n\"Didinium nasutum\".\nMoito do que se publicou sobre este x\u00e9nero est\u00e1 baseado nos numerosos estudos que se fixeron da especie \"Didinium nasutum\". Esta especie \u00e9 un voraz depredador, e usa estruturas especializadas chamadas toxicistos para atrapar e paralizar o ciliado que se converteu na s\u00faa presa. Unha vez que o capturou, a presa \u00e9 rodeada polo citostoma expandible de \"Didinium\".\nA\u00ednda que \u00e1s veces se describe a \"D. nasutum\" como un microorganismo que se alimenta s\u00f3 de \"Paramecium\", tam\u00e9n se observou que come outras especies de ciliados, como \"Colpoda\", \"Colpidium campylum\", \"Tetrahymena pyriformis\", \"Coleps hirtus\" e \"Lacrymaria olor\". Ademais, as cepas de \"Didinium\" que creceron aliment\u00e1ndose de \"Colpidium campylum\" mostrar\u00e1n preferencia por alimentarse desa especie, e diminuir\u00e1 a s\u00faa capacidade de matar e inxerir paramecios.\nEn ausencia de alimento, \"D. nasutum\" enqu\u00edstase, permanecento dormente dentro dunha cuberta protectora que forma. No laboratorio, outros est\u00edmulos ambientais, como a idade do medio de crecemento ou a acumulaci\u00f3n de certos produtos metab\u00f3licos residuais, poden tam\u00e9n causar o enquistamento. Cando a forma enquistada de \"D. nasutum\" se exp\u00f3n a un cultivo vigoroso de \"Paramecium\", desenqu\u00edstase, volvendo \u00e1 s\u00faa forma activa nadadora.\nO quiste de \"Didinium\" permanece viable polo menos durante 10 anos.\nHistoria e clasificaci\u00f3n.\n\"Didinium\" descubriuno no s\u00e9culo XVIII o naturalista O.F. M\u00fcller e describiuno no seu libro \"Animalcula Infusoria\" d\u00e1ndolle o nome de \"Vorticella nasuta\". En 1859, Samuel Friedrich Stein moveu a especie ao x\u00e9nero de nova creaci\u00f3n \"Didinium\", que situou na orde Peritricha, xunto con outros ciliados que ti\u00f1an unha banda ciliada na parte anterior da c\u00e9lula, (como \"Vorticella\" e \"Cothurnia\"). M\u00e1is tarde nese mesmo s\u00e9culo, no esquema taxon\u00f3mico creado por Otto B\u00fctschli, \"Didinium\" foi separado dos Peritricha, e situado na orde \"Holotricha\". En 1974, John. O. Corliss creou a orde Haptorida, dentro da subclase Haptoria, para as \"formas carn\u00edvoras rapaces\" como \"Didinium\", \"Dileptus\" e \"Spathidium\". Este grupo foi despois situado na clase Litostomatea Small &amp; Lynn, 1981.\nA an\u00e1lise xen\u00e9tica dos ciliados haptorios indica que non son un grupo monofil\u00e9tico.\nLista de especies.\n\"Didinium alveolatum\" Kahl, 1930\n\"Didinium armatum\" Penard, 1922\n\"Didinium balbianii Fabre-Domergue, 1888 \"\n\"Didinium bosphoricum Hovasse, 1932&lt;br&gt;\n\"Didinium chlorelligerum\" Kahl, 1935\n\"Didinium faurei\" Kahl, 1930\n\"Didinium gargantua\" Meunier, 1910\n\"Didinium impressum\" Kahl, 1926\n\"Didinium minimum\"\n\"Didinium nasutum\"(M\u00fcller, 1773) Stein, 1859"}
{"id": "262409", "revid": "1131", "url": "https://gl.wikipedia.org/wiki?curid=262409", "title": "Francisco de As\u00eds Porto Rey", "text": "Francisco de As\u00eds Porto Rey, nado en Santiago de Compostela e finado na mesma cidade o 23 de outubro de 1937, foi un comerciante e pol\u00edtico galego.\nTraxectoria.\nDurante os anos 1924 o 1928 foi concelleiro e tenente alcalde Santiago de Compostela, impulsando obras como a do aeroporto da Lavacolla dende o seu padroado do que foi membro fundador.\nNa Segunda Rep\u00fablica foi presidente da C\u00e1mara de Comercio de Santiago de Compostela entre os anos 1930 e 1937. Co golpe de Estado do 18 de xullo de 1936 foi nomeado deputado xestor da Deputaci\u00f3n da Coru\u00f1a en outubro de 1936, cargo que exerceu ata o seu falecemento."}
{"id": "262410", "revid": "89787", "url": "https://gl.wikipedia.org/wiki?curid=262410", "title": "Gran Premio da India de 2013", "text": "O Gran Premio da India de 2013 (oficialmente co\u00f1ecido como o 2013 Airtel Formula 1 Grand Prix) foi unha carreira de F\u00f3rmula Un que se disputou o 27 de outubro de 2013 no Circu\u00edto Internacional de Buddh en Greater Noida, Uttar Pradesh, India. Foi a carreira n\u00famero dezaseis da tempada de F\u00f3rmula Un de . A carreira foi a d\u00e9cimo sexta rolda da tempada , e a terceira carreira do Gran Premio da India.\nA carreira, disputada sobre 60 voltas, foi ga\u00f1ada por Sebastian Vettel, pilotando un Red Bull. Nico Rosberg terminou en segundo lugar nun Mercedes, e o podio foi completado por Romain Grosjean pilotando un Lotus. Como resultado da carreira, Vettel logrou o seu cuarto t\u00edtulo mundial consecutivo. Red Bull Racing tam\u00e9n asegurou o seu cuarto campionato de construtores consecutivo.\nInforme.\nSebastian Vettel fixo unha serie de donuts (derrapes en c\u00edrculo) logo de ga\u00f1ar a carreira e o campionato, recibindo unha amoestaci\u00f3n, e Red Bull Racing recibiu unha multa de 25.000 euros, por non ir directamente ao parque pechado."}
{"id": "262420", "revid": "65337", "url": "https://gl.wikipedia.org/wiki?curid=262420", "title": "Portug\u00e1lia", "text": "Portug\u00e1lia\u2013Companhia Portuguesa de Transportes A\u00e9reos, S.A., operando baixo o nome de TAP Express dende marzo de 2016, \u00e9 unha aeroli\u00f1a rexional portuguesa con sede no aeroporto da Portela, en Lisboa, e \u00e9 subsidiaria de TAP Portugal. Portug\u00e1lia recibiu o t\u00edtulo de \"Mellor aeroli\u00f1a rexional\" en Europa nos anos 2001, 2002, 2003, 2004, 2005 e 2006, e o premio Skytrax ao mellor persoal de cabina de Europa no ano 2005. Realiza voos regulares nacionais e internacionais dende Lisboa e Porto, ademais de servizos ch\u00e1rter europeos, dende 2007 exclusivamente baixo c\u00f3digos de voo da TAP. A s\u00faa principal base est\u00e1 no aeroporto da Portela, e o seu hub secundario e o aeroporto de S\u00e1 Carneiro, en Porto.\nFrota.\nEn xaneiro de 2017 a frota de TAP Express estaba formada polos seguintes avi\u00f3ns:"}
{"id": "262426", "revid": "1987", "url": "https://gl.wikipedia.org/wiki?curid=262426", "title": "Leandro Pita S\u00e1nchez-Boado", "text": "Leandro Pita S\u00e1nchez-Boado, finado en Ortigueira o 10 de novembro de 1926, foi un avogado e pol\u00edtico galego.\nTraxectoria.\nFillo de Leandro Pita Lamas. Pasou os primeiros anos na Coru\u00f1a. Casou en Ortigueira e instalouse nesa vila. Dedicouse \u00e1 renovaci\u00f3n do Pazo do Souto para convertelo nunha granxa agr\u00edcola experimental e en parada de touros sementais su\u00edzos. A finais de 1898 dirixiu a \"Revista Ortegana\", de periodicidade semanal e en 1912 fundou \"La Opini\u00f3n de Ortigueira\". Colaborou en \"A Nosa Terra\" e escribiu e estreou algunha obra de teatro. Fundou a Federaci\u00f3n Agraria de Ortigueira.\nFoi delegado de honra do Comit\u00e9 representativo de las Sociedades Gallegas de Instrucci\u00f3n da Habana, como tal defendeu un relatorio na VII Asemblea Agraria na Coru\u00f1a en 1919. Tam\u00e9n participou no II Congreso Regional Agrario celebrado na Coru\u00f1a en 1924.\nFoi pai de Leandro Pita Romero."}
{"id": "262427", "revid": "45576", "url": "https://gl.wikipedia.org/wiki?curid=262427", "title": "Red Bull Ring", "text": ""}
{"id": "262429", "revid": "785", "url": "https://gl.wikipedia.org/wiki?curid=262429", "title": "Dioivo (medio)", "text": "Dioivo foi un xornal ou revista electr\u00f3nica editado en Santiago de Compostela entre 2012 e 2013.\nO medio fund\u00e1rono diversos xornalistas que proced\u00edan doutros medios e xornais, tanto electr\u00f3nicos como f\u00edsicos, en parte levados pola crise dos medios de comunicaci\u00f3n en Galicia que se comezou a producir en 2010 e nos anos subseguintes. Estaba editado por unha asociaci\u00f3n cultural sen fin de lucro, a Asociaci\u00f3n Cultural Dioivo, que presid\u00eda Marga Tojo. O dese\u00f1o gr\u00e1fico do medio foi obra de Pancho Lape\u00f1a e o seu dominio foi dioivo.eu.\nEntre os xornalistas que colaboraron inicialmente en Dioivo estiveron Carlos Meixide, Montse Dopico, Carlos Santiago ou Alberto Ramos.\nO medio deixouse de actualizar en agosto de 2013. En outubro de 2013 confirmaban o peche definitivo do medio."}
{"id": "262432", "revid": "5132", "url": "https://gl.wikipedia.org/wiki?curid=262432", "title": "Cam\u00f5es", "text": ""}
{"id": "262434", "revid": "1093", "url": "https://gl.wikipedia.org/wiki?curid=262434", "title": "Ignacio Vidal", "text": ""}
{"id": "262435", "revid": "23204", "url": "https://gl.wikipedia.org/wiki?curid=262435", "title": "Primeira Rep\u00fablica Portuguesa", "text": "A Primeira Rep\u00fablica Portuguesa estendeuse durante un complexo per\u00edodo de dezaseis anos na historia de Portugal, entre a fin do per\u00edodo de monarqu\u00eda constitucional marcado pola Revoluci\u00f3n do 5 de outubro de 1910 e o golpe de estado de 28 de maio de 1926, o cal instaurou unha ditadura militar co\u00f1ecida como Ditadura Nacional que ser\u00eda seguida polo r\u00e9xime ditatorial corporativista de Ant\u00f3nio de Oliveira Salazar co\u00f1ecido como Estado Novo."}
{"id": "262437", "revid": "5132", "url": "https://gl.wikipedia.org/wiki?curid=262437", "title": "Primeira Rep\u00fablica portuguesa", "text": ""}
{"id": "262438", "revid": "5132", "url": "https://gl.wikipedia.org/wiki?curid=262438", "title": "I Rep\u00fablica portuguesa", "text": ""}
{"id": "262439", "revid": "5132", "url": "https://gl.wikipedia.org/wiki?curid=262439", "title": "I Rep\u00fablica Portuguesa", "text": ""}
{"id": "262440", "revid": "5132", "url": "https://gl.wikipedia.org/wiki?curid=262440", "title": "Primeira Rep\u00fablica de Portugal", "text": ""}
{"id": "262441", "revid": "5132", "url": "https://gl.wikipedia.org/wiki?curid=262441", "title": "I Rep\u00fablica de Portugal", "text": ""}
{"id": "262443", "revid": "5132", "url": "https://gl.wikipedia.org/wiki?curid=262443", "title": "\u00d3scar Carmona", "text": ""}
{"id": "262447", "revid": "23204", "url": "https://gl.wikipedia.org/wiki?curid=262447", "title": "Ditadura Nacional", "text": "Ditadura Nacional (\"Ditadura Nacional\" en portugu\u00e9s) foi a denominaci\u00f3n do r\u00e9xime ditatorial portugu\u00e9s sa\u00eddo da elecci\u00f3n por sufraxio universal do presidente da rep\u00fablica \u00d3scar Carmona en 1928 debido \u00e1s turbulencias seguidas ao golpe de estado do 28 de maio de 1926. Durou at\u00e9 1933, ao ser referendada unha nova Constituci\u00f3n, que deu orixe ao Estado Novo, un r\u00e9xime pol\u00edtico autoritario e corporativista baixo o mando do ditador Ant\u00f3nio de Oliveira Salazar. Consid\u00e9rase que este per\u00edodo xunto co do Estado Novo forman o per\u00edodo hist\u00f3rico da Segunda Rep\u00fablica Portuguesa."}
{"id": "262448", "revid": "5132", "url": "https://gl.wikipedia.org/wiki?curid=262448", "title": "Ditadura Nacional, Portugal", "text": ""}
{"id": "262449", "revid": "5132", "url": "https://gl.wikipedia.org/wiki?curid=262449", "title": "Ditadura Nacional (Portugal)", "text": ""}
{"id": "262454", "revid": "6279", "url": "https://gl.wikipedia.org/wiki?curid=262454", "title": "S.D. Atl\u00e9tico Nov\u00e1s", "text": ""}
{"id": "262455", "revid": "5132", "url": "https://gl.wikipedia.org/wiki?curid=262455", "title": "Segunda Rep\u00fablica Portuguesa", "text": ""}
{"id": "262456", "revid": "5132", "url": "https://gl.wikipedia.org/wiki?curid=262456", "title": "Segunda Rep\u00fablica portuguesa", "text": ""}
{"id": "262457", "revid": "5132", "url": "https://gl.wikipedia.org/wiki?curid=262457", "title": "II Rep\u00fablica Portuguesa", "text": ""}
{"id": "262458", "revid": "5132", "url": "https://gl.wikipedia.org/wiki?curid=262458", "title": "II Rep\u00fablica portuguesa", "text": ""}
{"id": "262459", "revid": "5132", "url": "https://gl.wikipedia.org/wiki?curid=262459", "title": "Ditadura Nacional portuguesa", "text": ""}
{"id": "262460", "revid": "5132", "url": "https://gl.wikipedia.org/wiki?curid=262460", "title": "Estado Novo (Portugal)", "text": ""}
{"id": "262461", "revid": "98629", "url": "https://gl.wikipedia.org/wiki?curid=262461", "title": "Prisoners (filme de 2013)", "text": "Prisoners \u00e9 un filme estadounidense dirixido por Denis Villeneuve que se estreou no 2013.\nSinopse.\nKeller Dover enfr\u00f3ntase \u00f3 peor pesadelo dun pai. Anna, a s\u00faa filla de seis anos, desapareceu xunto \u00e1 s\u00faa amiga Joy, e a medida que pasa o tempo, vaille invadindo o p\u00e1nico. Desesperado pola incapacidade da polic\u00eda, decide que non ten m\u00e1is remedio que ocuparse persoalmente do asunto."}
{"id": "262465", "revid": "1131", "url": "https://gl.wikipedia.org/wiki?curid=262465", "title": "Iniciativa pol Asturianu", "text": "Iniciativa pol Asturianu (en galego, Iniciativa polo asturiano) \u00e9 un colectivo creado no ano 2011 que traballa pola normalizaci\u00f3n do idioma asturiano e polo reco\u00f1ecemento dos dereitos ling\u00fc\u00edsticos dos seus falantes. O seu primeiro presidente \u00e9 desde o seu primeiro congreso en 2012, Inaciu Gal\u00e1n.\nO \u00e1mbito de actuaci\u00f3n da organizaci\u00f3n \u00e9 o territorio da comunidade aut\u00f3noma de Asturias, a\u00ednda que colabora con outras organizaci\u00f3ns do dominio ling\u00fc\u00edstico asturleon\u00e9s nos lugares onde \u00e9 lingua propia ademais de establecer contactos internacionais que supo\u00f1an un reco\u00f1ecemento e apoio ao idioma.\nEsta asociaci\u00f3n, busca implantar o uso do asturiano en \u00e1mbitos novos a trav\u00e9s de acci\u00f3ns concretas que permitan chegar a acordos con entidades de todo tipo. As\u00ed, busca acordos, pero tam\u00e9n fai uso de campa\u00f1as reivindicativas nas situaci\u00f3ns que considera necesario."}
{"id": "262466", "revid": "98629", "url": "https://gl.wikipedia.org/wiki?curid=262466", "title": "Blackrock (filme)", "text": "Blackrock \u00e9 un filme australiano dirixido por Steven Vidler que se estreou en 1997. Internacionalmente, \u00e9 co\u00f1ecida por ser o primeiro papel importante do actor Heath Ledger.\nSinopse.\nBlackrock \u00e9 un suburbio onde o surf \u00e9 moi popular entre os mozos como Jared (Laurence Breuls). Ricko (Simon Lyndon), unha lenda do surf local, retorna tras once meses de viaxe e Jared d\u00e1lle unha gran \"benvida\"; sen supervisi\u00f3n e co alcohol de libre acceso, a traxedia chega axi\u00f1a. Jared \u00e9 testemu\u00f1a de que unha rapaza chamada Tracy (Bojana Novakovic) \u00e9 violada por catro mozos, entre eles o irm\u00e1n da s\u00faa moza, Toby (Heath Ledger), e non fai nada para deter a agresi\u00f3n.\nCr\u00edticas.\nO filme xerou bastante controversia e malestar, debido a que est\u00e1 baseada en feitos reais, e f\u00edxose sen o consentimento dos familiares. Ademais, a xente do lugar non permitiu gravar nas localizaci\u00f3ns dos feitos xa que o crime era a\u00ednda moi recente. Al\u00e9n desta pol\u00e9mica, a longametraxe xerou boas cr\u00edticas en Australia, algo que non sucedeu no estranxeiro xa que o asasinato e violaci\u00f3n de Leigh Leigh era desco\u00f1ecido noutros pa\u00edses e o p\u00fablico recibiu o filme como superficial e clich\u00e9."}
{"id": "262468", "revid": "23204", "url": "https://gl.wikipedia.org/wiki?curid=262468", "title": "Jo\u00e3o Batista de Andrade", "text": "Jo\u00e3o Batista de Andrade, nado o 14 de decembro de 1939 en Ituiutaba, Minas Gerais, Brasil \u00e9 un director de cine brasileiro, as\u00ed como guionista. Dirixiu m\u00e1is de 20 filmes entre 1967 e 2006. A s\u00faa pel\u00edcula de 1981 \"O Homem que Virou Suco\" conseguiu o Premio de Ouro no 12\u00ba Festival de Cine Internacional de Moscova."}
{"id": "262470", "revid": "1131", "url": "https://gl.wikipedia.org/wiki?curid=262470", "title": "Grupo Caama\u00f1o", "text": "Grupo Caama\u00f1o \u00e9 unha empresa galega con sede no concello de Culleredo adicada ao sector da transformaci\u00f3n do metal, carpintar\u00eda met\u00e1lica e vidro para fachadas.\nHistoria.\nA empresa ten as s\u00faas orixes nos anos 80, cando foi fundada por Jos\u00e9 Caama\u00f1o e Emilio Mah\u00eda. Comezou a traballar para Inditex e as s\u00faas marcas facendo instalaci\u00f3ns en tendas e centros comerciais como contratista de GOA Invest. Actualmente a empresa ten unha superficie de 60.791 metros cadrados preto da N-550 e do Aeroporto de Alvedro e conta con filiales en varios pa\u00edses, facturando m\u00e1is de 200 mill\u00f3ns de euros ao ano.\nEn 2019 o grupo vasco Kider converteuse no accionista maioritario do grupo.\nEmpresas do grupo.\nCo tempo a empresa foi expandindo o seu mercado e agora forman parte dela empresas adicadas a distintos sectores relacionados coa construci\u00f3n e non s\u00f3 traballando para Inditex, en total m\u00e1is de 50 empresas."}
{"id": "262481", "revid": "89787", "url": "https://gl.wikipedia.org/wiki?curid=262481", "title": "R\u00edo Saja", "text": "O r\u00edo Saja \u00e9 un r\u00edo da vertente cant\u00e1brica da pen\u00ednsula ib\u00e9rica, que discorre completamente dentro da comunidade aut\u00f3noma de Cantabria.\nNace na cara norte da Serra do Cordel a 1870\u00a0msnm, dentro da mancomunidade Campoo-Cabu\u00e9rniga e desemboca no mar Cant\u00e1brico formando un amplo estuario, a r\u00eda de San Mart\u00edn de la Arena, entre os municipios de Suances e Miengo.\nNo seu transcurso, forma os vales de Cabu\u00e9rniga, Cabez\u00f3n de la Sal e unha vez que une o seu curso co do r\u00edo Besaya, tam\u00e9n forma o val de Torrelavega que se estende at\u00e9 o mar.\nToponimia.\nO nome do r\u00edo Saja prov\u00e9n do hidr\u00f3nimo latino \"Salia\", cunha orixe que se remonta a linguas indoeuropeas como o celta ou preindoeuropeas.\u00a0\nO nome de \"Salia\", co que se co\u00f1ec\u00eda antigamente este r\u00edo, \u00e9 unha herdanza que as linguas romances tomaron do hidr\u00f3nimo latino \"Salia\" ou \"Saunium\", e que este \u00e1 s\u00faa vez o recolleu da ra\u00edz indoeuropea \"*Sal -\" \u201cauga\u201d. Esta mesma ra\u00edz aparece na orixe de numerosos hidr\u00f3nimos europeos como os casos do Seille, afluente do Mosela na Galia, o r\u00edo Hayle, en Britania, ou o r\u00edo Sella en Asturias; todos eles denominados antigamente \"Salia\".\nXeograf\u00eda.\nO r\u00edo Saja nace no collado de Cuencag\u00e9n, na Serra de El Cordel, (l\u00edmite meridional da Mancomunidade Campoo-Cabu\u00e9rniga ao suroeste da comunidade aut\u00f3noma de Cantabria) da uni\u00f3n dos canais de Renedo e o Cuadro ou de La Corva. Estas forman o r\u00edo Guariza, o cal, tras recibir as augas do arroio de El Diablo, pasa a denominarse r\u00edo Saja.\nO seu curso debuxa un grande arco, primeiro cara ao norte e logo cara ao nordeste, at\u00e9 a confluencia co Besaya na localidade de Torrelavega. A partir da uni\u00f3n co Besaya, volve a tomar direcci\u00f3n norte atravesando o municipio de Polanco para finar no mar Cant\u00e1brico tras percorrer un total de 72\u00a0km. Na desembocadura forma un grande estuario de 10\u00a0km de lonxitude que ocupa unha superficie de 3,9\u00a0km\u00b2.\nCurso.\nNacendo a 1870 metros de altitude, o r\u00edo Saja discorre lizgairo por unha cunca en forma de uve durante os seus primeiros quil\u00f3metros. Ao chegar \u00e1 altura de Fresneda, o val comeza a abrirse e desenvolve unha ampla chaira aluvial. Esta, salvo casos como a foz de Santa Luc\u00eda, a de Virxe de La Pe\u00f1a e gran parte do tramo que discorre polo municipio de Reoc\u00edn, cada vez \u00e9 m\u00e1is grande a medida que avanza cara \u00e1 desembocadura. Finalmente, as s\u00faas augas f\u00fandense coas do mar nun amplo estuario.\nCurso alto.\nO curso superior do r\u00edo Saja vai desde o seu nacemento, entre \"Cuencag\u00e9n\" e \"las Terreras del Cuadro\" at\u00e9 a poboaci\u00f3n de Fresneda.\nNo seu cami\u00f1o atravesa prados de Sejos, zona de pendente non moi pronunciada, para ir aumentando progresivamente a s\u00faa inclinaci\u00f3n e formar un angosto val de pedra calcaria con abundantes r\u00e1pidos e saltos de auga. A vexetaci\u00f3n, escasa na parte alta, t\u00f3rnase moi espesa conforme o r\u00edo se vai avanzando, confund\u00edndose o bosque de ribeira co caracter\u00edstico bosque caducifolio da zona cunha clara predominancia de faias.\nNeste tramo \u00fanense as corrente da canal del Infierno, canal de la Costanilla, r\u00edo Cambilla, barranco do Sel de San Mart\u00edn, r\u00edo Argoza e o canal de Valfr\u00eda.\nCurso medio.\nTras a incorporaci\u00f3n pola marxe dereita do r\u00edo Argoza, o r\u00edo contin\u00faa varios quil\u00f3metros encaixado nun val de pendente m\u00e1is ou menos pronunciada at\u00e9 abrirse \u00e1 altura do pobo de Fresneda. Neste punto, a pendente descende e o val \u00e1brese dando lugar a unha chaira de inundaci\u00f3n, ocupadas por numerosos pobos e prader\u00edas. Posteriormente, choca coa serra de El Escudo na s\u00faa marxe esquerda, dando lugar a ladeiras algo m\u00e1is escarpadas que conservan abundante vexetaci\u00f3n de ribeira.\nNeste tramo \u00fanense ao leito principal os afluentes: canal de Valfr\u00eda, r\u00edo Via\u00f1a, arroio Rubial, r\u00edo Barcenillas, r\u00edo Monte Aa, a Fuentona de Ruente e o r\u00edo Bayones, r\u00edo Pulero, r\u00edo Rey, arroio da Fuente del Ojo, r\u00edo Ceceja.\nCurso baixo e desembocadura.\nNeste tramo, a \u00fanica incorporaci\u00f3n importante ao r\u00edo Saja \u00e9 o r\u00edo Besaya, que se lle une na localidade de Torrelavega.\nFinalmente o Saja desemboca na r\u00eda de San Mart\u00edn de la Arena, un estuario de 10\u00a0km de lonxitude, navegable case na s\u00faa totalidade, que ocupa unha superficie de 3,9\u00a0km\u00b2 entre os municipios de Suances, Polanco e Miengo.\nO tramo m\u00e1is interior do estuario, de car\u00e1cter case completamente fluvial, comeza entre Viveda e Barreda e soporta unha gran presi\u00f3n industrial. Esta vaise atenuando no seguinte tramo co\u00f1ecido como \"Vuelta Ostrera\", onde existe unha depuradora de augas residuais. A medida que se avanza cara ao mar intensif\u00edcase a vexetaci\u00f3n e enc\u00f3ntrase a zona denominada \"La Riberuca\", onde existen escolleras abertas en distintos puntos, que se suceden at\u00e9 a fin da r\u00eda. O tramo final do estuario cont\u00e9n e \u00e9 entrada ao porto de Suances.\nA boca da r\u00eda est\u00e1 delimitada pola \"Punta del Toro\" e a \"Punta de Afuera\", que son \u00e1 s\u00faa vez os l\u00edmites setentrionais da enseada de La Concha, na cal se encontran as praias de La Concha e Marz\u00e1n.\nHidrograf\u00eda.\nO r\u00edo ten unha lonxitude de 72\u00a0km e un caudal medio na desembocadura de 24,65\u00a0m\u00b3/s, do cal aproximadamente a metade (12,1\u00a0m\u00b3/s) corresponde ao r\u00edo Besaya.\nCunca.\nO r\u00edo Saja xunto ao Besaya forman a Cunca Hidrogr\u00e1fica Saja-Besaya que cunha extensi\u00f3n de 1025,5\u00a0km\u00b2, \u00e9 a maior cunca que existe en Cantabria, ocupando case o 20% da rexi\u00f3n. Esta cunca recibe unha precipitaci\u00f3n anual de 1214,3\u00a0hm3 e rexistra unha achega de 777,5\u00a0hm3, o que representa na desembocadura, un caudal bruto de 24,65\u00a0m\u00b3/s.\nOs seus l\u00edmites occidental e oriental est\u00e1n definidos polas divisorias coas cuncas dos r\u00edos Nansa e Pas, respectivamente. Polo sur o l\u00edmite m\u00e1rcao a divisoria coa cunca do r\u00edo Ebro e polo norte, limita cun conxunto de pequenas cuncas que verten as s\u00faas augas directamente ao mar Cant\u00e1brico e co mar Cant\u00e1brico.\nSen ter en conta a cunca do r\u00edo Besaya, a subcunca do Saja presenta unha extensi\u00f3n de 558\u00a0km\u00b2, englobando os termos municipais de Los Tojos, Cabu\u00e9rniga, Ruente, Mazcuerras, Cabez\u00f3n de la Sal, Reoc\u00edn, Torrelavega, Polanco e Suances. Os principais n\u00facleos de poboaci\u00f3n que atravesa son Cabez\u00f3n de la Sal (8234\u00a0hab. en 2012) e Torrelavega (2\u00aa cidade m\u00e1is poboada de Cantabria con 55.297\u00a0hab. en 2012).\nPrincipais afluentes.\nOs afluentes do Saja, ao igual que sucede coa maior parte dos r\u00edos de Cantabria, te\u00f1en un percorrido bastante curto, debido \u00e1 orograf\u00eda da rexi\u00f3n e vense afectados por unha forte estiaxe, chegando incluso a secarse durante o ver\u00e1n. A maior\u00eda dos afluentes do Saja desembocan nel pola s\u00faa marxe dereita.\nEstado de conservaci\u00f3n.\nA conservaci\u00f3n ecol\u00f3xica do r\u00edo, \u00e9 moi boa desde a cabeceira at\u00e9 a localidade de Cabez\u00f3n de la Sal, punto a partir do cal presenta xa lixeiras alteraci\u00f3ns catalog\u00e1ndose o seu estado de conservaci\u00f3n como bo. Augas abaixo da confluencia co r\u00edo Besaya as alteraci\u00f3ns son xa graves ou moi graves sendo catalogado o tramo como mal conservado. Isto \u00e9 debido a que a cunca aloxa unha zona altamente industrializada na que aos vertidos legais hai que sumar numerosos vertidos ilegais que se ve\u00f1en realizando historicamente.\nPresi\u00f3ns e impactos no r\u00edo Saja.\nA\u00ednda que as alteraci\u00f3ns no r\u00edo non son moi numerosas, algunhas delas pos\u00faen unha importante magnitude, especialmente as que se concentran no tramo medio e baixo do r\u00edo.\nO r\u00edo Saja \u00e9 un dos que m\u00e1is encauzamentos rexistra en toda Cantabria, ademais de posu\u00edr 11 captaci\u00f3ns e 20 encoros, que xunto \u00e1s numerosas pontes (31) alteran significativamente o r\u00e9xime h\u00eddrico, a continuidade do sistema e as condici\u00f3ns hidromorfol\u00f3xicas do leito.\nOs numerosos e importantes vertidos de augas residuais industriais e urbanas son os principais responsables da deterioraci\u00f3n xeneralizada da calidade das augas especialmente a partir de Puente San Miguel e Torrelavega. Cabe resaltar que, ademais de recibir as augas residuais sen depurar do segundo n\u00facleo de poboaci\u00f3n de Cantabria, nas marxes do r\u00edo enc\u00f3ntranse diversas industrias contaminantes (Textil Santanderina, Azsa, Firestone, Sniace), a maior\u00eda inclu\u00eddas no rexistro EPER.\nFinalmente, na cunca baixa at\u00f3panse extensas poboaci\u00f3ns de plumeiro e pol\u00edgono xapon\u00e9s, plantas invasoras que representa unha ameaza para as especies nativas propias da ribeira, debido \u00e1 s\u00faa elevada capacidade de propagaci\u00f3n e dif\u00edcil erradicaci\u00f3n.\nA pesar desta situaci\u00f3n, o tramo alto do r\u00edo at\u00e9 Renedo de Cabu\u00e9rniga, est\u00e1 pouco alterado e ten elevado interese ambiental, mantendo amplas \u00e1reas en moi bo estado de conservaci\u00f3n.\nEspazos protexidos.\nLIC R\u00edo Saja: Comprende o curso principal do Saja augas arriba da ponte de Santa Luc\u00eda, e os seus principais afluentes como o r\u00edo Argoza. Foi inclu\u00eddo en 2006 dentro da rede de espazos naturais de Cantabria como lugar de importancia comunitaria r\u00edo Saja.&lt;ref name=\"Ley de Cantabria 4/2006\"&gt; &lt;/ref&gt;\nEntre as especies m\u00e1is representativas encontramos o cangrexo de r\u00edo (\"Austropotamobius pallipes)\", a lontra pale\u00e1rtica (\"Lutra lutra)\" ou a toupa de r\u00edo (\"Galemys pyrenaicus)\".\nParque natural Saja-Besaya: Gran parte da cunca alta int\u00e9grase dentro deste parque declarado parque natural en 1988 e que se ocupa 24.500\u00a0ha. entre as cuncas do r\u00edo Saja e o Besaya.&lt;ref name=\"Decreto 25/1988\"&gt;&lt;/ref&gt;\nReserva rexional de caza Saja: A cunca alta do r\u00edo Saja e parte da cunca media enc\u00f3ntrase dentro desta reserva que con 180.186\u00a0ha \u00e9 a m\u00e1is grande de Espa\u00f1a, estend\u00e9ndose desde os Picos de Europa at\u00e9 o l\u00edmite oriental do r\u00edo Besaya.&lt;ref name=\"Ley de Cantabria 12/2006\"&gt; &lt;/ref&gt;\nParque natural de Oyambre: A r\u00eda de San Mart\u00edn, xunto \u00e1 pr\u00f3xima illa de La Conejera e illotes contiguos e outra serie de espazos costeiros c\u00e1ntabros, forman este parque que ten especial importancia para diversos grupos de aves que pasan al\u00ed o inverno.\nO enclave foi declarado Parque natural en 1988, como fin dun proceso de presi\u00f3n do movemento ecoloxista e popular que desde os anos setenta loitaba contra os proxectos urbanizadores que po\u00f1\u00edan en perigo as dunas e a praia de Oyambre.&lt;ref name=\"Ley de Cantabria 4/1988\"&gt; &lt;/ref&gt;\nZEPA Serra do Cordel e fontes do Nansa e Saja: A cabeceira do Saja xunto \u00e1 da do Nansa est\u00e1 inclu\u00edda nas Zonas de Especial Protecci\u00f3n para as aves (ZEPAS) ademais de ser parte do Plan de Recuperaci\u00f3n do Oso Pardo en Cantabria.\nFauna e flora.\nOs numerosos espazos de protecci\u00f3n que atravesa o r\u00edo Saja amosan o seu importante valor ecol\u00f3xico, tanto de fauna como de flora.\nFauna.\nNa contorna fluvial do r\u00edo Saja detect\u00e1ronse m\u00e1is de 30 especies diferentes de fauna vertebrada entre peixes, anfibios, r\u00e9ptiles, aves e mam\u00edferos.\nPeixes como a angu\u00eda, o foxino, a troita com\u00fan ou a troita arco da vella, son com\u00fans no leito do r\u00edo, ao igual que anfibios como a p\u00edntega, os trit\u00f3ns alpino, palmado e xaspeado, os sapos com\u00fan e parteiro com\u00fan ou as ras vermella e com\u00fan, e alg\u00fans crust\u00e1ceos como o cangrexo sinal ou o cangrexo de r\u00edo americano.\nTam\u00e9n se poden encontrar r\u00e9ptiles como a cobra de colar ou a cobra viperina e pequenos mam\u00edferos como a lontra, o morcego das ribeiras, a marta, a musara\u00f1a, o tour\u00f3n, a gardu\u00f1a ou a escas\u00edsima toupa de r\u00edo.\nEn canto \u00e1 avifauna o picapeixe, a andori\u00f1a das rochas, a lavandeira cinsenta e a branca, o merlo acu\u00e1tico, o corvo mari\u00f1o, a garza real e a garzota, o lavanco, o falc\u00f3n pequeno, a gali\u00f1a de auga e o bilurico das rochas son as especies m\u00e1is com\u00fans.\nF\u00f3ra da marxe do r\u00edo na fonte do Saja a fauna \u00e9 a propia da cordilleira Cant\u00e1brica, sendo moi abundantes os cervos, corzos e porcos bravos. Tam\u00e9n destacan o lobo e os rebezos nos cumios pr\u00f3ximos ao nacemento do r\u00edo, as\u00ed como numerosos micromam\u00edferos.\nTen especial importancia o caso do oso pardo, en perigo de extinci\u00f3n, cunha presenza espor\u00e1dica, pero regular, no sector suroeste. Outras especies protexidas que se encontran na cunca son o leir\u00f3n rabudo, o tour\u00f3n e o gato mont\u00e9s.\nNesta \u00e1rea hai arredor dun centenar de especies nidificantes, entre as que se encontra a aguia real, a aguia albela, o mi\u00f1ato real, o mi\u00f1ato com\u00fan ou o voitre leonado.\nFlora.\nA vexetaci\u00f3n var\u00eda ao longo do percorrido do r\u00edo onde as condici\u00f3ns m\u00e1is suaves da costa contrastan coas dos vales altos e os cumios.\nNas partes m\u00e1is altas da cunca, por encima dos 1200 metros de altitude, a presenza de arboredo \u00e9 moi escasa, case nula por encima dos 1400 metros, limit\u00e1ndose exclusivamente a bidueiros, acivros e capudres, a\u00ednda que son abundantes os toxos e breixos que se alternan con zonas de pasto de alta monta\u00f1a.\nA faia \u00e9 predominante na franxa entre os 600 e os 1200 metros de altitude,e formando amplos bosques como o do Monte de Saja cunha extensi\u00f3n de m\u00e1is de 6500 hect\u00e1reas. O carballo, rebolo (\"Quercus pyrenaica)\" ou albari\u00f1o (\"Q.\u00a0petraea)\", prefire as altitudes entre os 300 e os 700 metros. As mellores carballeiras est\u00e1n no termo municipal de Ruente nos montes de Ucieda e monte Aa, sendo este \u00faltimo unha das mellores carballeiras de Cantabria, grazas ao clima local do que goza por estar ao sur da serra do Escudo.\nAcompa\u00f1ando estas especies principais at\u00f3panse outras como o bidueiro, o mostajo, o olmo, o cancereixo, a abeleira, a abru\u00f1eira, o acivro, o freixo ou o salgueiro. No monte de Barcena Mayor quedan alg\u00fans p\u00e9s illados de teixo.\nO mato de substituci\u00f3n dos bosques descritos int\u00e9grano fundamentalmente breixos nas partes altas e toxos e silvas nas medias e baixas. Os fieitos est\u00e1n ben representados con d\u00faas especies diferentes, \"Pteridium aquilina\" nas zonas m\u00e1is soleadas e \"Polistichum fillixmas\" nos vales umbrosos e h\u00famidos.\nCase a totalidade das zonas chairegas e os cotos e outeiros son ocupados por pastos, de grande importancia para a gandar\u00eda extensiva e as especies de interese cinex\u00e9tico.\nNo val de Cabu\u00e9rniga as marxes do r\u00edo caracter\u00edzanse polos bosques de ribeira de amieiros, salgueiros e abelairas, ocasionalmente acompa\u00f1ados de plantaci\u00f3ns de chopos.\nA partir da foz de Santa Luc\u00eda, a vexetaci\u00f3n cambia considerablemente desaparecendo case por completo as mostras de arboredo aut\u00f3ctono, que se ven substitu\u00eddas por plantaci\u00f3ns de eucalipto e pi\u00f1eiro. De igual maneira, a predominancia dos pastos comunais e prados sobre o terreo urbano inv\u00e9rtese.\nAproveitamento hidr\u00e1ulico.\nO aproveitamento hidr\u00e1ulico do r\u00edo foi intenso na antig\u00fcidade con multitude de bat\u00e1ns e mu\u00ed\u00f1os. Mostra diso \u00e9 que s\u00f3 no val de Cabu\u00e9rniga contabiliz\u00e1banse no s\u00e9culo XVIII vinte e catro mu\u00ed\u00f1os e dous bat\u00e1ns. Actualmente red\u00facese ao aproveitamento industrial existindo dous encoros no curso do r\u00edo.\nO de maior relevancia \u00e9 o chamado encoro de Sniace, que se atopa augas arriba da confluencia co r\u00edo Besaya.\nSe continuamos augas arriba encontrar\u00e9monos coa presa de Santa Luc\u00eda, que se atopa na foz do mesmo nome que cerra o Val de Cabu\u00e9rniga. Tr\u00e1tase dun encoro constru\u00eddo no punto no que se une ao Saja o r\u00edo Bayones, que ten a finalidade de producir enerx\u00eda el\u00e9ctrica por parte da empresa Textil Santanderina."}
{"id": "262482", "revid": "1131", "url": "https://gl.wikipedia.org/wiki?curid=262482", "title": "Pa\u00e7os de Ferreira", "text": "Pa\u00e7os de Ferreira \u00e9 un concello portugu\u00e9s do distrito do Porto, rexi\u00f3n de Entre Douro e Minho e subrexi\u00f3n do Vale do Sousa e Baixo T\u00e2mega. No ano 2011 ti\u00f1a 56.340 habitantes.\nXeograf\u00eda.\nO concello, de 70,99\u00a0km\u00b2, ten a s\u00faa capital na vila do mesmo nome, de 7.491 habitantes (2011), e abrangue 12 fregues\u00edas. Limita ao leste co concello de Lousada, ao sur co de Paredes, ao suroeste co de Valongo e ao oeste e ao norte co de Santo Tirso. Est\u00e1 atravesado polo r\u00edo Ferreira, afluente do r\u00edo Sousa, que \u00e1 s\u00faa vez \u00e9 afluente do r\u00edo Douro. A serra da Agrela \u00e9 unha pequena elevaci\u00f3n que limita o concello polo oeste.\nTen unha densidade de poboaci\u00f3n moi elevada, sendo un dos municipios con maior porcentaxe de poboaci\u00f3n nova de Portugal. At\u00e9 o 2013 abrangu\u00eda 16 fregues\u00edas, pero trala reforma administrativa dese ano pasaron a 12: un\u00edronse Pa\u00e7os de Ferreira con Modelos, Arreigada con Fraz\u00e3o, e Sanfins de Ferreira con Lamoso e Codessos. Case todas as fregues\u00edas son bastante homox\u00e9neas en n\u00famero de habitantes, pero as mais poboadas son as cidades de Pa\u00e7os de Ferreira e Freamunde, as vilas de Fraz\u00e3o e Carvalhosa, e as aldeas de Ferreira e Seroa.\nHistoria.\nAta as revoluci\u00f3ns liberais do inicio do s\u00e9culo XIX, formou parte do Couto de Ferreira. O actual concello existe dende 6 de novembro de 1836, e a antiga vila de Pa\u00e7os de Ferreira ten a categor\u00eda de cidade dende 20 de maio de 1993.\nEconom\u00eda.\nPa\u00e7os de Ferreira \u00e9 co\u00f1ecido como a \"Capital do M\u00f3vel\" (Capital dos Mobles) xa que a s\u00faa industria de fabricaci\u00f3n de mobles \u00e9 a que m\u00e1is produce en Portugal e unha das m\u00e1is importantes de Europa. As estradas do concello, coas s\u00faas centenas de tendas de mobles, son consideradas a maior mostra de mobiliario de toda a Europa.\nDeporte.\nNa cidade pacense xoga o club de f\u00fatbol FC Pa\u00e7os de Ferreira, que participou unha vez na Liga de Campi\u00f3ns da UEFA e tres veces na UEFA Europa League, e foi tam\u00e9n finalista da Ta\u00e7a de Portugal e da Ta\u00e7a da Liga de Portugal.\nPatrimonio.\nO Dolmen de Lamoso foi declarado Inm\u00f3bel de Interese P\u00fablico o 24 de xaneiro de 1967. O Penedo das Ninfas, en Sanfins de Ferreira, foi declarado IIP o 17 de abril de 1953. A Cit\u00e2nia de Sanfins, un dos maiores e m\u00e1is importantes castros do noroeste peninsular, foi declarado Monumento Nacional o 20 de agosto de 1946.\nO Mosteiro de Ferreira, de estilo rom\u00e1nico, foi declarado Monumento Nacional o 3 de febreiro de 1928. O Pelourinho de Pa\u00e7os de Ferreira foi declarado IIP o 11 de outubro de 1933. Outro patrimonio destacable do concello \u00e9 a Casa da Pra\u00e7a, a capela de San Francisco (Freamunde) e o cruzeiro de Eiriz."}
{"id": "262484", "revid": "6279", "url": "https://gl.wikipedia.org/wiki?curid=262484", "title": "Argenteuil, Val do Oise", "text": ""}
{"id": "262488", "revid": "23204", "url": "https://gl.wikipedia.org/wiki?curid=262488", "title": "Thomas Stewart Traill", "text": "Thomas Stewart Traill, nado en Kirkwall, capital das illas \u00d3rcadas, (Escocia) o 29 de outubro de 1781 e finado en Edimburgo o 30 de xullo de 1862, foi un f\u00edsico, qu\u00edmico, mineraloxista, meteor\u00f3logo, zo\u00f3logo e profesor de medicina legal escoc\u00e9s.\nTraxectoria.\nEstudou medicina na Universidade de Edimburgo, disciplina na que se doutorou en 1802. Practicou o exercicio da medicina durante 30 anos en Liverpool, onde foi un dos fundadores da \"Royal Institution of Liverpool\", a \"Liverpool Mechanics' Institution\" e a \"Literary and Philosophical Society of Liverpool\".\nF\u00edxose moi co\u00f1ecido como explorador do \u00c1rtico acompa\u00f1ando a William Scoresby nas s\u00faas viaxes, e a el se debe unha lista de animais observados nas costas orientais de Groenlandia publicada no \"Journal of a Voyage to the Northern Whale Fishery\" de Scoresby (1823). Scoresby bautizou a illa de Traill, en Groenlandia, na s\u00faa honra.\nCando John James Audubon chegou a Liverpool en xullo de 1826, Traill axudouno a encontrar un editor para a s\u00faa obra \"The Birds of America\". Audubon denominou como \"Taill's flycatcher\", a unha especie que se corresponde coas actuais \"Empidonax traillii\" e \"Empidonax alnorum\".\nTraill volveu \u00e1 universidade de Edimburgo en 1833 como profesor de medicina legal. Foi editor da 8\u00aa edici\u00f3n da \"Encyclop\u00e6dia Britannica\" (1852\u201361), que conclu\u00edu un ano antes da s\u00faa morte.\nFaleceu en Edimburgo o 30 de xullo de 1862, e est\u00e1 soterrado no cemiterio de St Cuthbert's.\nAbreviatura.\nA abreviatura Traill empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "262489", "revid": "5863", "url": "https://gl.wikipedia.org/wiki?curid=262489", "title": "Canals", "text": ""}
{"id": "262491", "revid": "1888", "url": "https://gl.wikipedia.org/wiki?curid=262491", "title": "Carlos Pardo Pall\u00edn", "text": "Carlos Pardo Pall\u00edn, nado en 1868 e finado en Lugo en xaneiro de 1936, foi un avogado e pol\u00edtico galego.\nTraxectoria.\nDescende de Manuel Mar\u00eda Pardo de Ulloa Ribadeneira. Estudou Dereito na Universidade de Santiago de Compostela. Foi secretario do Concello de Lugo durante corenta anos, e tam\u00e9n foi concelleiro e alcalde accidental.\nCarlos Pardo aparece como o personaxe \"Jes\u00fas Samoeiro y Torvisc\u00f3n\" en \"La Casa de la Troya\".\nVida persoal.\nA s\u00faa irm\u00e1 Amparo Pardo Pall\u00edn casou con Jos\u00e9 Benito Pardo Rodr\u00edguez. Foi pai de Carlos Pardo Men\u00e9ndez."}
{"id": "262492", "revid": "98629", "url": "https://gl.wikipedia.org/wiki?curid=262492", "title": "Paulie", "text": "Paulie \u00e9 un filme familiar estadounidense de comedia-drama sobre un papagaio chamado Paulie. O filme foi estreado nas salas de cinema dos Estados Unidos o 17 de abril de 1998.\nSinopse.\nConta a historia dun divertido papagaio chamado Paulie que se perde da s\u00faa casa e que, en busca da s\u00faa dona, co\u00f1ece outros humanos e entra en moitas encrencas, pero sempre de bo humor. Paulie descobre que mesmo nas dificultades temos que ter o coraz\u00f3n cheo de esperanza."}
{"id": "262493", "revid": "22570", "url": "https://gl.wikipedia.org/wiki?curid=262493", "title": "Esc\u00edtala", "text": "Unha esc\u00edtala (grego antigo: \u03c3\u03ba\u03c5\u03c4\u03ac\u03bb\u03b7, \"skyt\u00e1l\u0113\", que significa \"bast\u00f3n\") ou bast\u00f3n de Licurgo \u00e9 un sistema de criptograf\u00eda utilizado polos \u00e9foros espartanos para env\u00edo de mensaxes secretas. A esc\u00edtala est\u00e1 formada por d\u00faas varas de espesor vari\u00e1bel, pero ambas de espesor semellante) e unha tira de coiro ou papiro, que tam\u00e9n se poden denominar esc\u00edtalas.\nO sistema consist\u00eda en d\u00faas varas do mesmo espesor que estaban cada unha en poder dun dos participantes na comunicaci\u00f3n. Para enviar unha mensaxe era enrolada unha tira de forma espiral a un dos bast\u00f3ns e era escrita a mensaxe lonxitudinalmente, de forma que en cada volta da tira aparecese unha letra de cada vez. Unha vez escrita a mensaxe, a tira era desenrolada e era enviada ao receptor, que s\u00f3 ti\u00f1a que a enrolar no bast\u00f3n xemelgo para ler a mensaxe orixinal.\nPodemos encontrar unha descrici\u00f3n do procedemento na obra de Plutarco, \"Vida de Lisandro\".\nOs gregos antigos, e en particular os espartanos, utilizaron este sistema de cifrado de transposici\u00f3n para se comunicar nas campa\u00f1as militares."}
{"id": "262495", "revid": "45396", "url": "https://gl.wikipedia.org/wiki?curid=262495", "title": "The Brotherhood of the Grape", "text": ""}
{"id": "262496", "revid": "1576", "url": "https://gl.wikipedia.org/wiki?curid=262496", "title": "Almenara", "text": ""}
{"id": "262497", "revid": "98629", "url": "https://gl.wikipedia.org/wiki?curid=262497", "title": "Paws (filme)", "text": "Paws \u00e9 un filme australiano dirixido por Karl Zwicky que se estreou en 1997.\nSinopse.\nUn rapaz de 14 anos faise cargo dun can que semella abandonado. Pero o animal agocha un gran segredo, pois \u00e9 quen de falar coa xente a trav\u00e9s dun programa inform\u00e1tico."}
{"id": "262498", "revid": "23204", "url": "https://gl.wikipedia.org/wiki?curid=262498", "title": "Heath Andrew Ledger", "text": ""}
{"id": "262499", "revid": "17467", "url": "https://gl.wikipedia.org/wiki?curid=262499", "title": "Manuel C. D\u00edaz y D\u00edaz", "text": ""}
{"id": "262500", "revid": "98629", "url": "https://gl.wikipedia.org/wiki?curid=262500", "title": "Douglas, Illa de Man", "text": "Douglas (en ) \u00e9 a capital e meirande cidade da Illa de Man, cunha poboaci\u00f3n de 28.939 persoas (2011). Est\u00e1 localizada na desembocadura do r\u00edo Douglas, nunha ba\u00eda de 3 km. O r\u00edo Douglas forma parte do peirao da cidade e do principal porto comercial.\nDouglas era un pequeno asentamento ata o seu r\u00e1pido crecemento como resultado da conexi\u00f3n co porto ingl\u00e9s de Liverpool no s\u00e9culo XVIII. Ademais, o crecemento da poboaci\u00f3n viuse favorecido pola industrializaci\u00f3n do lugar no s\u00e9culo seguinte. Como consecuencia disto, o goberno da illa, o Tynwald, foi trasladado en 1869 a Douglas dende Castletown. Os Tribunais Superiores tam\u00e9n est\u00e1n na capital.\nDouglas \u00e9 o n\u00facleo principal das actividades da illa, sendo a base para as empresas, finanzas, servizos legais, a pesca, o transporte e o entretemento. O TT Illa de Man de motociclismo comeza e remata en Douglas.\nHistoria.\nHistoria temper\u00e1.\nA falta de datos arqueol\u00f3xicos, as orixes da cidade poden revelarse mediante a an\u00e1lise do patr\u00f3n das r\u00faas orixinais e o patr\u00f3n da trama. O descubrimento dunha arma bronce no centro de Douglas, e o gran tesouro viquingo de Ballaquayle nos arredores, ambos na d\u00e9cada de 1890, deixan entrever a importancia inicial do sitio agora ocupado por Douglas. Os investigadores coinciden en que o nome da cidade deriva do celta temper\u00e1 \"Duboglassio\" que significa \"r\u00edo negro\". A Douglas faise referencia d\u00faas veces na \"Chronicle of the Kings of Man and the Isles\" (Cr\u00f3nica dos reis de Man e das illas): primeiro en 1192, cando os monxes da Abad\u00eda de Santa Mar\u00eda en Rushen foron trasladados al\u00ed por unha estad\u00eda de catro anos, de novo en 1313, cando o rei de Escocia Robert the Bruce pasou a noite no \"mosteiro de Duglas\" no seu cami\u00f1o para apoderarse do castelo de Rushen. Estas poden ser referencias ao sitio do Nunnery posterior, un pouco augas arriba do porto.\nA primeira documentaci\u00f3n detallada amosa que en 1511 s\u00f3 hab\u00eda trece fogares residentes no asentamento agrupado ao norte do porto, a maior parte das propiedades al\u00ed estaban clasificadas como \"c\u00e1maras\" (estruturas desocupadas, sen calefacci\u00f3n, unicelulares) polas que pagaban alugueres os non residentes, inclu\u00eddos cl\u00e9rigos, funcionarios e propietarios de terras doutras partes da illa. Isto suxire que o n\u00facleo da cidade se orixinou como un porto non urbano. As actuais especulaci\u00f3ns vinculan os edificios das tendas coa pesca de arenque no mar de Irlanda e co comercio de importaci\u00f3n e exportaci\u00f3n.\nCrecemento e desenvolvemento.\nEn 1681, Thomas Denton describiu a Douglas como \"o lugar con m\u00e1is recursos\" da Illa de Man, e en 1705 xorde unha imaxe clara da cidade primitiva, con indicios de que as s\u00faas funci\u00f3ns residenciais, de mercado e de defensa militar estaban crecendo en importancia. ao lado da instalaci\u00f3n portuaria. A cidade prosperar\u00e1 nos pr\u00f3ximos 60 anos, constru\u00edronse impo\u00f1entes casas de comerciantes, grandes almac\u00e9ns, peiraos e un peirao para acoller o florecente comercio de contrabando: un dos est\u00edmulos para a expansi\u00f3n da cidade.. Tam\u00e9n medraron outras formas de comercio e despois da lei Revestment Act 1765, Douglas comezou a obter os beneficios do comercio transatl\u00e1ntico debido en parte \u00e1 cooperaci\u00f3n a nivel local con Liverpool. Os comerciantes lex\u00edtimos que se destacaron durante o per\u00edodo inclu\u00edron aos Murreys, os Moores e os Bacons. A prosperidade posterior da cidade viuse facilitada polo baixo custo de vida, e un estatuto xur\u00eddico favorable. O crecemento e desenvolvemento inicial da cidade debeu moito ao seu porto natural (agora o porto interior), xa que se expandiu e mellorou enormemente. Durante o s\u00e9culo XVIII, a poboaci\u00f3n da cidade pasou de aproximadamente 800 habitantes en 1710 a case 2.500 en 1784.\nAo longo do s\u00e9culo XIX, a demograf\u00eda da cidade seguiu as mesmas tendencias que o Reino Unido, debido \u00e1 Revoluci\u00f3n Industrial. O n\u00famero de visitantes de vacaci\u00f3ns creceu a comezos do s\u00e9culo XIX, e a partir de 1870, a cidade transformouse nun centro tur\u00edstico l\u00edder. Pero as condici\u00f3ns cada vez m\u00e1is insalubres e as vivendas de mala calidade, volven a reflectir unha tendencia vista en todo o Reino Unido. A rede de sumidoiros aberta, as augas residuais (vertedoiros dom\u00e9sticos) e o cheiro do porto en marea baixa contribu\u00edron \u00e1 inmundicia da cidade. As l\u00e1mpadas de petr\u00f3leo e gas apareceron por primeira vez a finais dos anos 1820 e 1830, o primeiro hospital que se incorporou ao Dispensario constru\u00eduse en 1850, e en 1832 constru\u00eduse a pintoresca Torrre do Refuxio na ba\u00eda de Douglas para ofrecer refuxio e provisi\u00f3n para os mari\u00f1eiros que esperan rescate. Douglas na primeira metade do s\u00e9culo XIX sufr\u00eda a mi\u00fado a indixencia da s\u00faa poboaci\u00f3n e moitas epidemias, en particular o c\u00f3lera.\nO ascenso de Douglas como fortaleza social e econ\u00f3mica reco\u00f1eceuse en 1869, cando se converteu na sede do parlamento da illa, Tynwald, e polo tanto na capital, un honor que anteriormente tivo Castletown, unha cidade m\u00e1is pequena no sur da illa. O panorama pol\u00edtico de Douglas tam\u00e9n cambiou significativamente no s\u00e9culo XIX, a pesar do conservadorismo dalg\u00fans cidad\u00e1ns, en 1844, por exemplo, nunha reuni\u00f3n p\u00fablica, rexeitouse a idea dun concello a favor de manter o sistema de altos alguac\u00eds da cidade. Cando se aprobou a Lei Town Bill Act no Tynwald en 1852, a xente de Douglas rexeitou a idea. Non obstante, unha Lei aprobada m\u00e1is tarde esa d\u00e9cada, que non inclu\u00eda cl\u00e1usulas de renuncia, aceptousee, e en 1860, Douglas elixiu o seu primeiro consello municipal, que estaba predominantemente composto por xente de clase media. Os comisionarios da cidade pod\u00edan resolver os problemas da cidade cunha maior eficiencia e en 1869 o problema das augas residuais resolv\u00e9rase en gran medida.\nOs comisionarios tam\u00e9n traballaron para alterar a anacr\u00f3nica arquitectura de Douglas, constru\u00edda durante a era da pesca e do comercio, xa non era accesible nin segura para os turistas. A proporci\u00f3n da poboaci\u00f3n nativa total que viv\u00eda en Douglas tam\u00e9n expandiuse, o 35% viv\u00eda al\u00ed en 1891. A \u00e9poca victoriana e posterior modernizaci\u00f3n da cidade consegu\u00eduse a costa do esquema orixinal de labirinto das r\u00faas m\u00e1is antigas. Estas elimin\u00e1ronse nos novos esquemas de r\u00faas e os deslindes dos barrios baixos na d\u00e9cada de 1870 a 1920. A infraestrutura da cidade modificouse radicalmente por comodidade dos turistas e en 1878 constru\u00eduse o Paseo Loch. En 1870, recib\u00eda 60.000 visitantes ao ano, en 1884, pasaron a 182.000. En 1887, 310.916 a visitaron durante o xubileu de ouro da ra\u00ed\u00f1a Vitoria.\nEnlaces mar\u00edtimos.\nOs primeiros servizos de transbordador organizados xurdiron entre Douglas e Whitehaven, establecidos por William Nicholson na d\u00e9cada de 1750. As conexi\u00f3ns eran irregulares e depend\u00edan moito das condici\u00f3ns meteorol\u00f3xicas. Os servizos de Steamer trouxeron unha mellora considerable, o primeiro enlace regular (en ruta entre Greenock e Liverpool) estivo dispo\u00f1ible desde 1819. A formaci\u00f3n do que se converteu na Compa\u00f1\u00eda de Paquebotes de Vapor da Illa de Man en 1830 levou a mellorar moito os servizos e tam\u00e9n puxo as bases para o crecemento tanto no tr\u00e1fico de carga como tur\u00edstico.\nO Royal National Lifeboat Institution (RNLI) ten unha estaci\u00f3n de salvamento en Douglas. A primeira estaci\u00f3n de salvamento no porto creouse en 1802. En 1825 foi unha das primeiras estaci\u00f3ns de barcos de salvamento dotada cun bote salvavidas constru\u00eddo a prop\u00f3sito, isto foi a petici\u00f3n de Sir William Hillary, o fundador da Instituci\u00f3n. Non estivo operativo entre 1851 e 1868, e pechou en 1895. A estaci\u00f3n actual, creada en 1874, opera o bote de salvamento \" Sir William Hillary \". Hai tres monumentos a Sir William en Douglas: un na igrexa de San Jorge onde foi enterrado en 1847, un no paseo de Loch e outro no Cabo de Douglas, preto de onde en 1832 estableceu a Torre do Refuxio. "}
{"id": "262504", "revid": "1131", "url": "https://gl.wikipedia.org/wiki?curid=262504", "title": "Galiza Ano Cero", "text": "Galiza Ano Cero \u00e9 unha canle de televisi\u00f3n dixital galega que comezou as s\u00faas emisi\u00f3ns en outubro de 2013.\nEstrutura.\nGaliza Ano Cero \u00e9 unha televisi\u00f3n de contido cultural e pol\u00edtico de emisi\u00f3n regular e espor\u00e1dica: en 2013, cando comezou as s\u00faas emisi\u00f3ns, emit\u00eda unicamente programas novos o xoves. Ideoloxicamente def\u00ednense como \"de abaixo \u00e1 esquerda\", e os seus contidos son fundamentalmente debates e entrevistas.\nOs seus responsables est\u00e1n constitu\u00eddos nunha asociaci\u00f3n cultural, e o financiamento inicial proveu dunha campa\u00f1a de crowdfunding. Unha das s\u00faas caras visibles \u00e9 o xornalista Iago Mart\u00ednez."}
{"id": "262505", "revid": "13119", "url": "https://gl.wikipedia.org/wiki?curid=262505", "title": "J-Pop", "text": ""}
{"id": "262506", "revid": "13119", "url": "https://gl.wikipedia.org/wiki?curid=262506", "title": "Jpop", "text": ""}
{"id": "262507", "revid": "13119", "url": "https://gl.wikipedia.org/wiki?curid=262507", "title": "JPop", "text": ""}
{"id": "262509", "revid": "13119", "url": "https://gl.wikipedia.org/wiki?curid=262509", "title": "J-POP", "text": ""}
{"id": "262510", "revid": "13119", "url": "https://gl.wikipedia.org/wiki?curid=262510", "title": "JPOP", "text": ""}
{"id": "262513", "revid": "109216", "url": "https://gl.wikipedia.org/wiki?curid=262513", "title": "Adi\u00f3s", "text": "O termo castel\u00e1n adi\u00f3s \u00e9 unha f\u00f3rmula de despedida, similar ao galego adeus. Pode referirse a:"}
{"id": "262514", "revid": "6279", "url": "https://gl.wikipedia.org/wiki?curid=262514", "title": "Erro, Espa\u00f1a", "text": ""}
{"id": "262515", "revid": "15490", "url": "https://gl.wikipedia.org/wiki?curid=262515", "title": "K-pop", "text": "O K-pop (, do ingl\u00e9s \"Korean pop\" \"m\u00fasica pop coreana\") \u00e9 un x\u00e9nero musical popular surcoreano. Incl\u00fae diferentes estilos de m\u00fasica dance, electropop, hip hop ou R&amp;B contempor\u00e1neo. A revista \"Billboard\" ten unha categor\u00eda espec\u00edfica para K-pop.\nGrazas \u00e1 Internet, o K-pop \u00e9 accesible en moitos pa\u00edses e foi descuberto para o gran p\u00fablico. \u00c9 popular sobre todo entre os mozos. O K-pop non \u00e9 s\u00f3 m\u00fasica, xerou unha subcultura propia.\nAlg\u00fans artistas do x\u00e9nero destacados.\nLista parcial de m\u00fasicos ou grupos do K-pop"}
{"id": "262516", "revid": "13119", "url": "https://gl.wikipedia.org/wiki?curid=262516", "title": "Kpop", "text": ""}
{"id": "262517", "revid": "13119", "url": "https://gl.wikipedia.org/wiki?curid=262517", "title": "K-Pop", "text": ""}
{"id": "262518", "revid": "13119", "url": "https://gl.wikipedia.org/wiki?curid=262518", "title": "KPop", "text": ""}
{"id": "262519", "revid": "13119", "url": "https://gl.wikipedia.org/wiki?curid=262519", "title": "K-POP", "text": ""}
{"id": "262520", "revid": "13119", "url": "https://gl.wikipedia.org/wiki?curid=262520", "title": "KPOP", "text": ""}
{"id": "262521", "revid": "56817", "url": "https://gl.wikipedia.org/wiki?curid=262521", "title": "Castej\u00f3n", "text": ""}
{"id": "262522", "revid": "25871", "url": "https://gl.wikipedia.org/wiki?curid=262522", "title": "Antonio Pacheco Berm\u00fadez", "text": "Antonio Pacheco Berm\u00fadez, nado en Noia e finado en Par\u00eds o 5 de xullo de 1832, foi un xornalista e cirurxi\u00e1n galego.\nTraxectoria.\nExerceu como m\u00e9dico nos ex\u00e9rcitos de Castela a Vella, Catalu\u00f1a e Galicia. En 1793 foi o segundo cirurxi\u00e1n do buque \"San Telmo\" da Real Armada. En 1794 exerceu en Palencia e en 1795 deu clases na Universidade de Santiago de Compostela e na Real Academia F\u00edsico-Cir\u00farxica da mesma vila. Regresou ao ex\u00e9rcito, estando no terceiro batall\u00f3n do Rexemento de Infanter\u00eda de Borb\u00f3n at\u00e9 agosto de 1798, e no 4\u00ba Rexemento desde maio de 1803.\nEn 1814, sendo primeiro axudante de cirurx\u00eda do corpo nacional de Artiller\u00eda, foi apresado no castelo de Santo Ant\u00f3n e sentenciado a dez anos de c\u00e1rcere en Ceuta, pena que finalmente non cumpriu por mor de varias doenzas f\u00edsicas. De ideas liberais, foi apresado logo de estar involucrado no levantamento de Juan D\u00edaz Porlier, sendo liberado o 15 de febreiro de 1819. En 1820 foi rehabilitado, servindo no 5\u00ba Rexemento de Artiller\u00eda. Retirouse en 1821 cun soldo de mil reais, logo de lograr que lle considerasen como anos de servizo o tempo que estivo en prisi\u00f3n.\nObra.\nFoi redactor da \"Gaceta Instructiva\" da Coru\u00f1a entre 1811 e 1815, ano en que foi prohibida por Fernando VII.\nTraduciu a obra \"Pol\u00edtica natural\", co subt\u00edtulo de \"Discurso sobre los verdaderos principios de gobierno, por un magistrado anciano. Extracto hecho por la Biblioteca del Hombre P\u00fablico. Traducido libremente con notas\", que traducira tam\u00e9n Ignacio Garc\u00eda Malo en Mallorca. A obra sa\u00edu publicada en Santiago de Compostela en 1811, e por ese motivo foi acusado polo tribunal da Inquisici\u00f3n en 1817.\nEn 1820 escribiu unha \"Descripci\u00f3n de las honras f\u00fanebres que se hicieron en La Coru\u00f1a al general Don Juan D\u00edaz Porlier\", adicada ao Conde de Toreno.\nVida persoal.\nO 27 de xullo de 1800 casou con Ventura San Miguel, irm\u00e1 do consultor de c\u00e1mara Evaristo San Miguel."}
{"id": "262525", "revid": "56817", "url": "https://gl.wikipedia.org/wiki?curid=262525", "title": "Allo (hom\u00f3nimos)", "text": "O allo \u00e9 unha hortaliza que pos\u00fae un bulbo moi empregado na coci\u00f1a, da que hai varias especies:\nComo top\u00f3nimo, pode referirse a:"}
{"id": "262528", "revid": "3115539", "url": "https://gl.wikipedia.org/wiki?curid=262528", "title": "Basidiomiceto", "text": ""}
{"id": "262529", "revid": "23204", "url": "https://gl.wikipedia.org/wiki?curid=262529", "title": "Balantidium coli", "text": "Balantidium coli \u00e9 unha especie de protozoo ciliado parasito que causa en humanos a enfermidade chamada balantid\u00edase. \u00c9 o \u00fanico protozoo ciliado co\u00f1ecido pat\u00f3xeno para os humanos.\nMorfolox\u00eda.\n\"Balantidium coli\" ten dous estadios no seu desenvolvemento, un estadio de trofozo\u00edto e outro de quiste. Os trofozo\u00edtos te\u00f1en un grande tama\u00f1o de ata 170 microns de longo (xeralmente de 30 a 150) e te\u00f1en dous n\u00facleos, mscron\u00f1\u00facleo e micron\u00facleo. O macron\u00facleo \u00e9 longo e con forma de salchicha, e o micron\u00facleo esf\u00e9rico e est\u00e1 situado moi preto e a mi\u00fado queda tapado polo macron\u00facleo. A abertura da c\u00e9lula chamada peristoma, situada no extremo anterior puntiagudo d\u00e1 paso ao citostoma ou \"boca\". Os quistes son menores que os trofozo\u00edtos, arredondados e cunha rexa e pesada parede constitu\u00edda por unha ou d\u00faas capas. Xeralmente s\u00f3 son visibles no quiste o macron\u00facleo e \u00e1s veces os cilios e vac\u00faolos contr\u00e1ctiles. Os trofozo\u00edtos e quistes vivos son amarelados ou verdosos.\nTransmisi\u00f3n.\n\"Balantidium\" \u00e9 o \u00fanico protozoo ciliado que infecta aos humanos, causando balantid\u00edase. A balantid\u00edase \u00e9 unha enfermidade zoon\u00f3tica e os humanos adqu\u00edrena pola ruta fecal-oral a partir do seu h\u00f3spede normal, que \u00e9 o porco, no cal \u00e9 asintom\u00e1tica. A inxesti\u00f3n de auga contaminada \u00e9 o mecanismo de transmisi\u00f3n m\u00e1is com\u00fan.\nPatoxenia.\n\"Balantidium coli\" vive no cego e colon de humanos, porcos, ratas e outros mam\u00edferos. Non se transmite facilmente dunha especie h\u00f3spede a outra, porque necesita un per\u00edodo de tempo para adaptarse \u00e1 flora simbi\u00f3tica do novo h\u00f3spede. Unha vez que se adaptou a un h\u00f3spede novo, pode converterse nun serio pat\u00f3xeno, especialmente en humanos. Os trofozo\u00edtos multipl\u00edcanse e enqu\u00edstanse debido \u00e1 deshidrataci\u00f3n das feces.\nA infecci\u00f3n ten lugar cando se tragan os quistes, xeralmente ao tomar auga ou alimentos contaminados. A infecci\u00f3n por \"Balantidium\" en individuos inmuncompetentes non \u00e9 imposible, pero raramente causa unha enfermidade grave no tracto gastrointestinal. Pode vivir no tracto gastrointestinal sen causar s\u00edntomas de disenter\u00edacon con tal de que exista un balance entre o protozoo e o h\u00f3spede. A infecci\u00f3n prod\u00facese con maior probabilidade en persoas malnutridas debido \u00e1 baixa acidez do seu est\u00f3mago ou en persoas con sistemas inmunitarios comprometidos.\nNa enfermidade aguda, pode producirse unha diarrea explosiva cada vinte minutos, e tam\u00e9n poden darse casos de perforaci\u00f3n do colon, que poden po\u00f1er en perigo a vida.\nO protozoo \u00e9 sensible \u00e1 tetraciclina e o metronidazol, e non se observou a aparici\u00f3n de resistencias.\nCiclo de vida.\nCando se inxire un quiste do protozoo ao consumir auga ou alimentos contaminados, este chega ao sistema dixestivo do h\u00f3spede.\nO quiste est\u00e1 en parte protexido pola s\u00faa parede do pH \u00e1cido estomacal, pero xeralmente non resiste pH menores de 5, o que explica que sobreviva m\u00e1is facilmente nos est\u00f3magos de persoas malnutridas que te\u00f1en menor acidez estomacal. unha vez que o quiste chega ao intestino delgado, produce os trofozo\u00edtos. Os trofozo\u00edtos colonizan o intestino groso, onde viven no lume e alim\u00e9ntanse da flora intestinal. Alg\u00fans trofozo\u00edtos invaden a parede do colon utilizando encimas proteol\u00edticos e multiplic\u00e1ndose, e alg\u00fans volven ao lume. No lume os trofozo\u00edtos poden desintegrarse ou enquistarse. O enquistamento \u00e9 causado pola deshidrataci\u00f3n dos contidos intestinais e xeralmente ten lugar na porci\u00f3n distal do intestino groso, pero pode tam\u00e9n ocorrer f\u00f3ra do h\u00f3spede nas feces. Os quistes maduros lib\u00e9ranse ao ambiente exterior, onde poden infectar a un novo h\u00f3spede.\nEpidemiolox\u00eda.\nA balantid\u00edase en humanos \u00e9 m\u00e1is com\u00fan en Filipinas, pero pode darse en todo o mundo, especialmente onde as persoas est\u00e1n en contacto estreito cos porcos. A doenza consid\u00e9rase rara e s\u00f3 se d\u00e1 no 1% da poboaci\u00f3n humana. Causa m\u00e1is problemas nos pa\u00edses subdesenvolvidos, onde as augas poden estar contaminadas con feces porcinas e humanas."}
{"id": "262531", "revid": "89787", "url": "https://gl.wikipedia.org/wiki?curid=262531", "title": "Platanista gangetica", "text": "Platanista gangetica \u00e9 unha especie de cet\u00e1ceo odontoceto da familia dos platan\u00edstidos.\n\u00c9 un golfi\u00f1o de r\u00edo que habita nas concas dos r\u00edos Ganxes e Brahmaputra e os seus tributarios, na India, o Nepal, But\u00e1n e Bangladesh, e que se co\u00f1ece na bibliograf\u00eda internacional, por iso, como \"golfi\u00f1o do Ganxes\".\nTaxonom\u00eda.\nA especie foi descrita en 1801 por Roxburgh, quen a denominou inicialmente como \"Delphinus gangetica\", en \"Asiat. Res. Trans. Soc.\" (Calcutta ed.), 7: 170, sendo m\u00e1is tarde reclasificada dentro do x\u00e9nero \"Platanista\", creado por Wagler en 1830.\nDurante moitos anos \"Platanista gangetica\" e a s\u00faa especie irm\u00e1, \"Platanista minor\", foron consideradas como subespecies de \"P. gangetica\". Logo, na d\u00e9cada de 1970, descubr\u00edronse diferenzas na estrutura dos seus cranios e, m\u00e1is tarde, investigaci\u00f3ns moleculares demostraron tam\u00e9n diferenzas nas prote\u00ednas do sangue.\nPor\u00e9n, en 1972 Kasuya reduciu os dous taxa a subespecies dunha soa especie, \"Platanista gangetica\", (\"P. g. gangetica\" e \"P. g. minor\", respectiovamente).\nAs\u00ed mesmo, Shreshta cuestionou a realidade das supostas diferenzas entre as d\u00faas poboaci\u00f3ns.\nAt\u00e9 o plioceno tard\u00edo, os actuais r\u00edos Indo, Ganxes e Brahmaputra (excepto nos treitos superiores) constitu\u00edan un \u00fanico r\u00edo que flu\u00eda cara ao oeste (denominado r\u00edo \"Indobrahm\". Incluso at\u00e9 tempos hist\u00f3ricos houbo probabelmente espor\u00e1dicos intercambios faun\u00edsticos entre os Indo e Ganxes mediante capturas fluviais nas chairas baixas indoganx\u00e9ticas. Por iso a IUCN considera s\u00f3 unha especie, \"P. gangetica\", coas subespecies mencionadas.\nPero na actualidade a maior\u00eda dos autores consideran as d\u00faas poboaci\u00f3ns como d\u00faas especies diferentes. Con todo, c\u00f3mpre sinalar que, a\u00ednda que separadas xeograficamente (\"Platanista minor\" vive na conca do r\u00edo Indo), ambas as especies son morfoloxicamente id\u00e9ticas, e os seus h\u00e1bitos son tam\u00e9n similares.\nCaracter\u00edsticas.\nAs principais caracter\u00edsticas f\u00edsicas do \"golfi\u00f1o do Ganxes\" son as seguintes:\nDistribuci\u00f3n.\nM\u00e1is amplamente distribu\u00eddo que o \"golfi\u00f1o do Indo\" (ver mapa adxunto), o \"golfi\u00f1o do Ganxes\" vive nos r\u00edos Ganxes e Brahmaputra na India occidental, Nepal, But\u00e1n e Bangladesh, as\u00ed como nos r\u00edos Meghna (que forma parte do delta do Ganxes), Karnaphuli e Sangu, en Bangladesh, e tam\u00e9n pode verse no curso superior do Brahmaputra chin\u00e9s, nunha distribuci\u00f3n descontinua desde a base do Himalaia at\u00e9 a costa, no l\u00edmite da zona de mareas. O l\u00edmte superior parece ser Sunamganj (no r\u00edo Meghna), e os r\u00edos Lohit e Manas (afluentes do Brahmaputra). A presa do encoro de Frakka, no Ganxes, dividiu a poboaci\u00f3n en d\u00faas.\nBiolox\u00eda.\nComportamento.\nOs esp\u00e9cimes de \"Platanista gangetica\" poden vivir sos ou en parellas, pero tam\u00e9n se observaron en pequenos grupos de at\u00e9 10 individuos. Nadan e realizan vocalizaci\u00f3ns durante todo o d\u00eda, sen que se aprecien per\u00edodos claros de descanso. Saen m\u00e1is \u00e1 superficie que outros golfi\u00f1os de auga doce e, \u00e1s veces, nadan cos seus bicos f\u00f3ra da auga. Poden saltar cando se ven en apuros, sa\u00edndo case por completo da auga e volvendo a ela coa cabeza en primeiro lugar e, polo xeral, facendo un grande estr\u00e9pito ao golpear coa cola na auga. As femias poden subir \u00e1s s\u00faas cr\u00edas cara \u00e1 superficie montadas no seu dorso. Polo xeral son de movementos lentos, pero son capaces de nadar a gran velocidade durante tempos curtos. Poden vivir en augas superficiais (de at\u00e9 1 m de profundidade) pero parecen prefirir augas profundas.\nPoden nadar de lado, sobre todo en augas pouco profundas; os animais adoitan inclinarse cara \u00e1 dereita e desprazarse cerca do fondo do r\u00edo, coa aleta pectoral dese lado fozando na lama do fondo en busca de alimento. Segundo alg\u00fans informes esta nataci\u00f3n lateral adoita ter lugar preferentemente ao anoitecer, e alcanza un m\u00e1ximo pola noite. A pesar de seren case cegos, \u00e9 pos\u00edbel que poidan detectar a direcci\u00f3n da luz, e talvez os cambios na s\u00faa intensidade, pero nadan e localizan os alimentos mediante un sofisticado sistema de \"sonar\" (ecolocalizaci\u00f3n).\nAlimentaci\u00f3n.\nAlim\u00e9ntanse dunha gran variedade de crust\u00e1ceos e pequenos peixes.\nReproduci\u00f3n.\nAlcanzan a madurez sexual sobre os 10 anos de idade. A xestaci\u00f3n crese que dura aproximadamente 9 ou 10 meses. Os nacementos poden ter lugar durante todo o ano, pero parecen concentrarse sobre todo en d\u00faas \u00e9pocas, decembro-xaneiro e marzo-maio. \nAmeazas e estado actual.\nAmeazas.\nA construci\u00f3n de polo menos 50 presas dentro da \u00e1rea de distribuci\u00f3n hist\u00f3rica co\u00f1ecida ou sospeitada da especie afectou profundamente ao seu h\u00e1bitat, abundancia e estrutura da poboaci\u00f3n. A especie comprende numerosos subpoblaci\u00f3ns illadas en diversos graos por barreiras na s\u00faa maior\u00eda artificiais, pero tam\u00e9n naturais. Ademais da fragmentaci\u00f3n das poblaci\u00f3ns, as presas e os encoros degradan o h\u00e1bitat augas abaixo, con alta sedimentaci\u00f3n e alterado a as poboaci\u00f3n de peixes e invertebrados. Por exemplo, o crecemento exuberante de macr\u00f3fitos e a sedimentaci\u00f3n excesiva eliminaron un h\u00e1bitat adecuado augas arriba do encoro Farakka. Por outra parte, a escaseza de auga liberada augas abaixo deste encoro elimina na temporada seca un h\u00e1bitat de m\u00e1is de 300\u00a0km, ou at\u00e9 a confluencia do Ganxes co Brahmaputra.\nAs concentraci\u00f3ns de contaminantes organoclorados en mostras dos tecidos dos \"golfi\u00f1os do Ganxes\" son o suficientemente altas como para causaren preocupaci\u00f3n acerca dos seus efectos na especie. Pode esperarse que as cargas de contaminantes aumenten co incremento da industrializaci\u00f3n e a difusi\u00f3n de pr\u00e1cticas agr\u00edcolas intensivas. Os golfi\u00f1os de r\u00edo son particularmente vulner\u00e1beis \u00e1 contaminaci\u00f3n industrial porque o seu h\u00e1bitat est\u00e1 en augas abaixo de confluencias e meandros a mi\u00fado situados na proximidade de grandes \u00e1reas urbanas (por exemplo, Allahabad, Varanasi, Patna, Calcuta e Dacca). Ademais, a capacidade dos r\u00edos para dilu\u00edr os contaminantes (ars\u00e9nico, DDT etc.) e sales reduciuse drasticamente en moitas zonas debido \u00e1 retenci\u00f3n das augas nos encoros.\nA deliberada matanza de \"golfi\u00f1os do Ganxes\" parece que declinou na maior\u00eda das zonas, pero a\u00ednda se produce polo menos de vez en cando no Ganxes medio, cerca de Patna, India, no r\u00edo Kalni-Kushiyara de Bangladesh, e no curso superior do r\u00edo Brahmaputra en Assam, India. Estes golfi\u00f1os son capturados polos pobos do Brahmaputra superior para aproveitar a s\u00faa carne, e por pescadores no curso medio do Ganxes polo seu aceite, que se utiliza como engado para o peixe.\nA mortandade de \"golfi\u00f1os do Ganxes\" debida a quedar atrapados en artes de pesca, especialmente en redes de deriva, \u00e9 un grave problema na maior parte da s\u00faa \u00e1rea de distribuci\u00f3n. Son particularmente vulner\u00e1beis porque o seu h\u00e1bitat preferido \u00e9 a mi\u00fado coincidente coa situaci\u00f3n dos caladoiros. No Ganxes medio, a\u00ednda que actualmente sexa raro que se cacen con arp\u00f3ns, a mortandade nas redes de pesca contin\u00faa sedo xeneralizada.\nMedidas de protecci\u00f3n.\nO \"golfi\u00f1o do Ganxes\" est\u00e1 na actualidade protexido legalmente en todos os estados onde vive, polo menos teoricamente. O \"Santuario dos golfi\u00f1os\" de Vikramshila, Bihar, India, entre Sultanganj e Kahalgaon no leito principal do r\u00edo Ganxes estebleceuse como \u00e1rea protexida para os golfi\u00f1os en agosto de 1991, pero houbo pouco apoio do goberno para facer cumprir as medidas de protecci\u00f3n. A protecci\u00f3n xur\u00eddica na India foi descrita como \"totalmente ineficaz\" por Sinha. Por\u00e9n, un pequeno progreso foi a celebraci\u00f3n do \"Seminario Rexional\" sobre as leis ambientais no Santuario de Vikramshila en novembro de 2003. Ademais, recentes actuaci\u00f3ns dos gobernos estatais e federal aseguran fondos para apoiar os esforzos para a conservaci\u00f3n destes golfi\u00f1os. Por outra parte, nalg\u00fans pequenos afluentes, os golfi\u00f1os reciben unha protecci\u00f3n nominal en virtude do feito de que pequenas porci\u00f3ns do seu h\u00e1bitat est\u00e1n dentro de Parques Nacionais e Santuarios (por exemplo, o Parque Nacional de Kaziranga en Assam, India, o Santuario Nacional Chambal en Madhya Pradesh, India e o Parque Nacional Royal Bardia e Katerniya Ghat Gavial Santuario, respectivamente ao norte e o sur da fronteira entre Nepal e a India.\nStatus actual.\nSegundo a Uni\u00f3n Internacional para a Conservaci\u00f3n da Natureza (UICN) determinar o estado desta especie \u00e9 especialmente problem\u00e1tico debido \u00e1 carencia de datos cuantitativos rigorosos (actuais ou hist\u00f3ricos) en n\u00famero, mortandade, grao de ocorrencia e \u00e1rea de distribuci\u00f3n. Por\u00e9n, a diversidade e a escala das ameazas \u2014recentes, actuais e proxectadas\u2014 son tales que xustifican que no ano 2012 a UICN cualificase o estado desta especie como \"EN\" (\"risco baixo\")."}
{"id": "262532", "revid": "56817", "url": "https://gl.wikipedia.org/wiki?curid=262532", "title": "Areeiros", "text": "O orp\u00f3nimo galego Areeiros ref\u00edrese a un lugar con abundancia de area. Pode referirse a:"}
{"id": "262537", "revid": "98629", "url": "https://gl.wikipedia.org/wiki?curid=262537", "title": "Max Payne (filme)", "text": "Max Payne \u00e9 un filme estadounidense dirixido por John Moore que se estreou no 2008. Est\u00e1 vagamente baseado no videoxogo de 2001 \"Max Payne\", de Remedy Entertainment.\nSinopse.\nMax Payne (Mark Wahlberg), un ex-polic\u00eda de Nova York, busca \u00f3s asasinos da s\u00faa muller e o seu beb\u00e9, que perderon a vida baixo os efectos dunha forte droga sint\u00e9tica."}
{"id": "262539", "revid": "98629", "url": "https://gl.wikipedia.org/wiki?curid=262539", "title": "Equipe Ligier", "text": "O Equipe Ligier foi un equipo de automobilismo, co\u00f1ecido principalmente polo seu equipo de F\u00f3rmula 1 que operou desde ata . O equipo foi fundado en 1969 como fabricante de autom\u00f3biles deportivos.\nOrixes.\nLogo de retirarse da competici\u00f3n trala morte do seu amigo Jo Schlesser, Guy Ligier tivo ao enxe\u00f1eiro Michel T\u00e9tu desenvolvendo un deportivo chamado JS1 (iniciais de Jo Schlesser). Propulsado cun motor Cosworth, o JS1 ga\u00f1ou en Albi e Monthlery en 1970, pero retirouse en Le Mans, e no Tour Automobile de Francia.\nEn 1971, Ligier converteu o JS1 no JS2 e JS3. O JS2 foi homologado para o seu uso en estrada e utilizou un motor Maserati V6, mentres que o JS3 era un prototipo deportivo convertible propulsado por un motor Cosworth DFV V8. O JS3 ga\u00f1ou en Monthlery en 1971, pero non puido terminar a distancia m\u00ednima en Le Mans. Polo tanto, retirouse, e Ligier instalou o Cosworth DFV no coche de estrada JS2, terminando segundo na xeral en Le Mans en 1975. Despois Ligier dedicou os seus esforzos \u00e1 F\u00f3rmula Un.\nF\u00f3rmula Un.\nCoa adquisici\u00f3n dos activos do equipo Matra de F1, Ligier entrou na F\u00f3rmula Un en cun coche motor V12 Matra, e ga\u00f1ou un Gran Premio con Jacques Laffite en . Consid\u00e9rase que foi a primeira vitoria francesa no Campionato do Mundo de F\u00f3rmula Un.\nO acordo con Matra rematou en 1979 e Ligier incorporou os motores Cosworth e as \u00e1s, no Ligier JS11. O JS11 comezou a tempada ga\u00f1ando as d\u00faas primeiras carreiras a mans de Laffite. Con todo, o JS11 presentou unha forte competencia cando Williams e Ferrari presentaron coches aerodinamicamente modificados. O resto da tempada tivo menos \u00e9xito para a marca francesa.\nO JS11 e os seus sucesores fixeron de Ligier un dos mellores equipos a principios da d\u00e9cada de 1980. Malia o patrocinio de Talbot e empresas p\u00fablicas francesas, principalmente SEITA e Fran\u00e7aise des Jeux (acordo que Fran\u00e7ois Mitterrand axudou a po\u00f1er en marcha,) a competitividade do equipo comezou a declinar ao redor de . Nese intre, estaban probando un motor turbo V6 de Matra, que nunca correu. A mediados da d\u00e9cada de 1980, o equipo beneficiouse dun acordo con Renault para montar un motor turbo. Isto f\u00edxoos m\u00e1is competitivos, a\u00ednda que non un dos favoritos, malia o patrocinio de empresas como Gitanes, Loto e Elf. Cando Renault deixou o automobilismo deportivo en 1986, Ligier quedou sen un fornecedor de motores fiable. Unha fracasada colaboraci\u00f3n con Alfa Romeo (debido \u00e1s duras cr\u00edticas de Ren\u00e9 Arnoux aos motores Alfa Romeo) foi seguida dunha serie de contratos con motores de Megatron (que proporcionou motores BMW M12 remozados), Judd, Cosworth e cas fabricas oficiais Lamborghini, Renault e Mugen Honda\nNos \u00faltimos anos Ligier ti\u00f1a pouco apoio p\u00fablico e carec\u00eda de fondos. Sorprendentemente, o equipo resultou un pouco m\u00e1is competitivos neste per\u00edodo, talvez debido ao talento do dese\u00f1ador de aerodin\u00e1mica Frank Dernie.\nO talento do enxe\u00f1eiro Lo\u00efc Bigois puido xogar un papel importante. Pero nos anos anteriores, Guy Ligier estaba m\u00e1is preocupado en ga\u00f1ar di\u00f1eiro que en recobrar a competitividade do equipo . Famoso polo seu histrionismo e ruidosas explosi\u00f3ns no pitlane, Guy Ligier proporcionou moito car\u00e1cter \u00e1s carreiras de F\u00f3rmula Un desde mediados dos anos 1970 en diante, a\u00ednda que non pola competitividade dos seus equipos. Un comentarista da F1 dixo a famosa frase: \"Sempre ti\u00f1as a sensaci\u00f3n de que ata cando ga\u00f1aban non sab\u00edan por que...\" . Certamente, o equipo gozou dun auxe cando Guy Ligier vendeu o equipo a Cyril de Rouvre logo dunha decepcionante tempada en , cando unha vez m\u00e1is non puido desenvolver o seu potencial malia ser fornecidos cos mesmos motores Renault de f\u00e1brica que o dominante equipo Williams, anotou oito podios nos seguintes catro anos, o que contrasta fortemente co seu fracaso en lograr un podio entre e .\nEntre e , o equipo batallou, pero non sumou puntos en e . En 1990, cando o equipo de Larrousse foi descualificado logo de afirmar que o seu chasis fora constru\u00eddo por eles mesmos, cando en realidade fora constru\u00eddo por Lola Cars, Ligier subiu ata o importante 10\u00ba posto no Campionato de Construtores, o que lles dou beneficios de viaxe subsidiados, malia non estar clasificado debido \u00e1 falta de puntos.\nEn , o JS43 con motor Mugen Honda resultou ser un coche ben equilibrado, pero non ao nivel do equipo Williams. Converteuse nun ga\u00f1ador sorpresa, con Olivier Panis no Gran Premio de M\u00f3naco, a\u00ednda que foi unha carreira de gran desgaste, s\u00f3 tres coches remataron. Foi a primeira vitoria \"francesa\" en M\u00f3naco desde a de Ren\u00e9 Dreyfus con Bugatti en 1930.\nO equipo foi vendido a Alain Prost e pouco despois e converteuse no Prost Grand Prix en . Prost GP, malia o substancial apoio financeiro das grandes empresas privadas francesas non puido facer un equipo competitivo e crebou en .\nO equipo utilizou tradicionalmente os n\u00fameros 25 e 26.\nDespois da F\u00f3rmula Un.\nEn 2004, Ligier regresou aos deportes de motor logo de adquirir Autom\u00f3biles Martini. Tico Martini dese\u00f1ara un chasis F3 que se presentou no Sal\u00f3n do autom\u00f3bil de Par\u00eds de 2004 como Ligier JS47, pero co mercado da F3 copado por Dallara, o coche s\u00f3 correu a copa menor Recaro F3 Cup.\nEn 2005 Ligier presentou un prototipo deportivo, o JS49, feito para a clase CN de 2000 cc, que se pode utilizar no V de V Challenge.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "262540", "revid": "56817", "url": "https://gl.wikipedia.org/wiki?curid=262540", "title": "Turku Air", "text": "Turku Air Oy \u00e9 unha pequena aeroli\u00f1a e compa\u00f1\u00eda de aerotaxis con sede na cidade de Turku (Finlandia), fundada en 1974. Turku Air conta con varios aeroplanos Piper PA-31-350. Ofrece voos entre as cidades de Turku, Mariehamn e Tallinn, as\u00ed como servizo de transporte 24 horas e servizo de aerotaxi."}
{"id": "262541", "revid": "89787", "url": "https://gl.wikipedia.org/wiki?curid=262541", "title": "Yelko Pino", "text": "Yelko Pino Caride, nado o 30 de outubro de 1996 en Vigo, \u00e9 un futbolista galego que xoga como mediapunta no Pontevedra, da Primeira Divisi\u00f3n RFEF.\nTraxectoria.\nNado en Vigo, Yelko Pino \u00e9 un dos membros da xeraci\u00f3n de xuven\u00eds do Celta de Vigo que alcanzou a final da Copa de Campi\u00f3ns celebrada na cidade ol\u00edvica en 2013. Na posici\u00f3n de mediapunta, destacou como un dos piares do equipo dirixido por David de Dios, a pesar de ser un ou dous anos menor que a maior\u00eda dos seus compa\u00f1eiros. Posteriormente subiu ao filial celeste, estreandose na Segunda Divisi\u00f3n B con tan s\u00f3 16 anos. No seu primeiro ano disputou un total de 32 partidos, 24 deles como titular, marcando un gol na pen\u00faltima xornada, cando o descenso do filial a Terceira era xa unha realidade.\nA continuaci\u00f3n estreouse co primeiro equipo, con Paco Herrera como adestrador, nun amig\u00e1bel no Estadio de Bala\u00eddos ante o Club Deportivo Lugo. A s\u00faa proxecci\u00f3n fixo que renovase o seu contrato co Celta en 2013 por cinco tempadas, rexeitando ofertas do FC Barcelona e do FC Porto. En troques, o club estipulou no seu contrato que a partir do ver\u00e1n de 2015 ser\u00eda membro do primeiro equipo. Con todo, a direcci\u00f3n deportiva do Celta decidiu que o rapaz permanecese no Celta B, feito que contrastaba coa cl\u00e1usula do seu contrato.\nEn setembro de 2015, despois do peche do mercado de estival, o Celta asegurou que chegara a un acordo co Swindon Town para cedelo a este equipo. Con todo, o club da League One non puido inscribilo nese momento. En xaneiro de 2016, Pino sa\u00edu do Celta rumbo ao Queens Park Rangers da Championship, ao que chegou cedido at\u00e9 final de tempada. Al\u00ed xogou co equipo sub-21, non chegando a disputar partidos oficiais co primeiro equipo. \nTras regresar de terras inglesas, o xogador asinou libre polo Lugo da Segunda Divisi\u00f3n, cun contrato de tres temporadas. Debutou co equipo de Luis C\u00e9sar na segunda xornada de liga, contra o Zaragoza no Anxo Carro, e disputou un total de 16 partidos durante a campa\u00f1a, marcando un gol nunha vitoria por 1-0 contra o Reus. Na tempada 2017/18 sa\u00edu cedido \u00e1 Cultural Leonesa, equipo de Segunda adestrado polo galego Rub\u00e9n de la Barrera, onde xogou s\u00f3 83 minutos en liga ata que o seu contrato foi rescindido en xaneiro de 2018, despois de que vise a luz un v\u00eddeo no que insultaba ao club. Xogou o resto da tempada cedido no m\u00e1ximo rival dos leoneses, a Ponferradina, da Segunda B.\nEn agosto de 2018 fichou polo Atl\u00e9tico Baleares, tam\u00e9n de Segunda B. Apenas contou con minutos, disputando s\u00f3 seis partidos como titular nunha tempada na que o club de Palma acabou como campi\u00f3n do seu grupo, pero non logrou o ascenso. Na seguinte campa\u00f1a xogou no Algeciras, da mesma categor\u00eda, onde xogou s\u00f3 cinco partidos como titular.\nPara a tempada 2021/22 asinou co Pontevedra, da Segunda Divisi\u00f3n RFEF. Titular en case todos os partidos, logrou co equipo pontevedr\u00e9s o ascenso \u00e1 Primeira Divisi\u00f3n RFEF."}
{"id": "262542", "revid": "98629", "url": "https://gl.wikipedia.org/wiki?curid=262542", "title": "Rain Man", "text": "Rain Man \u00e9 un filme estadounidense dirixido por Barry Levinson que se estreou en 1988. Estreouse en galego na TVG o 25 de xaneiro de 2009.\nSinopse.\nCharlie Babbitt (Tom Cruise), un mozo ego\u00edsta que agarda herdar a fortuna do seu defunto pai, descobre que o beneficiario \u00e9 o seu irm\u00e1n Raymond (Dustin Hoffman), un autista \u00f3 que non co\u00f1ec\u00eda porque viviu sempre reclu\u00eddo nun centro especial. Ambos far\u00e1n unha longa viaxe a trav\u00e9s dos Estados Unidos. \u00d3 comezo, a Charlie, o extravagante comportamento do seu irm\u00e1n an\u00f3xao e desconc\u00e9rtao, pero, pouco a pouco, aprender\u00e1 a co\u00f1ecelo e querelo."}
{"id": "262543", "revid": "197", "url": "https://gl.wikipedia.org/wiki?curid=262543", "title": "Cu\u00f1a (hom\u00f3nimos)", "text": "Unha cu\u00f1a \u00e9 unha ferramenta con forma triangular e unha das seis cl\u00e1sicas m\u00e1quinas simples. Tam\u00e9n existe o verbo \"cu\u00f1ar\", que \u00e9 a acci\u00f3n de darlle forma \u00f3 metal para que quede como unha moeda (cu\u00f1axe).\nComo top\u00f3nimo, Cu\u00f1a pode referirse a:\nComo apelido, pode tratarse de:"}
{"id": "262544", "revid": "98629", "url": "https://gl.wikipedia.org/wiki?curid=262544", "title": "Jos\u00e9 Ram\u00f3n Lete", "text": "Jos\u00e9 Ram\u00f3n Lete Lasa, nado en Donostia o 31 de agosto de 1957, \u00e9 un ex xogador de baloncesto e pol\u00edtico do PPdeG, e exsecretario de estado para o Deporte do goberno de Espa\u00f1a e presidente do Consello Superior de Deportes (2016-18).\nTraxectoria.\nDesde 1978 a 1990 formou parte como profesional do baloncesto dos equipos Estudiantes, CAI Zaragoza, Breog\u00e1n Lugo, Obradoiro CAB e o Bosco de Vigo.\nEn 1988 foi nomeado Xefe do Servizo de Ordenaci\u00f3n e Innovaci\u00f3n Educativa da Conseller\u00eda de Educaci\u00f3n e Ordenaci\u00f3n Universitaria. En 1994 Secretario Provincial do Servizo de Sa\u00fade de Pontevedra en Vigo da Conseller\u00eda de Sanidade. En 1995 pasou a ser Inspector de servizos da Conseller\u00eda de Presidencia e Administraci\u00f3n P\u00fablica. En 1997 Director xeral da Fundaci\u00f3n Internacional e para Iberoam\u00e9rica de Administraci\u00f3n e Pol\u00edticas P\u00fablicas, Ministerio da Presidencia do Goberno espa\u00f1ol. En 2003 volve a Galiza para ser, por primeira vez e baixo a presidencia de Manuel Fraga, Director Xeral para o Deporte da Xunta de Galicia. En 2005 vai a Madrid como Subdirector xeral de Promoci\u00f3n Deportiva da Conseller\u00eda de Cultura e Deportes da Comunidade de Madrid, logo xa en 2007 \u00e9 nomeado Director xeral de Deportes da Comunidade de Madrid.\nEn 2010, co triunfo electoral do PP nas elecci\u00f3ns galegas, ocupou de novo (por segunda vez) o cargo de Director Xeral para o Deporte da Xunta de Galicia. Os primeiros anos desta s\u00faa segunda etapa coincidiron coa desaparici\u00f3n da Selecci\u00f3n galega de f\u00fatbol e mais do equipo ciclista Xacobeo Galicia. Renovou no seu cargo nos distintos gobernos de Alberto N\u00fa\u00f1ez Feijoo ata finais de 2016, cando foi escollido por \u00cd\u00f1igo M\u00e9ndez de Vigo como novo secretario de estado para o Deporte, o cargo pol\u00edtico de maior rango no mundo do deporte en Espa\u00f1a.\nLete permeneceu dous anos en Madrid, ata que a chegada ao poder de Pedro S\u00e1nchez provocou a s\u00faa destituci\u00f3n a finais de 2018. Foi substitu\u00eddo pola esquiadora Mar\u00eda Jos\u00e9 Rienda. Semanas m\u00e1is tarde foi nomeado de novo Secretario Xeral para o Deporte no goberno de Feijoo."}
{"id": "262545", "revid": "6279", "url": "https://gl.wikipedia.org/wiki?curid=262545", "title": "Provincia de \u00c1raba", "text": ""}
{"id": "262552", "revid": "98629", "url": "https://gl.wikipedia.org/wiki?curid=262552", "title": "Trombopoetina", "text": "A trombopoetina (THPO), tam\u00e9n chamada factor de desenvolvemento e crecemento do megacariocito (MGDF, \"megakaryocyte growth and development factor\"), \u00e9 unha prote\u00edna con funci\u00f3n hormonal que nos humanos est\u00e1 codificada polo xene \"THPO\".\nA trombopoetina \u00e9 unha hormona glicoproteica producida principalmente polo f\u00edgado, riles e medula \u00f3sea, que regula a produci\u00f3n das plaquetas na medula \u00f3sea. Estimula a produci\u00f3n e diferenciaci\u00f3n dos megacariocitos, que son as c\u00e9lulas da medula \u00f3sea que se fragmentan orixinando as plaquetas en gran n\u00famero.\nA megacariocitopoese \u00e9 o proceso de desenvolvemento celular que d\u00e1 lugar \u00e1 produci\u00f3n de plaquetas. A prote\u00edna codificada polo xene \"TPHO\" \u00e9 un factor de crecemento humoral necesario para a proliferaci\u00f3n e maduraci\u00f3n dos megacariocitos, e para a trombopoese (produci\u00f3n de plaquetas). Esta prote\u00edna \u00e9 o ligando do MLP/C_MPL, que \u00e9 o produto do oncoxene do virus da leucemia mieloproliferativa.\nXen\u00e9tica.\nO xene da trombopoetina est\u00e1 localizado no brazo longo do cromosoma 3 humano (q26.3-27). Pres\u00e9ntanse anormalidades neste xene nalgunhas formas hereditarias de trombocitose (reconto alto de plaquetas) e nalg\u00fans casos de leucemia. Unha enfermidade xen\u00e9tica ligada a mutaci\u00f3ns neste xene \u00e9 a trombocitemia 1. Os primeiros 155 amino\u00e1cidos da prote\u00edna te\u00f1en homolox\u00eda coa eritropoetina.\nFunci\u00f3n e regulaci\u00f3n.\nNo f\u00edgado, producen a trombopoetina as c\u00e9lulas parenquim\u00e1ticas e c\u00e9lulas endoteliais sinusoidais. Nos riles, prod\u00facena as c\u00e9lulas do t\u00fabulo contorneado proximal. Ademais de nestas c\u00e9lulas, prod\u00facese tam\u00e9n no m\u00fasculo estriado e nas c\u00e9lulas do estroma da medula \u00f3sea. No f\u00edgado a interleucina 6 (IL-6) fai que aumente a s\u00faa produci\u00f3n. As c\u00e9lulas do estroma da medula \u00f3sea e f\u00edgado son os principais sitios de produci\u00f3n de trombopoetina.\nA trombopoetina regula a diferenciaci\u00f3n de megacariocitos e plaquetas, pero estudos realizados eliminando o receptor da trombopoetina indican que os seus efectos sobre a hematopoese son moi vers\u00e1tiles.\nPresenta retroalimentaci\u00f3n negativa, pero esta \u00e9 moi diferente \u00e1 da maior\u00eda das hormonas en endocrinolox\u00eda: O efector regula a hormona directamente. A trombopoetina \u00fanese \u00e1 superficie das plaquetas polo receptor Mpl (CD110) e \u00e9 destru\u00edda, o que reduce a exposici\u00f3n do megacariocito a esa hormona.\nPor tanto, o aumento e diminuci\u00f3n das concentraci\u00f3ns de plaquetas regula os niveis de trombopoetina. Cando as plaquetas est\u00e1n baixas isto fai que o grao de exposici\u00f3n \u00e1 trombopoetina sexa maior nas c\u00e9lulas indiferenciadas da medula \u00f3sea, polo que se diferencian en megacariocitos e hai unha maior maduraci\u00f3n desas c\u00e9lulas. Polo contrario, cando as concentraci\u00f3ns de plaquetas son altas estes mecanismos fisiol\u00f3xicos inv\u00e9rtense.\nUso terap\u00e9utico.\nMalia os numerosos ensaios cl\u00ednicos realizados, a trombopoetina non se utiliza terapeuticamente. Os usos te\u00f3ricos incl\u00faen a obtenci\u00f3n de plaquetas para doaz\u00f3n e a recuperaci\u00f3n dos recontos de plaquetas baixos despois dunha quimioterapia mielosupresora.\nOs ensaios cunha forma recombinante modificada (a PEG-rHuMGDF), par\u00e1ronse cando voluntarios saudables desenvolveron autoanticorpos para a trombopoetina end\u00f3xena e despois trombocitopenia. No seu lugar util\u00edzanse os compostos estruturalmente diferentes Romiplostim e Eltrombopag, que estimulan a mesma v\u00eda.\nActualmente est\u00e1 en desenvolvemento un p\u00e9ptido cuadrivalente an\u00e1logo, e varios axentes de baixo peso molecular, entre os que est\u00e1n varios ligandos non pept\u00eddicos do \"c-Mpl\", que act\u00faan como an\u00e1logos da trombopoetina.\nDescubrimento.\nA trombopoetina foi clonada por cinco grupos independentes en 1994. Antes da s\u00faa identificaci\u00f3n, xa se hipotetizara durante os 30 anos previos que ti\u00f1a que haber unha mol\u00e9cula cuxa funci\u00f3n estaba ligada ao receptor da superficie celular \"c-Mpl\", e nas publicaci\u00f3ns vellas a \"trombopoetina\" descr\u00edbese como o \"ligando do c-Mpl\" (\u00e9 dicir, o axente que se un\u00eda \u00e1 mol\u00e9cula receptora c-Mpl). A trombopoetina \u00e9 unha das citocinas hematopo\u00e9ticas de clase I."}
{"id": "262553", "revid": "1131", "url": "https://gl.wikipedia.org/wiki?curid=262553", "title": "Antonio Camilo Casal Fern\u00e1ndez", "text": "Antonio Camilo Casal Fern\u00e1ndez, nado en Ferrol o 26 de maio de 1963, \u00e9 un exfutbolista galego m\u00e1is co\u00f1ecido como Camilo Casal, que xogaba na demarcaci\u00f3n de extremo esquerdo.\nTraxectoria.\nFormouse nas categor\u00edas inferiores do Racing de Ferrol, chegando a xogar no primeiro equipo entre 1981 e 1983. O seu bo papel fai que o fiche o Celta de Vigo, en Segunda Divisi\u00f3n, na tempada 1983/84.\nA s\u00faa fichaxe polo Celta non estivo exenta de pol\u00e9mica, xa que tivo que competir co Atl\u00e9tico de Madrid, e produciuse xa que exist\u00eda un precontrato entre os clubs galgos e acordo co xogador, por\u00e9n o caso tivo que chegar aos tribunais deportivos. En decembro de 1983 o Comit\u00e9 Nacional de Competici\u00f3n e o Comit\u00e9 Xurisdicional da Real Federaci\u00f3n Espa\u00f1ola de F\u00fatbol, emitiron o veredicto, segundo o cal o xogador unha sanci\u00f3n de tres meses de suspensi\u00f3n a partir da data da sentenza e outra sanci\u00f3n de dous anos de suspensi\u00f3n a partir do momento no que rematase o seu compromiso co Celta de Vigo. A sentenza tam\u00e9n supor\u00eda a suspensi\u00f3n de dous anos do presidente e do secretario do Racing de Ferrol, Vicente Bastida e Riveras Fern\u00e1ndez.\nNos seis anos que xogou en Vigo viviu dous ascensos a Primeira Divisi\u00f3n e un descenso a Segunda Divisi\u00f3n consecutivos, tendo sempre un papel importante no equipo.\nNo ver\u00e1n de 1989 deixou o Celta e fichou polo CA Osasuna, onde xogar\u00eda d\u00faas tempadas antes de fichar polo Albacete Balompi\u00e9 e a SD Compostela, aquel ano en Segunda Divisi\u00f3n. Finalmente volveu a Ferrol a xogar d\u00faas tempadas no Racing en Segunda Divisi\u00f3n B. Na s\u00faa cidade natal \"colgou as botas\" e logo marchou aos Estados Unidos de Am\u00e9rica para xogar nos Seattle SeaDogs, un club de f\u00fatbol indoor que existiu entre 1995 e 1997. Unha vez retirado traballou comentando os encontros do Seattle SeaDogs na MLS dos Estados Unidos."}
{"id": "262554", "revid": "47401", "url": "https://gl.wikipedia.org/wiki?curid=262554", "title": "Li\u00f1a 1 dos autobuses urbanos da Coru\u00f1a", "text": "A li\u00f1a 1 \u00e9 unha li\u00f1a regular de autob\u00fas da cidade da Coru\u00f1a, xestionada pola empresa CTC. Esta li\u00f1a de autob\u00fas fai o traxecto desde o Hospital Abente y Lago at\u00e9 a praza de Pablo Iglesias cunha frecuencia en hora punta de 15 minutos. Percorre unha distancia total de 4,7\u00a0km e ten 19 paradas na ida, e 4,8\u00a0km e 17 paradas na volta."}
{"id": "262555", "revid": "72012", "url": "https://gl.wikipedia.org/wiki?curid=262555", "title": "SM-liiga 2013-2014", "text": "A tempada 2013-2014 da SM-liiga ser\u00e1 a 39\u00aa edici\u00f3n da m\u00e1xima categor\u00eda do h\u00f3ckey sobre xeo en Finlandia. Nesta tempada cada equipo xogar\u00e1 un total de 60 partidos na liga regular, o que sup\u00f3n un total de 420 partidos. A liga regular comezou o 12 de setembro de 2013 e rematar\u00e1 o 13 de marzo de 2014, mentres que o comezo dos \"play-offs\" polo t\u00edtulo ter\u00e1 lugar o 15 de marzo de 2014. Esta ser\u00e1 a derradeira tempada en competici\u00f3n do Jokerit de Helsinqui, que na tempada 2014-2015 pasar\u00e1 a competir na Kontinental Hockey League (KHL).\nLiga regular.\nL\u00edderes.\nPorteiros.\nPolo menos 20 partidos xogados"}
{"id": "262556", "revid": "19415", "url": "https://gl.wikipedia.org/wiki?curid=262556", "title": "Synergia-areena", "text": ""}
{"id": "262557", "revid": "19415", "url": "https://gl.wikipedia.org/wiki?curid=262557", "title": "Kisapuiston j\u00e4\u00e4halli (Lappeenranta)", "text": ""}
{"id": "262558", "revid": "12452", "url": "https://gl.wikipedia.org/wiki?curid=262558", "title": "Patria-areena", "text": ""}
{"id": "262559", "revid": "1131", "url": "https://gl.wikipedia.org/wiki?curid=262559", "title": "Congo", "text": "O top\u00f3nimo Congo pode referirse a:"}
{"id": "262561", "revid": "6279", "url": "https://gl.wikipedia.org/wiki?curid=262561", "title": "Bandeira do Congo", "text": ""}
{"id": "262562", "revid": "56817", "url": "https://gl.wikipedia.org/wiki?curid=262562", "title": "R\u00edo Brahmaputra", "text": "O r\u00edo Brahmaputra (en s\u00e1nscrito \u092c\u094d\u0930\u0939\u094d\u092e\u092a\u0941\u0924\u094d\u0930, \"o fillo de Brahm\u0101\") \u00e9 un dos r\u00edos m\u00e1is longos de Asia.\nNace no glaciar Kubigangri, cerca do monte Kail\u0101sh, no Himalaia, e discorre en direcci\u00f3n leste por territorio chin\u00e9s pola parte oeste do T\u00edbet, pasando cerca de Lhasa, co\u00f1ec\u00e9ndose como Yarlung Tsangpo en tibetano.\nDespois dun percorrido de 2.896\u00a0km desauga no golfo de Bengala, en Bangladesh, formando parte do delta do Ganxes, o maior delta do mundo.\nNa zona central de Bangladesh div\u00eddese en dous brazos, dos que o principal \u00e9 o r\u00edo \"Jamuna\", nome co que \u00e9 co\u00f1ecido nesa rexi\u00f3n, e o outro, de menor caudal, o r\u00edo Shitalakshya.\nO seu percorrido pola zona tropical fai do seu val un dos m\u00e1is ricos en diversidade biol\u00f3xica do mundo. As s\u00faas principais inundaci\u00f3ns permiten a fertilizaci\u00f3n do solo, a\u00ednda que son devastadoras.\nNa s\u00faa parte m\u00e1is baixa, o r\u00edo consid\u00e9rase sagrado para os hind\u00fas, e se utiliza para o transporte de produtos agr\u00edcolas."}
{"id": "262563", "revid": "22795", "url": "https://gl.wikipedia.org/wiki?curid=262563", "title": "Brahmaputra", "text": ""}
{"id": "262573", "revid": "25871", "url": "https://gl.wikipedia.org/wiki?curid=262573", "title": "Platanista minor", "text": "Platanista minor \u00e9 unha especie de cet\u00e1ceo odontoceto da familia dos platan\u00edstidos.\n\u00c9 un golfi\u00f1o de r\u00edo que habita na conca do r\u00edo Indo, nas provincias paquistan\u00eds de Sind e Punjab, polo que se co\u00f1ece na bibliograf\u00eda internacional como \"golfi\u00f1o do Indo\".\nTaxonom\u00eda.\nA especie foi descrita en 1853 por Owen, quen a denominou inicialmente como \"Delphinus gangetica\", en \"Descrip. Cat. Osteol. R. Mus. Coll. Surgeons, \"2: 448.\nDurante moitos anos \"Platanista minor\" e a s\u00faa especie irm\u00e1, \"Platanista gangetica\", foron consideradas como subespecies de \"P. gangetica\". Logo, na d\u00e9cada de 1970, descubr\u00edronse diferenzas na estrutura dos seus cranios e, m\u00e1is tarde, investigaci\u00f3ns moleculares demostraron tam\u00e9n diferenzas nas prote\u00ednas do sangue.\nPor\u00e9n, en 1972 Kasuya reduciu os dous taxa a subespecies dunha soa especie, \"Platanista gangetica\", (\"P. g. gangetica\" e \"P. g. minor\", respectiovamente).\nAs\u00ed mesmo, Shreshta cuestiou a realidade das supostas diferenzas entre as d\u00faas poblaci\u00f3ns.\nAt\u00e9 o plioceno tard\u00edo, os actuais r\u00edos Indo, Ganxes e Brahmaputra (excepto nos treitos superiores) constitu\u00edan un \u00fanico r\u00edo que flu\u00eda cara ao oeste (denominado r\u00edo \"Indobrahm\"). Incluso at\u00e9 tempos hist\u00f3ricos houbo probabelmente espor\u00e1dicos intercambios faun\u00edsticos entre os r\u00edos Indo e Ganxes mediante capturas fluviais nas chairas baixas indoganx\u00e9ticas. Por iso a IUCN considera s\u00f3 unha especie, \"P. gangetica\", coas subespecies mencionadas.\nPero na actualidade a maoir\u00eda dos autores consideran as d\u00faas poboaci\u00f3ns como d\u00faas especies diferentes.\nCon todo, c\u00f3mpre sinalar que, a\u00ednda que separadas xeograficamente, ambas as especies son morfoloxicamente id\u00e9ticas, e os seus h\u00e1bitos son tam\u00e9n similares.\nCaracter\u00edsticas.\nAs principais caracter\u00edsticas f\u00edsicas do \"golfi\u00f1o do Indo\" son as seguintes:\nDistribuci\u00f3n.\nO \"golfi\u00f1o do Indo\" vive exclusivamente no r\u00edo Indo, nas provincias de Sind e Punjab (Paquist\u00e1n).M\u00e1is do 80 % dos seus efectivos vive nun treito de 180\u00a0km no curso inferior dol r\u00edo, entre as presas de Skkur e Guddu.O l\u00edmite superior est\u00e1 na presa de Jinnah, no Punjab noroccidental, e o inferior seguramente a presa de Kotri, en Sind.Desde a d\u00e9cada de 1930 as numeosas presas constru\u00eddas para rega e a xeraci\u00f3n de electricidade afectadon profundamente aos seus movementos e \u00e1 s\u00faa distribuci\u00f3n, dispersando a poboaci\u00f3n en grupos illados.\nBiolox\u00eda.\nComportamento.\nOs esp\u00e9cimes de \"Platanista gangetica\" poden vivir sos ou en parellas, pero tam\u00e9n se observaron en pequenos grupos de at\u00e9 10 individuos. Nadan e realizan vocalizaci\u00f3ns durante todo o d\u00eda, sen que se aprecien per\u00edodos claros de descanso. Saen m\u00e1is \u00e1 superficie que outros golfi\u00f1os de auga doce e, \u00e1s veces, nadan cos seus bicos f\u00f3ra da auga. Poden saltar cando se ven en apuros, sa\u00edndo case por completo da auga e volvendo a ela coa cabeza en primeiro lugar e, polo xeral, facendo un grande estr\u00e9pito ao golpear coa cola na auga. As femias poden subir \u00e1s s\u00faas cr\u00edas cara \u00e1 superficie montadas no seu dorso. Polo xeral son de movementos lentos, pero son capaces de nadar a gran velocidade durante tempos curtos. Poden vivir en augas superficiais (de at\u00e9 1 m de profundidade) pero parecen prefirir augas profundas.\nPoden nadar de lado, sobre todo en augas pouco profundas; os animais adoitan inclinarse cara \u00e1 dereita e desprazarse cerca do fondo do r\u00edo, coa aleta pectoral dese lado fozando na lama do fondo en busca de alimento. Segundo alg\u00fans informes esta nataci\u00f3n lateral adoita ter lugar preferntemente ao anoitecer, e alcanza un m\u00e1ximo pola noite. A pesar de seren case cegos, \u00e9 pos\u00edbel que poidan detectar a direcci\u00f3n da luz, e talvez os cambios na s\u00faa intensidade, pero nadan e localizan os alimentos mediante un sofisticado sistema de \"sonar\" (ecolocalizaci\u00f3n).\nAlimentaci\u00f3n.\nAlim\u00e9ntanse dunha gran variedade de crust\u00e1ceos e pequenos peixes.\nReproduci\u00f3n.\nAlcanzan a madurez sexual sobre os 10 anos de idade. A xestaci\u00f3n crese que dura aproximadamente 9 ou 10 meses. Os nacementos poden ter lugar durante todo o ano, pero parecen concentrarse sobre todo en d\u00faas \u00e9pocas, decembro-xaneiro e marzo-maio.\nEstado actual.\nSegundo a Uni\u00f3n Internacional para a Conservaci\u00f3n da Natureza determinar o estado desta especie \u00e9 especialmente problem\u00e1tico debido \u00e1 carencia de datos cuantitativos rigorosos (actuais ou hist\u00f3ricos) en n\u00famero, mortandade, grao de ocorrencia e \u00e1rea de distribuci\u00f3n. Por\u00e9n, a diversidade e a escala das ameazas \u2014recentes, actuais e proxectadas\u2014 son tales que xustifican que no ano 2012 a UICN cualificase o estado desta especie como \"EN\" (\"risco baixo\")."}
{"id": "262583", "revid": "75439", "url": "https://gl.wikipedia.org/wiki?curid=262583", "title": "Willian Thomas Morton", "text": "William Thomas Green Morton, nado en Charlton (Massachusetts) o 9 de agosto de 1819 e finado en Nova York o 15 de xullo de 1868, foi un odont\u00f3logo estadounidense, pioneiro na aplicaci\u00f3n de anestesia en cirurx\u00eda e odontolox\u00eda. Levou a cabo a primeira demostraci\u00f3n p\u00fablica da utilizaci\u00f3n do \u00e9ter como anest\u00e9sico administrado por inhalaci\u00f3n.\nTraxectoria.\nWilliam Thomas Green foi fillo do granxeiro James Morton e de Rebecca Morton, natural de Charlton, cuxo apelido de solteira era Needham. Antes de facerse odont\u00f3logo, William Morton traballara como empregado, tip\u00f3grafo de imprenta e comerciante en Boston. No ano 1840 entrou primeiro na \"Baltimore College of Dental Surgery\" e logo, en 1842, en Hartford, Connecticut, continuou os seus estudos baixo a titor\u00eda de Horace Wells. M\u00e1is adiante ambos ser\u00edan socios. Morton abandonou a odontolx\u00eda para dedicarse a estudar cirurx\u00eda maxilar na \"Baltimore College\". No ano 1842 inaugurou o seu consultorio privado como dentista. En 1842 e 1843 traballou xunto a Horace Wells. Aproximadamente un ano despois, Wells empezou a utilizar gas hilarante no tratamento cos seus pacientes. Tras numerosos experimentos de terapias de dor cos seus pacientes, Wells quixo demostrar publicamente en Boston o gas hilarante como anest\u00e9sico, pero esta demostraci\u00f3n foi un fracaso.\nMorton en cambio, decidira dedicarse \u00e1s pr\u00f3teses dentais. Cando hab\u00eda que extirpar os raig\u00f3ns e ra\u00edces dos dentes danados, os pacientes adoitaban esixir un tratamento sen dores. O profesor Charles Thomas Jackson, baixo cuxa titor\u00eda Morton realizara pr\u00e1cticas como odont\u00f3logo, chamou a s\u00faa atenci\u00f3n acerca do efecto narc\u00f3tico do dietil\u00e9ter, o que \u00e1 s\u00faa vez describira Michael Faraday nun tratado de 1818. Tras diversos experimentos con vapores de \u00e9ter en ratos, peixes, insectos, gali\u00f1as e co seu propio can, Morton realizou tam\u00e9n experimentos con el mesmo.\nO 30 de setembro de 1846 concorreu \u00e1 s\u00faa consulta o violoncelista Eben Frost aqueixado dunha forte infecci\u00f3n purulenta que lle produc\u00eda unha dor de moas, tan intensa, que estivo de acordo en probar o \u00e9ter para a s\u00faa extracci\u00f3n. Cando o paciente espertou da anestesia, confirmoulle a Morton que non sentira ningunha clase de dor durante a extracci\u00f3n da peza dental. Confirmou as\u00ed a Morton e ao seu asistente, o doutor Hayden, o \u00e9xito da intervenci\u00f3n. Ao d\u00eda seguinte apareceu a noticia no \"Boston Daily Journal\": \u00abTras a inhalaci\u00f3n dun preparado, cuxo efecto anest\u00e9sico e narc\u00f3tico durou aproximadamente un minuto, extra\u00e9uselle un dente a un cabaleiro na tarde de onte sen que sentira ningunha clase de dor\u00bb\nMorton dirixiuse ao cirurxi\u00e1n xefe do Hospital Xeral de Massachusetts en Boston, o profesor John Collins Warren (1778\u20131856), coa petici\u00f3n de levar a cabo unha demostraci\u00f3n p\u00fablica do seu m\u00e9todo fronte a m\u00e9dicos e estudantes de medicina. Recibiu por escrito unha invitaci\u00f3n para o venres 16 de outubro de 1846, \u00e1s 10 da ma\u00f1\u00e1. Warren fixo que Gilbert Abbott, un paciente de 20 anos, impresor de libros que padec\u00eda de tuberculose, inhalara os vapores desde unha esfera de vidro, especialmente confeccionada para este efecto e que conti\u00f1a no seu interior unha esponxa embebida en \u00e9ter (ver ilustraci\u00f3n). Tras un estado inicial de excitaci\u00f3n, o paciente durmiuse. \u00abEnt\u00f3n Warren en cinco minutos extirpou un tumor superficial conx\u00e9nito, baixo o maxilar inferior no lado esquerdo do pescozo do paciente\u00bb. Warren, quen, tras o fracaso da demostraci\u00f3n de Horace Wells co gas hilarante ocorrido dous anos atr\u00e1s, en realidade rechazaba esta clase de procedementos, entusiasmouse moito con estas novas posibilidades. (\"Gentlemen, this is no humbug\"). A este suceso, acaecido no \"Ether Dome\", consid\u00e9rase o momento do nacemento da anestesiolox\u00eda moderna.\nInmediatamente ao d\u00eda seguinte, o cirurxi\u00e1n e ur\u00f3logo George Hayward (1798\u20131863) operou un tumor adiposo nun paciente anestesiado con \u00e9ter. O reco\u00f1ecemento xeral do procedemento desenvolvido por Morton tivo lugar tras a amputaci\u00f3n dunha perna, efectuada o 7 de novembro de 1846 por Henry Jacob Bigelow nunha paciente de vinte anos.\nMorton intentou primeiramente ocultar a substancia activa que utilizara e denominou este \u00e9ter arranxado con substancias arom\u00e1ticas \u00abLetheon\u00bb (palabra derivada do grego \"lethe\", que significa \u00abolvido\u00bb), para obter proveito da patente. Poucas semanas despois, durante a operaci\u00f3n o 7 de novembro de 1846, foi obrigado polo seu auditorio a revelar o segredo. Chegouse a unha disputa xudicial sobre a cuesti\u00f3n de a quen lle correspond\u00eda a primicia sobre este invento, proceso impulsado sobre todo por quen lle dera a idea, o profesor Jackson. Os custos desta disputa xudicial arruinaron a Morton, ademais de que case non recibiu as regal\u00edas esperadas por patentar o seu invento. Despois de case vinte anos de procesos xudiciais, Morton faleceu empobrecido e aflixido, en xullo de 1868, a consecuencia dun accidente vascular cerebral.\nMais Morton non fora o primeiro en aproveitar o efecto narc\u00f3tico do \u00e9ter para deter a dor nas intervenci\u00f3ns cir\u00farxicas. O 30 de marzo de 1842, o doutor Crawford Williamson Long xa extirpara sen dor un tumor da caluga dun paciente, usando para iso unha toalla embebida en \u00e9ter. Pero este \u00faltimo cirurxi\u00e1n omitiu facer unha publicaci\u00f3n ao respecto."}
{"id": "262584", "revid": "3116229", "url": "https://gl.wikipedia.org/wiki?curid=262584", "title": "Sputnik I", "text": ""}
{"id": "262592", "revid": "55340", "url": "https://gl.wikipedia.org/wiki?curid=262592", "title": "Anna Magnani", "text": "Anna Magnani, nada en Roma o 7 de marzo de 1908 e finada na mesma cidade o 26 de setembro de 1973, foi unha actriz de cinema e de teatro italiana.\nTraxectoria.\nEstivo en colexios ata os catorce anos. Despois cantou en cabar\u00e9s e clubs. En 1933, cando actuaba en obras teatrais experimentais, foi descuberta polo cineasta Goffredo Alessandrini.\nO seu reco\u00f1ecemento internacional chegou en 1945, con \"Roma, citt\u00e0 aperta\". A partir dese filme traballou cos principais directores italianos, como Luchino Visconti ou Pier Paolo Pasolini.\nParticipou tam\u00e9n en varias pel\u00edculas estadounidenses. Pola primeira delas, \"The Rose Tattoo\", ga\u00f1ou o oscar \u00e1 mellor actriz, entre outros premios.\nFinou de cancro aos 65 anos."}
{"id": "262598", "revid": "27155", "url": "https://gl.wikipedia.org/wiki?curid=262598", "title": "Cili\u00f3foro", "text": ""}
{"id": "262599", "revid": "27155", "url": "https://gl.wikipedia.org/wiki?curid=262599", "title": "Escavado", "text": ""}
{"id": "262600", "revid": "1888", "url": "https://gl.wikipedia.org/wiki?curid=262600", "title": "Joaqu\u00edn N\u00fa\u00f1ez de Couto", "text": "Joaqu\u00edn N\u00fa\u00f1ez de Couto, nado en Tenorio (Cotobade) e finado en abril de 1940, foi un profesor e agrarista galego.\nTraxectoria.\nSobri\u00f1o de Manuel \u00c1ngel Couto e irm\u00e1n de Rogelio N\u00fa\u00f1ez de Couto. Licenciado en filosof\u00eda e letras. Foi profesor no colexio do ex Convento de Beneditinos de Tenorio, director da Academia Figueroa e dos colexios de San Luis Gonzaga de Pontevedra e Lugo (1893) e profesor do Instituto de Lugo. Foi catedr\u00e1tico de Educaci\u00f3n F\u00edsica do Instituto de Ourense e auxiliar de letras dende 1899, e cofundador, co seu irm\u00e1n Rogelio, e director o colexio Le\u00f3n XIII de Ourense e despois de Vilagarc\u00eda, ata 1920 en que o substitu\u00edu o seu sobri\u00f1o Xos\u00e9 N\u00fa\u00f1ez B\u00faa. Fundou a Sociedad de Agricultores de Vilaxo\u00e1n, foi presidente da Sociedad de Agricultores de Portonovo e da Federaci\u00f3n de Agricultores do distrito de Cambados e participou como propagandista na campa\u00f1a de axitaci\u00f3n da Liga Agrario-Redencionista no ver\u00e1n de 1910. Organizou o Congreso Agrario Provincial de Pontevedra, celebrado en Vilagarc\u00eda en xullo de 1915, onde se discutiu e aprobou o programa do Partido Agrario, do que era autor. Xubilouse como catedr\u00e1tico do Instituto de Ourense en 1931. Formou parte como vogal do consello local de Acci\u00f3n Republicana de Ourense que se constitu\u00edu en novembro de 1931, presidido por Salvador Brugu\u00e9s.\nFoi director de \"El Eco de la Ense\u00f1anza\" de Lugo (1893), \"Bolet\u00edn de la Asociaci\u00f3n Provincial de Primera Ense\u00f1anza\" de Ourense (1899) e \"Bolet\u00edn del Magisterio\" de Ourense; colaborou en \"La Idea Moderna\" e \"El Regional\", foi redactor-xefe de \"El Heraldo Gallego\" e colaborou en \"Galicia Nueva\", \"La Zarpa\" e \"Faro de Vigo\"."}
{"id": "262601", "revid": "1888", "url": "https://gl.wikipedia.org/wiki?curid=262601", "title": "Juan Amoedo Seoane", "text": "Juan Amoedo Seoane, nado en Redondela en 1886 e finado en Vigo o 18 de xullo de 1972, foi un avogado e agrarista galego.\nTraxectoria.\nFillo do m\u00e9dico Manuel Amoedo Acu\u00f1a. Foi redactor de \"La Idea\" e despois colaborou en \"La Opini\u00f3n\". Foi avogado en Vigo durante a primeira metade do s\u00e9culo XX e presidente do seu Colexio de avogados. Agrarista, participou como propagandista na campa\u00f1a de axitaci\u00f3n da Liga Agrario-Redencionista no ver\u00e1n de 1910. Participou na defensa dos sindicalistas presos trala folga xeral de 1917, sucesos polos que el mesmo foi detido. Foi l\u00edder do partido melquiadista en Galicia. No franquismo foi avogado en Vigo e decano do Colexio de Avogados de Vigo.\nVida persoal.\nCasou en Vigo en 1928 con Gloria Conde Pascual, e foi pai de Mar\u00eda Gloria, Juan Manuel, Jos\u00e9 Antonio, Jorge, Javier e Mar\u00eda Victoria Amoedo Conde."}
{"id": "262606", "revid": "98629", "url": "https://gl.wikipedia.org/wiki?curid=262606", "title": "Sind", "text": "Sind \u00e9 unha das rexi\u00f3ns hist\u00f3ricas de Paquist\u00e1n e unha das provincias que contan con Asemblea lexislativa na divisi\u00f3n pol\u00edtico-administrativa do pa\u00eds. Limita ao oeste e ao norte coa provincia de Baluchist\u00e1n, ao norte co Punjab (Insia), ao leste cos estados indios de Gujarat e Rajast\u00e1n e ao sur co mar de Arabia. Karachi \u00e9 a capital desde 1936 en lugar das tradicionais capitais de Hyderabad e Thatta.\nXeograf\u00eda.\nSind \u00e9 a terceira provincia paquistan\u00ed polo seu tama\u00f1o, cunha superficie de 140.914\u00a0km\u00b2, e a segunda m\u00e1is poboada, cuns 55 mill\u00f3ns de habitantes en 2011, o que representa aproximadamente un terzo da poboaci\u00f3n do pa\u00eds, dos cales a metade viven en cidades.\nA s\u00faa capital \u00e9 Karachi, a maior cidade do pa\u00eds con case 13 mill\u00f3ns de habitantes en 2009, e antiga capital nacional. S\u00f3 outra cidade supera o mill\u00f3n de habitantes, Hiderabad, e outras cinco 200.000: Sukkur, Larkana, Nawabshah, Mirpur Khas e Jacobabad.\nA provincia desempe\u00f1a un importante papel econ\u00f3mico e ten unha influencia significativa na cultura e historia do Paquist\u00e1n.\nO val do r\u00edo Indo no seu curso baixo, drena o Sind, bordeado ao leste, na India, polo deserto de Thar.\nO principais cultivos son arroz (o m\u00e1is importante), algod\u00f3n, trigo e cana de azucre. Tam\u00e9n se cultivan pl\u00e1tanos e mangas.\nNa provincia f\u00e1lanse os idiomas sindhi, seraik\u00ed, urd\u00fa, gujarati, baluchi, hazarag\u00ed, marwar\u00ed, dhatk\u00ed, parkri koli e algunhas outras.\nAs principais relixi\u00f3ns practicadas no Sind son o islam e o hindu\u00edsmo.\nHistoria.\nIdade Antiga.\nO Sind \u00e9 a terra dos Mohenjo-Daro, un dos m\u00e1is importantes grupos da civilizaci\u00f3n do val do Indo. Era unha marca occidental do imperio Maurya e, m\u00e1is tarde, pasou a formar parte do imperio Gupta.\nDespois foi gobernada pola dinast\u00eda Rai, primeiro budista, despois hindu\u00edsta, dos que se co\u00f1ecen varios rax\u00e1s. O \u00faltimo, Dahar -ou Dahir- foi asasinado por Muhammad ibn Qasim.\nIdade Media.\nDespois da conquista da rexi\u00f3n por Muhammad ibn Qasim en 711-712, o islam converteuse na relixi\u00f3n dos dirixentes.\nA dinast\u00eda \u00e1rabe dos hib\u00e1ridas dominou a rexi\u00f3n desde mediados do s\u00e9culo IX, reco\u00f1ecendo a autoridade nominal do califa ab\u00e1sida de Bagdad.\n\u00c1 fin do s\u00e9culo IX, os qarmates de Bahrein enviaron misioneiros ismaelitas. Os ismaelitas tomaron Multan por sorpresa en 977, e despois a totalidade do Sind en 985, e formaron un estado independente cuxos gobernantes reco\u00f1ec\u00edan a soberan\u00eda do califa fatim\u00ed do Cairo. Un comercio pr\u00f3spero desenvolveuse ent\u00f3n pola ruta do mar Vermello.\nEn 1010 Mahmud de Ghazni toma Lahore, o que lle asegurou o dominio da conca do Indo. Capturou ao gobernador ismail\u00ed de Multan. Un isamil\u00ed chamado Khalif funda ent\u00f3n a dinast\u00eda dos sumras, que dirixiu o pa\u00eds at\u00e9 1352. Cando Muhammad Guri toma Multan en 1179, os sumras se ven obrigados a repregarse a Thatta, que se converte na s\u00faa capital.\nA rexi\u00f3n pertencer\u00eda aos sult\u00e1ns de Delhi a partir de 1214 e, despois dun per\u00edodo de independencia, ser\u00eda conquistado par Akbar en 1591.\nIdade Moderna.\nO Sind estivo dirixido a continuaci\u00f3n pola dinast\u00eda kalhora (1701-1783) que restaurar\u00eda a independencia do imperio mogol, \u00e1 que suceder\u00eda a dinast\u00eda Talpur (1783-1843).\nO persa Nadir Shah incorporou o Sind ao seu imperio despois da toma de Delhi en 1739, de despois pasou en 1747 \u00e1s mans de Ahmad Shah, fundador da dinast\u00eda durrani.\nIdade Contempor\u00e1nea.\nEn 1803 o Sind foi atacado por primeira vez polos brit\u00e1nicos, pero daquela resistiu. Pero en 1842-1843, as forzas brit\u00e1nicas conducidas polo xeneral Sir Charles Napier conquistaron o territorio. O primeiro Aga Khan axudou aos brit\u00e1nicos na conquusta do Sind, polo que foi recompensado cunha pensi\u00f3n.\nA provincia integrouse en Paquist\u00e1n en 1947.\nHistoria no Paquist\u00e1n independente.\nTras a independencia e a partici\u00f3n do vicerreinado brit\u00e1nico da India, entre agosto e setembro de 1947, os hind\u00fas, sikhs e musulm\u00e1ns loitaron entre eles nunha cruenta guerra que deixou m\u00e1is de 200.000 mortos. Durante este tempo tam\u00e9n ocorreu a emigraci\u00f3n m\u00e1is grande da historia cando doce mill\u00f3ns de indios e paquistan\u00eds se desprazaron \u00e1 India ou ao Paquist\u00e1n.\nCo establecemento de musulm\u00e1ns da India (os \"mohajir\" ou \"refuxiados\") e a emigraci\u00f3n de past\u00fans e habitantes de Baluchist\u00e1n os sindi quedaron en minor\u00eda na s\u00faa provincia.\nEn 1990 comezaron os incidentes entre membros do Partido Popular de Paquist\u00e1n (\"Pakistan Peoples Party\", PPP) e o MQM (partido que representaba aos mohajir), levando finalmente \u00e1 dimisi\u00f3n do ministro de Sind, Quaim A. Shah, que foi sucedido por Aftab S. Mirani (ambos eran do PPP).\nPor outro lado, o \"Jaye Sindh\", partido nacionalista, reclamaba a autonom\u00eda e sosti\u00f1a frecuentes choques con membros do MQM. O l\u00edder sindi Qadir Magsi foi detido e a situaci\u00f3n deteriorouse ante as protestas dos seus seguidores. A finais do ano o goberno central de Paquist\u00e1n, en mans do PPP, foi deposto, e as asembleas provinciais suspendidas. Nas seguintes elecci\u00f3ns triunfou Nawaz Sharif da Alianza Democr\u00e1tica Isl\u00e1mica (\"Islamic Democratic Alliance\", IDA).\nEn marzo de 1991 formouse o \"Jaye Sindh Progressive Party\", dirixido por K. Makhti. E en outubro dese ano Tariq Javed, do MQM, foi designado primeiro ministro provincial provisional, desatando as iras do Jaye Sindh (dividido nas facci\u00f3ns \"Magsi\" e \"Jaye Sindh Tehrik\").\nEn 1992 o l\u00edder sindi G. M. Syed foi encarcerado. Syed era partidario da creaci\u00f3n dun estado independente chamado Sindhu Desh (que xa propuxera antes da partici\u00f3n e independencia en 1947, nos anos 1930) e dirix\u00eda o \"Jaye Sindh Movement\" e a \"Sindh National Alliance\".\nEn 1993 Benazir Bhutto volveu ao poder en Paquist\u00e1n e o PPP formou goberno en Sind.\nEn 1994 o MQM propuxo a divisi\u00f3n de Sind en d\u00faas provincias: unha de sindis e outra de mohajires.\nG. M. Syed, o l\u00edder sindi que propuxera un estado libre sindi desde os anos 1930, morreu en 1995 no hospital tras tres anos baixo arresto. Qadir Magdi pasou a dirixir o Jaye Sindh.\nNas elecci\u00f3ns de 1997 o PPP non obtivo a maior\u00eda en Sind.\nEn 1998 os sindis entraron no \"Pakistan Oppressed Nations Movement\" (PONM). Pouco despois a inest\u00e1bel asemblea provincial quedou disolta e posta baixo control federal.\nS\u00edmbolos.\nBandeira.\nComo provincia paquistan\u00ed o Sind no ten bandeira oficial. E como naci\u00f3n non existe unha bandeira consensuada. A proposta m\u00e1is seguida \u00e9 a do Jaye Sindh, cuxa bandeira deber\u00eda ser a do Estado independente de Sindhu Desh. Este ten representaci\u00f3n na Organizaci\u00f3n das Naci\u00f3ns e Pobos Non Representados (\"Unrepresented Nations and Peoples Organization\", UNPO).\nEscudo.\nDentro dunha figura cont\u00e9n cinco follas e unha figura de \"Mohenjo-Daro\" flanqueada por ramas de loureiro. Sobre todo, unha estrela co nome \"Sind\". A figura descansa, sen tocala, nunha media l\u00faa que simboliza a relixi\u00f3n musulm\u00e1."}
{"id": "262607", "revid": "98629", "url": "https://gl.wikipedia.org/wiki?curid=262607", "title": "Armour of God", "text": "Armour of God \u00e9 un filme producido en Hong Kong dirixido escrito e protagonizado por Jackie Chan. Comparte elenco con Alan Tam, Lola Forner e Rosamund Kwan.\nSinopse.\nAlan acode \u00f3 seu vello amigo Jackie cando unha seita de monxes malignos secuestra \u00e1 s\u00faa moza. S\u00f3 a poder\u00e1n salvar atopando a Armadura de Deus antes que os monxes e Jackie co\u00f1ece o paradoiro das pezas. Investigando, acaban na mansi\u00f3n dun nobre que pos\u00fae outra peza, pois a adquiriu recentemente nunha poxa. Atopar as outras pezas ser\u00e1 a tarefa m\u00e1is ardua, pois os dous compa\u00f1eiros deber\u00e1n superar a inimigos altamente adestrados no combate, e cargar coa caprichosa filla dun conde non formaba parte dos seus plans."}
{"id": "262609", "revid": "6279", "url": "https://gl.wikipedia.org/wiki?curid=262609", "title": "Islas Canarias", "text": ""}
{"id": "262611", "revid": "27155", "url": "https://gl.wikipedia.org/wiki?curid=262611", "title": "Rizario", "text": ""}
{"id": "262612", "revid": "895", "url": "https://gl.wikipedia.org/wiki?curid=262612", "title": "CD Santaball\u00e9s", "text": ""}
{"id": "262613", "revid": "50011", "url": "https://gl.wikipedia.org/wiki?curid=262613", "title": "Preferente Auton\u00f3mica de Galicia 2009/10", "text": "A tempada 2009\u201310 da Preferente Auton\u00f3mica de Galicia empezou o 30 de agosto de 2009 e finalizou o 23 de maio de 2010. O Sporting Celanova, Caselas e Tomi\u00f1o v\u00edronse prexudicados polos descensos do Lal\u00edn, C\u00e9ltiga e Ver\u00edn de Terceira Divisi\u00f3n, descendendo a Primeira Auton\u00f3mica."}
{"id": "262614", "revid": "27155", "url": "https://gl.wikipedia.org/wiki?curid=262614", "title": "Coanozoo", "text": ""}
{"id": "262616", "revid": "12452", "url": "https://gl.wikipedia.org/wiki?curid=262616", "title": "Primeiro Ministro da Rep\u00fablica Francesa", "text": ""}
{"id": "262618", "revid": "23204", "url": "https://gl.wikipedia.org/wiki?curid=262618", "title": "Superl\u00f3pez", "text": "Superl\u00f3pez \u00e9 o t\u00edtulo que engloba unha serie de historietas protagonizada polo personaxe hom\u00f3nimo, creado en 1973 polo debuxante espa\u00f1ol Juan L\u00f3pez Fern\u00e1ndez, m\u00e1is co\u00f1ecido polo seu alias, \u00abJan\u00bb.\nHistoria e caracter\u00edsticas.\nO seu creador, Fern\u00e1ndez, ocupouse do seu desenvolvemento dende o primeiro, coa excepci\u00f3n dos gui\u00f3ns iniciais \u2014entre os que destacan os escritos por Efep\u00e9\u2014 e o do \u00e1lbum \"Otra vez el supergrupo\" \u2014realizado en 2013 con motivo do 40 aniversario e con gui\u00f3n pertencente de novo a Efep\u00e9\u2014. O personaxe, dese\u00f1ado inicialmente para unha monograf\u00eda de humor gr\u00e1fico da editorial Euredit, constitu\u00edu o \u00faltimo \u00e9xito de Bruguera (a popularidade de \"Superl\u00f3pez \"s\u00f3 foi superada por \"Mortadelo e Filem\u00f3n\"), a\u00ednda que se desligou do estilo propio da editorial. M\u00e1is tarde, Ediciones B f\u00edxose cargo da publicaci\u00f3n das historietas, a\u00ednda que a serie recibe usualmente a cr\u00edtica de ter descendido en calidade dende as s\u00faas primeiras entregas.\nNacida como unha parodia de Superman, acabou convert\u00e9ndose nun veh\u00edculo do seu debuxante para abordar multitude de temas. Mentres que nas primeiras entregas se atopa m\u00e1is presente o compo\u00f1ente par\u00f3dico, cun humor disparatado, m\u00e1is adiante a serie adquire unha maior profundidade, coa intenci\u00f3n de crear varios niveis de lectura ao inclu\u00edr unha maior carga social.\n\u00c9 habitual que as historietas traten temas de actualidade, as\u00ed como que estean fielmente representadas en contornas realistas, froito do car\u00e1cter observador e detallista do seu creador e do seu empe\u00f1o por documentarse minuciosamente."}
{"id": "262622", "revid": "3054", "url": "https://gl.wikipedia.org/wiki?curid=262622", "title": "Stenodelphinidae", "text": ""}
{"id": "262625", "revid": "23204", "url": "https://gl.wikipedia.org/wiki?curid=262625", "title": "Vanessa Redgrave", "text": "Vanessa Redgrave, nada en Greenwich, Londres o 30 de xaneiro de 1937, \u00e9 unha actriz de cinema, teatro e televisi\u00f3n inglesa.\nTraxectoria.\nNaceu no seo dunha familia de actores, filla de Michael Redgrave e Rachel Kempson. Os seus irm\u00e1ns m\u00e1is novos foron os tam\u00e9n actores Lynn Redgrave e Corin Redgrave.\nA s\u00faa primeira aparici\u00f3n nos teatros londinienses foi en 1958 xunto co seu irm\u00e1n. Desde ent\u00f3n seguiu actuando en escenarios europeos e estadounidenses, ga\u00f1ando un premio Tony en 2003.\nOs seus primeiros papeis protagonistas no cinema chegaron nos anos sesenta, con pel\u00edculas destacadas coma \"\", \"Ampliaci\u00f3n\" ou \"Isadora\".\nEn 1977 foi a narradora do documental \"The Palestinian\", sobre as actividades da OLP. Ese mesmo ano rodou \"Julia\", na que interpretaba unha muller asasinada polos nazis antes da segunda guerra mundial. Cando foi nomeada ao oscar \u00e1 mellor actriz secundaria, que logo ga\u00f1ar\u00eda, por este papel, un grupo de xudeus radicais protestou f\u00f3ra da cerimonia polo seu apoio \u00e1 causa palestina.\nTras este filme participou en numerosas pel\u00edculas, como \"Howards End\" ou \"\".\nDo seu matrimonio co director Tony Richardson naceron d\u00faas fillas, as actrices Joely e Natasha Richardson, esta \u00faltima finada en 2009. Da s\u00faa relaci\u00f3n co actor Franco Nero naceu o director e guionista Carlo Gabriel Nero."}
{"id": "262626", "revid": "1131", "url": "https://gl.wikipedia.org/wiki?curid=262626", "title": "Biblioteca Provincial da Deputaci\u00f3n da Coru\u00f1a", "text": "A Biblioteca Provincial da Deputaci\u00f3n da Coru\u00f1a est\u00e1 situada nunha das zonas m\u00e1is c\u00e9ntricas da cidade da Coru\u00f1a. Esta biblioteca da Deputaci\u00f3n da Coru\u00f1a facilita o acceso a diferentes materiais, tanto bibliogr\u00e1ficos coma audiovisuais.\nHistoria.\nFundada o 23 de decembro de 1845, a biblioteca nace a partir dos fondos procedentes da desamortizaci\u00f3n de diversos conventos da provincia da Coru\u00f1a, durante a Primeira Rep\u00fablica. Nun primeiro momento inst\u00e1lase no edificio do Teatro Rosal\u00eda de Castro. En 1983 cambia a s\u00faa localizaci\u00f3n xunto co Arquivo, a un edificio na r\u00faa Archer Milton Huntington, volvendo \u00e1 s\u00faa localizaci\u00f3n orixinal en 1994, quedando as\u00ed separada do Arquivo Provincial. Nesa data, a biblioteca contaba aproximadamente con 74.000 exemplares; na actualidade, hai preto de 200.000.\nAdemais da Biblioteca da Deputaci\u00f3n Provincial, a cidade da Coru\u00f1a conta coas:\nAs\u00ed mesmo, a provincia ten numerosas bibliotecas de diferentes municipios. A s\u00faa localizaci\u00f3n e principais caracter\u00edsticas poden ser consultadas no Directorio de Bibliotecas P\u00fablicas de Galicia.\nColecci\u00f3ns de especial interese.\nAdemais das colecci\u00f3ns de Manuel L\u00f3pez, C\u00e9sar Antonio Molina e Mercedes Monmany, a Biblioteca Provincial tam\u00e9n conserva:"}
{"id": "262628", "revid": "89787", "url": "https://gl.wikipedia.org/wiki?curid=262628", "title": "Comunistas de Castilla", "text": "Comunistas de Castilla (\"Comunistas de Castela\" en galego) \u00e9 un partido pol\u00edtico de Espa\u00f1a, de ideolox\u00eda comunista e castelanista, creado en 2011 trala escisi\u00f3n de varias c\u00e9lulas do Partido Comunista de los Pueblos de Espa\u00f1a (PCPE) en Castela e Le\u00f3n. Mant\u00e9n estreitas relaci\u00f3ns co colectivo Rede Vermella, escisi\u00f3n \u00e1 s\u00faa vez de Corrente Vermella, o que provocou a inspiraci\u00f3n trotskista desta \u00faltima.\nO seu \u00e1mbito de actuaci\u00f3n \u00e9 o territorio hist\u00f3rico de Castela, naci\u00f3n que estar\u00eda composta segundo os est\u00e1ndares do castelanismo polas actuais comunidades aut\u00f3nomas de Castela e Le\u00f3n, Castela-A Mancha, a Comunidade de Madrid, A Rioxa e Cantabria.\nCreaci\u00f3n.\nEn outubro de 2011, con motivo das elecci\u00f3ns xerais do 20 de novembro do 2011, o Partido Comunista del Pueblo Castellano (PCPC), secci\u00f3n castel\u00e1n-leonesa do PCPE, emite un comunicado p\u00fablico no que anuncia que non concorrer\u00e1 ao devandito proceso electoral, contradicindo a decisi\u00f3n tomada pola direcci\u00f3n central do PCPE para toda Espa\u00f1a de concorrer en todas as cirunscripci\u00f3ns electorais posibles. Finalmente, trala expulsi\u00f3n dos militantes rebeldes de Valladolid e a baixa, por principios ideol\u00f3xicos e morais, da organizaci\u00f3n da totalidade dos militantes de Segovia e Palencia, publ\u00edcase na rede unha \"declaraci\u00f3n de principios\" de Comunistas de Castilla, na que aseguran que pretenden constru\u00edr un proxecto de soberan\u00eda e socialismo para Castela.\nO primeiro grande acto p\u00fablico de Comunistas de Castilla foi a celebraci\u00f3n do 23 de abril (reivindicado coma \"D\u00eda Nacional de Castela\", e celebrado oficialmente como D\u00eda de Castela e Le\u00f3n) de 2012 na localidade de Villalar de los Comuneros. Na carpa que rexentaban, pod\u00edanse ver bandeiras castelanistas comuneiras moradas, bandeiras republic\u00e1s e bandeiras coa fouce e o martelo.\nSegundo a p\u00e1xina web da organizaci\u00f3n, Comunistas de Castela conta con presenza en Madrid, Palencia, Segovia e Valladolid."}
{"id": "262629", "revid": "89787", "url": "https://gl.wikipedia.org/wiki?curid=262629", "title": "Proxector cinematogr\u00e1fico", "text": "Un proxector cinematogr\u00e1fico \u00e9 un dispositivo opto-mec\u00e1nico empregado para mostrar pel\u00edculas ao proxectalas nunha pantalla. A maior\u00eda dos compo\u00f1entes \u00f3pticos e mec\u00e1nicos, excepto os relacionados coa iluminaci\u00f3n e o son, est\u00e1n tam\u00e9n presentes nas c\u00e1maras cinematogr\u00e1ficas.\nA m\u00e1quina proxecta, a intervalos regulares de poucas cent\u00e9simas de segundo, un feixe de luz sobre os fotogramas dun pel\u00edcula; este feixe de luz v\u00e9n aumentado e invertido por un lente que enfoca a imaxe resultante sobre unha pantalla.\nO cinemat\u00f3grafo foi patentado en febreiro de 1894 polos irm\u00e1ns Lumi\u00e8re e as primeiras exhibici\u00f3ns p\u00fablicas realiz\u00e1ronse en 1895. Na actualidade existen \"proxectores cinematogr\u00e1ficos dixitais\" que proxectan unha imaxe xerada por medios dixitais, sen facer uso dunha pel\u00edcula, pero si do feixe de luz e dos lentes.\nFisiolox\u00eda e uso.\nDe acordo coa teor\u00eda da persistencia retiniana, o proceso perceptual do cerebro e a retina do ollo humano ret\u00e9n unha imaxe durante un breve lapso de tempo. Esta teor\u00eda \u00e9 a explicaci\u00f3n da ilusi\u00f3n de movemento que se produce cando unha serie de imaxes se mostran en r\u00e1pida sucesi\u00f3n, en lugar de percibir cada imaxe individual da serie.\nA persistencia da visi\u00f3n deber\u00eda compararse co fen\u00f3meno relacionado do movemento beta e o fen\u00f3meno phi. Unha parte cr\u00edtica da comprensi\u00f3n do fen\u00f3meno da percepci\u00f3n visual \u00e9 que o ollo \"non \u00e9 unha c\u00e1mara\", \u00e9 dicir, que non hai \"imaxes por segundo\" no ollo. En lugar diso, o sistema ollo/cerebro ten unha combinaci\u00f3n de detectores de movemento, detectores de detalle e detectores de patr\u00f3ns, cuns resultados que se combinan para crear a experiencia visual.\nA frecuencia \u00e1 que o cambio de imaxes se volve invisible depende do nivel de iluminaci\u00f3n. Xeralmente, 16 imaxes por segundo (ou, do ingl\u00e9s, frames por segundo: fps) consid\u00e9rase a frecuencia m\u00e1is baixa \u00e1 que o movemento continuo \u00e9 percibido polos humanos. (\u00c9 interesante destacar que este limiar var\u00eda entre as diferentes especies; unha proporci\u00f3n maior de bast\u00f3ns na retina ten como consecuencia unha frecuencia limiar maior).\n\u00c9 posible apreciar o espazo entre imaxes pechando e abrindo os ollos rapidamente. Se se fai suficientemente r\u00e1pido, nalg\u00fan momento atraparase a transici\u00f3n. Isto non funcionar\u00e1 coa televisi\u00f3n debido \u00e1 persistencia do f\u00f3sforo nin cos proxectores LCD ou DLP debido \u00e1 continuidade da imaxe, a\u00ednda que algunhas tecnolox\u00edas dixitais de proxecci\u00f3n poden deixar ver artefactos.\nDesde o nacemento do cine sonoro, case todos os proxectores de cine comerciais proxectan a unha frecuencia de 24 imaxes por segundo. Esta velocidade escolleuse por raz\u00f3ns financeiras e t\u00e9cnicas: era a frecuencia m\u00e1is baixa (polo que requir\u00eda menor cantidade de pel\u00edcula) \u00e1 que se pod\u00eda realizar unha reproduci\u00f3n e amplificaci\u00f3n do son satisfactorias. A\u00ednda as\u00ed, hai alg\u00fans formatos especiais como Showscan ou Maxivisi\u00f3n que proxectan a frecuencias m\u00e1is altas, normalmente 48 imaxes por segundo.\nAs pel\u00edculas mudas normalmente non se proxectaban a velocidades constantes , sen\u00f3n que variaban durante a proxecci\u00f3n a discreci\u00f3n do proxeccionista, nomalmente segundo notas proporcionadas polo distribuidor.\nProxector de cine \"Victoria 5\".\nEste modelo de proxector cinematogr\u00e1fico \u00e9 da marca italiana Cinemeccanica, un dos m\u00e1is utilizados nas cabinas de cine actuais xunto con Christie, Kinoton, Prevost etc. Div\u00eddese principalmente en tres partes importantes:\nProxector de cine dixital.\nO cine e a televisi\u00f3n sempre estiveron en disputa desde que os televisores chegaron aos fogares nos anos 1940 e 1950. P\u00f3dese dicir que por esta raz\u00f3n o cine cambiou a s\u00faa proporci\u00f3n (fullscreen a widescreen) co prop\u00f3sito de atraer espectadores. Mais a televisi\u00f3n tivo tanto \u00e9xito que obrigou \u00e1s casas peliculeiras a reinventarse para que as\u00ed a xente se movera aos cines en lugar de quedar en casa. Por esta e outras raz\u00f3ns xorde a proxecci\u00f3n dixital.\nO proxector dixital usa a tecnolog\u00eda DLP baseada en espellos que se moven reflectindo a luz con diferente intensidade e cor. Os proyectores que se est\u00e1n instalando en todo o mundo son de 2K (2048 x 1080), a\u00ednda que tam\u00e9n hai de 4k (4096 x 2160) en desenvolvemento. A calidade do cine anal\u00f3xico en soporte 35mm ser\u00eda aproximadamente de 8k, polo que o dixital non chega a equipar\u00e1rselle, a\u00ednda que ten outras vantaxes como que a calidade da proxecci\u00f3n non se ve deteriorada co tempo, non se raia, ten mellor brillo e ten a posibilidade de proxectar contidos de TV, DVD, HD DVD, as\u00ed como a posibilidade da proxecci\u00f3n en 3D, ao ser instalados sistemas de filtros de polarizaci\u00f3n de imaxe, como RealD 3D, Dolby3D, ou XpanD, entre outros.\nPara proxectar contido dixital os proxectores reciben o sinal dun servidor ou SMS (Screen Management System), que \u00e9 unha computadora \u00e1 cal se lle inxestan os DCP (digital cinema package) que son os spots, trailers ou pel\u00edculas, ou ben poden recibir o sinal desde un DVD, Blu-ray, HD-Cam etc.\nAs normas internacionais que regulan este sistema son DHI. As marcas de proxectores dixitais m\u00e1is avanzadas son Barco, Christie, Cinemec\u00e1nica, Kinoton, Sony, Victor Company of Japan, e utilizan tecnolox\u00eda de Texas Instruments.\nTexas Instruments.\nCada sistema de proxecci\u00f3n de TI pos\u00fae un semicondutor \u00f3ptico ou chip DMD. Cada un destes dispositivos cont\u00e9n unha colecci\u00f3n de aproximadamente 2.2 mill\u00f3ns de microespellos montados individualmente en pequenas bisagras cunha inclinaci\u00f3n de \u00b110\u00b0. Esta inclinaci\u00f3n permite enfrontarse ou cubrirse con sombra da fonte de luz co que se obt\u00e9n un p\u00edxel luminoso ou escuro sobre a superficie proxectada. Como resultado, cada espello microsc\u00f3pico corresp\u00f3ndelle un p\u00edxel da imaxe sobre a pantalla. Os proxectores de cine dixital est\u00e1n equipados con tres dispositivos, cada un dos cales se dedica a unha cor primaria. O feixe de luz descomponse en tres feixes ao atravesar un prisma que o descomp\u00f3n en vermello, verde e azul. Esta luz coloreada volve combinarse ao seu paso polo lente de proxecci\u00f3n para formar a imaxe en pantalla. A combinaci\u00f3n destes chips permite alcanzar unha gama de 35 trill\u00f3ns de cores.\nPhilippe Binant realizou, 2000, a primeira proxecci\u00f3n de cine num\u00e9rico p\u00fablico de Europa, fundada sobre a aplicaci\u00f3n dun MEMS desenvolvido por Texas Instruments.\nVictor Company of Japan.\nJVC desenvolveu a tecnolox\u00eda Liquid Crystal On Silicon (LCOS), composta por cristais l\u00edquidos reflectantes que se abren e se cerran reflectindo ou bloqueando a fonte de luz. Os proxectores para a exhibici\u00f3n cinematogr\u00e1fica utilizan tres dispositivos que modulan a luz nas canles vermella, verde e azul. A luz rep\u00e1rtse nestas compo\u00f1entes e prox\u00e9ctase de forma simult\u00e1nea sobre a pantalla. O obxectivo de JVC nunca foi a proxecci\u00f3n de cine dixital, mais, a compa\u00f1\u00eda desenvolveu alg\u00fans proxectores de alta definici\u00f3n con calidade apta para a sala e cedeu a tecnolox\u00eda \u00e1 empresa Kodak para que a incorpore nos seus proxectores.\nSony.\nEn 2003 Sony empeza a experimentar na \u00e1rea da proxecci\u00f3n dixital coa tecnolox\u00eda SXRD. Esta bas\u00e9ase no cristal l\u00edquido de silicona, empregado tam\u00e9n por JVC, pero coa diferenza que incorpora a variaci\u00f3n de materiais Liquid Crystal Alignment Vertically. Con este sistema, as mol\u00e9culas quedan ali\u00f1adas verticalmente ao substrato da cela que est\u00e1 sendo usada, co que se obt\u00e9n unha boa circulaci\u00f3n de voltaxe e alta calidade das propiedades \u00f3pticas. Sony incorpora como novidade a minimizaci\u00f3n do tama\u00f1o de cada p\u00edxel e do espazo entre eles. Esta tecnolox\u00eda de Planarization Technology of Silicon Backplane comb\u00ednase cun proceso de fabricaci\u00f3n da capa de ali\u00f1aci\u00f3n que establece unha forma de montar as obleas enteiras, uniformes, sen o uso de espazadores. Desta forma, moitos paneis cr\u00e9anse inmediatamente ao mesmo tempo. Este proceso reduciu a penetraci\u00f3n de po ao mesmo tempo que mellora a calidade de imaxe. De feito, o SXRD \u00e9 a maior promesa de calidade at\u00e9 o momento, cunha resoluci\u00f3n de 4096 x 2160 p\u00edxeles e un contraste de 3000:1.\nSistemas de proxecci\u00f3n.\nA funcionalidade do sistema de proxecci\u00f3n categor\u00edzase de tres distintas maneiras. D-cinema ou Cine Dixital abarca a exhibici\u00f3n tradicional de pel\u00edculas pero transportadas ao sistema dixital. A calidade pretende ser mayor \u00e1 de 35\u00a0mm. O sistema de presentaci\u00f3n debe estar dese\u00f1ado especificamente para uso cinematogr\u00e1fico. A-cinema ou contido alternativo \u00e9 o material que non representa unha longametraxe. Como o sistema de proxecci\u00f3n non necesariamente ten que estar dese\u00f1ado para a proxecci\u00f3n de pel\u00edculas, o equipamento \u00e9 m\u00e1is econ\u00f3mico pero de igual calidade. Por \u00faltimo est\u00e1 a categor\u00eda de Pre-Show e publicidade, onde se utiliza equipamento de baixa calidade para presentaci\u00f3ns de publicidade."}
{"id": "262630", "revid": "25871", "url": "https://gl.wikipedia.org/wiki?curid=262630", "title": "Izquierda Comunera", "text": "Izquierda Comunera (\"IzCo\") (en galego \"Esquerda Comuneira\") \u00e9 unha formaci\u00f3n pol\u00edtica nacionalista castel\u00e1 e de esquerdas, integrada dentro de Izquierda Castellana. Foi constitu\u00edda en 2001 tras unha escisi\u00f3n, da agrupaci\u00f3n de Tierra Comunera en Madrid.\nConstitu\u00eduse coma un colectivo de convicci\u00f3ns pol\u00edticas republic\u00e1s, progresistas, comuneiras e antifascistas.\nO 8 de abril de 2001, aos poucos d\u00edas da s\u00faa escisi\u00f3n de TC, Izquierda Comunera entra a formar parte de Izquierda Castellana como colectivo aut\u00f3nomo, entendendo eles que \u00e9 esta a mellor opci\u00f3n de pol\u00edtica castel\u00e1 que nestes momentos pode reivindicar a unidade de Castela e os dereitos e liberdades de todos os castel\u00e1ns."}
{"id": "262631", "revid": "15490", "url": "https://gl.wikipedia.org/wiki?curid=262631", "title": "Partido Comunista del Pueblo Castellano", "text": "O Partido Comunista del Pueblo Castellano (PCPC) foi a organizaci\u00f3n territorial do Partido Comunista de los Pueblos de Espa\u00f1a (PCPE) na comunidade aut\u00f3noma de Castela e Le\u00f3n, con presenza nas cidades de Salamanca, Valladolid e Segovia, principalmente, a\u00ednda que tam\u00e9n contaba cunha c\u00e9lula en Guardo, na provincia de Palencia. Eran de tendencia marxista-leninista e estaban a favor do dereito de autodeterminaci\u00f3n dos pobos.\nDurante un breve per\u00edodo formou parte da coalici\u00f3n Izquierda Castellana, asumindo un ideario de car\u00e1cter m\u00e1is soberanista sobre o territorio hist\u00f3rico de Castela.\nEn 2011, debido \u00e0s disputas entre o PCPC e a direcci\u00f3n central do PCPE, unha boa parte dos militantes castel\u00e1ns abandonaron o proxecto do PCPE e crearon en Segovia unha nova organizaci\u00f3n: Comunistas de Castilla, cunha orientaci\u00f3n m\u00e1is enfocada ao castelanismo."}
{"id": "262632", "revid": "5863", "url": "https://gl.wikipedia.org/wiki?curid=262632", "title": "Namco", "text": " \u00e9 unha empresa xaponesa desenvolvedora e distribuidora de software no campo dos videoxogos. Namco fusionouse no ano 2005 co fabricante de xoguetes Bandai, formando as\u00ed Namco Bandai Holdings, Inc., unha das empresas de entretemento m\u00e1is grandes do Xap\u00f3n.\nHistoria.\nNamco foi fundada en 1955 polo actual presidente, Masaya Nakamura, en Toquio, Xap\u00f3n.\nNo ano 2004 a empresa ga\u00f1ou 1600 mill\u00f3ns de d\u00f3lares. O negocio principal da empresa \u00e9 o desenvolvemento e a distribuci\u00f3n de m\u00e1quinas recreativas, videoxogos para o fogar (videoconsolas), contidos para a televisi\u00f3n e servizos m\u00f3biles. Tam\u00e9n traballa noutras li\u00f1as de negocio en todo o mundo. En 2005 fusionouse con Bandai, unha das maiores empresas de xoguetes do Xap\u00f3n e tam\u00e9n produtora de videoxogos, formando o holding Namco Bandai Holdings, para afrontar mellor as dificultades e custos, para programar para a nova xeraci\u00f3n de consolas.\nSoftware.\nVideoxogos destacados.\nIsto \u00e9 unicamente unha pequena lista dos xogos m\u00e1is famosos desenvolvidos por Namco ao longo da s\u00faa historia. Non intenta ser extensiva, sen\u00f3n sinalar xogos importantes na historia da empresa:"}
{"id": "262635", "revid": "27155", "url": "https://gl.wikipedia.org/wiki?curid=262635", "title": "Albinismo", "text": "O albinismo \u00e9 unha condici\u00f3n xen\u00e9tica na que hai unha ausencia conx\u00e9nita de pigmentaci\u00f3n (melanina) de ollos, pel e pelo nos seres humanos e noutros animais (nas aves, tam\u00e9n nas plumas), causada por unha mutaci\u00f3n nos xenes.\nTam\u00e9n pode aparecer nos vexetais, cando faltan outros compostos como os carotenos.\nO albinismo \u00e9 hereditario, a aparece coa combinaci\u00f3n dos dous proxenitores portadores do xene recesivo.\nNos individuos non albinos, os melanocitos transforman o amino\u00e1cido tirosina na substancia co\u00f1ecida como melanina. A melanina distrib\u00faese por todo o corpo dando cor e protecci\u00f3n \u00e1 pel, aos cabelos e ao iris do ollo. Cando o corpo \u00e9 incapaz de producir esta substancia ou de distribu\u00edla prod\u00facese a hipopigmentaci\u00f3n co\u00f1ecida como albinismo.\nA melanina sintet\u00edzase tras unha serie de reacci\u00f3ns enzim\u00e1ticas (ruta metab\u00f3lica) polas cales se produce a transformaci\u00f3n do mencionado amino\u00e1cido en melanina pola acci\u00f3n do enzima tirosinase.\nOs individuos albinos te\u00f1en esta ruta metab\u00f3lica interrompida, xa que o seu enzima tirosinase non presenta ningunha actividade, ou moi pouca (tan pouca que \u00e9 insuficiente), de modo que non se produce a transformaci\u00f3n, e estes individuos no presentan pigmentaci\u00f3n.\nExisten diferentes tipos de albinismo e, na especie humana, alg\u00fans individuos poden seren rubios ou tan s\u00f3 presentar ollos claros, pero non ter o pelo rubio. Por iso \u00e9 incorrecto conclu\u00edr que unha persoa albina te\u00f1a todas as caracter\u00edsticas.\nA ONU instaurou o 13 de xu\u00f1o o D\u00eda Internacional da Sensibilizaci\u00f3n sobre o Albinismo .\nHerdanza e tipos de albinismo.\nHerdanza.\nO albinismo \u00e9 hereditario (cromosoma 11) e transm\u00edtese de forma \"autos\u00f3mica recesiva\".\nAlbinismo oculocut\u00e1neo.\nO albinismo oculocut\u00e1neo (OCA, polas s\u00faas siglas en ingl\u00e9s), tam\u00e9n chamado tirosinase-negativo, caracter\u00edzase pola hipopigmentaci\u00f3n da pel e o pelo, e as caracter\u00edsticas oculares var\u00edan encontr\u00e1ndose en todos os tipos de albinismo, nistagmo, reduci\u00f3n da pigmentaci\u00f3n do iris, reduci\u00f3n da pigmentaci\u00f3n retinal, hipoplasia foveal asociada a reduci\u00f3n da agudeza visual, reduci\u00f3n da visi\u00f3n estereosc\u00f3pica.\nOs individuos con OCA1A te\u00f1en o pelo branco, a pel clara e o iris transl\u00facido, que non escurecen coa idade. No momento do nacemento, os individuos con OCA1B te\u00f1en o pelo branco ou amarelo claro, que escurece coa idade, pel branca que desenvolve co tempo certo grao de pigmentaci\u00f3n e iris azul, que cambia a gris ou verdoso co paso do tempo. A maior\u00eda da poboci\u00f3n subsahariana afectada de albinismo oculocut\u00e1neo tipo 2 presenta unha deleci\u00f3n en homocigose de 2,7 kb no xene OCA2.\nAlbinismo ocular.\nO albinismo ocular, tam\u00e9n co\u00f1ecido como tirosinase-negativo, pres\u00e9ntase cando a carencia de melanina se percibe na pel, o cabelo e os ollos. As persoas afectadas presentan a pel e o cabelo de cor branca e os ollos dunha cor rosada. Presentan tam\u00e9n unhas caracter\u00edsticas manchas en forma de l\u00faa nas mamilas, no pene e nos labios vaxinais debidas esencialmente ao d\u00e9ficit do enzima tirosinase que \u00e9 o catalizador da reacci\u00f3n que xera eumelanina. Cando se expo\u00f1en ao sol non se broncean, e poden sufrir severas queimaduras."}
{"id": "262637", "revid": "89787", "url": "https://gl.wikipedia.org/wiki?curid=262637", "title": "Himenio", "text": "O himenio \u00e9 unha camada de tecido do himen\u00f3foro do corpo frut\u00edfero dun fungo, onde as c\u00e9lulas se desenvolven en basidios e ascos produtores esporas. O himenio \u00e9 a parte f\u00e9rtil do basidiocarpo dos basidiomicetos e dos ascocarpos dos ascomicetos, formada polos basidios ou ascos dependendo da clase do fungo e, cando existen, polos filamentos est\u00e9riles que os ligan ao basidiocarpo ou ao ascocarpo (estes filamentos ch\u00e1manse cistidios nos basidiomicetos). Acot\u00edo os cistidios son importantes para a identificaci\u00f3n microsc\u00f3pica.\nNalgunhas especies, todas as c\u00e9lulas do himenio desenv\u00f3lvense en basidios ou ascos, mentres noutras c\u00e9lulas desenv\u00f3lvense en c\u00e9lulas est\u00e9riles chamadas cistidios (basidiomicetos) ou par\u00e1fises (ascomicetos). Os cistidios son moitas veces importantes na identificaci\u00f3n microsc\u00f3pica. O subhimenio consiste en hifas de soporte a partir das cales se desenvolven as c\u00e9lulas do himenio, e baixo o cal se sit\u00faa a trama, as hifas que constit\u00faen a masa do himen\u00f3foro.\nA posici\u00f3n do himenio \u00e9 tradicionalmente a primeira caracter\u00edstica usada na clasificaci\u00f3n e identificaci\u00f3n de cogomelos. Abaixo at\u00f3panse alg\u00fans exemplos de diversos tipos que aparecen nos Basidiomycota e Ascomycota macrosc\u00f3picos."}
{"id": "262638", "revid": "98629", "url": "https://gl.wikipedia.org/wiki?curid=262638", "title": "Toxoplasma gondii", "text": "Toxoplasma gondii \u00e9 unha especie de protozoos parasitos intracelulares obrigados que causan a enfermidade chamada toxoplasmose. Os h\u00f3spedes definitivos do parasito son os f\u00e9lidos, como os gatos.\n\"T. gondii\" enc\u00f3ntrase en todo o mundo e pode infectar virtualmente a todos os animais de sangue quente. En humanos, \u00e9 un dos parasitos m\u00e1is com\u00fans; Os estudos serol\u00f3xicos estiman que ata un terzo da poboaci\u00f3n global foi exposta a este protozoo e pode estar infectado cronicamente por \"T. gondii\", a\u00ednda que as taxas de infecci\u00f3n difiren significativamente dun pa\u00eds a outro. A\u00ednda que as infecci\u00f3ns son leves, poden ocasionalmente darse s\u00edntomas similares aos dun arrefriado durante as primeiras semanas despois da exposici\u00f3n, pero xeralmente non producen s\u00edntomas nos adultos humanos con boa sa\u00fade. Polo contrario, nos nenos pequenos, pacientes de VIH/SIDA, e outros con inmunidade feble, a infecci\u00f3n pode causar unha enfermidade grave e ocasionalmente mortal chamada toxoplasmose. \u00c9 posible a transmisi\u00f3n conx\u00e9nita de nai a feto.\nModos de transmisi\u00f3n e factores de risco.\nA infecci\u00f3n nos humanos e outros animais de sangue quente pode ocorrer das seguintes maneiras:\nA\u00ednda que \"T. gondii\" pode infectar, ser transmitido, e reproducirse asexualmente en humanos e virtualmente en todos os animais de sangue quente, o parasito s\u00f3 pode reproducirse sexualmente no intestino de gatos e outros f\u00e9lidos. Os f\u00e9lidos son definidos como os h\u00f3spedes definitivos, e os outros animais infectados como h\u00f3spedes intermedios.\nOs seguintes factores foron identidicados como de risco para a infecci\u00f3n por \"T. gondii\" en humanos:\nAs augas residuais foron tam\u00e9n identificadas como un medio de transporte para o microorganismo.\nExisten numerosos estudos que indicaron que o simple feito de vivir cun gato dom\u00e9stico non \u00e9 un factor de risco significativo para a infecci\u00f3n por \"T. gondii\", pero vivir con varios gatos ten certa significancia.\nCambios no comportamento do h\u00f3spede inducidos pola infecci\u00f3n.\n\"T. gondii\" altera o comportamento de roedores infectados de xeitos que se cre incrementan as posibilidades de que os roedores sexan capturados polos seus depredadores, como os gatos. Como os gatos e outros f\u00e9lidos son os \u00fanicos h\u00f3spedes nos que \"T. gondii\" pode reproducirse sexualmente e completar o seu ciclo de vida, estas manipulaci\u00f3ns no comportamento p\u00e9nsase que son adaptaci\u00f3ns evolutivas para incrementar a eficacia biol\u00f3xica reprodutiva do parasito, e isto \u00e9 un exemplo do que o bi\u00f3logo evolutivo Richard Dawkins chama \"fenotipo estendido\" ou ampliado. A\u00ednda que existen numerosas hip\u00f3teses que se est\u00e1n a investigar, non se co\u00f1ece polo momento o mecanismo polo que \"T. gondii\" induce este cambio de comportamento nos roedores infectados.\nVarios estudos suxeriron que nos humanos infectados hai tam\u00e9n uns cambios sut\u00eds de comportamento ou personalidade, e a infecci\u00f3n por este parasito foi recentemente asociada con varios trastornos neurol\u00f3xicos, especialmente a esquizofrenia. Con todo, as probas dunha relaci\u00f3n causal son limitadas.\nCiclo de vida.\nO ciclo de vida de \"T. gondii\" comprende unha fase de reproduci\u00f3n sexual que ocorre nos felidos (en gatos dom\u00e9sticos ou en moitos f\u00e9lidos salvaxes) e unha fase de reproduci\u00f3n asexual, que ocorre en practicamente todos os animais de sangue quente, inclu\u00eddos humanos, gatos, e paxaros. Como \"T. gondii\" s\u00f3 pode reproducirse sexualmente en felinos, estes son os seus h\u00f3spedes definitivos, e os demais h\u00f3spedes, onde ten lugar a reproduci\u00f3n asexual, consid\u00e9ranse h\u00f3spedes intermedios.\nReproduci\u00f3n sexual nos f\u00e9lidos.\nCando un f\u00e9lido se infecta con \"T. gondii\" (por exemplo, ao consumir un rato infectado con quistes do parasito), o parasito sobrevive ao paso polo seu est\u00f3mago, e infecta as c\u00e9lulas do epitelio do seu intestino delgado. Dentro das c\u00e9lulas intestinais, o parasito experimenta un desenvolvemento e reproduci\u00f3n sexual, producindo mill\u00f3ns de quistes que conte\u00f1en os cigotos de paredes grosas, que se denomimas ooquistes.\nLiberaci\u00f3n de ooquistes polos f\u00e9lidos.\nAs c\u00e9lulas epiteliais infectadas poden finalmente romper e liberar ooquistes no lume intestinal, polo que se mesturan coas feces do gato. Os ooquistes poden as\u00ed liberarse no solo, auga, comida ou calquera cousa que se poida contaminar coas feces do gato. Os ooquistes son moi resistentes e poden sobrevivir e permanecer infectivos durante moitos meses en climas fr\u00edos e secos.\nA inxesti\u00f3n de ooquistes polos humanos ou outros animais de sangue quente \u00e9 unha das rutas m\u00e1is com\u00fans de infecci\u00f3n. Os humanos poden ser expostos aos ooquistes, por exemplo, ao consumiren verduras sen lavar ou auga contaminada, ou por manipular as feces (ou as caixas) de gatos infectados. A\u00ednda que os gatos poden tam\u00e9n ser infectados polos ooquistes, son moito menos sensibles a eles que os h\u00f3spedes intermedios.\nInfecci\u00f3n inicial no h\u00f3spede intermedio.\nCando un humano ou outro animal de sangue quente inxire un ooquiste ou un quiste dos tecidos, a resistente parede do quiste dis\u00f3lvese pola acci\u00f3n de encimas proteol\u00edticos no est\u00f3mago e intestino delgado, liberando c\u00e9lulas de \"T. gondii\" infecciosas que invaden as c\u00e9lulas do seu h\u00f3spede. Os parasitos invaden primeiro as c\u00e9lulas do epitelio intestinal que os rodean, e dentro das c\u00e9lulas, conv\u00e9rtese en taquizo\u00edtos, que son o estadio motil e de r\u00e1pida multiplicaci\u00f3n celular de \"T. gondii\".\nReproduci\u00f3n asexual no h\u00f3spede intermedio.\nDentro das c\u00e9lulas h\u00f3spedes, os taquizo\u00edtos repl\u00edcanse no interior de vac\u00faolos especializados (chamadas vac\u00faolos parasit\u00f3foros) formados durante a entrada do parasito na c\u00e9lula. Os taquizo\u00edtos multipl\u00edcanse dentro deste vac\u00faolo ata que a c\u00e9lula h\u00f3spede morre e rompe, liberando e esparexendo os taquizo\u00edtos a trav\u00e9s da corrente circulatoria sangu\u00ednea a todos os \u00f3rganos e tecidos do corpo, inclu\u00edndo o cerebro.\nFormaci\u00f3n de quistes nos tecidos.\nDespois do per\u00edodo inicial de infecci\u00f3n caracterizado pola proliferaci\u00f3n de taquizo\u00edtos por todo o corpo, a presi\u00f3n exercida polas defensas inmunitarias do h\u00f3spede causa que os taquizo\u00edtos de \"T. gondii\" se convertan en bradizo\u00edtos, que \u00e9 o estadio semi-dormente de reproduci\u00f3n celular lenta do parasito. Dentro das c\u00e9lulas h\u00f3spedes, as agrupaci\u00f3ns destes bradizo\u00edtos denom\u00ednanse \"quistes dos tecidos\". A parede do quiste est\u00e1 formada pola membrana do vac\u00faolo parasit\u00f3foro. A\u00ednda que os quistes dos tecidos que conte\u00f1en bradizo\u00edtos poden formarse en practicamente todos os \u00f3rganos, son m\u00e1is com\u00fans e persistentes no cerebro, os ollos, e o m\u00fasculo estriado (inclu\u00edndo o coraz\u00f3n). Por\u00e9n, os tropismos espec\u00edficos de tecido poden variar dunha especie h\u00f3spede a outra; as\u00ed, nos porcos, a maior\u00eda dos quistes dos tecidos at\u00f3panse no tecido muscular, mentres que nos ratos, a maior\u00eda est\u00e1n no cerebro.\nO tama\u00f1o dos quistes xeralmente est\u00e1 entre 5 e 50 \u00b5m de di\u00e1metro, (como comparaci\u00f3n, 50\u00a0\u00b5m son 2/3 do di\u00e1metro dun cabelo humano).\nA inxesti\u00f3n de carne con quistes \u00e9 un dos xeitos principais de transmisi\u00f3n da infecci\u00f3n por \"T. gondii\", tanto en humanos coma noutros carn\u00edvoros de sangue quente. Os humanos adoitan inxerir os quistes dos tecidos cando consomen carne cr\u00faa ou mal coci\u00f1ada (xeralmente de porco e cordeiro). A inxesti\u00f3n de quistes dos tecidos \u00e9 tam\u00e9n a forma principal pola que se infectan os gatos.\nInfecci\u00f3n cr\u00f3nica.\nOs quistes dos tecidos poden manterse nos tecidos do h\u00f3spede durante toda a vida do animal. Pero a presenza continua de quistes parece que se debe a un proceso peri\u00f3dico de rotura de quistes e reenquistamento, e non a que os quistes ou os bradozo\u00edtos te\u00f1en unha duraci\u00f3n da vida moi prolongada. En calquera momento dado nun h\u00f3spede infectado cronicamente, est\u00e1n rompendo unha pequena cantidade de quistes, a\u00ednda que non se sabe a causa exacta desta rotura.\nTeoricamente, \"T. gondii\" pode transmitirse entre h\u00f3spedes intermedios indefinidamente por medio dun ciclo de consumo de carne con quistes dos tecidos. Por\u00e9n, o ciclo de vida do parasito empeza e compl\u00e9tase s\u00f3 cando o parasito se transmite a un h\u00f3spede f\u00e9lido, que \u00e9 o \u00fanico onde o parasito pode realizar a reproduci\u00f3n sexual.\nEstadios celulares.\nDurante os diferentes per\u00edodos do seu ciclo de vida, o parasito vai pasando por distintos estadios celulares, caracterizados por unha diferente morfolox\u00eda, bioqu\u00edmica, e comportamento. Estes estadios son: taquizo\u00edto, merozo\u00edto, bradozo\u00edto (que \u00e9 a forma que se encontra nos quistes dos tecidos), e esporozo\u00edto (que se encontra nos ooquistes).\nTaquizo\u00edtos.\nOs taquizo\u00edtos son m\u00f3biles e de multiplicaci\u00f3n r\u00e1pida, e son os responsables de expandir a poboaci\u00f3n de parasitos por todo o h\u00f3spede. Cando un h\u00f3spede inxire un quiste dos tecidos (que cont\u00e9n bradizo\u00edtos) ou un ooquiste (que cont\u00e9n esporozo\u00edtos), os bradizo\u00edtos ou esporozo\u00edtos infectan o epitelio intestinal do h\u00f3spede e conv\u00e9rtense en taquizo\u00edtos. Durante o per\u00edodo de infecci\u00f3n agudo inicial, os taquizo\u00edtos est\u00e9ndense polo corpo por v\u00eda sangu\u00ednea. Dururante os estadios finais latentes (cr\u00f3nicos) da infecci\u00f3n, os taquizo\u00edtos conv\u00e9rtense en bradizo\u00edtos, que formar\u00e1n os quistes dos tecidos.\nMerozo\u00edtos.\nOrix\u00ednanse no h\u00f3spede definitivo f\u00e9lido. Igual que os taquizo\u00edtos, os merozo\u00edtos div\u00eddense rapidamente, e son responsables de estender a poboaci\u00f3n do parasito dentro do intestino dos gatos (ou outros f\u00e9lidos) antes da reproduci\u00f3n sexual. Cando o h\u00f3spede f\u00e9lido definitivo inxire un quiste dos tecidos (que cont\u00e9n bradizo\u00edtos), os bradizo\u00edtos conv\u00e9rtense en merozo\u00edtos no interior de c\u00e9lulas epiteliais intestinais. Despois dun breve per\u00edodo de r\u00e1pido crecemento da poboaci\u00f3n no epitelio intestinal, os merozo\u00edtos conv\u00e9rtense nos estadios sexuais non infecciosos do parasito para realizar a reproduci\u00f3n sexual, o que resulta finalmente na formaci\u00f3n de ooquistes que conte\u00f1en cigotos.\nBradizo\u00edtos.\nOs bradizo\u00edtos son o estadio de divisi\u00f3n lenta do parasito, que orixina os quistes dos tecidos. Cando un h\u00f3spede non infectado inxire un quiste dos tecidos, os bradizo\u00edtos liberados do quiste infectan as c\u00e9lulas do epitelio intestinal antes de converterse en taquizo\u00edtos proliferativos. Despois do per\u00edodo inicial de proliferaci\u00f3n polo corpo do h\u00f3spede, os taquizo\u00edtos conv\u00e9rtense de novo en bradizo\u00edtos, que se reproducen dentro das c\u00e9lulas do h\u00f3spede formando os quistes dos tecidos.\nEsporozo\u00edtos.\nOs esporozo\u00edtos son o estadio do parasito que se libera do interior dos ooquistes. Cando un humano ou outro animal de sangue quente inxire ooquistes, lib\u00e9ranse del os esporozo\u00edtos, que infectar\u00e1n as c\u00e9lulas epiteliais intestinais antes de converterse no taquizo\u00edto proliferativo.\nHistoria.\nEn 1908, mentres estaba a traballar no Instituto Pasteur na cidade de Tunes, Charles Nicolle e Louis Manceaux descubriron un organismo protozoario nos tecidos dun roedor similar ao h\u00e1mster da especie \" Ctenodactylus gundi\", que inicialmente pensaron que se trataba do parasito \"Leishmania\", pero que axi\u00f1a se decataron de que era un organismo novo non descuberto ata ent\u00f3n. D\u00e9ronlle o nome de \"Toxoplasma gondii\", facendo referencia \u00e1 s\u00faa morfolox\u00eda (\"Toxo\", do grego \u03c4\u03cc\u03be\u03bf\u03bd, \"toxon\"; arco, e \u03c0\u03bb\u03ac\u03c3\u03bc\u03b1, plasma; \u00e9 dicir, moldeado ou con forma de arco) e co nome da especie do roedor na que foi descuberto, o \"C. gundi\" (gondii). O mesmo ano en que Nicolle e Mancaeux descubriron o \"T. gondii\", Alfonso Splendore identificou o mesmo organismo nun coello no Brasil, pero non lle deu nome.\nA primeira identificaci\u00f3n conclu\u00ednte de \"T. gondii\" en humanos foi nunha meni\u00f1a que naceu a termo por ces\u00e1rea en 1938, nun hospital de Nova York. A meni\u00f1a empezou a ter convulsi\u00f3ns aos tres d\u00edas de idade, e os doutores identificaron lesi\u00f3ns na m\u00e1cula da retina de ambos os ollos. Cando morreu ao mes de idade, realizouse unha autopsia. Atop\u00e1ronse lesi\u00f3ns no cerebro e nos ollos nas que hab\u00eda \"T. gondii\" libres ou intracelulares. Os tecidos infectados da meni\u00f1a foron homoxenizados e inoculados intracerebralmente en coellos e ratos; e seguidamente os animais sufriron encefalite. Posteriormente, atop\u00e1ronse casos de transmisi\u00f3n conx\u00e9nita en numerosas especies, especialmente en ovellas e roedores.\nA posibilidade de transmisi\u00f3n de \"T. gondii\" por medio do consumo de carne pouco coci\u00f1ada foi proposta primeiramente por D. Weinman e A.H Chandler en 1954. En 1960, observouse que a parede do quiste dos quistes dos tecidos era disolta por encimas proteol\u00edticos que se encontran no est\u00f3mago, o que fac\u00eda que liberasen os bradizo\u00edtos infecciosos no est\u00f3mago (e despois no intestino). A hip\u00f3tese da transmisi\u00f3n por medio do consumo de carne pouco coci\u00f1ada foi probada nun orfanato en Par\u00eds en 1965; as taxas anuais de adquisici\u00f3n de infecci\u00f3n por \"T. gondii\" elev\u00e1ronse do 10% ao 50% despois de engadir d\u00faas porci\u00f3ns de carne bovina ou equina pouco coci\u00f1ada na dieta diaria dos orfos, e ao 100% despois de engadir costeletas de a\u00f1o pouco feitas.\nEn 1959, un estudo feito en Bombai encontrou que a prevalencia de \"T. gondii\" en vexetarianos estritos era moi similar \u00e1 dos non vexetarianos. Isto indicou a posibilidade que que houbese unha terceira ruta importante de infecci\u00f3n, ademais da conx\u00e9nita e da carn\u00edvora. En 1970, descubriuse a existencia de ooquistes nas feces dos gatos, e demostrouse a ruta fecal-oral de infecci\u00f3n por medio de ooquistes.\nNas d\u00e9cadas de 1970 e 1980 examinouse nun gran n\u00famero de especies a s\u00faa capacidade de liberar ooquistes despois de ser infectadas. Atopouse que 17 especies de f\u00e9lidos pod\u00edan liberar ooquistes, pero ning\u00fan animal non f\u00e9lido mostrou ser permisivo \u00e1 reproduci\u00f3n sexual de \"T. gondii\" no seu corpo e \u00e1 posterior liberaci\u00f3n de ooquistes."}
{"id": "262639", "revid": "112450", "url": "https://gl.wikipedia.org/wiki?curid=262639", "title": "Mater et Magistra", "text": "Mater et Magistra, \"Nai e Mestra\", \u00e9 unha enc\u00edclica que forma parte da Doutrina social da Igrexa. Foi publicada polo papa Xo\u00e1n XXIII, o d\u00eda 15 de maio de 1961, para conmemorar os setenta anos da publicaci\u00f3n da \"Rerum Novarum\" de Le\u00f3n XIII.\n\u00c9 a primeira enc\u00edclica social que aborda este tema desde unha perspectiva m\u00e1is universal, porque ata ese momento os papas centr\u00e1banse m\u00e1is na situaci\u00f3n en Europa e, en xeral, no mundo occidental.\nProceso de elaboraci\u00f3n da enc\u00edclica.\nComa en moitos casos, o Vaticano non \u00e9 excesivamente transparente sobre o proceso de creaci\u00f3n dun documento destas caracter\u00edsticas. Pero polos testemu\u00f1os recollidos, p\u00f3dese supo\u00f1er que o proceso foi, m\u00e1is ou menos, deste xeito:\nObxectivo e estrutura da enc\u00edclica.\nO propio subt\u00edtulo deixa claro o seu obxectivo:\nO papa reformador quere actualizar e p\u00f3r ao d\u00eda a doutrina social e facela pr\u00f3xima \u00e1 sociedade do seu tempo.\nEstrutura:\nNovidades da enc\u00edclica.\n\"Mater et Magistra\" aporta novidades con respecto \u00e1s enc\u00edclicas anteriores: o concepto de ben com\u00fan ou a nova visi\u00f3n sobre a propiedade privada. A\u00ednda que hai que advertir que parte destas novidades son un desenvolvemento de ideas que xa apuntara P\u00edo XII nos seus radiomensaxes de contido pol\u00edtico e social.\nO ben com\u00fan.\nUnha das achegas m\u00e1is propias da enc\u00edclica \u00e9 a s\u00faa definici\u00f3n dun dos principios da doutrina social da Igrexa, o ben com\u00fan. Unha definici\u00f3n que se converteu en cl\u00e1sica:"}
{"id": "262640", "revid": "5132", "url": "https://gl.wikipedia.org/wiki?curid=262640", "title": "Francisco de S\u00e1 Carneiro", "text": ""}
{"id": "262642", "revid": "865", "url": "https://gl.wikipedia.org/wiki?curid=262642", "title": "The Narrative", "text": "The Narrative \u00e9 unha banda estadounidense de pop rock procedente de Long Island, Nova York, formada no ano 2008. O grupo conf\u00f3rmano a vocalista Suzie Zeldin e o vocalista e guitarrista Jesse Gabriel. The Narrative editou o seu primeiro EP, \"Just Say Yes\" no 2008, o seu \u00e1lbum de estrea, \"The Narrative\", no 2010, e o seu segundo EP \"B-Sides and Seasdies\", no 2012. A banda est\u00e1 gravando o seu segundo disco en Nova York."}
{"id": "262643", "revid": "89787", "url": "https://gl.wikipedia.org/wiki?curid=262643", "title": "Francisco Soli\u00f1o", "text": "Francisco Soli\u00f1o Pintos, nado en Pontevedra o 13 de marzo de 1893, foi un mestre, avogado e pol\u00edtico galego.\nTraxectoria.\nDirixiu o semanario \"La Causa\". Foi nomeado presidente da Federaci\u00f3n Agr\u00edcola Provincial de Pontevedra en marzo de 1913. Foi mestre en Santa Cristina de Cobres, de onde foi separado do servizo por un ano en 1925. Pasou despois a exercer en Alcabre en 1929. Na Rep\u00fablica formou parte da Xunta directiva da Asociaci\u00f3n de Trabajadores de la Ense\u00f1anza de Vigo, e militou no Partido Republicano Radical Socialista, do que foi elixido representante de Vigo no comit\u00e9 provincial en 1932. En decembro de 1934 foi nomeado secretario de Uni\u00f3n Republicana de Pontevedra. Co golpe de Estado do 18 de xullo de 1936 foi suspendido de emprego e soldo. En 1940 abr\u00edronlle expediente de responsabilidades pol\u00edticas. No franquismo exerceu como avogado en Vigo.\nVida persoal.\nCasou en Mourente con Peregrina Santos Montes en outubro de 1913."}
{"id": "262648", "revid": "1987", "url": "https://gl.wikipedia.org/wiki?curid=262648", "title": "Baruj Benacerraf", "text": "Baruj Benacerraf, nado en Caracas o 29 de outubro de 1920 e finado en Boston, EUA, o 2 de agosto de 2011, foi un m\u00e9dico venezolano. Desenvolveuse profesionalmente nos Estados Unidos, e ga\u00f1ou, canda a Jean Dausset e George D. Snell, o Premio Nobel de Fisiolox\u00eda ou Medicina en 1980.\nO galard\u00f3n foilles concedido polos seus descubrimentos relacionados con estruturas determinadas pola xen\u00e9tica na superficie da c\u00e9lula que regulan as reacci\u00f3ns inmunol\u00f3xicas, m\u00e1is concretamente os xenes denominados xenes do complexo maior de histocompatibilidade e que regulan a resposta inmune fronte un determinado ant\u00edxeno soluble. \u00c9 dicir, demostra que a resposta inmune fronte un ant\u00edxeno \u00e9 distinta para cada individuo e \u00e9 herdada segundo as leis de Mendel. Todos os individuos poden responder fronte un mesmo ant\u00edxeno soluble pero cada individuo reco\u00f1ece distintos determinantes antix\u00e9nicos. Ese patr\u00f3n de reco\u00f1ecemento individual \u00e9 herdanza dos proxenitores.\nTraxectoria.\nFillo de xudeus sefard\u00eds orixinarios do Magrebe, irm\u00e1n do fil\u00f3sofo Paul Benacerraf.\nBaruj Benacerraf \u00e9 egresado da Universidade Columbia e da Escola M\u00e9dica de Virxinia en Richmond. Naturalizouse estadounidense en 1943. Practicou a medicina no ex\u00e9rcito dos Estados Unidos cara ao final da Segunda guerra mundial.\nEn 1948 inicia a s\u00faa carreira de investigador. En 1970, ingresa como profesor de patolox\u00eda na Escola de Medicina da Universidade Harvard. \u00c9 elixido membro da Academia norteamericana de Artes e Ciencias en 1972 e da Academia de Ciencias dos Estados Unidos en 1973. Recibe o Premio Nobel de Fisiolox\u00eda e Medicina en 1980. En 1990 recibiu a National Medal of Science polas s\u00faas contribuci\u00f3ns m\u00e9dicas."}
{"id": "262651", "revid": "865", "url": "https://gl.wikipedia.org/wiki?curid=262651", "title": "Embraer 195", "text": ""}
{"id": "262656", "revid": "1131", "url": "https://gl.wikipedia.org/wiki?curid=262656", "title": "Charles Messier", "text": "Charles Messier, nado en Badonviller (Meurthe-et-Moselle) o 26 de xu\u00f1o de 1730 e finado en Par\u00eds o 12 de abril de 1817, foi un astr\u00f3nomo franc\u00e9s co\u00f1ecido por ser o creador do cat\u00e1logo de 110 obxectos do espazo profundo (nebulosas, galaxias e c\u00famulos de estrelas) (os \"obxectos Messier\") que levan o seu nome. Este cat\u00e1logo publicouse por primeira vez en 1774. Os obxectos Messier num\u00e9ranse do M1 ao M110, e a\u00ednda hoxe en d\u00eda os afeccionados os co\u00f1ecen por ese nome.\nTraxectoria.\nMessier traballara moitos anos como asistente no Observatorio Mari\u00f1o, instalado no H\u00f4tel de Cluny, en pleno Par\u00eds, desde onde realizou todos os seus descubrimentos. Ao parecer, Messier, grande afeccionado \u00e1 caza de cometas, inaugurou o seu cat\u00e1logo con M1 (a Nebulosa do Cangrexo) a noite do 28 de agosto de 1758, cando buscaba no ceo o cometa 1P/Halley na s\u00faa primeira visita predita polo astr\u00f3nomo ingl\u00e9s.\nMessier non descubriu todos os obxectos do seu cat\u00e1logo xa que moitos foron observados polo tam\u00e9n franc\u00e9s Pierre M\u00e9chain e, anos antes, por outros astr\u00f3nomos como Edmond Halley. O primeiro verdadeiro descubrimento de Messier foi o C\u00famulo globular M3 en Canes Venaciti en 1764. Curiosamente Messier \u00e9 m\u00e1is famoso polo seu catalogo de non-cometas que polos cometas que descubriu.\nO interese de Messier de catalogar aqueles obxectos fixos ti\u00f1a como fin distinguir os errantes, o que lle facilitar\u00eda a tarefa de buscar cometas. Grazas \u00e1 publicaci\u00f3n do seu cat\u00e1logo, William Herschel viuse estimulado para iniciar (1783) un ambicioso proxecto que, ao longo de 20 anos de investigaci\u00f3n, lle permitiu catalogar un gran n\u00famero de nebulosas e c\u00famulos no hemisferio norte,\nO cr\u00e1ter Messier da L\u00faa e o asteroide 7359 Messier foron bautizados na s\u00faa honra."}
{"id": "262660", "revid": "51040", "url": "https://gl.wikipedia.org/wiki?curid=262660", "title": "1810 Epimeteo", "text": "(1810) Epimeteo \u00e9 un asteroide pertencente ao cinto de asteroides que orbita entre Marte e X\u00fapiter. O seu nome fai referencia ao personaxe da mitolox\u00eda grega Epimeteo.\nFoi descuberto o 24 de setembro de 1960 por Cornelis Johannes van Houten e Ingrid van Houten-Groeneveld da Universidade de Leiden, Pa\u00edses Baixos, en placas expostas por Tom Gehrels no telescopio Schmidt de 122\u00a0mm do Observatorio Monte Palomar, en California, Estados Unidos."}
{"id": "262661", "revid": "27249", "url": "https://gl.wikipedia.org/wiki?curid=262661", "title": "(1810) Epimeteo", "text": ""}
{"id": "262662", "revid": "1822", "url": "https://gl.wikipedia.org/wiki?curid=262662", "title": "Epimeteo (mitolox\u00eda)", "text": "Na mitolox\u00eda grega Epimeteo (en grego antigo \u1f18\u03c0\u03b9\u03bc\u03b7\u03b8\u03b5\u03cd\u03c2 \"Epim\u00eathe\u00fas\", \u2018que reflexiona m\u00e1is tarde\u2019, \"retrospectiva\", literalmente \"pensamento-tard\u00edo,\") era irm\u00e1n de Prometeo (\"previsi\u00f3n\", literalmente \"pensamento-adiante\"), xa que a diferenza de Prometeo (quen pod\u00eda ver o futuro), este v\u00eda con atraso cousas do pasado. Ambos actuaban como representantes da humanidade pero mentres que Prometeo se caracteriza por ser enxe\u00f1oso e intelixente, Epimeteo repres\u00e9ntase como bobo. Era fillo do tit\u00e1n Xapeto e da oce\u00e1nide Cl\u00edmene. Outros irm\u00e1ns seus son Atlas e Menecio. \nUnido a Pandora, tivo unha filla, Pirra \"a loira\", que unida a Deucali\u00f3n (fillo de Prometeo) foron os pais do x\u00e9nero humano tras o diluvio.\nMitolox\u00eda grega.\nSegundo o uso do vello mito por parte de Plat\u00f3n no seu \"Prot\u00e1goras\" (320d-322a), os dous tit\u00e1ns encarg\u00e1ronse da difusi\u00f3n dos trazos entre os animais de recente creaci\u00f3n; Epimeteo era o responsable de darlle unha caracter\u00edstica positiva a todos os animais, pero cando foi o momento de darlle ao home un trazo positivo, por falta de previsi\u00f3n encontrouse con que non quedaba nada. Prometeo decidiu que os atributos da humanidade ser\u00edan as artes civilizadas e o fogo, que roubou do carro de sol Apolo. Prometeo m\u00e1is tarde foi sometido a xu\u00edzo polo seu crime. No contexto do di\u00e1logo de Plat\u00f3n \"Epimeteo, o ser no que os pensamentos seguen \u00e1 produci\u00f3n, representa a natureza no sentido do materialismo, de acordo con que o pensamento v\u00e9n despois que os corpos sen pensamentos e os seus movementos irreflexivos\".\nSegundo Hes\u00edodo, quen relatou a historia d\u00faas veces (\"Teogon\u00eda\" , 527ff; \"Os traballos e os d\u00edas\", 57ff), Epimeteo foi quen aceptou o regalo de Pandora dos deuses. O seu matrimonio pode deducirse (e as\u00ed foi feito por autores posteriores), pero non se fai expl\u00edcito en ning\u00fan texto.\nNos mitos posteriores, a filla de Epimeteo e Pandora foi Pirra, que casou con Deucali\u00f3n, e foi unha dos dous que sobreviviron o diluvio ."}
{"id": "262663", "revid": "1822", "url": "https://gl.wikipedia.org/wiki?curid=262663", "title": "55 Pandora", "text": "Pandora \u00e9 un asteroide descuberto desde Albany por G. Searle o 10 de setembro de 1858.\n\u00c9 un asteroide do cinto principal cun di\u00e1metro de 66,7 quil\u00f3metros, a 2,35969852 UA. Pos\u00fae unha excentricidade de 0,14477023 e un per\u00edodo orbital de 1 674 d\u00edas (4,59 anos).\nTen unha velocidade orbital media de 17,93105696\u00a0km/s e unha inclinaci\u00f3n de 7,18500877\u00ba.\nO nome do asteroide prov\u00e9n de Pandora, a quen creou Zeus para causarlle males aos mortais despois de terlles dado o fogo Prometeo."}
{"id": "262664", "revid": "23204", "url": "https://gl.wikipedia.org/wiki?curid=262664", "title": "Holly Hunter", "text": "Holly Hunter, nada en Conyers, Xeorxia o 20 de marzo de 1958, \u00e9 unha actriz de cinema, teatro e televisi\u00f3n estadounidense.\nTraxectoria.\nComezou a actuar na universidade, en Pittsburgh, para logo marchar a Nova York, onde compartiu piso con Frances McDormand. Al\u00ed foi descuberta pola autora teatral Beth Henley.\nDebutou no cinema co filme de terror \"The Burning\", en 1981.\nEn 1993 rodou dous filmes polos que foi candidata aos oscar, \"The Piano\", polo que ga\u00f1ou o oscar \u00e1 mellor actriz, e \"The Firm\", polo que foi candidata como actriz secundaria.\nProduciu a serie de televisi\u00f3n \"Saving Grace\", protagonizada por ela mesma.\n\u00c9 xorda do o\u00eddo esquerdo."}
{"id": "262665", "revid": "1131", "url": "https://gl.wikipedia.org/wiki?curid=262665", "title": "La Idea (Redondela)", "text": "La Idea foi un peri\u00f3dico publicado en Redondela entre 1901 e 1918.\nHistoria e caracter\u00edsticas.\nSubtitulado \"Semanario Independiente\" apareceu o 5 de xaneiro de 1901. Estaba dirixido por Buenhijo P\u00e9rez Sobrino e en principio foi de tendencia riestrista. Foron os seus colaboradores Manuel Amoedo Seoane, Juan Manuel Otero Milleiro, Isidoro Queimali\u00f1os Queimali\u00f1os, Juan Amoedo Seoane, Manuel Cacheiro Cardama, Claudio Contreras Vali\u00f1as e Antonio Garrido Otero."}
{"id": "262666", "revid": "1987", "url": "https://gl.wikipedia.org/wiki?curid=262666", "title": "R\u00edo Onyar", "text": "O Onyar (en lat\u00edn: \"Undarius\") \u00e9 un r\u00edo de Catalu\u00f1a, afluente do r\u00edo Ter pola dereita. Nace no macizo das Guilleries, na Cordilleira Prelitoral. Cruza a cidade de Xirona de norte a sur, que a divide en dous partes desiguais, a maior e m\u00e1is antiga est\u00e1 na beira dereita; e a menor e m\u00e1is moderna, en continuo crecemento na beira esquerda.\nO Onyar recibe dentro de Xirona as augas que prove\u00f1en da canle Monar ou Conda (procedentes \u00e1 s\u00faa vez do Ter), que atravesa o Mercadal e regaba os hortos que al\u00ed hab\u00eda. M\u00e1is ao norte s\u00famanselle as augas do G\u00fcell, \u00e1 beira do ferrocarril, e case en fronte da s\u00faa confluencia con este \u00fanense as do Galligants. A uns 300 metros, o Onyar desemboca no Ter, no barrio de Pedret. Os desbordamentos do r\u00edo Onyar fixeron estragos na cidade. Procurouse defenderse dos seus perigos e por outra banda tam\u00e9n de embelecelo.\nA Divisi\u00f3n Hidr\u00e1ulica do Pireneo Oriental, a petici\u00f3n do Concello, propuxo catro soluci\u00f3ns baseadas na desviaci\u00f3n do curso do r\u00edo e do seu percorrido. Ao final aprobouse o proxecto consistente na construci\u00f3n de s\u00f3lidos muros laterais, as superficies superiores dos cales deron lugar a d\u00faas novas v\u00edas urbanas. Este proxecto foi considerado como o m\u00e1is econ\u00f3mico e que ademais non privaba a Xirona da graza e o encanto que ten sempre unha v\u00eda fluvial."}
{"id": "262667", "revid": "10599", "url": "https://gl.wikipedia.org/wiki?curid=262667", "title": "Onyar", "text": ""}
{"id": "262668", "revid": "1888", "url": "https://gl.wikipedia.org/wiki?curid=262668", "title": "La Opini\u00f3n (Redondela)", "text": "La Opini\u00f3n foi un peri\u00f3dico publicado en Redondela entre 1894 e 1916.\nHistoria e caracter\u00edsticas.\nSubtitulado \"Semanario Independiente\", estaba dirixido por Heliodoro Rivas Rivas. Tivo unha primeira \u00e9poca en 1894 como continuaci\u00f3n de \"La Voz del Pueblo\". Pero a m\u00e1is importante \u00e9 a que comeza en 1909, na que foi de tendencia agrarista. Entre os seus redactores figurou Baldomero T\u00e1boas. Foron os seus colaboradores Juan Amoedo Seoane, Claudio Contreras Vali\u00f1as, Telmo Bern\u00e1rdez, Jos\u00e9 Pereira M\u00edguez, Bernardo Fern\u00e1ndez Esteiro e Joaqu\u00edn N\u00fa\u00f1ez de Couto. Combateu a \"La Idea\" e defendeu a candidatura do xeneral Rub\u00edn."}
{"id": "262669", "revid": "1888", "url": "https://gl.wikipedia.org/wiki?curid=262669", "title": "Claudio Contreras Vali\u00f1as", "text": "Claudio Contreras Vali\u00f1as, nado en 1880 e finado o 18 de novembro de 1936, foi un avogado e pol\u00edtico galego.\nTraxectoria.\nFillo de Jos\u00e9 Contreras Gonz\u00e1lez, que fora alcalde da Lama, e de Generosa Vali\u00f1as \u00c1spera. Colaborou en \"La Idea\" e \"La Opini\u00f3n\", do que foi principal inspirador ata a s\u00faa sa\u00edda das filas do agrarismo. Foi alcalde de Redondela (1914-1915), deputado provincial designado polo Marqu\u00e9s de Riestra e Gobernador civil de Zamora durante a ditadura de Primo de Rivera e Gobernador Civil de Almer\u00eda dende marzo de 1931.\nVida persoal.\nCasou no Porri\u00f1o con Teresa Quir\u00f3s Pereira en 1913. O seu irm\u00e1n Ricardo foi, tam\u00e9n, alcalde de Redondela."}
{"id": "262670", "revid": "89787", "url": "https://gl.wikipedia.org/wiki?curid=262670", "title": "Receptor da trombopoetina", "text": "O oncoxene do virus da leucemia mieloproliferativa (MPL) tam\u00e9n chamado xene do CD110 (\"Cluster of Differentiation 110\") ou xene do receptor da trombopoetina, \u00e9 un xene humano que se encontra no cromosoma 1.\nPenciolelli et al. en 1987 identificaron un retrovirus defectivo de ratos que causaba neses animais leucemia aguda, polo que se lle deu o nome de \"virus da leucemia mieloproliferativa\" (MPLV). En 1990 identificouse o oncoxene v-mpl a partir do virus da leucemia mieloproliferativa murina, que pod\u00eda inmortalizar as c\u00e9lulas hematopo\u00e9ticas da medula \u00f3sea de diferentes li\u00f1axes. En 1992 clonouse o xene hom\u00f3logo humano chamado c-mpl. Os datos da s\u00faa secuencia revelaron que o c-mpl codificaba unha prote\u00edna que era hom\u00f3loga a membros da superfamilia do receptor hematopo\u00e9tico. A presenza de oligodesoxinucle\u00f3tidos antisentido do c-mpl inhib\u00eda a formaci\u00f3n de colonias de megacariocitos. O ligando do c-mpl \u00e9 a trombopoetina, que se clonou en 1994. A trombopoetina \u00e9 o principal regulador da megacariocitopoese e da formaci\u00f3n de plaquetas. A prote\u00edna codificada polo xene c-mpl \u00e9 o CD110, que ten un dominio transmembrana de 635 amino\u00e1cidos, e dous dominios receptores de citocinas extracelulares e d\u00faas caixas motivos receptoras de citocinas intracelulares. Os ratos deficientes TPO-R sofren unha grave trombocitopenia (escaseza de plaquetas), o que salienta a importancia do CD110 e da trombopoetina na formaci\u00f3n de megacariocitos e plaquetas. Unha vez que se une a trombopoetina ao CD110, este dimer\u00edzase e a familia JAK de tirosina quinases non receptoras, e a familia STAT, a familia MAPK, a prote\u00edna adaptadora Shc e os propios receptores son fosforiladas na tirosina.\nInteracci\u00f3ns.\nO oncoxene do virus da leucemia mieloproliferativa presenta interacci\u00f3ns con ATXN2L.\nImportancia cl\u00ednica.\nAs mutaci\u00f3ns neste xene causan a anemia apl\u00e1stica familiar."}
{"id": "262671", "revid": "27155", "url": "https://gl.wikipedia.org/wiki?curid=262671", "title": "CD110", "text": ""}
{"id": "262672", "revid": "25871", "url": "https://gl.wikipedia.org/wiki?curid=262672", "title": "Tori Amos", "text": "Myra Ellen Amos, nada en Newton (Carolina do Norte) o 22 de agosto de 1963, \u00e9 unha pianista, cantautora e compositora estadounidense, m\u00e1is co\u00f1ecida como Tori Amos.\nTraxectoria.\nTen unha formaci\u00f3n cl\u00e1sica e ten un rango vocal de mezzo-soprano. Amos orixinalmente serviu como vocalista principal do grupo de synthpop dos 80 Y Kant Tori Read, e como artista en solitario estivo \u00e1 fronte dun bo n\u00famero de mulleres cantautoras de principios dos 90. Tam\u00e9n destacou ao principio da s\u00faa carreira en solitario por ser unha das poucas int\u00e9rpretes de rock alternativo en usar o piano como o seu instrumento principal. Entre alg\u00fans dos seus sinxelos m\u00e1is soados est\u00e1n \"Crucify\", \"Silent All These Years\", \"God\", \"Cornflake Girl\", \"Caught a Lite Sneeze\", \"Professional Widow\", \"Spark\", \"1000 Oceans\" e \"A Sorta Fairytale\", o seu \u00e9xito m\u00e1is comercial nos Estados Unidos ata a data."}
{"id": "262674", "revid": "1888", "url": "https://gl.wikipedia.org/wiki?curid=262674", "title": "La Idea", "text": "La Idea foi o t\u00edtulo de varios peri\u00f3dicos:"}
{"id": "262675", "revid": "92340", "url": "https://gl.wikipedia.org/wiki?curid=262675", "title": "Aurelio Sanmart\u00edn", "text": "Aurelio Sanmart\u00edn Sanvicente, finado en Redondela o 12 de xaneiro de 1918, foi un xornalista e escritor galego.\nTraxectoria.\nFillo de Melit\u00f3n Sanmart\u00edn Garc\u00eda. Colaborou en \"La Idea\", \"Tramancazos\", \"El Soplete\", \"El Pueblo\", \"La Correspondencia Gallega\", \"Ilustraci\u00f3n Gallega\", \"El Azote\", \"El Tea\" e \"El Aloya\". Publicou o peri\u00f3dico literario \"La Cigarra\". Obtivo un diploma de honra nos Xogos florais organizados pola Asociaci\u00f3n de escritores galegos laureados e \"Ilustraci\u00f3n Galega\". Asinou moitos dos seus traballos coas iniciais A.S., M.S. ou co pseud\u00f3nimo O demo d'os Tras. Foi oficial de Correos de Pontevedra (1915) e Mondariz (1916)."}
{"id": "262676", "revid": "23204", "url": "https://gl.wikipedia.org/wiki?curid=262676", "title": "Gran Premio dos Pa\u00edses Baixos de 1975", "text": "O Gran Premio dos Pa\u00edses Baixos de 1975 foi unha carreira de automobilismo de F\u00f3rmula Un, celebrada o 22 de xu\u00f1o de 1975 no circu\u00edto de Zandvoort. Foi a oitava carreira da tempada de F\u00f3rmula Un de . Foi o 24\u00ba Gran Premio dos Pa\u00edses Baixos. Levouse a cabo sobre 75 voltas ao circu\u00edto de catro quil\u00f3metros para un distancia de carreira de 318 quil\u00f3metros.\nA carreira foi memorable e unha das maiores vitorias dun pequeno equipo de F\u00f3rmula Un. O piloto brit\u00e1nico e futuro campi\u00f3n do mundo James Hunt ga\u00f1ou o seu primeiro Gran Premio de F\u00f3rmula Un, logrando para o pequeno equipo privado Hesketh Racing o punto culminante dos seus seis anos de historia coa s\u00faa primeira e \u00fanica vitoria nun Gran Premio. Hunt pilotou o seu Hesketh 308 sacando un segundo sobre o Ferrari 312T do l\u00edder do Campionato do Mundo, o piloto austr\u00edaco Niki Lauda. A terceira praza logrouna o compa\u00f1eiro de equipo de Lauda en Ferrari, o su\u00edzo Clay Regazzoni.\nResumo da carreira.\nNiki Lauda dominou a pr\u00e1ctica, co seu compa\u00f1eiro Clay Regazzoni na primeira fila. Jean-Pierre Jarier tivo un accidente co Maki e a fin de semana do equipo terminou abruptamente nunha nube de fume por problemas co motor. James Hunt acadou \u00e1 terceira praza da grella. O s\u00e1bado pola tarde, as condici\u00f3ns clim\u00e1ticas non permitiron mellorar os tempos.\nA carreira atrasouse polas choivas. Lauda lideraba por diante de Jody Scheckter, mentres que Vittorio Brambilla e Patrick Depailler chocaron. Jochen Mass tivo problemas e a Jacky Ickx explotoulle o seu motor. Mentres tanto, Hunt cambiara a pneum\u00e1ticos de seco e foi ga\u00f1ando tempo rapidamente na superficie seca para tomar o liderado a Jarier e Lauda na volta 15.vEmerson Fittipaldi retirouse con problemas no motor, mentres que John Watson rompeu un soporte do \u00e1 e Carlos Reutemann pasou a Tom Pryce que sufr\u00eda de problemas de freos.\nNa volta 43, Jarier trompeou logo dun rebent\u00f3n nun pneum\u00e1tico. Lauda perseguiu a Hunt desesperadamente durante m\u00e1is de 20 voltas, po\u00f1\u00e9ndoo baixo unha enorme presi\u00f3n. Hunt cedera baixo presi\u00f3n similar en Bos Aires, pero esta vez aguantou. O Ferrari lograba adiantar nas curvas lentas, pero Hunt po\u00f1\u00edase na cabeza nas curvas r\u00e1pidas e na recta. As indicaci\u00f3ns da televisi\u00f3n eran confusas os subt\u00edtulos mostraban tres voltas para o final cando un ruxido masivo das tribunas sinalou que todo terminara. Hunt converteuse no primeiro ingl\u00e9s desde o Peter Gethin en ga\u00f1ar un Gran Premio.\nO segundo posto de Lauda reforzou o seu campionato, ampliando a 13 puntos a vantaxe sobre o piloto de Brabham Carlos Reutemann.\nNotas.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de "}
{"id": "262677", "revid": "89787", "url": "https://gl.wikipedia.org/wiki?curid=262677", "title": "Sinfon\u00eda n\u00fam. 4 (Sibelius)", "text": "A Sinfon\u00eda N\u00ba4 en La menor Op. 63 de Jean Sibelius foi composta entre 1910 e 1911. Foi estreada en Helsinqui o 3 de abril de 1911 pola Helsingin kaupunginorkesteri baixo a batuta do propio compositor. Unha interpretaci\u00f3n t\u00edpica da obra dura entre os 35 e os 40 minutos.\nCaracter\u00edsticas.\nO intervalo do tritono domina o material harm\u00f3nico e mel\u00f3dico da peza, mais dun xeito completamente diferente de como o fai na Terceira Sinfon\u00eda. Af\u00edrmase inmediatamente, nunha escura frase cos violonchelos, contrabaixos e fagots subindo Do-Re-Fa\u266f-Mi sobre un forte un\u00edsono en Do. A maior\u00eda dos temas da sinfon\u00eda implican o tritono; no finale, a maior\u00eda da tensi\u00f3n harm\u00f3nica xorde dunha colisi\u00f3n entre os acordes de La menor e Mi\u266d Maior, ambas a distancia de tritono. O choque bitonal entre La menor e Mi\u266d Maior na recapitulaci\u00f3n do finale conduce ao caos tonal na coda, na que as notas rivais Do, La, Mi\u266d e Fa\u266f (isto \u00e9, os pares de tritonos intercalados Do-Fa\u266f, La-Mi\u266d) loita cada por ascender unha nunha serie de afiadas disonancias con moitos choques entre as terceiras maiores e menores. O glockenspiel tenta saudar o moment\u00e1neo establecemento de La Maior; mais ao final \u00e9 a insistencia de Do natural (o nota coa que tan notablemente comezaba a obra) a que forza ao movemento e \u00e1 sinfon\u00eda a pechar nun solitario La menor, despoxado de melod\u00eda e ritmo.\nMoitos comentaristas te\u00f1en escoitado na sinfon\u00eda evidencias de loita ou desesperaci\u00f3n. Harold Truscott escribiu, \"Esta obra ... est\u00e1 chea dun presentimento que \u00e9 probablemente o resultado inconsciente de ... a detecci\u00f3n dunha atmosfera que ti\u00f1a que estoupar en 1914 nunha guerra mundial.\" Sibelius tam\u00e9n soportara recentemente na s\u00faa vida persoal: en 1908, en Berl\u00edn, tivo un tumor canceroso que lle extirparon da gorxa. Timothy Day escribe que \"a operaci\u00f3n foi exitosa, mais viviu durante moitos anos cun terror constante a que o tumor se reproducira, e dende 1908 a 1913 a sombra da morte estaba sobre a s\u00faa vida\". Outros cr\u00edticos escoitaron desolaci\u00f3n na obra: un cr\u00edtico temper\u00e1n finland\u00e9s, Elmer Diktonius, alcumaba \u00e1 obra como a sinfon\u00eda \"Barkbr\u00f6d\", refer\u00edndose \u00e1 fame no s\u00e9culo anterior durante a cal os escandinavos famentos tiveran que comer pan negro para sobrevivir.\nDe acordo do bi\u00f3grafo Erik W. Tawaststjerna, a sinfon\u00eda reflicte a era psicanal\u00edtica e introspectiva cando Sigmund Freud e Henri Bergson salientaban o sentido do inconsciente, e chama \u00e1 Cuarta Sinfon\u00eda \"un dos m\u00e1is remarcables documentos da era psicanal\u00edtica\". Mesmo o propio Sibelius chamou \u00e1 s\u00faa composici\u00f3n \"unha sinfon\u00eda psicol\u00f3xica\". Seu irm\u00e1n, o psiquiatra Christian Sibelius (1869\u20131922), foi un dos primeiros estudosos en tratar o psican\u00e1lise en Finlandia.\nNo ano antes ao principio da sinfon\u00eda, Sibelius co\u00f1ecera a moitos dos seus contempor\u00e1neos en Europa Central, entre os que se encontraban Arnold Schoenberg, Igor Stravinskii, e outros; o seu encontro coa s\u00faa m\u00fasica provocara unha crise na s\u00faa propia vida compositiva. Sibelius expresou nunha carta \u00e1 s\u00faa amiga (e bi\u00f3grafa) Rosa Newmarch sobre a sinfon\u00eda: \"Er\u00edxese como unha protesta contra a m\u00fasica de hoxe en d\u00eda. Non ten absolutamente nada do circo sobre ela\". Posteriormente, cando se lle preguntou pola sinfon\u00eda, contestou a August Strindberg: \"Un sente pena polos seres humanos\" .\nA sinfon\u00eda tivo brevemente un alcume, \"Lucus a non lucendo\".\nMovementos.\nPara esta obra Sibelius revisou a posici\u00f3n tradicional cl\u00e1sica do segundo e terceiro movementos, colocando o segundo movemento como terceiro. Sibelius tam\u00e9n comeza a peza cun movemento lento en lugar da apertura r\u00e1pida tradicional (esta \u00e9 a mesma orde que a de moitas obras orquestrais barrocas). A obra consta de catro movementos:"}
{"id": "262678", "revid": "98629", "url": "https://gl.wikipedia.org/wiki?curid=262678", "title": "Unidad Castellana", "text": "Unidad Castellana (UdCa) \u00e9 un partido pol\u00edtico de tendencia castelanista fundado en Cidade Real (Espa\u00f1a) por Emilio Nieto L\u00f3pez, antigo secretario xeral do PP en Cidade Real, en decembro do 2001 e formado, en parte, por antigos militantes do Partido Rexionalista de Castela-A Mancha. A s\u00faa implantaci\u00f3n fora da provincia de Cidade Real \u00e9 practicamente nula.\nDefende a creaci\u00f3n dunha comunidade aut\u00f3noma castel\u00e1, unificando as cinco actuais autonom\u00edas que forman Castela: Castela e Le\u00f3n, Castela-A Mancha, Cantabria, Comunidade de Madrid e A Rioxa. Por iso UdCa \u00e9 visto como un partido rexionalista, se ben o seu presidente, Emilio Nieto, se referiu en varias ocasi\u00f3ns a Castela como naci\u00f3n dentro de Espa\u00f1a e de defender Castela como fan outros grupos nacionalistas, polo que UdCa pode ser considerado como un partido nacionalista moderado. O partido ademais caracter\u00edzase pola s\u00faa ideolox\u00eda centrodereitista, seguramente herdada do PP.\nA primeira cita electoral na que participou foron as elecci\u00f3ns auton\u00f3micas e municipais de 2003 na provincia de Cidade Real, nas que conseguiron entre outros resultados a alcald\u00eda de Puebla de Don Rodrigo e algunhas concellar\u00edas en varios lugares do norte de Cidade Real, zona que parece terse convertido na s\u00faa principal \u00e1rea de actuaci\u00f3n.\nNas elecci\u00f3ns municipais de 2007, UdCa presentou candidaturas en Cidade Real, Malag\u00f3n, Fern\u00e1n Caballero (Cidade Real) (onde sacaron dous concelleiros), Luciana (onde tam\u00e9n sacaron dous concelleiros), Torralba de Calatrava, Los Labores, Puebla de Don Rodrigo e Fuente el Fresno; nestas catro \u00faltimas localidades conseguiron un concelleiro en cada unha. Non obstante, estas elecci\u00f3ns supuxeron un duro golpe para a formaci\u00f3n que perdeu a alcald\u00eda de Puebla de Don Rodrigo. Ademais, non logrou o obxectivo de ter representaci\u00f3n no concello de Cidade Real, despois de estar tan preto diso.\nTal fracaso volveu po\u00f1erse de manifesto nas Elecci\u00f3ns xerais de Espa\u00f1a de 2008 onde perdeu boa parte do seu antigo apoio electoral, conseguindo unicamente 198 votos fronte aos 601 que conseguira nas Elecci\u00f3ns xerais de Espa\u00f1a de 2004.\nUnidade Castel\u00e1 presentouse tam\u00e9n \u00e1s elecci\u00f3ns locais e auton\u00f3micas de 2011. Presentou candidaturas \u00e1s Cortes, as\u00ed como \u00e1 alcald\u00eda tanto de Cidade Real coma doutras sete localidades da provincia, entre elas Fern\u00e1n Caballero (onde con cinco concelleiros dun total de nove conseguiu a alcald\u00eda por maior\u00eda absoluta) e Luciana (onde con dous concelleiros de sete conseguiu a chave de goberno e quedou a s\u00f3 vinte votos da alcald\u00eda), e por \u00faltimo Porzuna, onde conseguiu un concelleiro de once e Fuente el Fresno, onde conseguiu 2 concelleiros de once e tivo a oportunidade de formar coalici\u00f3n con PSOE e Cidad\u00e1ns de Centro Democr\u00e1tico, a\u00ednda que este \u00faltimo grupo finalmente optou por aliarse co PP. Conseguiu polo tanto nestas elecci\u00f3ns remontar con forza a ca\u00edda das de 2007, pero a\u00ednda sen conseguir representaci\u00f3n no concello de Cidade Real.\nO partido acadou un acordo de coalici\u00f3n co PCAS para \u00e1s elecci\u00f3n aut\u00f3nomicas e municipais de 2015. O l\u00edder Emilio nieto do partido encabeza a lista da coalici\u00f3n \u00e0s cortes de Castela-A Mancha por Cidade Real. Nese ano, nas municipais o partido tivo uns resultados discretos e obtiveron soamente 6 concelleiros en toda a provincia e 0,62% da porcentaxe do voto provincial. Os concellos onde obtiveron representaci\u00f3n foron: Luciana (3 concelleiros), Fuente el Fresno (1 concelleiro) Porzuna (1 concelleiro), Viso del Marqu\u00e9s(1 concelleiro) "}
{"id": "262680", "revid": "27155", "url": "https://gl.wikipedia.org/wiki?curid=262680", "title": "Conoidasida", "text": "Conoidasida \u00e9 un grupo de protistas clasificados como unha clase do filo dos Apicomplexos. A clase foi definida en 1988 por Levine e cont\u00e9n d\u00faas subclases: os coccidios e as gregarinas. Todos os membros desta clase te\u00f1en un org\u00e1nulo chamado conoide truncado, oco e completo. As gregarinas adoitan ser parasitas de invertebrados e con gamontes maduros extracelulares; os coccidios na s\u00faa maior\u00eda infectan a vertebrados e te\u00f1en gamontes intracelulares.\nCaracter\u00edsticas.\nA maior\u00eda das especies presentan un conoide, que forma un cono completo pero truncado. A outra clase de Apicomplexos, os Aconoidasida, te\u00f1en un conoide s\u00f3 durante o estadio de oocineto e carecen del no resto do seu ciclo vital, pero os Conoidasida t\u00e9\u00f1eno xeralmente durante todo o seu ciclo vital.\nNo ciclo vital de todas as especies hai reproduci\u00f3n sexual e asexual. Normalmente, cada cigoto forma unha parede de ooquiste dentro da cal realiza a meiose. Despois disto, algunhas veces prod\u00facese mitose. Este proceso de esporogonia produce esporozo\u00edtos infecciosos vermiformes m\u00f3biles.\nTam\u00e9n se producen m\u00faltiples divisi\u00f3ns mit\u00f3ticas (esquizogonia) durante a merogonia dos estadios nos que se alimenta (trofozo\u00edtos) e durante a gametogonia.\nMotilidade.\nOs microgametos dalgunhas especies son flaxelados. A locomoci\u00f3n que presentan outros gametos e outros estadios m\u00f3tiles \u00e9 por escorregamento ou flexi\u00f3n da c\u00e9lula. Algunhas especies pos\u00faen pseud\u00f3podos, pero util\u00edzanos para a fagocitose soamente."}
{"id": "262683", "revid": "89787", "url": "https://gl.wikipedia.org/wiki?curid=262683", "title": "Entamoeba histolytica", "text": "Entamoeba histolytica \u00e9 unha especie de protozoo parasito anaer\u00f3bico ameboide, que infecta predominantemente a humanos e outros primates causando fundamentalmente diarrea. Outros mam\u00edferos como cans e gatos poden ser infectados transitoriamente, pero non contrib\u00faen significativamente \u00e1 transmisi\u00f3n. Est\u00edmase que \"E. histolytica\" infecta a uns 50 mill\u00f3ns de persoas en todo o mundo anualmente. Antes pens\u00e1base que ata o 10% da poboaci\u00f3n mundial estaba infectada por ela, pero estas cifras eran anteriores a que se reco\u00f1ecese (en 1993) que exist\u00eda outra especie do x\u00e9nero \"Entamoeba\", morfoloxicamente igual, que produc\u00eda polo menos o 90% das infecci\u00f3ns (asintom\u00e1ticas), chamada \"E. dispar\", que non causa doenza, pero que se detectaba como \"E, histolytica\" nas probas diagn\u00f3sticas. Antes distingu\u00edase entre \"E. histolytica\" patox\u00e9nica e non patox\u00e9nica, pero a non patox\u00e9nica consid\u00e9rase hoxe que \u00e9 \"E. dispar\". A OMS define ameb\u00edase como a enfermidade que produce \"E. histolytica\". \"E. dispar\" non produce enfermidade.\nTransmisi\u00f3n.\nO estadio activo do parasito (trofozo\u00edto) existe s\u00f3 no h\u00f3spede e nas feces diarreicas frescas; os quistes sobreviven f\u00f3ra do corpo do h\u00f3spede na auga, solo, e alimentos, especialmente se est\u00e1n en condici\u00f3ns h\u00famidas. Os quistes morren rapidamente coa calor e a temperaturas de conxelaci\u00f3n, e sobreviven s\u00f3 durante uns poucos meses f\u00f3ra do seu h\u00f3spede. Cando se tragan os quistes causan infecci\u00f3ns ao desenquistarse (liberando trofozo\u00edtos) no tracto dixestivo.\nInformouse por primeira vez da natureza patox\u00e9nica de \"E. histolytica\" en 1875 por L\u00f6sch, pero non se lle deu o seu nome cient\u00edfico ata que a describiu Fritz Schaudinn en 1903. \"E. histolytica\", como indica o seu nome (\"histo\"\u2013\"lytica\" = destrutora de tecidos), \u00e9 patox\u00e9nica; a infecci\u00f3n pode ser asintom\u00e1tica ou orixinar disenter\u00eda amebiana ou abscesos hep\u00e1ticos amebianos. Entre os s\u00edntomas est\u00e1n: disenter\u00eda fulminante, diarrea sangrante, perda de peso, fatiga, dor abdominal, e ameboma (granulomas). A ameba pode perforar a parede intestinal, onde causa lesi\u00f3ns e s\u00edntomas intestinais, e pode chegar \u00e1 circulaci\u00f3n sangu\u00ednea. Desde al\u00ed, pode acadar diversos \u00f3rganos vitais, xeralmente o f\u00edgado, e por veces os pulm\u00f3ns, cerebro, bazo e outros. Unha manifestaci\u00f3n com\u00fan desta invasi\u00f3n \u00e9 a formaci\u00f3n de abscesos hep\u00e1ticos, que poden ser mortais se non se tratan. No citoplasma das amebas poden verse \u00e1s veces eritrocitos fagocitados.\nMorfolox\u00eda.\nPoden distinguirse varias formas ou fases de desenvolvemento en \"E. histolytica\", presentes durante as diversas fases do seu ciclo de vida, que son:\nCiclo de Vida.\nO h\u00e1bitat da \"E. histolytica\" \u00e9 a parede e a luz do intestino groso, e en especial o cego, colon ascendente e o sigmoide e recto, lugar onde polo xeral ocorre a estase fecal.\nOs quistes, de 15 \u00b5m, son formas esf\u00e9ricas, resistentes excretadas coas feces polas persoas infectadas. Tras inxerir auga ou alimentos contaminados, pasa sen modificaci\u00f3n polo ambiente \u00e1cido do est\u00f3mago, ata o cego e inicio do colon, onde se transforma en metaquistes, os cales rapidamente se dividen en oito trofozo\u00edtos, tam\u00e9n am\u00e9bicos. Os trofozo\u00edtos adh\u00edrense fortemente \u00e1 mucosa do colon, multiplic\u00e1ndose e poden causar moitas doenzas. Alg\u00fans metaquistes transf\u00f3rmanse en formas qu\u00edsticas, que non se adhiren \u00e1 mucosa e son expelidas nas feces.\nA disenter\u00eda amebiana ou ameb\u00edase \u00e9 a forma de diarrea infecciosa con sangue e moco, causada por \"E. histolytica\". Ademais disto a ameba pode atacar o f\u00edgado causando un abceso hep\u00e1tico amebiano.\nFisiolox\u00eda e patoxenia.\n\"E. histolytica\" alim\u00e9ntase do b\u00f3lo alimenticio que tragamos, bacterias intestinais, l\u00edquidos intracelulares das c\u00e9lulas que destr\u00fae e ademais, \u00e1s veces fagocita c\u00e9lulas sangu\u00edneas como os eritrocitos. Ten prote\u00ednas de membrana que poden formar poros nas membranas das c\u00e9lulas humanas, destru\u00edndoas por choque osm\u00f3tico, e adhesinas que lle permiten fixarse \u00e1s c\u00e9lulas da mucosa para non seren arrastradas polo fluxo da diarrea. Ademais, producen encimas proteases de ciste\u00edna, que degradan o medio extracelular humano, permit\u00edndolle invadir outros \u00f3rganos.\nHai varias cepas, a maior\u00eda practicamente inocuas, pero algunhas son moi pat\u00f3xenas, e a infecci\u00f3n xeralmente non xera imunidade posterior.\nGran parte do armamento encim\u00e1tico que se cre emprega \"E. histolytica\" e que probablemente lle confire o seu modo de acci\u00f3n patox\u00e9nica, sit\u00faao entre os organismos chamados Zimodemo II. P\u00e9nsase que a presenza no organismo ou a capacidade de uso maior ou menor de dito arsenal encim\u00e1tico lle d\u00e1 \u00e1s diferentes cepas as s\u00faas caracter\u00edsticas virulentas, e son m\u00e1is dani\u00f1as as que combinan o maior n\u00famero destes compo\u00f1entes. O uso polo parasito dese repertorio encim\u00e1tico do grupo Zimodemo II \u00e9 o m\u00e9todo m\u00e1is com\u00fan para diferenciar entre un organismo pat\u00f3xeno ou non pat\u00f3xeno de \"E. histolytica\". Alg\u00fans dos factores patox\u00e9nicos principais que aumentan a capacidade de causar dano ao h\u00f3spede humano, son:\nInteracci\u00f3n patox\u00e9nica.\n\"E. histolytica\" pode modular a virulencia de certos virus humanos e ademais o protozoo \u00e9 h\u00f3spede de certros virus espec\u00edficos.\nPor exemplo, a SIDA acent\u00faa os danos e a patoxenicidade de \"E. histolytica\". Por outra parte, \"E. histolytica\" fagocita con frecuencia c\u00e9lulas infectadas polo VIH. O VIH infectivo permanece viable dentro da ameba, a\u00ednda que afortunadamente non hai probas de que se produzan reinfecci\u00f3ns polo VIH nos humanos por infectarse con \"E. histolytica\" portadora do virus.\nFix\u00e9ronse moitas investigaci\u00f3ns sobre os virus que afectan a \"E. histolytica\" desde 1972 a 1979 realizadas por Diamond \"et al\". En 1972, estes investigadores formularon a hip\u00f3tese de que hab\u00eda d\u00faas cepas virais distintas, poli\u00e9drica e filamentosa, dentro de \"E. histolytica\" que causaban lise celular. Quizais a informaci\u00f3n m\u00e1is novidosa era que na cepa da ameba HB-301 a cepa do virus poli\u00e9drico non exerc\u00eda un efecto negativo sobre o protozoo, pero si que orixinaba a lise celular nos protozoos da cepa HK-9. A\u00ednda que Mattern \"et al\". intentaron explorar a posibilidade de que estes virus protozoarios puidesen funcionar como o fan os bacteri\u00f3fagos, non encontraron cambios significativos na virulencia de \"E. histolytica\" cando estaba infectada con estes virus. Por\u00e9n, non se volveron a publicar investigaci\u00f3ns sobre este asunto desde ent\u00f3n.\nXenoma.\nOs datos xen\u00f3micos co\u00f1ecidos de \"E. histolytica\" foron reensamblados e reanotados, incorporando modificaci\u00f3ns funcionais e estruturais significativas aos modelos anteriores existentes. O seu xenoma de 20 mill\u00f3ns de pares de bases cont\u00e9n 8.160 xenes preditos; caracteriz\u00e1ronse e map\u00e1ronse elementos transpo\u00f1ibles co\u00f1ecidos ou novos, as asiganci\u00f3ns funcionais foron revisadas e postas ao d\u00eda, e incorporouse informaci\u00f3n adicional sobre v\u00edas metab\u00f3licas, asignaci\u00f3ns de ontolox\u00eda x\u00e9nica, transportadores, e xeraci\u00f3n de familias x\u00e9nicas.\nO principal grupo de elementos transpo\u00f1ibles de \"E. histlytica\" son retrotranspos\u00f3ns sen LTR, que foron divididos en familias chamadas EhLINEs e EhSINEs (EhLINE1,2,3 e EhSINE1,2,3). As EhLINE1 codifican unha endonuclease (ademais dunha reversotranscriptase e un ORF1 para a uni\u00f3n de nucle\u00f3tidos), que te\u00f1en semellanzas coa endonuclease de restrici\u00f3n bacteriana. Esta semellanza coa prote\u00edna bacteriana indica que estes elementos transpo\u00f1ibles deste protozoo foron adquiridos de procariotas por transferencia horizontal de xenes.\nDiagnose e tratamento.\nPode diagnosticarse en mostras fecais, pero \u00e9 importante ter presente que non se pode distinguir doutras especies (como \"E, dispar\") s\u00f3 co exame microsc\u00f3pico. Os trofozo\u00edtos poden examinarse en frotis fecais, e os quistes en mostras fecais ordinarias. Tam\u00e9n se usan as t\u00e9cnicas ELISA ou o radioinmunoensiao (RIA).\nTr\u00e1tase por prescrici\u00f3n m\u00e9dica con f\u00e1rmacos como o metronidazol, iodoquinol, paromomicina ou furoato de diloxanida e tinidazol. Os abscesos hep\u00e1ticos avanzados poden requirir cirurx\u00eda.\nRes\u00famense na t\u00e1boa algunhas das principais caracter\u00edsticas da infecci\u00f3n por \"E. histolytica\"."}
{"id": "262685", "revid": "98629", "url": "https://gl.wikipedia.org/wiki?curid=262685", "title": "Gran Premio de Francia de 1975", "text": "O Gran Premio de Francia de f\u00f3rmula 1 de celebrouse no Circu\u00edto Paul Ricard de Le Castellet o 6 de xullo de 1975. Foi a novena proba da tempada de F\u00f3rmula Un de , o 53\u00ba Gran Premio de Francia e a terceira vez que a carreira celebrouse no circu\u00edto de Paul Ricard. A carreira levouse a cabo sobre 54 voltas ao circu\u00edto de cinco quil\u00f3metros para cubrir unha distancia de 313 quil\u00f3metros.\nA carreira foi ga\u00f1ada polo l\u00edder en puntos do campionato do mundo, o piloto austr\u00edaco Niki Lauda pilotando un Ferrari 312T. Lauda ga\u00f1ou a carreira de xeito dram\u00e1tico nunha dura pelexa co piloto brit\u00e1nico James Hunt no seu Hesketh 308 mentres que o piloto de Alema\u00f1a Occidental Jochen Mass completaba o podio no seu McLaren M23. Foi a cuarta vitoria de Lauda na tempada, d\u00e1ndolle unha vantaxe de 22 puntos sobre o Brabham de Carlos Reutemann.\nResumo da carreira.\nNiki Lauda sufr\u00eda de gripe e sen d\u00fabida non estaba na s\u00faa mellor forma. Jean-Pierre Jarier trouxo un sorriso \u00f3s afeccionados franceses establecendo o tempo m\u00e1is r\u00e1pido do venres. Jody Scheckter pilotaba o novo e lixeiro Tyrrell 007 logrando unha marca de velocidade de 306\u00a0km/h.\nNa li\u00f1a de sa\u00edda, Tom Pryce quedou sen embrague e retirouse pouco despois. Lauda lideraba a Scheckter, James Hunt e Jochen Mass. Clay Regazzoni alcanzou un fant\u00e1stico segundo lugar antes de que o seu motor explotara, Scheckter f\u00edxose coa posici\u00f3n antes de que Hunt o pasase na volta oito. Lauda e Hunt mantiv\u00e9ronse primeiro e segundo, mentres que Scheckter, loitando cunha catastr\u00f3fica direcci\u00f3n tivo que ceder ante Mass e Emerson Fittipaldi.\nJarier fixo un magn\u00edfico adiantamento para po\u00f1erse por diante de Fittipaldi, pero os problemas no limitador de revoluci\u00f3ns fixeronlle caer de novo na clasificaci\u00f3n con problemas de potencia. Mario Andretti e Patrick Depailler corr\u00edan con brillantez, avanzando desde a und\u00e9cima \u00e1 quinta e da 19\u00aa \u00e1 sexta posici\u00f3n respectivamente.\nAlan Jones loitaba con Ronnie Peterson e Carlos Reutemann cando fixo un trompo. Reutemann sufr\u00eda de problemas de pneum\u00e1ticos e perdeu unha volta, mentres que John Watson sa\u00eduse nunha zona de escape. Vittorio Brambilla retirouse cun problema de amortecedores, a Wilson Fittipaldi explotoulle o seu motor, Jacky Ickx, Mark Donohue e Carlos Pace romperon os eixes de transmisi\u00f3n. Jochen Mass estaba en r\u00e1pida persecuci\u00f3n de James Hunt e Niki Lauda na \u00faltima volta estaba s\u00f3 a 2\u00b44 segundos por detr\u00e1s deles. Pero, unha excelente manobra deu a Hunt o espazo que necesitaba. Na \u00faltima curva, Lauda sa\u00eduse f\u00f3ra de pista, pero recuperou o coche magnificamente para levarse a vitoria por menos de dous segundos.\nV\u00e9xase tam\u00e9n.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de "}
{"id": "262686", "revid": "98629", "url": "https://gl.wikipedia.org/wiki?curid=262686", "title": "Shelley Winters", "text": "Shirley Schrift, nada en St. Louis (Missouri) o 18 de agosto de 1920 e finada en Beverly Hills (California) o 14 de xaneiro de 2006, foi unha actriz de cinema, teatro e televisi\u00f3n estadounidense.\nTraxectoria.\nNada nunha familia xud\u00eda, filla dunha cantante e un dese\u00f1ador de roupa, os seus pais mud\u00e1ronse a Nova York cando Winters ti\u00f1a tres anos. Estudou interpretaci\u00f3n en Hollywood, onde compartiu piso a finais dos anos corenta con outra aspirante a actriz, Marilyn Monroe.\nComezou no cinema en 1943, conseguindo a s\u00faa primeira candidatura ao oscar en 1951, con \"A Place in the Sun\". Chegar\u00eda a conseguir o premio d\u00faas veces, como mellor actriz secundaria, por \"The Diary of Anne Frank\" e \"A Patch of Blue\". O primeiro deles doouno \u00e1 Casa de Anne Frank, en \u00c1msterdan.\nNos seus \u00faltimos anos tivo un papel recorrente na serie de televisi\u00f3n \"Roseanne\".\nFinou dun fallo card\u00edaco en 2006. O seu exmarido Anthony Franciosa sufriu un infarto ese mesmo d\u00eda e finou cinco d\u00edas despois."}
