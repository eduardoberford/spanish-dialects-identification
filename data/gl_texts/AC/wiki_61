{"id": "321153", "revid": "89787", "url": "https://gl.wikipedia.org/wiki?curid=321153", "title": "ChemSpider", "text": "ChemSpider \u00e9 unha base de datos qu\u00edmicos, que \u00e9 propiedade da Royal Society of Chemistry (Real Sociedade de Qu\u00edmica brit\u00e1nica).\nBase de datos.\nA base de datos cont\u00e9n informaci\u00f3n sobre m\u00e1is de 30 mill\u00f3ns de mol\u00e9culas distintas procedentes dunhas 450 fontes de datos, como:\nCada composto qu\u00edmico pos\u00fae un identficador exclusivo, que forma parte dunha URL correspondente. Por exemplo, a acetona \u00e9 o composto 175, e as\u00ed a s\u00faa URL \u00e9 http://www.chemspider.com/Chemical-Structure.175.html\nFontes dos datos.\nA base de datos ChemSpider pode ser actualizada con contribuci\u00f3ns dos usuarios, inclu\u00edndo achegas de estruturas qu\u00edmicas, espectros e revisi\u00f3ns dos usuarios. Ten un enfoque de recollida p\u00fablica de fontes (\"crowdsourcing\"). A revisi\u00f3n dos datos feita desta maneira xerou un dicionario de nomes qu\u00edmicos asociados con estruturas qu\u00edmicas que foi utilizado en aplicaci\u00f3ns de minado de textos (\"text-mining\") da literatura qu\u00edmica e biom\u00e9dica.\nPor\u00e9n, os dereitos da base de datos non son de dominio p\u00fablico e non est\u00e1 dispo\u00f1ible un vertido de datos (\"data dump\"); de feito, as \"preguntas formuladas frecuentemente\" (FAQ) mesmo indican que s\u00f3 se permiten descargas limitadas. Por tanto, o dereito de ramificaci\u00f3n (facer variantes dun software ou \"right to fork\") non est\u00e1 garantido e o proxecto non pode ser considerado libre/aberto.\nBusca de datos.\nProporci\u00f3nanse varios m\u00f3dulos de busca de datos:\nEtiquetaxe de documentos qu\u00edmicos.\nA base de datos ChemSpider foi utilizada en combinaci\u00f3n con minado de textos como a base da etiquetaxe de documentos qu\u00edmicos (\"markup language\"). ChemMantis, o Chemistry Markup And Nomenclature Transformation Integrated System usa algoritmos para identificar e extraer nomes qu\u00edmicos de documentos e p\u00e1xinas web e converte os nomes qu\u00edmicos en estruturas qu\u00edmicas usando algoritmos de conversi\u00f3n de nome-a-estrutura e buscas de dicionario na base de datos ChemSpider. O resultado \u00e9 un sistema integrado entre documentos qu\u00edmicos e a busca de informaci\u00f3n por medio de ChemSpider nunhas 150 fontes de datos.\nHistoria.\nChemSpider foi adquirido pola Royal Society of Chemistry (RSC) brit\u00e1nica en 2009. Antes desta compra, ChemSpider estaba controlada por unha compa\u00f1\u00eda privada, ChemZoo Inc. O sistema foi lanzado primeiramente en 2007 en forma dun desenvolvemento beta e transicionado en 2008. ChemSpider expandiu o seu soporte xen\u00e9rico dunha base de datos qu\u00edmicos para inclu\u00edr o soporte dunha colecci\u00f3n de estruturas qu\u00edmicas de Wikipedia por medio da s\u00faa aplicaci\u00f3n WiChempedia.\nServizos.\nEst\u00e1n dispo\u00f1ibles varios servizos en li\u00f1a, como a conversi\u00f3n dos nomes qu\u00edmicos a estruturas qu\u00edmicas, a xeraci\u00f3n de cadeas de datos SMILES e InChI e a predici\u00f3n de moitos par\u00e1metros fisicoqu\u00edmicos e a integraci\u00f3n nun servizo web que permite a predici\u00f3n NMR.\n\"SyntheticPages\".\nSyntheticPages \u00e9 unha base de datos interactiva libre de procedementos de qu\u00edmica sint\u00e9tica operada pola Royal Society of Chemistry brit\u00e1nica. Os usuarios env\u00edan procedementos sint\u00e9ticos que realizaron eles mesmos para a s\u00faa publicaci\u00f3n no sitio web. Estes procedementos poden ser traballos orixinais, pero m\u00e1is a mi\u00fadio est\u00e1n baseados en reacci\u00f3ns que aparecen na literatura. As citas do procedemento orixinal publicado fanse cando \u00e9 apropiado. Son comprobadas por un editor cient\u00edfico antes de seren publicadas na web. As p\u00e1xinas non pasan por unha revisi\u00f3n por pares formal como ocorre normalmente cos artigos de revistas cient\u00edficas, pero os usuarios rexistrados poden facer comentarios. Os comentarios son tam\u00e9n moderados por editores cient\u00edficos. A intenci\u00f3n \u00e9 recompilar experiencias pr\u00e1cticas de como realizar s\u00edntese qu\u00edmica \u00fatil no laboratorio. A\u00ednda que os m\u00e9todos experimentais publicados nunha revista acad\u00e9mica convencional est\u00e1n listados de forma formal e concisa, os procedementos en ChemSpider SyntheticPages danse con m\u00e1is detalles pr\u00e1cticos. Recom\u00e9ndase a informalidade. Os comentarios dos autores tam\u00e9n se incl\u00faen. Outras publicaci\u00f3ns con cantidades comparables de detalles son \"Organic Syntheses\" e \"Inorganic Syntheses\". O sitio de SyntheticPages foi estsablecido orixinalmente polos profesores Kevin Booker-Milburn (Universidade de Bristol), Stephen Caddick (University College de Londres), Peter Scott (Universidade de Warwick) e Dr Max Hammond. En 2010 anunciouse a fusi\u00f3n co motor de busca de estruturas qu\u00edmicas ChemSpider da Royal Society of Chemistry e a formaci\u00f3n de ChemSpider|SyntheticPages (CS|SP).\nOpen PHACTS.\nChemSpider \u00e9 o dep\u00f3sito de compostros qu\u00edmicos como parte do proxecto Open PHACTS, unha Innovative Medicines Initiative. Open PHACTS desprega est\u00e1ndares abertos, acceso aberto, un enfoque de web sem\u00e1ntica para abordar casos de pescozos de botella no descubrimento de pequenas mol\u00e9culas farmacol\u00f3xicas, con fontes de informaci\u00f3n discrepantes, falta de est\u00e1ndares e sobrecarga de informaci\u00f3n."}
{"id": "321158", "revid": "5132", "url": "https://gl.wikipedia.org/wiki?curid=321158", "title": "FIBA Kora\u0107 Cup", "text": ""}
{"id": "321161", "revid": "89787", "url": "https://gl.wikipedia.org/wiki?curid=321161", "title": "Pablo Escobar", "text": "Pablo Emilio Escobar Gaviria, nado en Rionegro, Antioquia, o 1 de decembro de 1949 e finado en Medell\u00edn o 2 de decembro de 1993, foi un narcotraficante colombiano. Foi o m\u00e1ximo l\u00edder do Cartel de Medell\u00edn e do grupo co\u00f1ecido como \"Los Extraditables\", chegou a ser o home m\u00e1is poderoso da mafia colombiana, e mailo criminal m\u00e1is rico e perigoso da s\u00faa \u00e9poca en todo o mundo.\nTraxectoria.\nAs autoridades vinc\u00falano ao asasinato de m\u00e1is de 10.000 persoas; un dos seus principais gardacostas e lugartenentes, John Jairo Vel\u00e1squez V\u00e1squez, alias \"Popeye\", relacionouno co asasinato de centos de persoas. No medio da guerra encarnizada que realizou contra o Estado colombiano desde 1984, a s\u00faa organizaci\u00f3n foi responsable de numerosos actos de terrorismo, entre eles, a colocaci\u00f3n de m\u00e1is de 250 bombas e ducias de matanzas que deixaron un total de 1.142 civ\u00eds mortos, sen contar os miles de v\u00edtimas colaterais froito do fogo cruzado coas autoridades en Antioquia e Medell\u00edn. Foi responsable do asasinato de 657 polic\u00edas entre 1989 e 1993, e dun feroz enfrontamento co Cartel de Cali, os paramilitares do Magdalena Medio e finalmente con Los Pepes.\nOrganizou e financiou unha extensa rede de sicarios e, cos seus actos terroristas mediante o emprego de coches bomba nas principais cidades, desestabilizou Colombia, convert\u00e9ndose no criminal m\u00e1is buscado do mundo a comezos dos anos 1990. Tras fuxir do c\u00e1rcere en xullo de 1992, o goberno de Colombia destinou uns catro mil efectivos e unha cantidade inxente de recursos para conformar o denominado Bloque de busca e recapturalo. Tras dezasete meses, e co apoio incondicional de grupos da intelixencia estadounidenses, localiz\u00e1rono nun barrio de Medell\u00edn, morrendo nun tiroteo coas forzas da lei.\nCo comercio de coca\u00edna amasou a fortuna m\u00e1is grande do seu pa\u00eds e unha das meirandes do mundo. Alcu\u00f1ado \u00abEl Patr\u00f3n\u00bb, a s\u00faa fortuna estim\u00e1base entre os 9.000 e 15.000 mill\u00f3ns de d\u00f3lares, a\u00ednda que segundo varias investigaci\u00f3ns e informes da prensa especializada, o tr\u00e1fico de drogas reportoulle beneficios de 25.000 mill\u00f3ns de d\u00f3lares."}
{"id": "321162", "revid": "1410", "url": "https://gl.wikipedia.org/wiki?curid=321162", "title": "Carr\u00e1n real", "text": "O carr\u00e1n real (Thalasseus maxima) \u00e9 unha especie de ave Charadriiforme da familia Sternidae.\nMorfolox\u00eda.\nTen un tama\u00f1o intermedio entre o carr\u00e1n cristado e o carr\u00e1n do Caspio. O peteiro \u00e9 alongado e alaranxado. A cos das \u00e1s \u00e9 agrisado cun ton m\u00e1is claro c\u00f3 resto de carr\u00e1ns.\nDistribuci\u00f3n.\nTr\u00e1tase dunha especie fundamentalmente americana. No Atl\u00e1ntico leste s\u00f3 cr\u00eda de maneira confirmada en Mauritania. \u00c9 observable en toda a costa noroeste de \u00c1frica, chegando ata a Pen\u00ednsula Ib\u00e9rica."}
{"id": "321166", "revid": "89787", "url": "https://gl.wikipedia.org/wiki?curid=321166", "title": "Roger Golay", "text": "Roger Golay, nado en Xenebra o 23 de setembro de 1959, \u00e9 un pol\u00edtico su\u00edzo, presidente desde 2012 do Movemento dos Cidad\u00e1ns Xenebrinos.\nTraxectoria.\nPolic\u00eda de profesi\u00f3n, co grao de mariscal (suboficial superior na polic\u00eda cantonal xenebrina). Deputado no Gran Consello do cant\u00f3n de Xenebra desde o 9 outubrode2005, e reelixido en 2009 mais en 2013.\nEn novembro de 2013, coa elecci\u00f3n de Mauro Poggia ao Consello de Estado e a s\u00faa renuncia aoConsello Nacional, Roger Golay ocupou o seu escano en Berna, deixando o seu posto no seo do Gran Consello de Xenebra. En 2015 presentouse ao executivo do concello de Lancy, sen \u00e9xito."}
{"id": "321167", "revid": "65337", "url": "https://gl.wikipedia.org/wiki?curid=321167", "title": "Galea", "text": "O termo Galea pode referirse a:"}
{"id": "321170", "revid": "89787", "url": "https://gl.wikipedia.org/wiki?curid=321170", "title": "Cav\u00edidos", "text": "A dos cav\u00edidos (Caviidae) \u00e9 unha familia de mam\u00edferos da orde dos roedores, suborde dos histricomorfos e infraorde dos histricognatos, que incl\u00fae especies de variado tama\u00f1o, algunhas delas singularmente grandes en relaci\u00f3n \u00e1 maior\u00eda dos integrantes da orde, como a capibara (\"Hydrochoerus hydrochaeris\"), que \u00e1s veces \u00e9 clasificada dentro dunha familia propia, a dos hidroqu\u00e9ridos (\"Hydrochoeridae\"), a\u00ednda que ultimamente tende a ser situada dentro dos cav\u00edidos, incluso compartindo subfamilia (a dos \"Hydrochoerinae\") coas d\u00faas especies de cobaias das rochas (x\u00e9nero \"Kerodon\").\nCaracter\u00edsticas.\nCoa excepci\u00f3n das maras, que te\u00f1en un aspecto m\u00e1is similar ao do coello, os cav\u00edidos te\u00f1en o corpo curto, pesado e coa cabeza grande e rectangular, paralepip\u00e9dica, e unha cola moi pequena ou ausente. Pos\u00faen catro dedos nas extremidades anteriores e tres nas posteriores. O seu tama\u00f1o var\u00eda desde o das pequenas cobaias, de 22\u00a0cm de lonxitude corporal e 300 g de peso, at\u00e9 a capibara, o m\u00e1is grande dos roedores, de 106 a 134\u00a0cm de lonxitude e peso corporal de 35 a 66\u00a0kg. Formas a\u00ednda m\u00e1is grandes existiron no plioceno, como \"Phugatherium\", que era do tama\u00f1o dun tapir.\nSon herb\u00edvoros, comendo pastos duros ou follas tenras, dependendo da especie. A f\u00f3rmula dentaria \u00e9 similar \u00e1 de varios outros roedores: 1.0.1.3 / 1.0.1.3. As femias paren a d\u00faas ou tres cr\u00edas, que nacen xa cubertas de pelo e son plenamente activas, despois dun per\u00edodo de xestaci\u00f3n de 50 a 90 d\u00edas na maior\u00eda das especies, ou de 150 d\u00edas na capibara. Na maior\u00eda das especies son sexualmente maduros aos poucos meses de naceren, a\u00ednda que nas capibaras a madurez sexual non se alcanza at\u00e9 os 18 meses. (Estas, e outras diferenzas coa capibara \u00e9 o raz\u00f3n pola que alg\u00fans autores separan esta especie a unha familia propia).\nA organizaci\u00f3n social var\u00eda amplamente no grupo. Moitos coellos de Indias son promiscuos, e non forman grupos sociais de longa duraci\u00f3n, a\u00ednda que nalgunhas especies os machos mante\u00f1en har\u00e9ns de d\u00faas ou m\u00e1is femias. En contraste, as maras son mon\u00f3gamas, e forman garder\u00edas coloniais temporais coloniais para coidar as cr\u00edas de varias nais. As capibaras viven en grupos de ao redor de 10 individuos, \u00e1s veces moitos m\u00e1is, cada un cun s\u00f3 macho dominante e varias femias e machos xuven\u00eds.\nTaxonom\u00eda.\nDescrici\u00f3n.\nA familia foi descrita en 1817 polo naturalista alem\u00e1n Johann Fischer von Waldheim, residente daquela en Rusia, nun traballo publicado nas \"Mem. Soc. Imp. Nat.\" de Moscova, 5: 372.\nClasificaci\u00f3n.\nA familia dos cav\u00edidos est\u00e1 dividida en tres subfamilias, sete x\u00e9neros e vinte especies:\nFamilia \"Caviidae\""}
{"id": "321171", "revid": "1410", "url": "https://gl.wikipedia.org/wiki?curid=321171", "title": "G\u00e1lea", "text": "O casco imperial romano ou g\u00e1lea (do lat\u00edn cl\u00e1sico \"gal\u0115a\") \u00e9 un tipo de casco militar romano, provisto de protectores das meixelas, empregado polas lexi\u00f3ns romanas da \u00e9poca do Imperio. Substitu\u00edu o casco de Montefortino e o casco Coolus.\nEra de coiro, no cal se diferenciaba do \"cassis\" (que era de metal); con todo os escritores, inda os militares, non sempre observan esta distinci\u00f3n. S\u00e1bese que no ex\u00e9rcito de Servio Tulio levaban g\u00e1lea os cidad\u00e1ns das tres primeiras clases, os cales \u00edan armados \u00e1 grega. Propercio (XIV, 10, 20) presenta a R\u00f3mulo levando unha \"galea lupina\" (casco de pel de lobo) e, en efecto, os v\u00e9lites romanos levaban unha pel deste animal enriba do casco e os augures, por unha reminiscencia dun antigo costume, levaban na cabeza unha pel de animal.\nA arte pl\u00e1stica puxo a certas figuras o casco met\u00e1lico en forma de refugallo dun animal, como se ve no H\u00e9rcules do front\u00f3n de Exina.\n\"Galearius\".\nO \"galearius\" era, segundo alg\u00fans, o servo encargado de levar a g\u00e1lea durante as marchas."}
{"id": "321172", "revid": "5863", "url": "https://gl.wikipedia.org/wiki?curid=321172", "title": "Casco de Montefortino", "text": "O casco de Montefortino \u00e9 un tipo de casco militar romano empregado dende o s\u00e9culo III a. C. at\u00e9 o s\u00e9culo I. O seu nome d\u00e9bese \u00f3 cemiterio de Montefortino, onde se atoparon varios exemplares."}
{"id": "321173", "revid": "56817", "url": "https://gl.wikipedia.org/wiki?curid=321173", "title": "Casco Coolus", "text": "O casco Coolus \u00e9 un tipo de casco militar romano empregado dende o s\u00e9culo III a. C. at\u00e9 o s\u00e9culo I. Coexistiu co casco de Montefortino."}
{"id": "321174", "revid": "98629", "url": "https://gl.wikipedia.org/wiki?curid=321174", "title": "Gran Premio de Australia de 1985", "text": "O Gran Premio de Australia de 1985 foi unha carreira de F\u00f3rmula 1 celebrada o 3 de novembro de 1985 nun circu\u00edto urbano na cidade de Adelaida. Foi a 50\u00ba carreira na historia combinada do Gran Premio de Australia, que remontase \u00e1s 100 Miles Road Race de 1928 e a primeira que se celebrou nas r\u00faas de Adelaida nunha presentaci\u00f3n dese\u00f1ada especificamente para o debut do Campionato do Mundo en Australia. O Gran Premio de Australia foi a d\u00e9cimo sexta e \u00faltima carreira da tempada de . A carreira disputouse sobre 82 voltas aos 3\u00b4780 quil\u00f3metros do circu\u00edto para unha distancia total de carreira de 310 quil\u00f3metros.\nAntes da carreira.\nO novo circu\u00edto foi recibido moi positivamente con boas cr\u00edticas por parte dos participantes malia a natureza temporal do circu\u00edto, xa que serpenteaba polas r\u00faas, zonas verdes e polo Hip\u00f3dromo Vitoria Park inmediatamente adxacente ao distrito central de negocios de Adelaida, os pilotos gozaron dun circu\u00edto urbano que se parec\u00eda a M\u00f3naco e Detroit coas s\u00faas curtas rectas, estradas estreitas e curvas en \u00e1ngulo recto. O circu\u00edto de Adelaida era amplo e r\u00e1pido nalg\u00fans lugares, e inclu\u00eda unha longa recta de 900 metros (nomeada a \"recta Brabham\" polo tres veces Campi\u00f3n do Mundo australiano Sir Jack Brabham), onde os coches m\u00e1is r\u00e1pidos alcanzaban sobre 322\u00a0km/h. A acollida do circu\u00edto, e o xeito profesional no que o evento foi organizado e executado foi suficientemente positivo para que os promotores recibiran o Trofeo Promocional da F\u00f3rmula 1 do ano 1985.\nO dobre Campi\u00f3n do Mundo Nelson Piquet confirmou a visi\u00f3n positiva dos pilotos sobre o circu\u00edto cando dixo a principios de semana da carreira \"Despois de Dallas e Las Vegas, todos esperabamos outro circu\u00edto urbano malo\", mentres que o seu xefe no equipo Brabham e xefe da Asociaci\u00f3n de Construtores de F\u00f3rmula Un Bernie Ecclestone dixo aos medios reunidos que el cr\u00eda que o nivel da organizaci\u00f3n e o propio circu\u00edto eran unha boa noticia para a F\u00f3rmula Un, e explicou que Adelaida elevara os est\u00e1ndares do que caber\u00eda esperar no futuro e que varias pistas en Europa xa no calendario, e algunhas que esperaban estar, ter\u00edan que elevar os seus propios est\u00e1ndares co fin de igualar a Adelaida. No transcurso da fin de semana, a \u00fanica queixa dos pilotos foi a falta de agarre da superficie recentemente asfaltada (xunto coa nova estrada constru\u00edda no Hip\u00f3dromo Vitoria Park, que \u00e9 onde se atopaban os boxes, todo o circu\u00edto ag\u00e1s a recta Brabham fora re asfaltado uns meses antes da carreira para evitar os problemas cos que a mi\u00fado enfront\u00e1banse nos circu\u00edtos urbanos de Am\u00e9rica, onde a superficie da pista romp\u00eda baixo a presi\u00f3n dos coches de alta potencia). A nova superficie causou graining nos pneum\u00e1ticos de cualificaci\u00f3n e de carreira. Ag\u00e1s dunha fochanca na pista ao final da recta Brabham, o propio circu\u00edto recibiu a aprobaci\u00f3n por aqueles aos que realmente importaba, os equipos e os seus pilotos.\nO \u00fanico piloto australiano na pista, o campi\u00f3n do mundo de Alan Jones que pilotaba o Lola THL1 - Hart do equipo Haas Lola, tivo a honra de pilotar o primeiro coche de F\u00f3rmula Un no novo circu\u00edto cando abriuse a primeira pr\u00e1ctica \u00e1s 10 a.m. na ma\u00f1\u00e1 do venres. Bernie Ecclestone dispuxo que Jones fixera unha volta \u00e1 pista antes de que os outros coches sa\u00edran dos boxes. Jones tam\u00e9n tivo o honor de contar cunha secci\u00f3n da pista que leva o seu nome, a secci\u00f3n de Rundle Road, unha recta de 350 metros entre as curvas 9 e 10, rebautizada como a \"Jones Straight\" cando o circu\u00edto estaba en uso. A recta Jones conduce directamente \u00e1 r\u00e1pida recta Brabham.\nCualificaci\u00f3n.\nA clasificaci\u00f3n oficial converteuse nunha batalla real entre os Williams - Honda de do Campi\u00f3n do Mundo Keke Rosberg e o seu compa\u00f1eiro de equipo Nigel Mansell e o Lotus-Renault de Ayrton Senna. Rosberg levouse os honores o venres cunha volta de 1:22.402, s\u00f3 0.001 m\u00e1is r\u00e1pido que Senna, con Mansell a de m\u00e1is 0.161 en terceira posici\u00f3n. Durante a cualificaci\u00f3n final, Mansell parec\u00eda ter no se u peto a pole position cunha volta de 1:20.537 no seu Williams FW10, con Senna segundo e Rosberg outras tres d\u00e9cimas m\u00e1is atr\u00e1s no terceiro. Senna estaba no seu terceiro intento con poucos minutos antes do final da cualificaci\u00f3n do seu Lotus 97T ouro e negro, impulsado por un motor especial de cualificaci\u00f3n de Renault do cal se rumoreaba que daba uns 1.150\u00a0bhp (858\u00a0kW; 1,166 PS), e sorprendeu a todos cun tempo de 1:19.843, sete d\u00e9cimas m\u00e1is r\u00e1pido que Mansell, logrando a s\u00faa s\u00e9tima pole da tempada. Como tal, Senna foi o \u00fanico piloto en rexistrar un tempo inferior a 1:20.\nO xa Campi\u00f3n Mundial Alain Prost foi cuarto na grella no seu McLaren TAG - Porsche, o Ferrari de 1985 do subcampi\u00f3n Michele Alboreto quinto, e Marc Surer no seu Brabham - BMW completaron os seis primeiros clasificados. Niki Lauda foi d\u00e9cimo sexto na grella no seu seu McLaren. Alan Jones terminou d\u00e9cimo noveno na grella logo de problemas co motor e o turbo durante toda a pr\u00e1ctica e a cualificaci\u00f3n.\nO peor cualificado da carreira, Huub Rothengatter no Osella - Alfa Romeo, foi 10.473 segundos m\u00e1is lento que Senna cun tempo de 1:30.319. Con s\u00f3 25 coches na carreira (os equipos RAM e Zakspeed non disputaron as d\u00faas \u00faltimas carreiras da tempada), todos os coches que se inscribiron cualificaron para a carreira.\nCarreira.\nA carreira de alto desgaste, que se disputou a 35\u00ba C de temperatura, foi ga\u00f1ada polo piloto finland\u00e9s Keke Rosberg pilotando o Williams-Honda, e resultar\u00eda ser a \u00faltima vitoria (e \u00faltima volta r\u00e1pida) da s\u00faa carreira na F\u00f3rmula Un. Rosberg foi o \u00fanico piloto l\u00edder para terminar con forza e ser un dos oito coches que remataron a carreira. Foi a quinta vitoria de Rosberg nun Gran Premio e confirmou a s\u00faa condici\u00f3n de especialista en carreiras urbanas, tres das s\u00faas catro vitorias anteriores foron nas r\u00faas de M\u00f3naco (1983), Dallas (1984), e Detroit a principios da tempada de 1985.\nNa pen\u00faltima volta, o piloto de Ligier - Renault Philippe Streiff tratou de superar ao seu compa\u00f1eiro de equipo Jacques Laffite polo segundo lugar, e como resultado desta manobra, o eixe da roda dianteira de Streiff quedou severamente danado. Co cuarto clasificado, Ivan Capelli unha volta atr\u00e1s no seu Tyrrell - Renault, Streiff logrou chegar co seu ranqu\u00e9ante Ligier JS25 a meta e manter o terceiro lugar malia ter s\u00f3 tres rodas firmemente unidas ao coche, coa roda dianteira esquerda saltando arriba e abaixo ao longo da \u00faltima volta, pero dalg\u00fan xeito logrou permanecer unida ao coche. Foi o \u00fanico podio nunha carreira para Streiff. O xefe do equipo Ligier Guy Ligier, impresionado de que Streiff case sacara os dous coches do equipo ao final da carreira cando ambos estaban seguros de subir ao podio, non ofreceu ao franc\u00e9s unha unidade para .\nUn atrasado Stefan Johansson terminou quinto no seu Ferrari por diante de Gerhard Berger no seu Arrows - BMW. Berger, que nesa etapa da s\u00faa carreira era tam\u00e9n piloto de turismos para BMW, realizou unha dobre funci\u00f3n durante a fin de semana, e tam\u00e9n pilotou un BMW 635 CSi durante a carreira de apoio de Grupo A. Isto foi unha violaci\u00f3n das regras dos pilotos da F\u00f3rmula Un que din que un piloto non debe participar en ningunha carreira de coches dentro das 24 horas antes do inicio dun Gran Premio. A carreira do grupo A fora programada para a \u00faltima hora do s\u00e1bado pola tarde logo de que terminase a clasificaci\u00f3n da F1, Berger tivo que obter o permiso da FIA, da FOCA e do seu equipo Arrows para correr co BMW (a s\u00faa carreira de coches de turismo durou 3 voltas antes de que quedara chantado na trampa de grava ao final da recta de boxes). Os \u00fanicos outros finalistas da carreira foron Huub Rothengatter (Osella) e Pierluigi Martini (Minardi), ambos quedaron catro voltas detr\u00e1s de Rosberg. O Tyrrel de Martin Brundle estaba na pista correndo ao final, pero Brundle estaba 33 voltas detr\u00e1s de Rosberg e non se clasificou como finalista.\nOs 25 coches presentados clasific\u00e1ronse para a carreira. Como RAM Racing (que se retirou da F1 por completo logo do Gran Premio de Europa) e Zakspeed (que s\u00f3 correu as carreiras europeas en 1985) non fixeron a viaxe a Australia, non houbo corte baseado no n\u00famero de participantes. Ao principio da carreira Elio de Angelis, pilotando na s\u00faa \u00faltima carreira para Lotus, foi descualificado por recuperar a s\u00faa posici\u00f3n orixinal na grella logo de quedar atrasado na volta de formaci\u00f3n. de Angelis confesou m\u00e1is tarde que na calor do momento, simplemente esqueceuse das regras.\nFoi a cent\u00e9sima carreira do Campionato do Mundo desde 1980, para o campi\u00f3n do mundo Alan Jones. Jones (xunto con Alain Prost) foi un dos dous pilotos que ga\u00f1ara previamente o Gran Premio de Australia (Jones en 1980 e Prost en 1982). O Lola de Jones retirouse na volta 20 por fallas el\u00e9ctricas, mentres que Prost retirouse cun fallo de motor na volta 26. Tam\u00e9n foi a \u00faltima carreira do campi\u00f3n do mundo sa\u00ednte Niki Lauda. O seu McLaren terminou nas vallas con danos na parte dianteira esquerda logo dun fallo nos freos ao final da longa recta Brabham.\nTanto Alfa Romeo como Renault disputaron o seu \u00faltimo Gran Premio como construtores na era turbo. Ata Alfa nunca regresou aos Grandes Premios (o equipo Alfa que competiu na F1 1982-1.985 era en realidade un equipo de pseudo-f\u00e1brica en realidade dirixido por Euroracing co apoio da f\u00e1brica Alfa). Renault volver\u00eda en logo de comprar o equipo Benetton. Tam\u00e9n foi o \u00faltimo Gran Premio do equipo Toleman baixo o nome de Toleman. O equipo seguir\u00eda en pero ser\u00eda rebautizado como Benetton logo de ser adquirido polos seus principais patrocinadores, o italiano Benetton Group. Os seis coches (os Alfa Romeo 184TB de Riccardo Patrese e Eddie Cheever, o Renault RE60 de Patrick Tambay e Derek Warwick e o Toleman TG185 con motor HART de Teo Fabi e Piercarlo Ghinzani) non puideron terminar a \u00faltima carreira de F1 para os seus equipos.\nPosibilidades no Campionato.\nMcLaren-TAG Porsche e Ferrari chegaron a esta carreira con posibilidades de ga\u00f1ar o Campionato de Construtores\nV\u00e9xase tam\u00e9n.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de \""}
{"id": "321175", "revid": "27155", "url": "https://gl.wikipedia.org/wiki?curid=321175", "title": "Grupo carbonilo", "text": ""}
{"id": "321176", "revid": "54334", "url": "https://gl.wikipedia.org/wiki?curid=321176", "title": "OwnCloud", "text": "OwnCloud \u00e9 unha aplicaci\u00f3n de software libre do tipo servizo de aloxamento de arquivos, que permite o almacenamento en li\u00f1a e aplicaci\u00f3ns en li\u00f1a (\"cloud computing\"). OwnCloud pode ser instalado dentro dun servidor que dispo\u00f1a dunha versi\u00f3n recente de PHP (maior ou igual a 5.3) e soporte de SQLite (base de datos por defecto), MySQL ou PostgreSQL.\nO proxecto foi lanzado en xaneiro do 2010 por Frank Karlitschek, un desenvolvedor do proxecto KDE, co obxectivo de dar aos usuarios o control dos seus datos na \"nube\". OwnCloud formou parte da comunidade KDE pero logo independizouse.\nO 13 de decembro de 2011 creouse unha entidade comercial fundada baixo o proxecto OwnCloud. Esa sociedade \u00e9 unha alternativa \u00e1s soluci\u00f3ns propostas por Dropbox ou Box.net, po\u00f1endo moita \u00e9nfase na flexibilidade e an seguridade. OwnCloud \u00e9 unha alternativa libre \u00e1s soluci\u00f3ns privadas presentes no mercado.\nDese\u00f1o.\nCo fin de que as m\u00e1quinas de escritorio poidan sincronizar os arquivos co seu servidor OwnCloud, os clientes de escritorio est\u00e1n dispo\u00f1ibles para PC que funcionen en Windows, OS X, FreeBSD ou Linux. Existen clientes m\u00f3biles para iOS, Android e Windows Phone. Tam\u00e9n se pode acceder aos arquivos e a outros datos (como calendarios, contactos ou favoritos) a trav\u00e9s dun navegador web sen necesidade de ning\u00fan software adicional. As actualizaci\u00f3ns dos arquivos env\u00edanse a todos os ordenadores ou dispositivos m\u00f3biles conectados \u00e1 conta dun usuario.\nO servidor OwnCloud est\u00e1 escrito nas linguaxes de script PHP e JavaScript. Para o acceso remoto emprega sable/DAV, unha implementaci\u00f3n de c\u00f3digo aberto dun servidor WebDAV. OwnCloud est\u00e1 dese\u00f1ado para traballar con varios sistemas de xesti\u00f3n de bases de datos, entre eles SQLite, MariaDB, MySQL, Oracle Database e PostgreSQL."}
{"id": "321178", "revid": "56817", "url": "https://gl.wikipedia.org/wiki?curid=321178", "title": "Cavia (hom\u00f3nimos)", "text": "O termo Cavia pode referirse a:\nPor outra parte, Cavia \u00e9 un apelido de:"}
{"id": "321179", "revid": "22795", "url": "https://gl.wikipedia.org/wiki?curid=321179", "title": "Caviidae", "text": ""}
{"id": "321180", "revid": "25871", "url": "https://gl.wikipedia.org/wiki?curid=321180", "title": "Cavia (x\u00e9nero)", "text": "Cavia \u00e9 un x\u00e9nero da orde dos roedores, suborde dos histricomorfos e infraorde dos histricognatos, que \u00e9 o tipo da familia dos cav\u00edidos (\"Caviidae\").\nTodas as s\u00faas especies son propias de Suram\u00e9rica, e a m\u00e1is co\u00f1ecida delas \u00e9 a cobaia, ou coello de Indias, \"Cavia porcellus\", unha especie dom\u00e9stica.\nTaxonom\u00eda.\nDescrici\u00f3n.\nO x\u00e9nero foi descrito por primeira en 1778 vez polo naturalista alem\u00e1n Pallas, 1776, que deu como especie tipo a \"Cavia cobaya\", especie que Linneo denominara \"Mus porcellus\" en 1758.\nAdemais de polo nome que lle impuxo Pallas, o x\u00e9nero co\u00f1eceuse tam\u00e9n polos sin\u00f3nimos:\nEtimolox\u00eda.\nO nome cient\u00edfico \"Cavia\" deriva de \"cabiai\", nome que lle de lle daba \u00e1 cobaia na lingua das tribos kali'na ou kali'\u00f1a, nativas da actual G\u00fciana francesa, antigamente denominados xenericamente como caribes, a\u00ednda que non te\u00f1en relaci\u00f3n con estes. \"Cabiai\" pode ser unha adaptaci\u00f3n da \"\u00e7avia\" do portugu\u00e9s antigo (hoxe \"savia\"), nome de d\u00faas especies de ratas espi\u00f1entas, que modernamente se denominan \"saui\u00e1\", do tup\u00ed \"sauj\u00e1\".\nEspecies.\nSegundo \"MSW\" e mais o SIIT, na actualidade reco\u00f1ecense dentro do x\u00e9nero as seguientes 6 especies:"}
{"id": "321182", "revid": "56817", "url": "https://gl.wikipedia.org/wiki?curid=321182", "title": "Part\u00edcula libre", "text": "Na f\u00edsica, unha part\u00edcula libre \u00e9 unha part\u00edcula que, en certo sentido, non est\u00e1 enlazada. En f\u00edsica cl\u00e1sica isto significa que a part\u00edcula non est\u00e1 sometida a ningunha forza.\nPart\u00edcula libre cl\u00e1sica.\nA part\u00edcula libre cl\u00e1sica caracter\u00edzase simplemente pola s\u00faa velocidade constante. O momento linear v\u00e9n dado por\ne a enerx\u00eda por\nonde formula_1 \u00e9 a masa da part\u00edcula e formula_2 o vector velocidade da part\u00edcula.\nPart\u00edcula libre cu\u00e1ntica non-relativista.\nA ecuaci\u00f3n de Schr\u00f6dinger dependente do tempo para unha part\u00edcula libre \u00e9:\n\u00c9 f\u00e1cil comprobar que para este sistema o operador Hamiltoniano conmuta co operador momento e, polo tanto, existe un conxunto completo de soluci\u00f3ns com\u00fans. A soluci\u00f3n correspondente a valores definidos da enerx\u00eda e do momento v\u00e9n dada por unha onda plana:\ne, polo tanto, coa restrici\u00f3n\nonde r \u00e9 o vector posici\u00f3n, t \u00e9 o tempo, k \u00e9 o vector de onda, \u03c9 \u00e9 a frecuencia angular e formula_3 a amplitude. Unha onda plana representa o estado dunha part\u00edcula libre cunha probabilidade uniforme en todo o espazo, debido a que a densidade de probabilidade toma un valor constante e independente da posici\u00f3n r e do tempo t, formula_4. Como a integral de \nformula_5 sobre todo o espazo debe de ser a unidade, hai un problema \u00e1 hora de normalizar esta autofunci\u00f3n do momento (unha alternativa \u00e9 considerar a normalizaci\u00f3n en funci\u00f3n do fluxo). Mais non ser\u00e1 un problema para unha part\u00edcula libre m\u00e1is xeral, xa que dalg\u00fan xeito encontrarase localizada tanto na s\u00faa posici\u00f3n como no seu momento (v\u00e9xase part\u00edcula nunha caixa para un trato m\u00e1is detallado).\nPaquete de onda.\nUnha part\u00edcula libre m\u00e1is xeral non ten un momento ou unha enerx\u00eda definida. Neste caso, a funci\u00f3n de onda da part\u00edcula libre repres\u00e9ntase como unha superposici\u00f3n de ondas planas (que describen o estado dunha part\u00edcula libre de momento definido), denominada paquete de ondas:\nonde a integral se define sobre todo o espazo k, e onde formula_6 depende de formula_7 segundo a ecuaci\u00f3n . N\u00f3tese que esta funci\u00f3n, ao contrario que as ondas planas, \u00e9 de cadrado integrable e, polo tanto, p\u00f3dese normalizar.\nA velocidade de grupo da onda def\u00ednese como\nonde formula_8 \u00e9 a velocidade cl\u00e1sica da part\u00edcula.\nA velocidade de fase da onda def\u00ednese como\nSe supo\u00f1emos por simplicidade que a variaci\u00f3n da amplitude formula_9 \u00e9 sim\u00e9trica respecto do seu valor m\u00e1ximo formula_10, obtemos que\no valor esperado do momento p \u00e9 \nmentres que o valor esperado da enerx\u00eda formula_11 \u00e9\nDespexando formula_10 e \u03c9 e substitu\u00edndo na ecuaci\u00f3n que as relaciona, obtemos a relaci\u00f3n xa co\u00f1ecida entre enerx\u00eda e momento para part\u00edculas non-relativistas con masa formula_13\nonde p=|p|.\nDensidade de corrente na mec\u00e1nica cu\u00e1ntica.\nNa mec\u00e1nica cu\u00e1ntica, a corrente de probabilidade \u00e9 un concepto que describe o fluxo de densidade de probabilidade. As\u00ed, en mec\u00e1nica cu\u00e1ntica non-relativista, def\u00ednese como\nPara o caso dunha part\u00edcula libre formula_14, a corrente de probabilidade v\u00e9n dada por\n&lt;/math&gt;\nPart\u00edcula libre relativista.\nHai varias ecuaci\u00f3ns que describen as part\u00edculas cu\u00e1nticas relativistas. Para unha descrici\u00f3n das soluci\u00f3ns para unha part\u00edcula libre ver os artigos:"}
{"id": "321183", "revid": "5863", "url": "https://gl.wikipedia.org/wiki?curid=321183", "title": "Arte (canle de televisi\u00f3n)", "text": ""}
{"id": "321185", "revid": "25871", "url": "https://gl.wikipedia.org/wiki?curid=321185", "title": "Sharna Bass", "text": "Sharna Bass, nada en Londres o 21 de maio de 1997 \u00e9 unha cantante inglesa. Colaborou no sinxelo de Clean Bandit \"Extraordinary\". Bass ten un irm\u00e1n, Sean Bass, que tam\u00e9n colaborou con Clean Bandit na canci\u00f3n Stronger."}
{"id": "321186", "revid": "785", "url": "https://gl.wikipedia.org/wiki?curid=321186", "title": "Miguel", "text": "Miguel \u00e9 un nome de var\u00f3n. Prov\u00e9n do hebraico \u05de\u05d9\u05db\u05d0\u05dc \"(mi-ka-el)\", e significa \u2018Quen coma Deus?\u2019, formado por \"mi\" \u2018quen\u2019, \"ka\" \u2018como\u2019 e o elemento divino \"El\" \u2018Deus\u2019, (refer\u00edndose a Elohim, proveniente \u00e1 s\u00faa vez du deus ugar\u00edtico El). O nome \u00fasase tanto na relixi\u00f3n hebraica, coma na cristi\u00e1 (cat\u00f3lica, anglicana e ortodoxa.) e no islam.\n\u00c9 o nome do arcanxo Miguel, polo que adoita aparecer na forma Miguel Anxo. Este arcanxo \u00e9 para os hebreos o primeiro dos anxos, sendo o arcanxo por excelencia por mor da s\u00faa vitoria fronte aos anxos rebeldes.\nO feminino galego \u00e9 Miguela ou Micaela. O apelido patron\u00edmico en Galiza deu a forma M\u00edguez ou Migues (en Castela deu por\u00e9n \"Migu\u00e9lez\"). O nome no occidente galego adoita pronunciarse con gheada: Mighel.\nEstat\u00edsticas.\nO nome Miguel \u00e9 e foi popular en Galicia, multitude de parroquias te\u00f1en a Miguel Arcanxo como patr\u00f3n (v\u00e9xase: ).\nDende hai m\u00e1is de cincuenta anos, na s\u00faa versi\u00f3n en ingl\u00e9s, \"Michael\" (pronunciado \"m\u00e1ikl\"), \u00e9 un dos nomes m\u00e1is usados nos Estados Unidos. En Espa\u00f1a empezou a ser moi popular a partir da Renacenza e actualmente \u00e9 o s\u00e9timo nome de var\u00f3n m\u00e1is com\u00fan do estado.\nEn Galicia, onde xa aparece nos rexistros do s\u00e9culo XV coas formas: \"Miguel\", \"Migeel\" ou \"Miguell\", \u00e9 hoxe o doceavo nome de var\u00f3n m\u00e1is popular do pa\u00eds, con todo \u00e9 moito menos popular ca noutras comunidades de Espa\u00f1a. En setembro de 2015, 12.627 var\u00f3ns galegos levaban este nome.\nM\u00edguez.\nM\u00edguez ou Migues \u00e9 o apelido patron\u00edmico galego do nome Miguel. En castel\u00e1n deu \"Migu\u00e9lez\". Practicamente s\u00f3 aparece en Galicia e provincias onde os galegos emigraron. En setembro de 2015, 11.894 galegos ti\u00f1an este apelido."}
{"id": "321187", "revid": "18868", "url": "https://gl.wikipedia.org/wiki?curid=321187", "title": "Idioma xeorxiano", "text": ""}
{"id": "321188", "revid": "18868", "url": "https://gl.wikipedia.org/wiki?curid=321188", "title": "Idioma holand\u00e9s", "text": ""}
{"id": "321189", "revid": "18868", "url": "https://gl.wikipedia.org/wiki?curid=321189", "title": "Idioma esloveno", "text": ""}
{"id": "321190", "revid": "18868", "url": "https://gl.wikipedia.org/wiki?curid=321190", "title": "Idioma c\u00f3rnico", "text": ""}
{"id": "321191", "revid": "18868", "url": "https://gl.wikipedia.org/wiki?curid=321191", "title": "Idioma coreano", "text": ""}
{"id": "321192", "revid": "18868", "url": "https://gl.wikipedia.org/wiki?curid=321192", "title": "Miguela", "text": ""}
{"id": "321193", "revid": "18868", "url": "https://gl.wikipedia.org/wiki?curid=321193", "title": "M\u00edguez", "text": ""}
{"id": "321194", "revid": "18868", "url": "https://gl.wikipedia.org/wiki?curid=321194", "title": "Micaela", "text": ""}
{"id": "321195", "revid": "22570", "url": "https://gl.wikipedia.org/wiki?curid=321195", "title": "Lenda das catro barras de sangue", "text": "A lenda das catro barras de sangue (en ) \u00e9 unha lenda sobre a orixe da Senyera Reial que aparece por primeira vez en 1551 na \"Segunda parte de la cr\u00f3nica general de Espa\u00f1a\", unha cr\u00f3nica editada en castel\u00e1n en Valencia, obra de Pere Antoni Beuter. Esta lenda sit\u00faa a orixe da Senyera Reial na persoa de Guifr\u00e9 el Pil\u00f3s, e m\u00e1is concretamente, narra que o sinal das catro barras foi creado despois dunha batalla contra os normandos, cando o rei dos francos mollou a s\u00faa man no sangue das feridas de Guifr\u00e9 el Pil\u00f3s, e pasou despois catro dedos por enriba do escudo do conde de Barcelona dicindo: \u00abestas ser\u00e1n as vosas armas, conde\u00bb.\nA \"lenda das catro barras de sangue\" non aparece en ningunha historia antes da obra de Beuter de 1551, mais a adscrici\u00f3n da Senyal Reial \u00e1 li\u00f1axe dos condes de Barcelona xa fora estabelecida polos reis de Arag\u00f3n no s\u00e9culo XIV. No s\u00e9culo XV apareceron versi\u00f3ns primarias da lenda que explicaban a creaci\u00f3n deste s\u00edmbolo her\u00e1ldico nunhas marcas de sangue feitas sobre un escudo dourado at\u00e9 que, finalmente, no s\u00e9culo XVI foi o mesmo Beuter quen advertiu que atopara a lenda de Guifr\u00e9 el Pil\u00f3s e das barras de sangue nuns supostos \u00ab\"cuadernos de mano\"\u00bb (cadernos manuscritos), sen dar m\u00e1is indicaci\u00f3ns. Se ben non se pode dicir con absoluta seguridade que Beuter fose o creador da lenda, semella claro que o recurso dos supostos \u00ab\"cuadernos de mano\"\u00bb, ou ben remite a unha fonte anterior, ou ben foi un subterfuxio para evitar calquera cr\u00edtica posterior.\nA lenda valenciana das catro barras de sangue foi un \u00e9xito inmediato e fulminante, sendo a partir dese intre copiada por t\u00f3dolos historiadores posteriores tom\u00e1ndoa por ver\u00eddica. Non foi at\u00e9 1812 que o historiador catal\u00e1n Joan de Sans i de Barutell desacredita calquera veracidade \u00e1 lenda valenciana das catro barras, sinalando as incoherencies hist\u00f3ricas que se presentan respecto Guifr\u00e9 el Pil\u00f3s (c. 840-897), mentres que o heraldista Faustino Men\u00e9ndez Pidal de Navascu\u00e9s demostrou que a her\u00e1ldica non apareceu en Europa at\u00e9 o segundo cuarto do s\u00e9culo XII (1125-1150). Malia que en 1812 Joan de Sans i de Barutell desacreditou totalmente a historicidade da lenda, non deixou de ser unha lenda moi popular, raz\u00f3n pola cal varios artistas sentiron a necesidade de reproducila graficamente e de glosala con poemas."}
{"id": "321197", "revid": "23204", "url": "https://gl.wikipedia.org/wiki?curid=321197", "title": "Llegenda de les quatre barres de sang", "text": ""}
{"id": "321198", "revid": "1410", "url": "https://gl.wikipedia.org/wiki?curid=321198", "title": "Entalladura", "text": "Ch\u00e1mase entalladura ou entalla a toda pedra dura gravada en oco, especialmente a empregada como selo. As pedras finas que se empregan para tales efectos adoitan ser \u00e1gatas, cornalinas, esmeraldas, ametistas, granates e lapisl\u00e1zuli.\nA arte de producir camafeos e outros obxectos semellantes coma entalles ch\u00e1mase gl\u00edptica (do grego \"glypho\", 'gravar') e \u00e9 un xeito especial da arte da escultura. As produci\u00f3ns da gl\u00edptica serviron desde os tempos m\u00e1is remotos da Historia para realizar selos, artigos de ornamentaci\u00f3n e obxectos piadosos ou propios da superstici\u00f3n."}
{"id": "321199", "revid": "89787", "url": "https://gl.wikipedia.org/wiki?curid=321199", "title": "Berri Txarrak", "text": "Berri Txarrak (en galego \"Malas novas\") \u00e9 un grupo de rock alternativo e nu metal formado en 1994 en Lekunberri, Navarra. Est\u00e1 formado por Gorka Urbizu como voz principal e guitarra, David Gonz\u00e1lez no baixo e Galder Izagirre na bater\u00eda.\n\u00c9 un dos grupos m\u00e1is reco\u00f1ecidos do panorama musical vasco a escala internacional. Conta con m\u00e1is dunha decena de \u00e1lbums publicados \u00f3 longo dos seus m\u00e1is de 20 anos de traxectoria, de entre os cales destacan \"Jaio.Musika.Hil\" publicado en 2005, \"Payola\" en 2009 ou \"Denbora Da Poligrafo Bakarra\" a finais de 2014.\nEn decembro de 2018, anunciaron que despois de rematar a s\u00faa xira \"Ikusi Arte Tour 2019\" tomar\u00edan un descanso indefinido."}
{"id": "321200", "revid": "23204", "url": "https://gl.wikipedia.org/wiki?curid=321200", "title": "Entalla", "text": ""}
{"id": "321201", "revid": "22570", "url": "https://gl.wikipedia.org/wiki?curid=321201", "title": "Necrofaxia", "text": "A necrofaxia \u00e9 o acto de comer corpos ou prea que non foi matada co prop\u00f3sito inicial de ser inxerida. A palabra deriva do grego, \"\"nekros\" que quere dicir 'corpo' ou 'morte' e \"phagos\"\" que significa 'comer'.\nBiolox\u00eda.\nAs especies que se alimentan parcial ou completamente doutros animais mortos (\u00e9 dicir, de prea) ch\u00e1manse necr\u00f3fagos. Os exemplos m\u00e1is co\u00f1ecidos destas bestas son as hienas e os voitres. Alg\u00fans insectos tam\u00e9n comen prea para proverse de prote\u00ednas."}
{"id": "321202", "revid": "72012", "url": "https://gl.wikipedia.org/wiki?curid=321202", "title": "Parque Nacional do Gran Paradiso", "text": "O Parque Nacional do Gran Paradiso sit\u00faase en Italia, nas rexi\u00f3ns do Val de Aosta e Piemonte. Foi o segundo parque nacional de Italia, tras o parque do Abruzzo. Foi un dos pioneiros no conservacionismo europeo e consta dun total de 56\u00a0000 hect\u00e1reas.\nOrograf\u00eda.\nSituado nos Alpes Graios, a paisaxe salienta polo quebrado da s\u00faa orograf\u00eda. O punto culminante \u00e9 o Gran Paradiso (4061 metros) cuxo cumio foi alcanzado por vez primeira polo ingl\u00e9s John Cowell. Outros cumios salientabeis son a \"Torre do Gran Pietro\" (3692mt), o \"Herbeter\" (3778mt) e o \"Ciarforon\" (3642mt).\nExisten profundos vales, que nalg\u00fans casos baixan ata os 500 metros de altura, moitas veces cruzados por torrentes e r\u00edos fortemente estacionais. Debida a estas diferenzas de altitude cr\u00e9anse \u00e1reas con microclimas diferentes en funci\u00f3n da altitude. Condicionando as\u00ed a supervivencia das especies vexetais, creando o que se chaman \"pisos de vexetaci\u00f3n\". O primeiro deles \u00e9 o prealpino, que chega ata os 1500 metros con mestos bosques de folla caduca. Por enriba, e ata os 1700, sit\u00faase o piso montano, onde predomina a asociaci\u00f3n faia-abeto, que sobreviven \u00f3 alto \u00edndice de humidade. O piso subalpino acada os 2400 metros, co pi\u00f1eiro negral como \u00e1rbore predominante e extensas pradeiras. Estas pradeiras son o h\u00e1bitat id\u00f3neo para diversas especies florais, que acadan o seu esplendor en primavera e ver\u00e1n. Bos exemplos son a \"Scutellaria Alpina\", a \"Campanula Schenchzeri\", \"Sempervivum Arachnoideum\" e a \"Pulsatilla Alpina\". Por \u00faltimo, o estrato alpino presenta unicamente vexetaci\u00f3n en forma de herba ou liques. Finalmente est\u00e1 o piso nival, onde a presenza das neves perpetuas case imposibilitan a vida vexetal, coa excepci\u00f3n de algas, liques ou a \"Ran\u00fanculus\nglacialis\", xoia bot\u00e1nica do parque.\nHistoria.\nO parque creouse no 1922, mais a protecci\u00f3n da zona \u00e9 moi antiga. Xa no 1821, o reino de Sarde\u00f1a decreta a prohibici\u00f3n de cazar animais na rexi\u00f3n do Gran Paradiso. Anos m\u00e1is tarde, o rei victor Manuel II instaura unha reserva real de caza coa intenci\u00f3n de evitar a extinci\u00f3n da cabra montesa. Grazas a estas medidas cifr\u00e1nronse uns 2000 individuos, 25 anos despois. Actualmente a cabra montesa dos alpes, ou \u00edbice, conta hoxe en d\u00eda cuns 4000 exemplares, sendo a especie tot\u00e9mica do parque. Posteriormente o parque foi divulgado e defendido polo naturalista italiano Daniele Pellegrini.\nFauna.\nAdemais da cabra montesa, tam\u00e9n existen rebezos (uns 7000 exemplares) e marmotas. Por\u00e9n, outras especies t\u00e9\u00f1ense extinguido totalmente nas rexi\u00f3ns do parque. Especialmente o referido \u00f3s grandes depredadores: o lobo desaparecido no 1912, o lince boreal no 1918 e a lontra no 1930. Deles, o lince foi reintroducido no 1975 coa solta de dous adultos. Entre as aves, tam\u00e9n hai especies extintas coma o quebraosos (o \u00faltimo exemplar confirmado data do 1957). A aguia real estivo a piques de correr a mesma sorte, pero grazas \u00e1s diferentes medidas hoxe disp\u00f3\u00f1ense de case unha decena de parellas reprodutoras.\nOutras especies interesantes son o peto negro, choias e choias de bico amarelo, o galo lira com\u00fan e a v\u00edbora aspid."}
{"id": "321204", "revid": "25871", "url": "https://gl.wikipedia.org/wiki?curid=321204", "title": "SCD Milagrosa", "text": ""}
{"id": "321215", "revid": "1131", "url": "https://gl.wikipedia.org/wiki?curid=321215", "title": "Ourense Club de F\u00fatbol", "text": "O Ourense Club de F\u00fatbol, S.A.D. \u00e9 un club de f\u00fatbol galego da cidade de Ourense, que na tempada 2022/23 militar\u00e1 na Segunda Divisi\u00f3n RFEF. \nFoi fundado en 1977 co nome de Puente Club de F\u00fatbol, trocando o seu nome polo de Ponte Club de F\u00fatbol en 1996 e Ponte Ourense Club de F\u00fatbol entre 1997 e 2014. Foi o primeiro club do f\u00fatbol espa\u00f1ol que se transformou en SAD militando na 3\u00aa Divisi\u00f3n. Xoga de local no Estadio do Couto, de titularidade p\u00fablica.\nHistoria.\nEn xullo de 2014 cambiou o seu nome de Ponte Ourense Club de F\u00fatbol polo de Ourense Club de F\u00fatbol, para participar no campionato de Primeira Auton\u00f3mica. En 2023 venceu a Fase Auton\u00f3mica Galega da Copa RFEF."}
{"id": "321227", "revid": "839", "url": "https://gl.wikipedia.org/wiki?curid=321227", "title": "Constantin Argetoianu", "text": "Constantin Argetoianu, nado o 15 de marzo de 1871en Craiova e finado o 6 de febreiro de 1955 en Sighet, foi un pol\u00edtico roman\u00e9s, primeiro ministro do seu pa\u00eds entre o 28 de setembro e o 23 de novembro de 1939.\nTraxectoria.\nFillo \u00fanico dunha familia de ricos boiardos de Oltenia. Estudou dereito e medicina en Par\u00eds, secas\u00ed acabou entrando no corpo diplom\u00e1tico ata que en 1913 comezou a s\u00faa actividade pol\u00edtica. Pertenceu primeiro ao Partido Conservador, co que accedeu por vez primeira ao Senado en 1914.\nFoi ministro de xustiza no gabinete de Alexandru Averescu (29 de xaneiro-4 de marzo de 1918) e encabezou a delegaci\u00f3n romanesa que negociou en Buftea as condici\u00f3ns para asinar un tratado de paz coas potencias centrais. Deixou o Partido Conservador para ingresar na Liga Popular fundada por Averescu e en 1920 foi ministro de xustiza e despois do interior no segundo goberno de Averescu e como tal tivo que facer fronte \u00e1 primeira folga xeral na historia romanesa e ao atentado de Max Goldstein contra o Senado. Declarado anticomunista, fixo redadas contra os integrantes do sector que estaba a favor de unirse ao Comitern no Congreso do Partido Socialista Roman\u00e9s celebrado en maio de 1921.\nAfastado de Averescu, militou no Partido Nacionalista Roman\u00e9s (1925-1926) e malia ser un hist\u00f3rico opo\u00f1ente de Ionel Br\u0103tianu acabou ingresando no Partido Nacional Liberal e nos gobernos de Barbu \u0218tirbey (4-20 de xu\u00f1o de 1927) e de Br\u0103tianu (22 de xu\u00f1o- 4 de novembro de 1927) como ministro de agricultura. Partidario do pr\u00edncipe Carlos, Argetoianu apoiou a \"restauraci\u00f3n\u201d do 8 de xu\u00f1o de 1930, en contraste co seu partido, que acabou abandonando. Foi ministro do interior no goberno de Nicolae Iorga (1931-1932), entrando en confrontaci\u00f3n coa Garda de Ferro. M\u00e1is tarde fundou un pequeno partido agrario, a Uni\u00f3n Agraria, que liderou (1932-1938).\nFoi ministro de industria e comercio no primeiro gabinete de Miron Cristea (11 de febreiro-29 de marzo de 1938) e converteuse nun dos dirixentes da Fronte do Renacemento Nacional, o partido \u00fanico creado polo rei na s\u00faa pugna coa Garda de Ferro. Durante breve tempo foi primeiro ministro logo do asasinato de Armand C\u0103linescu en 1939. Coa abdicaci\u00f3n do rei Carlos II e a creaci\u00f3n do breve Estado Nacional Lexionario, dominado polo xeneral Ion Antonescu e a Garda de Ferro, Argentoianu estivo a punto de ser executado por elementos da Garda de Ferro, como fixeran con outros pol\u00edticos no masacre de Jilava, mais rescat\u00e1rono oficiais do ex\u00e9rcito. Tras o establecemento da ditadura militar de Antonescu e a ilegalizaci\u00f3n da Garda de Ferro en xaneiro de 1940 Argetoianu deixou a actividade pol\u00edtica, establec\u00e9ndose en Su\u00edza en abril de 1944, volvendo en novembro coa retirada das forzas do Eixo e ao entraren as forzas sovi\u00e9ticas no pa\u00eds. Intentou mediar entre os comunistas e a oposici\u00f3n do Partido Nacional Campesi\u00f1o, pero rexeitado por ambos, creou en 1947 o seu propio grupo, a Uni\u00f3n Nacional para o Traballo e a Reconstruci\u00f3n. Tras uns anos sen actividade pol\u00edtica det\u00edvoo a Securitate o 5 de marzo de 1950 e morreu en prisi\u00f3n en 1955. Rehabilitouse publicamente a s\u00faa figura en 1999."}
{"id": "321229", "revid": "22795", "url": "https://gl.wikipedia.org/wiki?curid=321229", "title": "Caviinae", "text": ""}
{"id": "321230", "revid": "51526", "url": "https://gl.wikipedia.org/wiki?curid=321230", "title": "New England Revolution", "text": "O New England Revolution \u00e9 un club de f\u00fatbol estadounidense que xoga na Major League Soccer. \u00c9 o equipo de f\u00fatbol de Boston, no estado de Massachusetts, polo que xoga na conferencia Leste. Os \"Revs\" deben o seu nome de \"Revolution\" \u00f3 forte apoio que se rexistrou na rexi\u00f3n de Nova Inglaterra na Revoluci\u00f3n Americana. O \u00fanico t\u00edtulo oficial da franqu\u00eda e a US Open Cup que ga\u00f1aron en 2007, e en 5 ocasi\u00f3ns o club chegou \u00e1 finail da MLS Cup pero non conseguiron ga\u00f1ar ningunha .\nHistoria.\nInicios.\nO New England Revolution \u00e9 un dos equipos hist\u00f3ricos da MLS na que participa dende 1996 . O primeiro ano de liga o equipo finalizaron a fase regular na quinta praza da conferencia, de cinco equipos, polo que non logrou chegar \u00f3ss playoffs . Pero o ano seguinte acadaron a s\u00faa primeira participaci\u00f3n nos playoffs, onde quedaron eliminados nos cuartos de final fronte o D.C. United que conseguir\u00eda o campionato. Nos dous anos que restaban para rematar o s\u00e9culo na que a liga contou con d\u00faas franqu\u00edas m\u00e1is os \"Revs\" non conseguiron clasificarse para as roldas eliminatorias.\nComezos do s\u00e9culo XXI.\nOs \"Revs\" comezaron o s\u00e9culo coa s\u00faa mellor posici\u00f3n hist\u00f3rica na fase regular, cun segundo posto, a\u00ednda que non puideron pasar dos cuartos de final nos playoffs . \u00d3 ano seguinte, chegaron \u00e1 final da U.S. Open Cup pero perd\u00e9rona contra \u00f3 Los Angeles Galaxy cun gol de ouro de Danny Califf. No ano 2002, conseguiron ga\u00f1ar a conferencia Leste e lograron chegar \u00e1 s\u00faa primeira final da MLS Cup, pero perd\u00e9rona, de novo, fronte \u00f3 Los Angeles Galaxy na pr\u00f3rroga . Tras este subcampionato clasific\u00e1ronse para xogar a Liga de Campi\u00f3ns da CONCACAF \u00f3 ano seguinte, pero foron eliminados na primeira rolda. Nos anos 2005, 2006 e 2007 chegaron \u00e1 final da MLS Cup, pero volveron perder nas tres ocasi\u00f3ns primeiro de novo fronte \u00f3 Los Angeles Galaxy e nas seguintes d\u00faas ocasi\u00f3ns contra \u00f3 Houston Dynamo. A MLS Cup de 2006 foi a m\u00e1is dolorosa xa que foi perdida na rolda de penaltis. A\u00ednda que no 2007 conseguiron o seu primeiro t\u00edtulo importante, a U.S. Open Cup fronte \u00f3 FC Dallas por 3-2 con goles de Pat Noonan, Taylor Twellman e Wells Thompson. Tras as tres finais consecutivas o equipo de Boston caeu d\u00faas tempadas seguidas na semifinais de conferencia .\nA chegada de estrelas internacionais.\nCoa chegada de estrelas internacionais \u00e1 MLS o equipo sufriu unha mala \u00e9poca, quedando durante tres tempadas consecutivas fora da fase dos playoffs. Non foi at\u00e9 o ano 2013 cando volveu clasificarse para os playoffs, pero caeu nas semifinais de conferencia . Pero o ano seguinte lograron chegar a s\u00faa quinta final da MLS Cup pero perderon por terceira vez fronte \u00f3 Los Angeles Galaxy.\nXogadores.\n\u2021\n\u2020 Xogador cedido polo EA Guingamp.\n\u2021 Xogador cedido polo Hammarby IF.\nR\u00e9cords.\nXogadores con m\u00e1is partidos.\nEn grosa os xogadores que a\u00ednda seguen no plant\u00e9l actual\nXogadores con m\u00e1is goles.\nEn grosa os xogadores que a\u00ednda seguen no plant\u00e9l actual."}
{"id": "321231", "revid": "22570", "url": "https://gl.wikipedia.org/wiki?curid=321231", "title": "Campionato europeo de baloncesto de 2015", "text": "O Campionato de Europa de Baloncesto de 2015 foi a 39\u00aa edici\u00f3n do Campionato Europeo de Baloncesto da FIBA, torneo organizado por FIBA Europa. Tivo lugar en catro pa\u00edses diferentes (Croacia, Francia, Alema\u00f1a e Letonia), convert\u00e9ndose no primeiro EuroBasket en ser organizado en m\u00e1is dun pa\u00eds. Comezou o 5 de setembro de 2015 e rematou coa final o 20 de setembro de 2015.\nAs d\u00faas selecci\u00f3ns finalistas clasific\u00e1ronse para os Xogos Ol\u00edmpicos de 2016. Os clasificados do 3\u00ba \u00f3 7\u00ba posto, clasific\u00e1ronse para o Preol\u00edmpico de 2016 que se disputou do 5 \u00f3 11 de xullo de 2016.\nGrupos.\nO sorteo tivo lugar o 8 de decembro de 2014 en Disneyland, en Par\u00eds.\nCalendario.\nPrimeira fase.\nGrupo A.\nSede: Montpellier, Francia\nGrupo B.\nSede: Berl\u00edn, Alema\u00f1a\nGrupo C.\nSede: Zagreb, Croacia\nGrupo D.\nSede: Riga, Letonia\nSegunda fase.\nSede: Lille, Francia"}
{"id": "321232", "revid": "7523", "url": "https://gl.wikipedia.org/wiki?curid=321232", "title": "EuroBasket 2015", "text": ""}
{"id": "321233", "revid": "7523", "url": "https://gl.wikipedia.org/wiki?curid=321233", "title": "Campionato de Europa de Baloncesto de 2015", "text": ""}
{"id": "321234", "revid": "98629", "url": "https://gl.wikipedia.org/wiki?curid=321234", "title": "KEGG", "text": "KEGG (Kyoto Encyclopedia of Genes and Genomes, Enciclopedia de Xenes e Xenomas de Quioto) \u00e9 unha colecci\u00f3n de bases de datos sobre xenomas, v\u00edas biol\u00f3xicas, doenzas, f\u00e1rmacos, e substancias qu\u00edmicas. KEGG util\u00edzase para a investigaci\u00f3n bioinform\u00e1tica e educaci\u00f3n, inclu\u00edndo as an\u00e1lises de datos en xen\u00f3mica, metaxen\u00f3mica, metabol\u00f3mica e outros estudos \u00f3micos, modelaxe e simulaci\u00f3n en biolox\u00eda de sistemas, e investigaci\u00f3n traducional no desenvolvemento de f\u00e1rmacos.\nIntroduci\u00f3n.\nO proxecto da base de datos KEGG iniciouno en 1995 Minoru Kanehisa, profesor do Instituto para a Investigaci\u00f3n Qu\u00edmica da Universidade de Quioto, baixo o ent\u00f3n en marcha Programa Xenoma Humano xapon\u00e9s. Antecipando a necesidade dun recurso computerizado que se puidese utilizar para a interpretaci\u00f3n biol\u00f3xica de datos de secuencias xen\u00f3micas, este profesor empezou a desenvolver a base de datos KEGG PATHWAY. \u00c9 unha colecci\u00f3n de mapas de v\u00edas KEGG debuxadas manualmente que representan o co\u00f1ecemento experimental sobre metabolismo e outras varias funci\u00f3ns da c\u00e9lula e o organismo. Todos os mapas de v\u00edas conte\u00f1en unha rede de interacci\u00f3ns moleculares e reacci\u00f3ns e dese\u00f1ouse para ligar os xenes do xenoma cos produtos x\u00e9nicos (principalmente prote\u00ednas) da v\u00eda. Isto permitiu a an\u00e1lise chamada mapado de v\u00edas KEGG, no cal o contido de xenes no xenoma se compara coa base e datos KEGG PATHWAY para examinar cales son as v\u00edas e funci\u00f3ns que est\u00e1n probablemente codificadas no xenoma.\nSegundo os seus desenvolvedores, KEGG \u00e9 unha \"representaci\u00f3n en computador\" do sistema biol\u00f3xico. Integra bloques de construci\u00f3n e esquemas el\u00e9ctricos (como os das redes el\u00e9ctricas) do sistema, m\u00e1is especificamente, bloques de construci\u00f3n de xenes e prote\u00ednas, bloques de construci\u00f3n qu\u00edmicos de pequenas mol\u00e9culas e reacci\u00f3ns, e esquemas el\u00e9ctricos de redes de reacci\u00f3ns e interacci\u00f3ns moleculares. Este concepto l\u00e9vase a cabo nas seguintes bases de datos de KEGG, que se categorizan en informaci\u00f3n de sistemas, de xen\u00f3mica, de qu\u00edmica e sobre sa\u00fade.\nBases de datos.\nInformaci\u00f3n de sistemas.\nA base de datos KEGG PATHWAY, a base de esquemas el\u00e9ctricos, \u00e9 o n\u00facleo do recurso KEGG. \u00c9 unha colecci\u00f3n de mapas de v\u00edas que integra moitas entidades como xenes, prote\u00ednas, ARNs, compostos qu\u00edmicos, glicanos, e reacci\u00f3ns qu\u00edmicas, xunto con xenes causantes de enfermidades e dianas de drogas, os cales est\u00e1n almacenados como entradas individuais noutras bases de datos de KEGG. Os mapas de v\u00edas clasif\u00edcanse nas seguintes secci\u00f3ns:\nA secci\u00f3n de metabolismo cont\u00e9n mapas globais debuxados esteticamente que mostran unha imaxe global do metabolismo, ademais de mapas das v\u00edas metab\u00f3licas normais. Os mapas globais de baixa resoluci\u00f3n poden utilizarse, por exemplo, para comparar as capacidades metab\u00f3licas de diferentes organismos en estudos xen\u00f3micos e diferentes mostras ambientais en estudos metaxen\u00f3micos. En contraste, os m\u00f3dulos KEGG da base de datos KEGG MODULE son de maior resoluci\u00f3n, con esquemas el\u00e9ctricos localizados, que representan unidades funcionais m\u00e1is concretas nun mapa de v\u00eda, como as subv\u00edas conservadas entre grupos de organismos espec\u00edficos e complexos moleculares. Os m\u00f3dulos KEGG def\u00ednense como conxuntos de xenes caracter\u00edsticos que poden ser ligados con capacidades metab\u00f3licas espec\u00edficas e outras funci\u00f3ns fenot\u00edpicas, para que poidan utilizarse para a interpretaci\u00f3n autom\u00e1tica de datos do xenoma e metaxenoma.\nOutra base de datos que suplementa a KEGG PATHWAY \u00e9 a base de datos KEGG BRITE. \u00c9 unha base de datos de ontolox\u00eda que cont\u00e9n clasificaci\u00f3ns xer\u00e1rquicas de varias entidades como xenes, prote\u00ednas, organismos, doenzas, f\u00e1rmacos, e compostos qu\u00edmicos. A\u00ednda que KEGG PATHWAY est\u00e1 limitada a interacci\u00f3ns moleculares e reacci\u00f3ns desas entidades, KEGG BRITE incorpora ademais moitos tipos distintos de relaci\u00f3ns.\nInformaci\u00f3n xen\u00f3mica.\nVarios meses despois de que se iniciase o proxecto KEGG en 1995, publicouse o primeiro informe sobre un xenoma bacteriano completamente secuenciado. Desde ent\u00f3n, todos os xenomas completos secuenciados acum\u00falanse en KEGG tanto de eucariotas coma de procariotas. A base de datos KEGG GENES cont\u00e9n informaci\u00f3n ao nivel de xene/prote\u00edna e a base de datos KEGG GENOME cont\u00e9n informaci\u00f3n a nivel de organismo para estes xenomas. A base de datos KEGG GENES consta de conxuntos de xenes de xenomas completos, e aos xenes de cada conxunto d\u00e1nselles anotaci\u00f3ns en forma de correspondencias establecidas cos esquemas el\u00e9ctricos dos mapas de v\u00edas KEGG, m\u00f3dulos KEGG, e xerarqu\u00edas BRITE.\nEstas correspondencias est\u00e1n feitas usando o concepto de ort\u00f3logos. Os mapas de v\u00edas KEGG deb\u00faxanse base\u00e1ndose en evidencias experimentais de organismos espec\u00edficos, pero est\u00e1n dese\u00f1ados para ser aplicables tam\u00e9n a outros organismos, porque diferentes organismos, como poden ser un rato e un humano, comparten a mi\u00fado v\u00edas id\u00e9nticas que constan de xenes funcionalmente id\u00e9nticos, chamados xenes ort\u00f3logos ou ort\u00f3logos. Todos os xenes na base de datos KEGG GENES est\u00e1n sendo agrupados en ditos ort\u00f3logos na base de datos KEGG ORTHOLOGY (KO). Como aos nodos (produtos x\u00e9nicos) dos mapas de v\u00edas KEGG e aos m\u00f3dulos KEGG e xerarqu\u00edas BRITE se lles dan identificadores KO, as correspondencias establ\u00e9cense unha vez que os xenes do xenoma son anotados con identificadores KO polo procedemento de anotaci\u00f3n xen\u00f3mica de KEGG.\nInformaci\u00f3n qu\u00edmica.\nOs mapas de v\u00edas metab\u00f3licas KEGG deb\u00faxanse para representar os aspectos duais da rede metab\u00f3lica: a rede xen\u00f3mica do modo en que os encimas codificados no xenoma est\u00e1n conectados para catalizar reacci\u00f3ns consecutivas e a rede qu\u00edmica do modo en que as estruturas qu\u00edmicas de substratos e produtos son transformados por estas reacci\u00f3ns. Un conxunto de xenes encim\u00e1ticos no xenoma identifican as redes de relaci\u00f3ns encim\u00e1ticas cando se superpo\u00f1en nos mapas de v\u00edas KEGG, que \u00e1 s\u00faa vez caracterizan as redes de transformaci\u00f3ns de estruturas qu\u00edmicas, o que permite a interpretaci\u00f3n de potenciais biosint\u00e9ticos e de biodegradaci\u00f3n dos organismos. Alternativamente, un conxunto de metabolitos identificado no metaboloma serve para comprender as v\u00edas encim\u00e1ticas e xenes de encimas implicados.\nAs bases de datos na categor\u00eda de informaci\u00f3n qu\u00edmica, que en conxunto se chaman KEGG LIGAND, est\u00e1n organizadas por co\u00f1ecementos tomados da rede qu\u00edmica. Ao principio do proxecto KEGG, KEGG LIGAND constaba de tres bases de datos: KEGG COMPOUND para compostos qu\u00edmicos, KEGG REACTION para reacci\u00f3ns qu\u00edmicas, e KEGG ENZYME para reacci\u00f3ns na nomenclatura encim\u00e1tica. Actualmente, hai bases de datos adicionais: KEGG GLYCAN para os glicanos e d\u00faas bases de datos auxiliares para reacci\u00f3ns chamada RPAIR (\"reactant pair alignments\", ali\u00f1amentos do par reactivo) e RCLASS (clase de reacci\u00f3n). KEGG COMPOUND foi tam\u00e9n ampliado para que conte\u00f1a varios tipos de compostos como os xenobi\u00f3ticos, ademais dos metabolitos.\nInformaci\u00f3n sobre sa\u00fade.\nEn KEGG, as doenzas son consideradas como estados perturbados do sistema biol\u00f3xico causados por perturbantes de factores xen\u00e9ticos e ambientais, e os f\u00e1rmacos consid\u00e9ranse como diferentes tipos de perturbantes. A base de datos KEGG PATHWAY incl\u00fae non s\u00f3 os estados normais sen\u00f3n tam\u00e9n os estados perturbados dos sistemas biol\u00f3xicos. Por\u00e9n, os mapas de v\u00edas da maior\u00eda das doenzas non se poden debuxar porque os seus mecanismos moleculares non se co\u00f1ecen ben. Na base de datos KEGG DISEASE ad\u00f3ptase unha aproximaci\u00f3n alternativa, que simplemente cataloga os factores xen\u00e9ticos e ambientais co\u00f1ecidos das doenzas. Estes cat\u00e1logos poden finalmente levar a elaborar esquemas el\u00e9ctricos de doenzas m\u00e1is completos.\nA base de datos KEGG DRUG cont\u00e9n ingredientes activos de f\u00e1rmacos aprobados en Europa, Estados Unidos e o Xap\u00f3n. Dist\u00ednguense polas estruturas qu\u00edmicas e/ou os compo\u00f1entes qu\u00edmicos e son asociados con mol\u00e9culas diana, encimas metabolizantes, e outras informaci\u00f3ns de redes de interacci\u00f3ns moleculares nos mapas de v\u00edas KEGG e as xerarqu\u00edas BRITE. Isto permite unha an\u00e1lise integrada de interacci\u00f3ns de f\u00e1rmacos con informaci\u00f3n xen\u00f3mica. Os chamados f\u00e1rmacos \"crus\" e outras substancias relacionadas coa sa\u00fade, que quedan f\u00f3ra da categor\u00eda dos f\u00e1rmacos aprobados, son almacenados na base de datos KEGG ENVIRON. A base de datos na categor\u00eda de informaci\u00f3n sobre a sa\u00fade denom\u00ednanse en conxunto KEGG MEDICUS, que tam\u00e9n incl\u00fae prospectos de todos os f\u00e1rmacos comercializados no Xap\u00f3n.\nModelo de subscrici\u00f3n.\nEn 2011 KEGG introduciu un modelo de subscrici\u00f3n para a descarga FTP debido a un significativo recorte dO financiamento gobernamental. KEGG contin\u00faa estando dispo\u00f1ible libremente por medio da s\u00faa p\u00e1xina web, pero o modelo de subscrici\u00f3n suscitou discusi\u00f3ns sobre a sustentabilidade das bases de datos bioinform\u00e1ticas."}
{"id": "321235", "revid": "27155", "url": "https://gl.wikipedia.org/wiki?curid=321235", "title": "Kyoto Encyclopedia of Genes and Genomes", "text": ""}
{"id": "321236", "revid": "89787", "url": "https://gl.wikipedia.org/wiki?curid=321236", "title": "Caviinos", "text": "A dos caviinos (\"Caviinae\") \u00e9 unha subfamilia de mam\u00edferos da orde dos roedores, suborde dos histricomorfos e infraorde dos histricognatos que re\u00fane a todos os membros vivos da familia dos cav\u00edidos, a excepci\u00f3n das maras, a capibara e \u00e1s d\u00faas especies do x\u00e9nero \"Kerodon\".\nTaxonom\u00eda.\nDescrici\u00f3n.\nA subfamilia foi descrita por primeira vez en 1817 polo naturalista ruso de orixe saxoa Gotthelf Fischer von Waldheim, en \"Mem. Soc. Imp. Nat.\", Moscova, 5: 372.\nControversia.\nTradicionalmente a subfamilia conti\u00f1a formas como a cobaia xunto coas especies do x\u00e9nero \"Kerodon\". Pero os resultados de recentes an\u00e1lises moleculares suxiren que a subfamilia dos \"Caviinae\" as\u00ed definida ser\u00eda parafil\u00e9tica e que o x\u00e9nero \"Kerodon\" est\u00e1 m\u00e1is estreitamente relacionado coas maras e a capibara que a outros cavi\u00ednos. Pola s\u00faa parte, base\u00e1ndose na t\u00e9cnica do reloxo molecular, Opazo suxer\u00edu que o x\u00e9nero \"Kerodon\" separouse do x\u00e9nero \"Hydrochoerus\" (capibaras) ao final do mioceno medio.\nClasificaci\u00f3n.\nAdemais de numerosos x\u00e9neros extinguidos, na actualidade reco\u00f1\u00e9cense na subfamilia os seguintes x\u00e9neros, especies e subespecies viventes:"}
{"id": "321238", "revid": "51040", "url": "https://gl.wikipedia.org/wiki?curid=321238", "title": "Gunderedo", "text": ""}
{"id": "321239", "revid": "1131", "url": "https://gl.wikipedia.org/wiki?curid=321239", "title": "Poza da Moura", "text": "A poza da Moura son unhas pozas froito do r\u00edo Mu\u00ed\u00f1o na parroquia de Domaio (Moa\u00f1a).\nA poza e mailo sendeiro que percorre as distintas fervenzas contan con mu\u00ed\u00f1os e canalizaci\u00f3ns antigas, as\u00ed como cami\u00f1os tradicionais. Formando un sendeiro de interese cultural, ecol\u00f3xico e hist\u00f3rico. O r\u00edo Mi\u00f1ouva conta con apenas 3,8\u00a0km pero un gran desnivel e o seu caudal at\u00f3pase moi suxeito \u00e1s condici\u00f3ns meterol\u00f3xicas e as precipitaci\u00f3ns. Discorre pola beira sur do monte Faro de Domaio e remata na r\u00eda de Vigo."}
{"id": "321241", "revid": "22570", "url": "https://gl.wikipedia.org/wiki?curid=321241", "title": "Galea (x\u00e9nero)", "text": "Galea \u00e9 un x\u00e9nero da orde dos roedores, suborde dos histricomorfos, infraorde dos histricognatos, familia dos cav\u00edidos e subfamilia dos caviinos, co\u00f1ecidos na bibliograf\u00eda internacional como \"cobaias de dentes amarelos\".\nO n\u00famero de especies que integran este x\u00e9nero \u00e9 controvertido. Segundo Cabrera (1961), o x\u00e9nero comprender\u00eda 5 especies viventes, habitantes das estepas do oeste e o sur de Suram\u00e9rica. Por\u00e9n, actualmente, so se consideran como v\u00e1lidas tres especies, \nou catro, segundo os autores.\nTaxonom\u00eda.\nDescrici\u00f3n.\nO x\u00e9nero foi descrito en 1832 polo m\u00e9dico e naturalista alem\u00e1n Franz Julius Ferdinand Meyen, en \"Nouv. Acta Acad. Caes. Leop.-Carol.\" 16: 597.\nClasificaci\u00f3n.\nNa actualidade, \"MSW\" reco\u00f1ece no x\u00e9nero as seguintes especies e subespecies viventes:"}
{"id": "321242", "revid": "111586", "url": "https://gl.wikipedia.org/wiki?curid=321242", "title": "Obra derivada", "text": "Unha obra derivada \u00e9, en termos lexislativos de dereitos de autor, unha obra intelectual creada a partir dunha ou outras xa existentes inclu\u00edndo aspectos que poden estar suxeitos a dereitos de autor. A obra derivada debe garantir os dereitos de autor da obra orixinal. Exemplos de obras derivadas poden ser unha traduci\u00f3n, unha adaptaci\u00f3n musical, unha adaptaci\u00f3n a outro medio de comunicaci\u00f3n ou un resumo.\nObras derivadas e reproduci\u00f3ns.\nUnha obra derivada presup\u00f3n unha transformaci\u00f3n, modificaci\u00f3n ou adaptaci\u00f3n dunha obra garantindo os dereitos de autor. Unha transformaci\u00f3n puramente mec\u00e1nica dunha obra orixinal (ex. criptogr\u00e1fica, duplicado) non \u00e9 unha obra derivada sen\u00f3n unha reproduci\u00f3n.\nA mi\u00fado os requisitos que definen unha obra derivada non est\u00e1n ben definidos.\nDereitos sobre a obra derivada.\nSegundo o Convenio de Berna, as obras derivadas gozan dos mesmos dereitos que as obras orixinais, sen detrimento da/s obra/s orixinal/is na/s que se basea/n. Unha obra derivada \u00e9 propiedade do seu autor, a condici\u00f3n de que non limite os dereitos de autor do autor da obra orixinal; por iso \u00e9 preciso contar coa autorizaci\u00f3n do autor orixinal, a non ser que o traballo dispo\u00f1a dunha licenza libre ou se atope en dominio p\u00fablico.\nDe acordo ao Copyright Act presente no t\u00edtulo 17 do C\u00f3digo dos Estados Unidos:\nO dereito franc\u00e9s prefire o termo \"\u0153uvre composite\" (en espa\u00f1ol: obra composta) a\u00ednda que tam\u00e9n se utiliza \u00e1s veces \"\u0153uvre d\u00e9rivi\u00e9e.\" Def\u00ednese no artigo L 113-2, par\u00e1grafo 2 do \"Code da propri\u00e9t\u00e9 intellectuelle\" como:\nNo dereito chileno doutra banda, a letra i do artigo 5 da Lei 17336 sobre Propiedade intelectual def\u00ednea como:\nA lei de propiedade intelectual espa\u00f1ola define o que \u00e9 unha obra derivada:"}
{"id": "321243", "revid": "89787", "url": "https://gl.wikipedia.org/wiki?curid=321243", "title": "ChEMBL", "text": "ChEMBL ou ChEMBLdb \u00e9 unha base de datos qu\u00edmica revisada manualmente de mol\u00e9culas bioactivas con propiedades de f\u00e1rmaco.\n\u00c9 mantida polo Instituto Europeo de Bioinform\u00e1tica (EBI, \"European Bioinformatics Institute\"), do Laboratorio de Biolox\u00eda Molecular Europeo (EMBL, \"European Molecular Biology Laboratory\"), con sede no Wellcome Trust Genome Campus, en Hinxton, Reino Unido.\nA base de datos co\u00f1ecida orixinalmente como StARlite, foi desenvolvida por unha compa\u00f1\u00eda de biotecnolox\u00eda chamada Inpharmatica Ltd. m\u00e1is tarde adquirida por Galapagos NV. Os datos foron comprados por EMBL en 2008 cun bono de The Wellcome Trust, o que tivo como resultado a creaci\u00f3n do grupo de quimioxen\u00f3mica ChEMBL no EMBL-EBI, encabezado por John Overington.\nAlcance e acceso.\nA base de datos ChEMBL cont\u00e9n datos de bioactividade de compostos contra dianas de drogas. A bioactividade inf\u00f3rmase en Ki, Kd, IC50, e EC50. Os datos poden ser filtrados e analizados para desenvolver libar\u00edas de cribado (screening) de compostros para a identificaci\u00f3n durante o descubrimento de f\u00e1rmacos.\nChEMBL versi\u00f3n 2 (ChEMBL_02) lanzouse en xaneiro de 2010, e inclu\u00eda 2,4 mill\u00f3ns de medidas de bioensaios que abrangu\u00edan 622.824 compostos, inclu\u00edndo 24.000 de produtos naturais. Isto obt\u00edvose da revisi\u00f3n de 34.000 publicaci\u00f3ns de doce revistas de qu\u00edmica medicinal. A cobertura de ChEMBL dos datos de bioactividade dispo\u00f1ible foi medrando ata converterse na \"m\u00e1is completa vista nunha base de datos p\u00fablica.\". En outubro de 2010 sa\u00edu ChEMBL versi\u00f3n 8 (ChEMBL_08), cunhas 2,97 mill\u00f3ns de medidas de bioensaios que abranguen 636.269 compostos.\nO ChEMBL_10 engadiu os ensaios confirmatorios de PubChem, para integrar datos que son comparables co tipo e clase de datos contidos en ChEMBL.\nPode accederse a ChEMBLdb por medio dunha interface web ou pode ser descargado por FTP. Est\u00e1 formateado dunha maneira que facilita o minado de datos computarizado, e trata de estandarizar actividades entre diferentes publicaci\u00f3ns, para permitir an\u00e1lises comparativas. ChEMBL est\u00e1 tam\u00e9n integrado noutros recursos de qu\u00edmica de grande escala, como PubChem e o sistema ChemSpider da Real Sociedade de Qu\u00edmica brit\u00e1nica.\nRecursos asociados.\nAdemais das bases de datos, o grupo ChEMBL desenvolveu ferramentas e recursos para o minado de datos. Estes incl\u00faen Kinase SARfari, un banco de traballo (\"workbench\") de quimioxen\u00f3mica integrado enfocado \u00e1s quinases. O sistema incorpora unha secuencia de ligaz\u00f3ns, estrutura, compostos e datos de cribado (screening).\nGPCR SARfari \u00e9 un \"workbench\" similar centrado nos GPCRs, e ChEMBL-NTD (ChEMBL-Neglected Tropical Diseases) \u00e9 un dep\u00f3sito dedatos de cribado primario e qu\u00edmica medicinal de acceso aberto dirixido a enfermidades tropicais end\u00e9micas de rexi\u00f3ns subdesenvolvidas de \u00c1frica, Asia, e as Am\u00e9ricas. O prop\u00f3sito principal de ChEMBL-NTD \u00e9 proporcionar ficheiros permanentes e libremente accesibles e un centro de distribuci\u00f3n para os datos depositados.\nEn xullo de 2012 sa\u00edu un novo servizo de datos da malaria, patrocinado por Medicines for Malaria Venture (MMV), dirixido a investigadores de todo o mundo. Os datos deste servizo incl\u00faen compostos do conxunto de cribado Malaria Box, e tam\u00e9n os outros datos sobre a malaria doados que se encontran en ChEMBL-NTD.\nmyChEMBL \u00e9 a m\u00e1quina virtual ChEMBL, que sa\u00edu en outubro de 2013, e permite aos usuarios acceder a unha infraestrutura quimioinform\u00e1tica doada de instalar, gratu\u00edta e completa.\nEn decembro de 2013, as operaci\u00f3ns da base de datos de inform\u00e1tica de patentes SureChem foron transferidos a EMBL-EBI. SureChem foi rebautizado como SureChEMBL.\nEn 2014 produciuse a introduci\u00f3n do novo recurso ADME SARfari, unha ferramenta para a predici\u00f3n e comparaci\u00f3n de dianas ADME a trav\u00e9s de especies."}
{"id": "321244", "revid": "27155", "url": "https://gl.wikipedia.org/wiki?curid=321244", "title": "ChEMBLdb", "text": ""}
{"id": "321245", "revid": "127505", "url": "https://gl.wikipedia.org/wiki?curid=321245", "title": "ZOO (grupo musical)", "text": "ZOO\u00a0\u00e9 un\u00a0grupo musical\u00a0valenciano\u00a0nado no\u00a02014\u00a0que se centra entre o\u00a0rap, o\u00a0hip hop, o\u00a0rock\u00a0e o\u00a0ska\u00a0pero tam\u00e9n mestura ritmos electr\u00f3nicos. As letras das canci\u00f3ns son pol\u00edticas.\nXurdiu no 2014 da man de Panxo (Toni S\u00e1nchez),\u00a0exmembro de Orxata Sound System e de Sophy Zoo, grupo de rap en castel\u00e1n en activo dende 2008.\nDiscograf\u00eda.\n\"Tempestes venen del sud\" foi o seu primeiro \u00e1lbum, que conti\u00f1a\u00a0\"Estiu\", e foi producida pola discograf\u00eda \"Propaganda pel fet\" e que foi lanzado o 21 de outubro do ano 2014. O segundo disco, \"Raval\", foi lanzado no 2017. Durante o ano 2018, publicaron catro sinxelos m\u00e1is: \"Robot\", \"Omert\u00e0\", \"Can\u00e7ons d'ofrena\" e \"Karrer de l'amargura (Basque remix)\". Todos os sinxelos de 2018 foron recompilados no EP \"EP2K18.\""}
{"id": "321246", "revid": "22795", "url": "https://gl.wikipedia.org/wiki?curid=321246", "title": "Casco imperial romano", "text": ""}
{"id": "321252", "revid": "92340", "url": "https://gl.wikipedia.org/wiki?curid=321252", "title": "Stephen Harper", "text": "Stephen Joseph Harper, nado en Toronto o 30 de abril de 1959, \u00e9 un pol\u00edtico canadense, o 22.\u00ba primeiro ministro do Canad\u00e1, desde 2006. e o l\u00edder do Partido Conservador.\nTraxectoria.\nHarper foi un dos membros fundadores do Partido Reformista do Canad\u00e1 en 1987. Parlamentario polo distrito electoral de Calgary Oeste de 1993 a 1997. Deixou a s\u00faa acta para ingresar no grupo de presi\u00f3n conservador Coalici\u00f3n Nacional de Cidad\u00e1ns que dirixiu de 1998 a 2002. Cesou no posto para suceder a Stockwell Day como o dirixente da Alianza Canadense (herdeiro do Partido Reformista) e regresou en 2002 ao parlamento por Calgary Suroeste como L\u00edder da Oposici\u00f3n. En 2003, logrou un acordo co dirixente do Partido Conservador Progresista do Canad\u00e1, Peter MacKay, para a fusi\u00f3n dos seus dous partidos para formar o Partido Conservador do Canad\u00e1, que o elixiu como o seu l\u00edder en marzo de 2004.\nTras as elecci\u00f3ns de 2006 Harper converteuse en primeiro ministro dun goberno en minor\u00eda, posto que mantivo despois das elecci\u00f3ns de 2008 no que o seu partido logrou unha pequena mellora na porcentaxe do voto popular, aumentando a representaci\u00f3n C\u00e1mara dos Com\u00fans do Canad\u00e1, con 143 de 308 asentos. En marzo de 2011 disolveuse o parlamento por unha moci\u00f3n de censura.\nNas elecci\u00f3ns Harper logrou formar un goberno en maior\u00eda, ao facerse o seu partido con 166 escanos e a maior\u00eda absoluta da c\u00e1mara baixa."}
{"id": "321253", "revid": "23204", "url": "https://gl.wikipedia.org/wiki?curid=321253", "title": "Helenos", "text": ""}
{"id": "321255", "revid": "55340", "url": "https://gl.wikipedia.org/wiki?curid=321255", "title": "Copagamento", "text": ""}
{"id": "321256", "revid": "839", "url": "https://gl.wikipedia.org/wiki?curid=321256", "title": "Dacar", "text": ""}
{"id": "321257", "revid": "839", "url": "https://gl.wikipedia.org/wiki?curid=321257", "title": "\u0110\u00e0 N\u1eb5ng", "text": ""}
{"id": "321258", "revid": "55340", "url": "https://gl.wikipedia.org/wiki?curid=321258", "title": "Coenllo", "text": ""}
{"id": "321259", "revid": "5863", "url": "https://gl.wikipedia.org/wiki?curid=321259", "title": "El Vate de la Raposeira", "text": ""}
{"id": "321260", "revid": "5863", "url": "https://gl.wikipedia.org/wiki?curid=321260", "title": "O vate da Raposeira", "text": ""}
{"id": "321261", "revid": "22570", "url": "https://gl.wikipedia.org/wiki?curid=321261", "title": "Randa Jarrar", "text": "Randa Jarrar, nada en Chicago o 4 de xaneiro de 1978 \u00e9 unha autora norteamericana en lingua inglesa de orixe palestina.\nTraxectoria.\nJarrar estudou escritura creativa no Sarah Lawrence College e fixo un mestrado en Estudos de Oriente Medio na Universidade de Texas en Austin. As\u00ed mesmo, conta cun Mestrado en Belas Artes (MFA polas s\u00faas s\u00faas en ingl\u00e9s) pola Universidade de M\u00edchigan.\nA s\u00faa primeira novela \"Un mapa do lar\" (Penguin, 2008), foi merecedora do Hopwood Award e do Arab-American Book Award. Publicou tam\u00e9n alg\u00fans relatos e profesionalmente ded\u00edcase \u00e1 docencia en Fresno (California).\nTam\u00e9n ten obra publicada como tradutora."}
{"id": "321262", "revid": "1131", "url": "https://gl.wikipedia.org/wiki?curid=321262", "title": "All-Ireland Senior Football Championship 2015", "text": "O All-Ireland Senior Football Championship 2015 foi a 128\u00aa edici\u00f3n do campionato de f\u00fatbol ga\u00e9lico m\u00e1is importante do mundo, que se creou en 1887. No campionato participaron 33 equipos: 31 condados de Irlanda (todos menos Kilkenny), Londres e Nova York.\nEquipos.\nNo campionato participaron 33 equipos: 31 condados de Irlanda m\u00e1is Londres e Nova York. Igual que en anos anteriores, os futbolistas do condado de Kilkenny no lograron facer un equipo. Nova York non participou nas eliminatorias.\nEstat\u00edsticas e resultados.\nConnacht Senior Football Championship.\nNa rolda preliminar Nova York perdeu con Galway 0-8 a 2-18.\nLeinster Senior Football Championship.\nNa fase preliminar disput\u00e1ronse 3 partidos: Offaly 0-13 - Longford 0-16, Laois 3-16 - Carlow 0-8 e Louth 0-16 - Westmeath 3-14.\nUlster Senior Football Championship.\nNa rolda preliminar Donegal venceu a Tyrone 1-13 a 1-10."}
{"id": "321263", "revid": "1093", "url": "https://gl.wikipedia.org/wiki?curid=321263", "title": "Jos\u00e9 Mar\u00eda Ruiz Mateos", "text": ""}
{"id": "321264", "revid": "23204", "url": "https://gl.wikipedia.org/wiki?curid=321264", "title": "Craobh Shinsear Peile na h\u00c9ireann", "text": ""}
{"id": "321269", "revid": "98629", "url": "https://gl.wikipedia.org/wiki?curid=321269", "title": "Intercambio de poboaci\u00f3ns entre Grecia e Turqu\u00eda", "text": "O intercambio de poboaci\u00f3ns entre Grecia e Turqu\u00eda foi o primeiro intercambio de poboaci\u00f3ns a grande escala ou expulsi\u00f3n de acordo mutuo do s\u00e9culo XX. Trat\u00e1base duns dous mill\u00f3ns de persoas, a maior\u00eda deles convertidos en refuxiados pola forza e \"de jure\" desnaturalizados dos seus pa\u00edses de orixe. O \"Convenio de intercambio de poboaci\u00f3ns grega e turca\" foi asinado en Lausana, Su\u00edza, o 30 de xaneiro de 1923, polos gobernos de Grecia e Turqu\u00eda. O intercambio produciuse entre os cidad\u00e1ns turcos de relixi\u00f3n ortodoxa grega estabelecidos en territorio de Turqu\u00eda, e dos cidad\u00e1ns gregos de relixi\u00f3n musulm\u00e1 estabelecidos en territorio de Grecia. Os dirixentes de Grecia e Turqu\u00eda viron a homoxeneizaci\u00f3n \u00e9tnica resultante dos seus respectivos estados como positiva e estabilizadora, que axudou a fornecer a natureza de estado-naci\u00f3n dos dous estados.\nDesprazamentos.\nA maior\u00eda dos gregos que viv\u00edan en Turqu\u00eda xa foran expulsados cando se asinara o acordo e s\u00f3 quedaban por marchar uns 400\u00a0000. En Grecia, o intercambio considerouse parte dos acontecementos chamados \"Cat\u00e1strofe de Asia Menor\" (en grego: \u039c\u03b9\u03ba\u03c1\u03b1\u03c3\u03b9\u03b1\u03c4\u03b9\u03ba\u03ae \u03ba\u03b1\u03c4\u03b1\u03c3\u03c4\u03c1\u03bf\u03c6\u03ae). Xa se ti\u00f1an producido desprazamentos de refuxiados e movementos importantes de poboaci\u00f3n durante as Guerras balc\u00e1nicas, a primeira guerra mundial, e a Guerra grecoturca (1919-1922). Estes intercambios inclu\u00edan a expulsi\u00f3n de case 500\u00a0000 turcos de Grecia e as s\u00faas illas, e arredor de 1\u00a0500\u00a0000 gregos de Asia Menor, Anatolia Oriental e Tracia.\nO convenio afectaba as poboaci\u00f3ns de xeito seguinte: case todos os cristi\u00e1ns ortodoxos gregos (falasen grego ou turco) de Asia Menor, inclu\u00edndo unha poboaci\u00f3n de lingua turca pero de relixi\u00f3n ortodoxa grega de Anatolia Central (Karamanlides), a rexi\u00f3n do Exeo (por exemplo, Esmirna, Aivali), a Rexi\u00f3n do Mar Negro (por exemplo, Trebisonda, Samsun), Prusa (Bursa), a rexi\u00f3n de Bitinia (por exemplo, Nicomedia (Izmit), Calcedonia (Kad\u0131k\u00f6y), Tracia oriental e outras rexi\u00f3ns foron expulsados ou formalmente desnaturalizados do territorio turco. Esta poboaci\u00f3n, arredor de medio mill\u00f3n, sum\u00e1ronse \u00f3s m\u00e1is dun mill\u00f3n de gregos xa expulsados polo ex\u00e9rcito turco antes da sinatura do tratado. Unhas 500\u00a0000 persoas foron expulsadas de Grecia, a maior\u00eda turcos, e outros como os musulm\u00e1ns gregos, musulm\u00e1ns xitanos, pomacos, albaneses e romaneses."}
{"id": "321271", "revid": "89787", "url": "https://gl.wikipedia.org/wiki?curid=321271", "title": "Devoradores de homes de Tsavo", "text": "Os devoradores de hombres de Tsavo foi o sobrenome posto a dous le\u00f3ns devoradores de homes, que entre marzo e decembro de 1898 mataron e devoraron a varias ducias de traballadores da construci\u00f3n do Ferrocarril Kenya-Uganda.\nPosibles causas do seu comportamento depredador.\nDiversas teor\u00edas sobre a conduta 'devorahomes' foron revisadas por Kerbis Peterhans e Gnoske (2001), e Patterson (2004). As hip\u00f3teses son as seguintes: \nUn argumento alternativo indica que o primeiro le\u00f3n ti\u00f1a un dente seriamente danado, o que ter\u00eda posto en perigo a s\u00faa capacidade para matar as presas naturais. Evidencia disto pres\u00e9ntase nunha serie de documentos revisados por Neiburger e Patterson (2000, 2001, 2002) e o libro de Bruce Patterson (2004).\nCultura popular.\nO libro de Patterson foi a base para os filmes \"Bwana Devil\" (1952) e \"The Ghost and the Darkness\", esta \u00faltima co actor Val Kilmer no papel de Patterson."}
{"id": "321272", "revid": "23204", "url": "https://gl.wikipedia.org/wiki?curid=321272", "title": "Le\u00f3ns de Tsavo", "text": ""}
{"id": "321273", "revid": "112696", "url": "https://gl.wikipedia.org/wiki?curid=321273", "title": "Companyia El\u00e8ctrica Dharma", "text": "A Companyia El\u00e8ctrica Dharma \u00e9 un grupo de m\u00fasica catal\u00e1n procedente do barrio de Sants de Barcelona. Foi un dos grupos m\u00e1is importantes do panorama musical catal\u00e1n, pioneiros na fusi\u00f3n da m\u00fasica tradicional co jazz, o rock e a psicodelia. Entre os seus maiores \u00e9xitos est\u00e1n as canci\u00f3ns \"La pres\u00f3 del rei de Fran\u00e7a\", \"Inanahih\u00e9\" ou\"Stella Splenders\"."}
{"id": "321274", "revid": "85894", "url": "https://gl.wikipedia.org/wiki?curid=321274", "title": "Tauranga", "text": "Tauranga (en ) \u00e9 a cidade m\u00e1is poboada e capital da rexi\u00f3n neozelandesa de Bay of Plenty, na Illa Norte. A zona foi colonizada polos maor\u00eds a finais do s\u00e9culo XIII e a comezos do s\u00e9culo XIX polos europeos. En 1963 foi constitu\u00edda oficialmente como cidade. Cunha \u00e1rea urbana na que viven 127.700 habitantes (estimaci\u00f3n de xu\u00f1o de 2014), \u00e9 a sexta cidade de Nova Zelandia por poboaci\u00f3n. Tam\u00e9n \u00e9 un dos principais centros de negocios, comercio internacional, cultura, moda e horticultura do pa\u00eds. O porto de Tauranga \u00e9 o meirande de Nova Zelandia en termos de volume de exportaci\u00f3ns e eficiencia.\nXeograf\u00eda.\nTauranga at\u00f3pase arredor dun gran porto que se estende ao longo do bordo occidental da ba\u00eda da abundancia. Est\u00e1 protexida na costa pola illa Matakana e no interior polo xa extinto volc\u00e1n Mauao\nTauranga \u00e9 aproximadamente a ant\u00edpoda da cidade andaluza de Xa\u00e9n.\nClima.\nTauranga ten un marcado clima oce\u00e1nico, a\u00ednda que tam\u00e9n pode ser descrito como subtropical por mor do alto grao de humidade nos meses de ver\u00e1n.\nDurante o ver\u00e1n a cidade \u00e9nchese de turistas, principalmente atra\u00eddos polas praias de area branca que se atopan entre a vila de Mount Maunganui e Papamoa."}
{"id": "321275", "revid": "25871", "url": "https://gl.wikipedia.org/wiki?curid=321275", "title": "Tauranga-moana", "text": ""}
{"id": "321276", "revid": "22570", "url": "https://gl.wikipedia.org/wiki?curid=321276", "title": "Diabo", "text": "Diabo (en lat\u00edn \"diabolus\", do grego \"\u03b4\u03b9\u03ac\u03b2\u03bf\u03bb\u03bf\u03c2,\" transliteraci\u00f3n \"di\u00e1bolos\", derivado do verbo\u00a0\"\u03b4\u03b9\u03b1\u03b2\u03ac\u03bb\u03bb\u03c9\", transliteraci\u00f3n \"diab\u00e1ll\u00f4\", co significado de 'calumniador' ou 'acusador') \u00e9 o t\u00edtulo m\u00e1is com\u00fan atribu\u00eddo \u00e1 entidade sobrenatural maligna da tradici\u00f3n cristi\u00e1. \u00c9 tratado coma a representaci\u00f3n do mal, na s\u00faa forma orixinal dun anxo querub\u00edn, respons\u00e1bel da garda celestial, que foi expulsado dos Ceos por ter comezado unha rebeli\u00f3n de anxos contra Deus co obxectivo de tomar o trono. Ao seu aspecto inda desco\u00f1ecido, moitas son as tentaci\u00f3ns de reproducilo. O m\u00e1is popular o levar\u00eda a ter unha cor vermella, con facci\u00f3ns humanas, mais con cornos, rabo puntiagudo e un tridente na man, para remitir a un cetro.\nOutro xeito tam\u00e9n com\u00fan en canto ao aspecto corresponde \u00e1 dun ser metade humano, metade\u00a0bode, co\u00a0pentagrama\u00a0invertido inscritos no corpo (imaxe de\u00a0Bafomet).\nVisto dende o punto de vista satanista non \u00e9 un deus nin un ser pensante, sen\u00f3n unha representaci\u00f3n da gran forza que d\u00e1 equilibrio ao universo (Anton LaVey, fundador da Igrexa de Sat\u00e1n)."}
{"id": "321277", "revid": "61897", "url": "https://gl.wikipedia.org/wiki?curid=321277", "title": "Bode", "text": ""}
{"id": "321278", "revid": "61897", "url": "https://gl.wikipedia.org/wiki?curid=321278", "title": "Godallo", "text": ""}
{"id": "321279", "revid": "61897", "url": "https://gl.wikipedia.org/wiki?curid=321279", "title": "Chibo", "text": ""}
{"id": "321280", "revid": "61897", "url": "https://gl.wikipedia.org/wiki?curid=321280", "title": "Castr\u00f3n", "text": ""}
{"id": "321281", "revid": "61897", "url": "https://gl.wikipedia.org/wiki?curid=321281", "title": "Cabr\u00f3n", "text": ""}
{"id": "321282", "revid": "45576", "url": "https://gl.wikipedia.org/wiki?curid=321282", "title": "Gran Premio da Arxentina de 1979", "text": ""}
{"id": "321283", "revid": "89787", "url": "https://gl.wikipedia.org/wiki?curid=321283", "title": "LPSN", "text": "A LPSN ou List of Prokaryotic names with Standing in Nomenclature \u00e9 unha base de datos en li\u00f1a que mant\u00e9n e proporciona os nomes correctos (segundo a nomenclatura e taxonom\u00eda aceptadas) e informaci\u00f3n relativa aos procariotas de acordo co C\u00f3digo Internacional de Nomenclatura das Bacterias (ou C\u00f3digo Bacteriol\u00f3xico), revisado desde 1997 ata xu\u00f1o de 2013 por J. P. Euz\u00e9by. Desde xullo de 2013, a LPSN \u00e9 revisada por Aidan C. Parte.\nNa LPSN a taxonom\u00eda de bacterias e arqueas \u00e9 actualizada por medio da revista International Journal of Systematic and Evolutionary Microbiology (IJSB/IJSEM).\nLPSN est\u00e1 albergada nos servidores gandi.net localizados en Baltimore, USA.\nO sitio web, ademais de manter o rexistro dos nomes taxon\u00f3micos actuais dos procariotas, ten varias fontes de referencias que explican os est\u00e1ndares m\u00ednimos para a descrici\u00f3n de novos taxons, aclaraci\u00f3ns sobre gram\u00e1tica latina e grega e proporciona unha lista exhaustiva de colecci\u00f3ns de cultivos de todo o mundo que se dedican ao campo do cultivo de procariotas e outros."}
{"id": "321284", "revid": "89787", "url": "https://gl.wikipedia.org/wiki?curid=321284", "title": "Senpai e k\u014dhai", "text": "Senpai (\u5148\u8f29, literalmente \u00abcompa\u00f1eiro de antes\u00bb) e k\u014dhai (\u5f8c\u8f29, literalmente \u00abcompa\u00f1eiro de despois\u00bb) son termos provenientes do xapon\u00e9s que describen unha relaci\u00f3n interpersoal informal que est\u00e1 presente nas organizaci\u00f3ns, asociaci\u00f3ns, clubs, empresas e escolas do Xap\u00f3n.\nA relaci\u00f3n \"senpai-k\u014dhai\" \u00e9 propiamente interdependente, xa que un \"senpai\" precisa dun \"k\u014dhai\" e viceversa, e a relaci\u00f3n estabelecida queda determinada pola data de entrada na organizaci\u00f3n. O concepto ten a base na filosof\u00eda xaponesa e perdurou dentra desta sociedade."}
{"id": "321285", "revid": "23204", "url": "https://gl.wikipedia.org/wiki?curid=321285", "title": "Senpai-k\u014dhai", "text": ""}
{"id": "321286", "revid": "27155", "url": "https://gl.wikipedia.org/wiki?curid=321286", "title": "List of Prokaryotic Names with Standing in Nomenclature", "text": ""}
{"id": "321287", "revid": "27155", "url": "https://gl.wikipedia.org/wiki?curid=321287", "title": "List of Prokaryotic names with Standing in Nomenclature", "text": ""}
{"id": "321288", "revid": "5863", "url": "https://gl.wikipedia.org/wiki?curid=321288", "title": "Demo\u00f1o", "text": ""}
{"id": "321290", "revid": "55340", "url": "https://gl.wikipedia.org/wiki?curid=321290", "title": "Diabro", "text": ""}
{"id": "321291", "revid": "17467", "url": "https://gl.wikipedia.org/wiki?curid=321291", "title": "KK Cedevita Zagreb", "text": ""}
{"id": "321292", "revid": "1131", "url": "https://gl.wikipedia.org/wiki?curid=321292", "title": "Stuart Milner-Barry", "text": "Sir (Philip) Stuart Milner-Barry, nado en Hendon, Londres o 20 de setembro de 1906 e finado en Lewisham, Londres o 25 de marzo de 1995, foi un xogador de xadrez e funcionario p\u00fablico ingl\u00e9s, que tam\u00e9n foi criptoanalista durante a segunda guerra mundial. Traballou en Bletchley Park e foi director do \u00abHut 6\u00bb, unha secci\u00f3n responsable de desencriptar mensaxes que foran cifrados coa m\u00e1quina Enigma alem\u00e1. Foi un dos catro principais descodificadores de Bletchley que asinaron unha influente carta mediante a cal fixeron unha petici\u00f3n directa de m\u00e1is recursos \u00f3 daquela Primeiro Ministro Brit\u00e1nico Winston Churchill. Despois da guerra va traballou no Tesouro da S\u00faa Maxestade e posteriormente como administrador do Sistema de Honras Brit\u00e1nico. No xadrez, representou a Inglaterra en torneos internacionais e deulle nome a diversas variantes de apertura."}
{"id": "321294", "revid": "89787", "url": "https://gl.wikipedia.org/wiki?curid=321294", "title": "Pino D'Angi\u00f2", "text": "Giuseppe Chierchia, nado en Pompei o 14 de agosto de 1952, \u00e9 un cantautor italiano, co\u00f1ecido artisticamente como Pino D'Angi\u00f2.\nGa\u00f1ou sona por algunhas canci\u00f3ns pop durante a d\u00e9cada de 1980. O seu meirande \u00e9xito foi a canci\u00f3n \"Ma quale idea\", grazas ao cal se fixo moi popular tanto en Italia coma no estranxeiro, especialmente nos territorios do Estado espa\u00f1ol, onde o tema permaneceu no \"hit parade\" durante catorce semanas de 1981."}
{"id": "321301", "revid": "5863", "url": "https://gl.wikipedia.org/wiki?curid=321301", "title": "Referendo de autonom\u00eda de Galicia de 1936", "text": "O referendo de autonom\u00eda de Galicia de 1936 celebrouse o 28 de xu\u00f1o, no que votou o 74,56% do censo electoral (1\u00a0343\u00a0135 electores inscritos), cunha alta participaci\u00f3n para a \u00e9poca. Dos 1\u00a0000\u00a0963 votos emitidos, 993\u00a0351 foron a prol (o 99,24%), 6\u00a0161 en contra e 1\u00a0451 en branco.\nEntrega do Estatuto en Madrid.\nO 15 de xullo de 1936, unha comisi\u00f3n en representaci\u00f3n do Comit\u00e9 Central da Autonom\u00eda de Galicia entregaba \u00f3 Presidente das Cortes, Diego Mart\u00ednez Barrio, o texto do Estatuto aprobado en referendo. Esta comisi\u00f3n estaba formada por unha nutrida representaci\u00f3n de parlamentarios e pol\u00edticos galegos, entre os que se encontraban Bibiano Fern\u00e1ndez Osorio-Tafall e Enrique Rajoy Leloup (representando \u00f3 Comit\u00e9), os presidentes das catro xestoras provinciais (en funci\u00f3n de Deputaci\u00f3ns), os alcaldes das catro capitais de provincia e mailos de Santiago, Vigo, Ferrol e Viveiro e un grupo de deputados galegos da Fronte Popular (Castelao, Elpidio Villaverde, Fern\u00e1ndez de la Vega, Ram\u00f3n Beade, Alfredo Somoza, Celestino Poza, Guiance Pamp\u00edn etc.).\nEn calquera caso, o estoupido da Guerra Civil o d\u00eda 18 rematou brusca e definitivamente o proceso. O estatuto galego nunca chegou a entrar en vigor por mor do triunfo do bando nacional en Galicia tras o \"Golpe de Estado\"."}
{"id": "321302", "revid": "22570", "url": "https://gl.wikipedia.org/wiki?curid=321302", "title": "Microcavia", "text": "Microcavia \u00e9 un x\u00e9nero da orde dos roedores, suborde dos histricomorfos, infraorde dos histricognatos, familia dos cav\u00edidos e subfamilia dos caviinos, que comprende tres especies de h\u00e1bitos terr\u00edcolas que viven na Am\u00e9rica meridional, desde Bolivia at\u00e9 o sur da Arxentina, co\u00f1ecidos na bibliograf\u00eda internacional como \"cobaias de monta\u00f1a\".\nPolo menos nove especies f\u00f3siles, que se remontan ao plioceno medio, foron rexistradas, a\u00ednda que non est\u00e1 claro cantas delas son realmente v\u00e1lidas.\nCaracter\u00edsticas.\nAs especies do x\u00e9nero \"Microcavia\" son as \u00fanicas, dentro da s\u00faa familia nas que os seus dentes premolares non medran e substit\u00faen aos orixinais dentes caducos despois de que naza o animal.\nTr\u00e1tase de roedores de tama\u00f1o mediano, cunha lonxitude de cabeza e tronco de entre os 200 e os 220\u00a0mm, e un peso de at\u00e9 os 500 g.\nO seu cranio \u00e9 curto e arqueado. Os buratos palatinos son grandes, triangulares e situados moi cerca dos dentes mastigadores, que se simplifican na s\u00faa forma, dividida en dous l\u00f3bulos por unha fendedura. Os incisivos son de cor branca (a diferenza dos dos seus parentes do x\u00e9nero \"Cavia\", que son amarelos). A s\u00faa f\u00f3rmula dentaria \u00e9:3.1.0.1 / 1.0.1.3tanto no maxilar superior coma no inferior; en total, 20 dentes.\nO seu aspecto \u00e9 o t\u00edpico das cobaias. As partes dorsais son xeralmente de cor parda agrisada, mentres que as inferiores son de cor gris clara. Os ollos son grandes e est\u00e1n rodeados por un anel branco. As extremidades dianteiras te\u00f1en catro dedos, e as traseiras tres, todos eles dotados de fortes e afiadas garras. Carecen de cola. As femias te\u00f1en dous pares de mamas.\nTaxonom\u00eda.\nDescrici\u00f3n.\nO x\u00e9nero \"Microcavia\" foi descrito por primeira vez en 1880 polo zo\u00f3logo franc\u00e9s Henri Fr\u00e9d\u00e9ric Paul Gervais e o naturalista arxentino Florentino Ameghino, en \"Les mammif\u00e8res fossiles de l'Am\u00e9rique du Sud\".\nSin\u00f3nimos.\nAdemais de polo nome orixinario que lle deron Gervais e Ameghino, e actualmente v\u00e1lido, o x\u00e9nero co\u00f1eceuse tam\u00e9n polos seguintes sin\u00f3nimos:\nEtimolox\u00eda.\nO nome cient\u00edfico do x\u00e9nero, \"Microcavia\", est\u00e1 formado sobre o do x\u00e9nero \"Cavia\", co adici\u00f3n do primeiro elemento do lat\u00edn cient\u00edfico \"micro-\", derivado do correspondente do grego antigo \u03bc\u03b9\u03ba\u03c1\u03bf-, derivado de \u03bc\u03b9\u03ba\u03c1\u03cc\u03c2 \"mikr\u00f3s\", \"pequeno\", aludindo \u00e1 semellanza destes animais coas cobaias, pero de tama\u00f1o moito menor.\nClasificaci\u00f3n.\nNa actualidade reco\u00f1\u00e9cense no x\u00e9nero as seguintes especies e subespecie:\nPor\u00e9n, o NCBI s\u00f3 reco\u00f1ece d\u00faas especies:"}
{"id": "321304", "revid": "22795", "url": "https://gl.wikipedia.org/wiki?curid=321304", "title": "Henri Fr\u00e9d\u00e9ric Paul Gervais", "text": ""}
{"id": "321305", "revid": "98629", "url": "https://gl.wikipedia.org/wiki?curid=321305", "title": "Mass Effect 2", "text": "Mass Effect 2 \u00e9 un videoxogo de rol e acci\u00f3n desenvolvido por BioWare e publicado por Electronic Arts. Foi lanzado para Microsoft Windows e Xbox 360 o 26 de xaneiro de 2010, e para PlayStation 3 o 18 de xaneiro de 2011. \u00c9 a secuela do orixinal \"Mass Effect\" e segunda entrega da serie hom\u00f3nima. O xogo ten lugar na V\u00eda L\u00e1ctea durante o s\u00e9culo XXII, onde a humanidade se atopa ameazada por unha especie con forma de insecto co\u00f1ecida como \"Collectors\". O xogador toma o papel do Comandante Shepard, un soldado de elite humano que debe xuntar un equipo e ga\u00f1arse a s\u00faa lealdade para derrotar o inimigo nunha misi\u00f3n suicida. Ao importar unha partida gardada do primeiro xogo, o xogador pode influ\u00edr nos acontecementos da historia deste videoxogo de diversas formas.\nPara este episodio, BioWare cambiou varios elementos da mec\u00e1nica de xogo, po\u00f1endo \u00e9nfase no aspecto de \"shooter\" en terceira persoa e inclu\u00edndo os conceptos de munici\u00f3n limitada e rexeneraci\u00f3n de sa\u00fade. En contraste co enfoque exclusivo na historia principal do \"Mass Effect\" orixinal, os desenvolvedores optaron por crear un argumento onde as misi\u00f3ns opcionais tivesen a mesma intensidade que a misi\u00f3n principal. O compositor Jack Wall volveu compo\u00f1er a banda sonora do xogo, acadando un son m\u00e1is escuro e maduro para acompa\u00f1ar o ton deste xogo. \"Mass Effect 2\" tam\u00e9n inclu\u00edu varios paquetes de contido descargable publicados dende xaneiro de 2010 ata maio de 2011, que inclu\u00edron dende engadidos cosm\u00e9ticos ata novas misi\u00f3ns relacionadas coa historia principal. Os m\u00e1is destacados destes paquetes foron ', ' e \"\".\n\"Mass Effect 2\" foi un \u00e9xito comercial e tivo unha boa recepci\u00f3n por parte dos medios especializados, acadando unha puntuaci\u00f3n de 96 sobre 100 no agregador web Metacritic. Os cr\u00edticos eloxiaron m\u00faltiples aspectos do xogo, inclu\u00edndo a s\u00faa historia interactiva, personaxes e combate. Por\u00e9n, tam\u00e9n houbo cr\u00edticos que expresaron a s\u00faa preocupaci\u00f3n pola simplificaci\u00f3n da mec\u00e1nica de xogo en comparaci\u00f3n co primeiro xogo da serie. O videoxogo recibiu numerosos premios, inclu\u00edndo o premio ao \"Xogo do Ano\" da 14\u00aa edici\u00f3n anual dos premios da \"Academy of Interactive Arts &amp; Sciences\", e o premio ao \"Mellor Xogo\" nos BAFTA de 2011. O episodio seguinte na serie, \"Mass Effect 3\", foi publicado no 2012.\nMec\u00e1nica de xogo.\n\"Mass Effect 2\" \u00e9 un videoxogo dun xogador de acci\u00f3n e rol no que o xogador toma o papel protagonista do Comandante Shepard nunha perspectiva de terceira persoa. O x\u00e9nero, aparencia, historia e nome de Shepard determ\u00ednanse na creaci\u00f3n do personaxe a elecci\u00f3n do xogador. O xogador tam\u00e9n pode importar o personaxe dende unha partida gardada do precursor \"Mass Effect\" ou comezar o xogo cun novo personaxe. Importar o personaxe dende o videoxogo anterior permite que varias das decisi\u00f3ns tomadas polo xogador no primeiro xogo te\u00f1an un impacto na historia de \"Mass Effect 2\" e confire unha serie de bonificaci\u00f3ns iniciais ao xogador. Hai un total de seis clases de personaxes a elixir, determinando cada unha delas os poderes e tipos de armas que o xogador ten \u00e1 s\u00faa disposici\u00f3n. Por exemplo, a clase \"Vanguard\" especial\u00edzase no combate corpo a corpo e o uso de escopetas, mentres que a clase \"Infiltrator\" bas\u00e9ase no uso de camuflaxe e rifles de francotirador.\nO mundo no que se desenvolve a historia en \"Mass Effect 2\" \u00e9 unha galaxia que o xogador pode explorar para atopar e completar misi\u00f3ns. A maior\u00eda destas misi\u00f3ns requiren de acci\u00f3ns de combate e interacci\u00f3ns con personaxes locais nos asentamentos que visita. A medida que o xogador progresa, a historia do xogo vai descubrindo novos lugares que pode visitar e pode ir recrutando novos membros para o seu equipo. Os puntos de experiencia g\u00e1\u00f1anse ao completar as distintas misi\u00f3ns, e permiten que o xogador suba de nivel para mellorar as habilidades do seu personaxe e dos membros do seu equipo. Os poderes que o xogador vai ga\u00f1ando melloran as capacidades de combate do xogador, tendo cada un destes poderes catro niveis de efectividade, e cando se acada o cuarto nivel nun poder o xogador debe escoller entre d\u00faas posibles capacidades de mellora que se lle ofrecen para ese poder en concreto.\nO principal transporte do xogador \u00e9 unha nave espacial que serve como base de operaci\u00f3ns para Shepard. A bordo da nave o xogador pode interactuar cos membros do seu equipo, modificar a s\u00faa armadura, viaxar aos distintos sistemas planetarios e analizar os diversos planetas atopados na busca de recursos minerais. Estes recursos perm\u00edtenlle ao xogador investigar e desenvolver diversas melloras que vai atopando nas misi\u00f3ns, que aumentan o dano das s\u00faas armas, aumentan a s\u00faa sa\u00fade ou estenden a capacidade de combustible da nave entre outras. A an\u00e1lise dun planeta require que o xogador mova unha ret\u00edcula sobre o planeta enviando unha sonda cando un osciloscopio sinala a presenza de recursos. O xogador pode adquirir tam\u00e9n outras melloras, equipamento e obxectos decorativos merc\u00e1ndoos nos diversos planetas que vai visitando.\nCombate.\nO combate en \"Mass Effect 2\" desenv\u00f3lvese en forma de escuadra militar, cun m\u00e1ximo de dous membros do equipo acompa\u00f1ando ao xogador no campo de batalla. O xogador ten control directo sobre Shepard mentres que os outros dous membros da escuadra est\u00e1n controlados pola intelixencia artificial do xogo. As batallas te\u00f1en lugar en tempo real, a\u00ednda que o xogador pode parar a acci\u00f3n en calquera momento para facer obxectivo nos inimigos e indicar aos membros da escuadra que empreguen os poderes que te\u00f1en a s\u00faa disposici\u00f3n. O xogo emprega unha perspectiva en terceira persoa, colocando a c\u00e1mara por riba do ombreiro de Shepard, e pon \u00e9nfase no uso de cobertura para evitar recibir dano ao loitar coas forzas inimigas. O xogador tam\u00e9n pode dar ordes directas aos membros da escuadra, indicando que tomen unha determinada posici\u00f3n ou que enfoquen os seus disparos un obxectivo designado.\nAo contrario que no seu predecesor \"Mass Effect\", onde as armas sobrequenc\u00edanse ao ser disparadas de forma continua nun per\u00edodo de tempo prolongado, as armas en \"Mass Effect 2\" te\u00f1en un cargador finito e deben recargarse tras un determinado n\u00famero de disparos. Shepard e os membros da s\u00faa escuadra te\u00f1en un escudo protector que pode absorber o dano recibido ata un certo punto. Cando se esgota este escudo, o dano adicional recibido reduce a sa\u00fade do xogador e os seus compa\u00f1eiros de escuadra. Tanto o escudo como a sa\u00fade rexen\u00e9ranse automaticamente tras un certo tempo sen recibir ning\u00fan dano. O xogador pode revivir a membros ca\u00eddos da escuadra empregando un dos poderes a s\u00faa disposici\u00f3n, pero se el mesmo morre ten que retomar o xogo de novo dende o \u00faltimo punto de gardado.\nT\u00f3dolos inimigos pos\u00faen unha sa\u00fade, escudo, armadura, barreira ou unha combinaci\u00f3n destas, e cada un destes tipos de protecci\u00f3n presenta unha vulnerabilidade propia. Por exemplo, a armadura \u00e9 vulnerable a poderes como \"Incinerate\", que queima aos inimigos ao longo dun determinado tempo, ou armas de baixa cadencia de disparo como rifles de francotirador e pistolas de gran calibre. Pola contra, os escudos son vulnerables a poderes como \"Overload\" e armas de alta cadencia de disparo como metralladoras lixeiras e rifles de asalto. Os inimigos xefes empregan as barreiras, aumentando a s\u00faa dificultade e diferenci\u00e1ndose as\u00ed dos tipos de inimigos m\u00e1is com\u00fans. Cando os escudos, armadura e barreiras dun inimigo quedan reducidas a cero, o xogador pode empregar outros poderes que afectan directamente aos inimigos, como por exemplo o poder \"Pull\" que incapacita e fai levitar aos inimigos temporalmente. Tam\u00e9n existen outros poderes que axudan temporalmente ao xogador, como \"Adrenaline Rush\" que inicia un modo temporal de tempo bala. No seu conxunto, todos estes poderes non requiren o uso de ning\u00fan tipo de recurso, mais presentan un per\u00edodo de recarga entre usos determinado.\nDi\u00e1logos e sistema de moralidade.\nNas conversas con outros personaxes, \"Mass Effect 2\" presenta un men\u00fa radial de comandos, coas distintas opci\u00f3ns de di\u00e1logo en cada unha das direcci\u00f3ns da roda. A parte esquerda da roda res\u00e9rvase polo xeral para as opci\u00f3ns que contin\u00faan a conversa en profundidade, mentres que as opci\u00f3ns presentadas \u00e1 dereita da roda avanzan a conversa. As respostas da parte superior adoitan ser m\u00e1is amistosas, mentres que as respostas da parte inferior son m\u00e1is agresivas. O xogo tam\u00e9n emprega unha interface de usuario sensitiva ao contexto que permite ao xogador interromper as conversas con acci\u00f3ns directas en determinados momentos. As opci\u00f3ns escollidas nos di\u00e1logos afectan \u00e1s reacci\u00f3ns e impresi\u00f3ns que os personaxes te\u00f1en de cara a Shepard, \u00e1s recompensas por finalizar misi\u00f3ns, aos posibles romances e a propia moralidade de Shepard.\nA moralidade m\u00eddese en puntos de tipo \"Paragon\" e \"Renegade\". Estes puntos afectan \u00e1 dispo\u00f1ibilidade de opci\u00f3ns especiais de di\u00e1logo que te\u00f1en un impacto significativo no xogo. Por exemplo, algunhas das misi\u00f3ns presentes no xogo te\u00f1en o obxectivo de ga\u00f1ar a lealdade dos membros da escuadra, e as acci\u00f3ns do xogador durante estas misi\u00f3ns determinan se conseguen ga\u00f1ar dita lealdade. Os membros de escuadra leais a Shepard permiten o uso de poderes especiais cando acompa\u00f1an ao xogador e infl\u00faen no resultado da misi\u00f3n final. O final do xogo \u00e9 diferente dependendo das acci\u00f3ns tomadas no seu transcurso, variando dende a supervivencia de todo o equipo de Shepard ata a morte de t\u00f3dolos membros, Shepard inclu\u00eddo, con variantes entre ambos extremos. Ao finalizar o xogo, unha nova opci\u00f3n chamada \"New Game+\" permite ao xogador volver xogar dende o comezo empregando o mesmo personaxe co que rematou, conservando as habilidades e poderes conseguidos.\nSinopse.\nAmbientaci\u00f3n.\n\"Mass Effect 2\" ten lugar na V\u00eda L\u00e1ctea durante o s\u00e9culo XXII onde as viaxes interestelares son posibles a trav\u00e9s duns sistemas de tr\u00e1nsito chamados \"Mass Relays\", unha tecnolox\u00eda que se atrib\u00fae a unha raza extraterrestre extinta co\u00f1ecida como \"protheans\". O conglomerado de gobernos co\u00f1ecido como o \"Citadel Council\" controla unha gran parte da galaxia e son os responsables de manter a orde entre as distintas razas da comunidade gal\u00e1ctica. As razas pertencentes a este conglomerado incl\u00faen aos humanos, aos \"asari\", aos \"salarian\" e aos \"turian\". Outras das razas extraterrestres que aparecen no xogo incl\u00faen aos \"krogan\" e \"drell\" de forma r\u00e9ptil, aos \"quarian\", e a unha raza de intelixencias artificiais conectadas entre elas chamadas \"geth\".\nSegundo os eventos ocorridos no primeiro \"Mass Effect\", un ex\u00e9rcito \"geth\" tentou abrir un portal para traer \u00e1 galaxia a unha raza de seres-m\u00e1quina medio org\u00e1nicos e medio sint\u00e9ticos con forma de naves espaciais co\u00f1ecidas como os \"Reapers\". A mitolox\u00eda do xogo indica que os \"Reapers\" te\u00f1en o prop\u00f3sito de eliminar t\u00f3dalas formas de civilizaci\u00f3n de seres org\u00e1nicos cada 50\u00a0000 anos, polo que a comunidade gal\u00e1ctica teme unha invasi\u00f3n destes seres. Por outra banda, unha organizaci\u00f3n pro-humanos chamada \"Cerberus\" cre que os humanos merecen un papel m\u00e1is importante na galaxia e xustifica calquera m\u00e9todo de avance para a ascensi\u00f3n da humanidade, inclu\u00edndo experimentos considerados ilegais ou perigosos, terrorismo, sabotaxe e asasinatos, polo que o goberno decl\u00e1raa organizaci\u00f3n terrorista e comeza unha persecuci\u00f3n para atrapar aos seus membros.\nPersonaxes.\nO protagonista do xogo \u00e9 o Comandante Shepard (ao que da voz Mark Meer ou Jennifer Hale segundo o x\u00e9nero escollido polo xogador), un soldado de elite humano, oficial en xefe das naves \"SSV Normandy\" e \"Normandy SR-2\". Os membros da s\u00faa escuadra incl\u00faen a unha oficial humana de \"Cerberus\", Miranda Lawson (Yvonne Strahovski), o operario humano de \"Cerberus\" Jacob Taylor (Adam Lazarre-White), o cient\u00edfico \"salarian\" Mordin Solus (Michael Beattie), o xusticeiro \"turian\" Garrus Vakarian (Brandon Keener), a criminal humana Jack (Courtenay Taylor), o soldado \"krogan\" modificado xeneticamente Grunt (Steve Blum), a t\u00e9cnico \"quarian\" Tali'Zorah (Liz Sroka), o asasino \"drell\" Thane Krios (Keythe Farley), a \"Justicar asari\" Samara (Maggie Baird) ou a s\u00faa filla Morinth (Natalia Cigliuti), e a plataforma m\u00f3bil \"geth\" Legion (D. C. Douglas). Dous membros adicionais, o cazarrecompensas Zaeed Massani (Robin Sachs) e a ladroa Kasumi Goto (Kym Hoy), fan aparici\u00f3n nos contidos descargables \"Zaeed - The Price of Revenge\" e \"\" respectivamente. Outros personaxes principais da historia incl\u00faen ao piloto Jeff \"Joker\" Moreau (Seth Green), o l\u00edder de \"Cerberus\" \"Illusive Man\" (Martin Sheen), e o sistema intelixente de defensa da \"Normandy SR-2\" chamado \"EDI\" (Tricia Helfer).\nArgumento.\nA historia de \"Mass Effect 2\" comeza varias semanas despois dos eventos do xogo orixinal. Mentres realizan unha patrulla na busca de resistencia \"geth\" unha nave desco\u00f1ecida ataca a \"SSV Normandy\", o que obriga a tripulaci\u00f3n a abandonar a nave. Durante a evacuaci\u00f3n Shepard axuda a Joker a entrar na \u00faltima das c\u00e1psulas de escape antes de que a nave estoupe, tralo que sae despedido ao espazo exterior. Shepard morre asfixiado por unha brecha no seu traxe espacial, e o seu corpo cae atra\u00eddo pola \u00f3rbita dun planeta pr\u00f3ximo. \"Cerberus\" recupera o seu corpo e consegue resucitalo mediante o proxecto \"Lazarus\". Tras dous anos, Shepard esperta nunha mesa de operaci\u00f3ns por mor dunha alarma na estaci\u00f3n de investigaci\u00f3n na que se atopa, debido a un ataque dos propios robots de seguridade da estaci\u00f3n. Shepard \u00fanese a Jacob Taylor e o oficial m\u00e9dico Wilson para tentar chegar a un transporte de escape e sa\u00edr da estaci\u00f3n. Ao chegar ao transporte, Miranda Lawson dispara a Wilson, acus\u00e1ndoo de ser o traidor que activou as defensas da estaci\u00f3n. Shepard viaxa no transporte ata un lugar desco\u00f1ecido para falar con \"Illusive Man\", que lle indica que varias colonias humanas est\u00e1n a desaparecer por completo por toda a galaxia.\nCoa axuda de \"Cerberus\", Shepard comeza a investigar as colonias atacadas descubrindo pistas que indican que os \"Reapers\" est\u00e1n a recibir axuda dunha especie insectoide chamada \"Collectors\". \"Illusive Man\" ind\u00edcalle a Shepard que debe reunir un equipo de elite para combater aos \"Collectors\" que se atopan tralo dispositivo de transporte \"Omega-4\", lugar do que ningunha nave conseguiu retornar ata ese momento. Shepard recibe tam\u00e9n unha nova nave, a \"Normandy SR-2\", pilotada de novo por Joker e equipada por unha I.A. chamada EDI. Shepard recruta catro novos membros para o seu equipo, Mordin Solus, Garrus Vakarian, Jack, e (de forma opcional) Grunt, antes de ser informado do ataque a outra colonia humana. Grazas \u00e1s investigaci\u00f3ns de Mordin na biolox\u00eda dos \"Collectors\", Shepard consegue deter o ataque, malia que gran parte da poboaci\u00f3n da colonia \u00e9 capturada. Shepard contin\u00faa recrutando novos membros para o seu equipo, inclu\u00edndo a Tali'Zorah, Thane Krios, e Samara, ata recibir informaci\u00f3n sobre unha nave dos \"Collectors\" que debe investigar. Ao abordar a nave, Shepard e a s\u00faa escuadra non atopan resistencia e descobren que os \"Collectors\" eran orixinariamente \"Protheans\" que foron tornados en escravos dos \"Reapers\". Tras sa\u00edr da nave, EDI ax\u00fadaos a escapar dunha emboscada dos \"Collectors\", e Shepard comeza a desconfiar de \"Illusive Man\".\nTras ga\u00f1ar a lealdade dos membros do seu equipo, Shepard chega a un \"Reaper\" abandonado e consegue un aparello IFF necesario para viaxar polo dispositivo de transporte \"Omega-4\". Tam\u00e9n recupera un \"geth\" danado que ao activarse \u00fanese voluntariamente ao equipo de Shepard, d\u00e1ndose a el mesmo o nome de Legion. A \"Normandy\" integra o aparello IFF no seu sistema mentres que Shepard e o seu equipo saen da nave nun transporte. Durante a s\u00faa ausencia, a \"Normandy\" \u00e9 atacada e abordada polos \"Collectors\", e s\u00f3 Joker consegue escapar deles coa axuda de EDI, levando a nave lonxe da emboscada. Ao retornar a \"Normandy\", Shepard e o seu equipo usan o dispositivo \"Omega-4\" para chegar \u00e1 base dos \"Collectors\". Al\u00ed o equipo rescata aos membros da \"Normandy\" sobreviventes e chegan loitando \u00e1 c\u00e1mara principal. Os membros da escuadra poden sobrevivir ou perecer na batalla dependendo da lealdade cara a Shepard, as melloras feitas na \"Normandy\" e as tarefas asignadas a cada un deles na propia batalla.\nNa c\u00e1mara central Shepard descobre que os \"Collectors\" estaban a constru\u00edr un novo \"Reaper\" feito a partir de material xen\u00e9tico dos humanos capturados, a\u00ednda que EDI non \u00e9 capaz de determinar o seu prop\u00f3sito. Shepard destr\u00fae o \"Reaper\" e prepara a destruci\u00f3n da base \"Collector\", mais recibe a orde do \"Illusive Man\" de esterilizar a base cun pulso radioactivo para empregar a informaci\u00f3n contida nela contra os \"Reapers\". Tras escoller entre as opci\u00f3ns de destru\u00edr ou conservar a base, Shepard e os membros sobreviventes da escuadra escapan da base. Se ning\u00fan membro do seu equipo sobrevive, Shepard non consegue escapar da base e perece nela. De volta na \"Normandy\", Shepard mant\u00e9n unha conversa con \"Illusive Man\", quen aproba ou rexeita as s\u00faas acci\u00f3ns segundo a decisi\u00f3n tomada. Tras reunirse cos membros sobreviventes \u00e1 misi\u00f3n final, os \"Reapers\" aparecen no espazo distante e comezan a achegarse \u00e1 galaxia, o que prepara o escenario para o seguinte episodio da serie, \"Mass Effect 3\".\nDesenvolvemento.\n\"Mass Effect 2\" foi desenvolvido por BioWare e dirixido por Casey Hudson, quen xa liderara previamente a produci\u00f3n do primeiro \"Mass Effect\". A produci\u00f3n do xogo comezou no 2008, pouco antes da publicaci\u00f3n da versi\u00f3n de Microsoft Windows do primeiro xogo da serie. Antes de comezar a propia produci\u00f3n de \"Mass Effect 2\", BioWare creou unha lista de obxectivos baseados nos comentarios dos afeccionados \u00e1 serie, as cr\u00edticas dos medios especializados e as propias opini\u00f3ns dos seus empregados. O obxectivo principal do equipo de desenvolvemento foi \"crear unha experiencia menos enfocada a ser un xogo e m\u00e1is unha experiencia en si mesma\" Contrastando co enfoque exclusivo do primeiro xogo na historia principal, Hudson explicou que o interese de BioWare para este novo xogo foi acadar un argumento no que as historias secundarias tiveran a mesma intensidade c\u00e1 historia principal, indicando que a idea de recrutar membros para o equipo do protagonista e conseguir a s\u00faa lealdade para que sobrevivisen na misi\u00f3n final permitiu a exploraci\u00f3n destas posibilidades. Segundo os seus comentarios, \"o curioso \u00e9 que a xente dir\u00e1 que ag\u00e1s recrutar ao equipo e prepararse para esta misi\u00f3n non hai moita historia aqu\u00ed, mais esa \u00e9 a historia.\"\nNas primeiras etapas do desenvolvemento a prioridade dos dese\u00f1adores foi principalmente os aspectos do combate, sen enfocarse nos elementos de rol ata completar este proceso. Segundo declaraci\u00f3ns da dese\u00f1adora en xefe Christina Norman: \"quer\u00edamos un combate m\u00e1is satisfactorio e gran parte disto foi facer que as armas fosen m\u00e1is precisas e poderosas no primeiro nivel, dicindo basicamente saquemos o rol f\u00f3ra do shooter\". Debido \u00e1 falta de experiencia de BioWare no x\u00e9nero \"shooter\", o equipo pasou uns tres meses adaptando as mec\u00e1nicas de combate partindo da base do \"Mass Effect\" orixinal. Norman explicou que o obxectivo era acadar que as armas tiveran unha identidade propia, indicando que a versi\u00f3n final do xogo cont\u00e9n 19 armas con 108 posibles modificaci\u00f3ns en total. A inclusi\u00f3n de munici\u00f3n limitada non formaba parte do dese\u00f1o orixinal do xogo principal e foi inclu\u00edda nos comezos da fase de desenvolvemento para facilitar as probas de xogo, pero eventualmente os desenvolvedores chegaron \u00e1 conclusi\u00f3n de que melloraba a tensi\u00f3n e o ritmo do combate polo que se mantivo na versi\u00f3n final.\nBioWare enfocou o desenvolvemento en acadar unha mec\u00e1nica de xogo en tempo real po\u00f1endo \u00e9nfase no uso de armas e cobertura. Norman explicou que as pausas constantes para o uso de poderes interromp\u00eda a intensidade do combate, polo que engadiron m\u00e1is opci\u00f3ns ao controlador de xogo que facilitaran a asignaci\u00f3n do uso de poderes en tempo real. O equipo de desenvolvemento decidiu introducir tam\u00e9n a rexeneraci\u00f3n de sa\u00fade para previr a dependencia de equipos port\u00e1tiles de sa\u00fade. Norman remarcou que fora importante non simplificar demasiado os elementos de rol sen\u00f3n facilitar o seu uso, explicando que o xogo orixinal ofrec\u00eda demasiadas opci\u00f3ns que non eran particularmente representativas do impacto que ti\u00f1an no propio xogo. En \"Mass Effect 2\" as opci\u00f3ns de subida de niveis foron reducidas e dese\u00f1adas para ser m\u00e1is descritivas, e que os desenvolvedores quixeron crear diferentes formas de xogo segundo as distintas clases de personaxe, a\u00ednda que iso significara reducir o n\u00famero de opci\u00f3ns dispo\u00f1ibles. Os poderes balance\u00e1ronse grazas a un tempo de recarga unificado para que o final do xogo non fose demasiado sinxelo.\nA pantalla de inventario de \"Mass Effect\" recibira cr\u00edticas tanto de medios especializados como de xogadores, polo que o dese\u00f1o dun novo sistema de inventario para \"Mass Effect 2\" foi unha das principais preocupaci\u00f3ns durante o seu desenvolvemento, centr\u00e1ndose na idea de facilitar o manexo de gran cantidade de personaxes da forma m\u00e1is sinxela posible. Con este obxectivo, o equipo pasou tempo examinando diversos sistemas de inventario de xogos de rol, sen atopar ning\u00fan que se adaptara ao manexo dun gran n\u00famero de personaxes, polo que en \u00faltima instancia decidiron po\u00f1er en funcionamento un sistema unificado no que un personaxe pod\u00eda empregar calquera arma sen que fose necesario quitarlla a outro personaxe antes. O seguimento das capacidades e debilidades dos inimigos f\u00edxose m\u00e1is consistente c\u00f3s distintos tipos de barras de sa\u00fade para que os xogadores non tivesen que estimar os tipos de desaf\u00edos que \u00edan atopar ao combater os inimigos, e a interface HUD do xogo foi revisada e modificada ata oito veces durante o proceso de desenvolvemento.\nEn marzo de 2009 BioWare designou a un novo equipo de 30 persoas a traballar no estudio de EA Montreal para axudar aos equipos de desenvolvemento do xogo, composto tanto por xente que xa traballara no episodio orixinal como por novas contrataci\u00f3ns. \"Mass Effect 2\" cont\u00e9n voces de 90 actores de voz que representan a 546 personaxes con m\u00e1is de 25\u00a0000 li\u00f1as de di\u00e1logo, facendo que a s\u00faa gravaci\u00f3n levara o dobre de tempo que para o \"Mass Effect\" orixinal. Hudson mencionou que tiveron dous desaf\u00edos importantes que interferiron no desenvolvemento: a recesi\u00f3n global de 2008 a 2012 limitou o orzamento do xogo, e o equipo tivo que superalo sen que tivese impacto nos obxectivos iniciais. A maiores disto, debido \u00e1 epidemia de 2009 do virus H1N1, unha parte significativa do equipo enfermou nos \u00faltimos meses do proceso de desenvolvemento, causando unha perda de tempo dun ano de man de obra. Malia estes factores negativos, Hudson describiu o proceso de desenvolvemento como exitoso, cualific\u00e1ndoo de \"a tempo, cumprindo o orzamento e excedendo os obxectivos de calidade\".\n\"Mass Effect 2\" desenvolveuse de forma simult\u00e1nea para as plataformas Windows e Xbox 360. Segundo o anterior vicepresidente de BioWare e Electronic Arts Greg Zeschuk, \"a nosa filosof\u00eda \u00e9 facer a man cada versi\u00f3n para que os xogadores te\u00f1an un punto de entrada distinto, unha interface distinta e controis distintos que funcionen realmente ben.\" BioWare negou inicialmente que estiveran a traballar nunha versi\u00f3n para a PlayStation 3, malia que houbo informes doutras fontes que indicaban a existencia de li\u00f1as de c\u00f3digo que fac\u00edan referencia a PlayStation 3 na versi\u00f3n Windows. BioWare respondeu a isto que o motor de xogo \"Unreal Engine\" empregado por \"Mass Effect 2\" \u00e9 multiplataforma, xustificando as\u00ed a inclusi\u00f3n de c\u00f3digo para PlayStation 3. Un ano despois da publicaci\u00f3n das versi\u00f3ns Windows e Xbox 360, BioWare publicou unha versi\u00f3n de \"Mass Effect 2\" para a PlayStation 3, empregando unha versi\u00f3n modificada do Unreal Engine 3 chamada \"Mass Effect 3\" que posteriormente ser\u00eda empregado no seguinte episodio da serie \"Mass Effect 3\". Nesta nova versi\u00f3n, os modelos dos personaxes est\u00e1n lixeiramente mellorados e os controis te\u00f1en soporte para o controlador da PlayStation 3.\nM\u00fasica.\nA m\u00fasica de \"Mass Effect 2\" foi composta principalmente por Jack Wall, quen xa traballara para BioWare como compositor principal nos xogos \"Jade Empire\" e o primeiro \"Mass Effect\". A banda sonora do xogo tam\u00e9n incl\u00fae pezas de Sam Hulick, David Kates, e Jimmy Hinson, con edici\u00f3n adicional por parte de Brian DiDomenico. Ao contrario que no primeiro \"Mass Effect\", os compositores tentaron acadar un son m\u00e1is escuro e maduro para igualar a m\u00fasica ao ton xeral do xogo. Os temas musicais incorporan arranxos de orquestra xunto a outros arranxos m\u00e1is cl\u00e1sicos da ciencia ficci\u00f3n inspirados na m\u00fasica do filme \"Blade Runner\" e temas do grupo alem\u00e1n de m\u00fasica electr\u00f3nica Tangerine Dream, con influencias tam\u00e9n na estrutura harm\u00f3nica da m\u00fasica de Wendy Carlos no filme \"Tron\". Para complementar a cada personaxe, os compositores asign\u00e1ronlles un tema propio inspirado nas s\u00faas personalidades e historias, que segundo Kates \"foi unha das esixencias para crear unha banda sonora din\u00e1mica que expresara un amplo rango de emoci\u00f3ns\".\nA m\u00fasica do xogo foi publicada baixo distintos \u00e1lbums, sendo o principal o da banda sonora, titulado \"Mass Effect 2: Original Videogame Score\", que foi publicado o 19 de xaneiro de 2010. Este \u00e1lbum incl\u00fae dous discos cun total de 27 temas, cunha duraci\u00f3n total de 1:55:43. Os paquetes de contido descargable \"Kasumi - Stolen Memory\", ', ' e \"\" tam\u00e9n inclu\u00edan novos temas musicais. A banda sonora de \"Kasumi - Stolen Memory\" e \"Arrival\" foi composta por Sonic Mayhem, mentres que a m\u00fasica de \"Overlord\" e \"Lair of the Shadow Broker\" foi composta por Christopher Lennertz. A banda sonora de \"Mass Effect 2\" recibiu un nomeamento \u00e1 \"Mellor M\u00fasica Orixinal\" nos premios BAFTA de 2011 e outro nomeamento ao \"Mellor \u00c1lbum de Banda Sonora Orixinal\" na 9\u00aa edici\u00f3n dos \"Annual Game Audio Network Guild Awards\".\nPublicidade e lanzamento.\n\"Mass Effect 2\" foi anunciado formalmente na Game Developers Conference o 17 de marzo de 2009, acompa\u00f1ado por un v\u00eddeo promocional que declaraba que Shepard resultara \"morto en combate\". O anuncio tam\u00e9n confirmou que o xogo ser\u00eda publicado tanto para Microsoft Windows como para Xbox 360. En xu\u00f1o de 2009, o xogo presentouse na Electronic Entertainment Expo, amosando as novas caracter\u00edsticas do xogo e proporcionando por primeira vez unha \"demo\" xogable para o p\u00fablico asistente ao evento, que confirmaba que Shepard estaba vivo e era o personaxe protagonista de \"Mass Effect 2\". A data de publicaci\u00f3n do xogo anunciouse o 16 de outubro de 2009, e nos meses anteriores \u00e1 propia publicaci\u00f3n do xogo BioWare publicou seis v\u00eddeos narrados por Norman explicando as distintas clases dispo\u00f1ibles para os xogadores xunto a un v\u00eddeo promocional final.\nO xogo publicouse inicialmente para Microsoft Windows e Xbox 360 o 26 de xaneiro de 2010 en Norteam\u00e9rica e o 29 de xaneiro de 2010 en Europa. Public\u00e1ronse varias edici\u00f3ns do xogo: a edici\u00f3n est\u00e1ndar, unha edici\u00f3n dixital de luxo e unha edici\u00f3n de coleccionista. A edici\u00f3n de coleccionista inclu\u00eda un embalaxe distinto, un libro de ilustraci\u00f3ns, contido adicional dentro do xogo, un DVD da produci\u00f3n do xogo e un n\u00famero da serie de c\u00f3mic \"\". Electronic Arts vendeu m\u00e1is de dous mill\u00f3ns de copias do xogo \u00e1s distribuidoras de todo o mundo na primeira semana de publicaci\u00f3n, e malia ser lanzado \u00e1 venda en fin de mes, \"Mass Effect 2\" converteuse no segundo xogo m\u00e1is vendido de xaneiro de 2010 con 572\u00a0100 unidades vendidas, sendo superado s\u00f3 por \"New Super Mario Bros. Wii\" de Nintendo.\nNa Gamescom de 2010, BioWare anunciou que estaban a desenvolver unha versi\u00f3n para PlayStation 3. Microsoft respondeu ao anuncio indicando que a pesar de perder a exclusividade do xogo, a Xbox 360 segu\u00eda a ser a consola de videoxogos m\u00e1is axeitada para o xogo debido a compatibilidade c\u00f3 \"Mass Effect\" orixinal. A versi\u00f3n para PlayStation 3 foi publicada o 18 de xaneiro de 2011 en Norteam\u00e9rica e o 21 de xaneiro de 2011 en Europa. Ao contrario que as versi\u00f3ns de Xbox 360 e Microsoft Windows, que conti\u00f1an dous DVDs, esta versi\u00f3n para PlayStation 3 s\u00f3 ocupa un disco Blu-ray. A versi\u00f3n descargable da PlayStation Network acadou m\u00e1is do 10% das vendas totais do xogo na PlayStation 3. A data de abril de 2011, informouse que \u00e1mbolos dous xogos \"Mass Effect\" e \"Mass Effect 2\" acadaran m\u00e1is de sete mill\u00f3ns de unidades vendidas en todo o mundo. En 2012 publicouse unha compilaci\u00f3n dos tres xogos principais da serie, titulada \"Mass Effect Trilogy\", nas plataformas Microsoft Windows, Xbox 360 e PlayStation 3.\nProblemas t\u00e9cnicos.\nAo pouco tempo da s\u00faa publicaci\u00f3n houbo informes de que a fonte do texto do xogo resultaba dif\u00edcil de ler en televisi\u00f3ns de resoluci\u00f3n est\u00e1ndar, ao que varios representantes de BioWare afirmaron que o problema estaba causado por unha elecci\u00f3n de dese\u00f1o e non a un erro inform\u00e1tico. Mark Barlet, presidente do sitio AbleGamers, afirmou que \"non \u00e9 s\u00f3 o tama\u00f1o do texto en Mass Effect 2 o problema, sen\u00f3n tam\u00e9n a cor do texto\". Tras investigaci\u00f3ns adicionais, BioWare publicou unha declaraci\u00f3n aceptando que \"nalgunhas televisi\u00f3ns de definici\u00f3n est\u00e1ndar o texto m\u00e1is pequeno de Mass Effect 2 pod\u00eda ser dif\u00edcil de ler\", conclu\u00edndo que eran incapaces de resolvelo cunha actualizaci\u00f3n, mais que o ter\u00edan en conta para xogos futuros.\nOutros problemas relacionados con fallos cr\u00edticos e tempos de carga moi longos foron dados a co\u00f1ecer en ordenadores dun s\u00f3 n\u00facleo, que foron arranxados nun parche publicado por BioWare. Un segundo parche reduciu o tempo requirido para acadar recursos e mercar melloras no xogo, arranxando tam\u00e9n alg\u00fans dos problemas co tempo de carga de partidas gardadas e outros erros menores. Na PlayStation 3 houbo un gran n\u00famero de xogadores que informaron de problemas coas partidas gardadas, que foi arranxado nun parche espec\u00edfico publicado por BioWare para a PlayStation 3.\nContido descargable.\n\"Mass Effect 2\" ten unha serie de contido adicional na forma de contido descargable publicado dende xaneiro de 2010 ata 2011, que incl\u00fae dende paquetes cosm\u00e9ticos para os personaxes ata novas misi\u00f3ns relacionadas co argumento. Os principais paquetes son \"Lair of the Shadow Broker\" e \"Arrival\", que conte\u00f1en partes esenciais da historia da serie. En \"Lair of the Shadow Broker\", Shepard axuda a Liara T'Soni a atopar informaci\u00f3n sobre un traficante chamado \"Shadow Broker\". En \"Arrival\", Shepard investiga probas da invasi\u00f3n dos \"Reapers\", desenvolvendo varios eventos que fan de ponte con \"Mass Effect 3\". Outros paquetes que engaden historias incl\u00faen as misi\u00f3ns de lealdade \"Zaeed - The Price of Revenge\" e \"Kasumi - Stolen Memory\", mentres que o paquete \"Overlord\" engade cinco novas misi\u00f3ns ao xogo.\nA versi\u00f3n para PlayStation 3 incl\u00fae por defecto os paquetes \"Kasumi - Stolen Memory\", \"Overlord\", e \"Lair of the Shadow Broker\". Xa que o primeiro \"Mass Effect\" non foi publicado nesta plataforma, BioWare tam\u00e9n inclu\u00edu un novo paquete de contido descargable titulado \"Mass Effect: Genesis\", que permite ao xogador cambiar a historia do xogo con diversas decisi\u00f3ns argumentais tomadas do primeiro xogo. Estas decisi\u00f3ns fanse a trav\u00e9s dun c\u00f3mic ao comezo do xogo. \"Mass Effect: Genesis\" foi finalmente publicado o 17 de maio de 2011 para Microsoft Windows e Xbox 360. O contido descargable do xogo foi ben recibido polo xeral nos medios especializados, e alg\u00fans dos paquetes foron nomeados na categor\u00eda de \"Mellor DLC\" nos Premios Spike.\nRecepci\u00f3n.\nTrala s\u00faa publicaci\u00f3n, \"Mass Effect 2\" recibiu boas cr\u00edticas dos medios xornal\u00edsticos especializados nos videoxogos. Nas webs de puntuaci\u00f3ns agregadas GameRankings e Metacritic a versi\u00f3n para Xbox 360 acadou unha puntuaci\u00f3n media de 95.77% e 96 sobre 100 respectivamente. Os medios eloxiaron a diversidade dos personaxes, a historia interactiva, a actuaci\u00f3n dos actores de voz e o dese\u00f1o art\u00edstico. O cr\u00edtico de IGN Erik Brudvig cualificouno de ser \"un xogo moi persoal, cunha gran compo\u00f1ente emocional\", e tam\u00e9n eloxiou a opci\u00f3n de importar a personaxe dende o xogo anterior, indicando que a experiencia xeral var\u00eda segundo se usen distintas partidas gardadas dende o t\u00edtulo anterior. Tom Bramwell de Eurogamer destacou positivamente a importancia da interacci\u00f3n social no resultado dos eventos finais que provoca que o xogador senta unha presi\u00f3n real na toma de decisi\u00f3ns. Os personaxes recibiron eloxios adicionais, con \"Edge\" d\u00e1ndolles cr\u00e9dito por ter personalidades complexas e unha gran caracterizaci\u00f3n, e con Game Revolution indicando que as misi\u00f3ns de lealdade \"chegan ao fondo dos caracteres dos personaxes facilitando que o xogador te\u00f1a empat\u00eda con todos eles\".\nOs gr\u00e1ficos e o ambiente do xogo tam\u00e9n recibiron eloxios semellantes. O cr\u00edtico de GameSpot Kevin VanOrd destacou que \"Mass Effect 2\" est\u00e1 m\u00e1is detallado e pos\u00fae un ton m\u00e1is escuro que o seu predecesor. Escribiu ao respecto: \"os vermellos profundos ou os anil brillantes saturan determinadas escenas, facendo que sexan m\u00e1is ricas e sinistras; a n\u00e9boa limita a visi\u00f3n nunha misi\u00f3n secundaria, mentres que a chuvia cae sobre ti noutra. A iluminaci\u00f3n sutil e ambiental d\u00e1 un grande impacto a certas interacci\u00f3ns.\" Adriaan den Ouden de RPGamer valorou positivamente as conversas e as cinem\u00e1ticas por estar mellor producidas que no primeiro xogo, afirmando que \"\u00e9 dif\u00edcil imaxinar que sexan moito mellor en Mass Effect 3\". A cr\u00edtica tam\u00e9n puntuou positivamente aos actores de voz, particularmente o papel de Martin Sheen como o \"Illusive Man\", que segundo IGN \"\"rouba o protagonismo\". IGN tam\u00e9n destacou que a presentaci\u00f3n e a direcci\u00f3n do xogo estaban \"quil\u00f3metros por diante da competici\u00f3n\"\". Andrew Reiner, escritor para \"Game Informer\", opinou que a m\u00fasica flu\u00eda fermosamente tanto nas secuencias da historia como nas de acci\u00f3n.\nVarias publicaci\u00f3ns declararon que a mec\u00e1nica de xogo estaba mellorada con respecto ao orixinal. John Davison de \"GamePro\" escribiu: \"BioWare fixo un traballo espectacular avanzando o x\u00e9nero dos xogos de rol cara adiante, e mesturando estilos de xogo moi distantes nunha \u00e9pica de ciencia ficci\u00f3n excitante e xenu\u00edna.\" VanOrd eloxiou a \"Mass Effect 2\" por posu\u00edr unha identidade, algo que considerou que o seu predecesor non tivera, e indicou que o combate era \"m\u00e1is inmediato e satisfactorio, o que mant\u00e9n o ritmo de movemento e intensifica a violencia de cada combate\". De forma semellante, Gerald Villoria de GameSpy comentou que \"mentres que o orixinal Mass Effect cami\u00f1aba a li\u00f1a entre xogo de rol e shooter [...] Mass Effect 2 converteuse nunha experiencia moito m\u00e1is enfocada cara o shooter\". Jeremy Parish de 1UP.com deulle cr\u00e9dito ao combate por ser m\u00e1is balanceado, afirmando que o xogo anima ao xogador a usar as distintas clases de armas e poderes da escuadra cando a situaci\u00f3n o require. Malia t\u00f3dolos eloxios, algunhas publicaci\u00f3ns como GameCritics e RPGamer expresaron a s\u00faa preocupaci\u00f3n pola simplificaci\u00f3n da mec\u00e1nica de xogo en comparaci\u00f3n co xogo anterior na serie. Outros medios tam\u00e9n criticaron a lentitude do an\u00e1lise dos planetas. Game Revolution indicou que era unha tarefa rutineira obrigatoria, mais en \u00faltima instancia conclu\u00edu que o xogo no seu conxunto era mellor que o seu predecesor.\nA versi\u00f3n de PlayStation 3 tivo unha recepci\u00f3n semellante. Colin Moriarty de IGN describiuna como a \"mellor versi\u00f3n dispo\u00f1ible do xogo e a m\u00e1is completa\" polo uso do motor de xogo mellorado e a inclusi\u00f3n do contido descargable adicional. Pola contra, VanOrd criticou a inclusi\u00f3n da personaxe de Kasumi Goto en \"Kasumi - Stolen Memory\", indicando que \"nunca encaixa cos outros personaxes m\u00e1is desenvolvidos\", e tam\u00e9n remarcou que a versi\u00f3n de PlayStation 3 ti\u00f1a problemas t\u00e9cnicos de inconsistencias nas imaxes por segundo, fallos de gr\u00e1ficos e outros erros menores presentes na s\u00faa maior\u00eda nos paquetes de contido descargable. Joe Juba de \"Game Informer\" fixo unha redacci\u00f3n negativa por non inclu\u00edr a importaci\u00f3n de partida gardada dende o \"Mass Effect\" orixinal, que non fora publicado orixinalmente para PlayStation 3, sinalando que as decisi\u00f3ns tomadas polo xogador no c\u00f3mic interactivo \"Mass Effect: Genesis\" carec\u00edan de contexto. Malia estas cr\u00edticas, afirmou que o xogo en si mesmo era igual de bo na PlayStation 3 como na versi\u00f3n de Xbox 360.\nPremios.\n\"Mass Effect 2\" acadou varios premios outorgados por diversos medios especializados. Na 14\u00aa edici\u00f3n dos premios da \"Academy of Interactive Arts &amp; Sciences\" ga\u00f1ou os premios de \"Xogo do Ano\", \"Xogo do Ano de Rol e Multixogador Masivo\", e \"Logro Destacado na Historia\". Nos premios Spike de 2010 ga\u00f1ou o premio ao \"Mellor Xogo de Xbox 360\" e o premio ao \"Mellor Xogo de Rol\", cerimonia na que tam\u00e9n BioWare recibiu un premio ao \"Estudio do Ano\". Nos \"Canadian Videogame Awards\" de 2011 recibiu os premios de \"Xogo do Ano\", \"Mellor Xogo de Videoconsolas\", \"Mellor Dese\u00f1o\" e \"Mellor Gui\u00f3n\". \"Mass Effect 2\" tam\u00e9n recibiu outros premios notables, inclu\u00edndo o de \"Mellor Xogo\" nos premios BAFTA de 2011, \"Mellor Gui\u00f3n\" nos Premios Game Developers Choice de 2011, e dous Premios Golden Joystick, ao \"Mellor Xogo de Rol do Ano\" e \"Xogo Definitivo do Ano\".\n\"Mass Effect 2\" c\u00edtase habitualmente como un dos mellores videoxogos de t\u00f3dolos tempos nos medios especializados. No 2011 foi seleccionado entre os mellores 80 t\u00edtulos dos anteriores 40 anos na exhibici\u00f3n de \"Art of Video Games\" no Museo de arte Smithsonian, e IGN colocouno no n\u00famero 1 da s\u00faa lista \"Top 100 Modern Video Games\". En 2014 a web WatchMojo.com colocou a \"Mass Effect 2\" no primeiro posto da s\u00faa lista \"Top 10 Electronic Arts Games\" e \"Empire\" p\u00faxoo no n\u00famero 18 da enquisa \"The 100 Greatest Video Games of All Time\". O xogo tam\u00e9n se inclu\u00edu no libro \"1001 Video Games You Must Play Before You Die\".\nContinuaci\u00f3n: \"Mass Effect 3\".\nA serie \"Mass Effect\" foi concibida como unha trilox\u00eda, polo que a produci\u00f3n da continuaci\u00f3n de \"Mass Effect 2\" comezou ao pouco tempo de ser publicado. A seguinte entrega, titulada \"Mass Effect 3\", publicouse para as plataformas Microsoft Windows, Xbox 360, e PlayStation 3 o 6 de marzo de 2012, e para Wii U o 18 de novembro de 2012. A historia contin\u00faa na Terra coa detenci\u00f3n de Shepard tralo ocorrido no contido descargable \"Arrival\". A historia do xogo var\u00eda en funci\u00f3n das decisi\u00f3ns feitas polo xogador en \"Mass Effect\" e \"Mass Effect 2\", mais s\u00f3 pode importarse a partida se Shepard non morre ao final de \"Mass Effect 2\". BioWare anunciou que este xogo rematar\u00eda o arco hist\u00f3rico de Shepard e que xogos futuros estar\u00edan dentro dun contexto diferente. A diferenza dos xogos anteriores, \"Mass Effect 3\" tam\u00e9n inclu\u00edu un modo multixogador cooperativo. O xogo recibiu boas cr\u00edticas dos medios especializados, acadando unha puntuaci\u00f3n de 93 sobre 100 para a versi\u00f3n de Xbox 360 en Metacritic.\nNotas.\n\"Todas as referencias en ingl\u00e9s ag\u00e1s que se indique o contrario.\""}
{"id": "321307", "revid": "5132", "url": "https://gl.wikipedia.org/wiki?curid=321307", "title": "Be\u015fikta\u015f Jimnastik Kul\u00fcb\u00fc (baloncesto)", "text": ""}
{"id": "321308", "revid": "5132", "url": "https://gl.wikipedia.org/wiki?curid=321308", "title": "Galatasaray Spor Kul\u00fcb\u00fc (baloncesto)", "text": ""}
{"id": "321309", "revid": "5132", "url": "https://gl.wikipedia.org/wiki?curid=321309", "title": "Fenerbah\u00e7e \u00dclker", "text": ""}
{"id": "321310", "revid": "98629", "url": "https://gl.wikipedia.org/wiki?curid=321310", "title": "SMILES", "text": "O SMILES (simplified molecular-input line-entry system) \u00e9 unha especificaci\u00f3n en forma dunha li\u00f1a de notaci\u00f3n que se usa para describir a estrutura de especies qu\u00edmicas usando curtas cadeas de caracteres ASCII. As cadeas de caracteres SMILES poden ser importadas polos softwares da maior\u00eda de editores moleculares para a s\u00faa conversi\u00f3n en debuxos de modelos bidimensionais ou tridimensionais das mol\u00e9culas. Por exemplo, ao composto glicosa (glicopiranosa) corresp\u00f3ndelle a seguinte cadea de caracteres SMILES: OC[C@@H](O1)[C@@H](O)[C@H](O)[C@@H](O)[C@@H](O)1, e coa informaci\u00f3n codificada nesta cadea pode debuxarse a estrutura desa mol\u00e9cula.\nA especificaci\u00f3n orixinal SMILES foi iniciada por David Weininger no USEPA Mid-Continent Ecology Division Laboratory en Duluth na d\u00e9cada de 1980. Recibiron reco\u00f1ecemento tam\u00e9n pola contribuci\u00f3n que fixeron a unha parte do desenvolvemento inicial \"Gilman Veith e Rose Russo (USEPA) e Albert Leo e Corwin Hansch (Pomona College) por apoiar o traballo, e Arthur Weininger (Pomona; Daylight CIS) e Jeremy Scofield (Cedar River Software, Renton, WA) pola axuda na programaci\u00f3n do sistema.\" O financiamento do proxecto inicial para o desenvolvemento de SMILES f\u00edxoa a Axencia de Protecci\u00f3n Ambiental dos Estados Unidos.\nDesde ent\u00f3n foi modificado e ampliado por outros, principalmente por Daylight Chemical Information Systems. En 2007, desenvolveuse un est\u00e1ndar aberto chamado \"OpenSMILES\" pola comunidade qu\u00edmica de fontes abertas Blue Obelisk. Outras anotaci\u00f3ns \"li\u00f1ais\" incl\u00faen a Wiswesser Line Notation (WLN), ROSDAL e SLN (Tripos Inc).\nEn xullo de 2006, a IUPAC introduciu o InChI como un est\u00e1ndar para a representaci\u00f3n de f\u00f3rmulas. SMILES consid\u00e9rase xeralmente que ten a vantaxe de ser lixeiramente m\u00e1is lexible para os humanos que InChI; tam\u00e9n ten unha ampla base de apoio de software cunha gran base te\u00f3rica (por exemplo, a teor\u00eda de gr\u00e1ficos, \"graph theory\").\nTerminolox\u00eda.\nO termo SMILES ref\u00edrese a unha li\u00f1a de notaci\u00f3n de letras coa cal se codifican as estruturas moleculares e os exemplos concretos escritos deber\u00edan chamarse estritamente cadeas (\"strings\") SMILES. Por\u00e9n, o termo SMILES tam\u00e9n se usa comunmente para referirse tanto a unha soa li\u00f1a de caracteres SMILES coma a varias li\u00f1as SMILES; o significado exacto \u00e9 xeralmente evidente polo seu contexto. Os termos \"can\u00f3nico\" e \"isom\u00e9rico\" poden levar a certa confusi\u00f3n cando se aplican a SMILES. Os termos describen diferentes atributos de li\u00f1as SMILES e non son mutuamente exclu\u00edntes.\nTipicamente, para unha mol\u00e9cula poden escribirse varias li\u00f1as SMILES igualmente v\u00e1lidas. Por exemplo, codice_1, codice_2 e codice_3 especifican as tres a estrutura do etanol. Os algoritmos utilizados desenvolv\u00e9ronse para xerar as mesma li\u00f1as de caracteres SMILES para unha mesma mol\u00e9cula; das moitas li\u00f1as posibles, estes algoritmos elixen s\u00f3 unha delas. Este SMILES as\u00ed elixido \u00e9 \u00fanico para cada estrutura, a\u00ednda que depende do algoritmo de canonizaci\u00f3n usado para xeralo, e denom\u00ednase SMILES can\u00f3nico. Primeiro, estes algoritmos converxen o SMILES dando unha representaci\u00f3n interna dunha estrutura molecular; despois, un algoritmo examina esa estrutura e produce unha \u00fanica cadea de caracteres SMILES. Desenvolv\u00e9ronse varios algoritmos para xerar SMILES can\u00f3nicos entre os que est\u00e1n os de Daylight Chemical Information Systems, OpenEye Scientific Software, MEDIT, Chemical Computing Group, MolSoft LLC, e o Chemistry Development Kit. Unha aplicaci\u00f3n com\u00fan de SMILES can\u00f3nicos est\u00e1 indexada e asegura que as mol\u00e9culas sexan \u00fanicas nunha base de datos.\nO documento orixinal que describ\u00eda o algoritmo CANGEN pretend\u00eda xerar cadeas SMILES \u00fanicas para gr\u00e1ficos que representan mol\u00e9culas, pero o algoritmo falla en varios casos simples (por exemplo o cuneano, 1,2-diciclopropiletano), polo que non pode ser considerado un m\u00e9todo corrcto para representar un gr\u00e1fico canonicamente. Actualmente non hai comparaci\u00f3n sistem\u00e1tica entre softwares comerciais para probar se existen estas eivas neses paquetes de programas.\nA notaci\u00f3n SMILES permite a especificaci\u00f3n dunha configuraci\u00f3n en centros tetra\u00e9dricos, e nunha xeometr\u00eda de dobre enlace. Estas son caracter\u00edsticas estruturais que non pode ser especificadas soamente pola conectividade e SMILES que codifican esta informaci\u00f3n son denominados SMILES isom\u00e9ricos. Unha caracter\u00edstica notable destas regras \u00e9 que permiten a especificaci\u00f3n parcial rigorosa de quiralidade. O termo SMILES isom\u00e9rico \u00e9 tam\u00e9n aplicado para SMILES nos cales se especifican is\u00f3topos.\nDefinici\u00f3n baseada en gr\u00e1ficos.\nEn termos de procedemento computacional baseado en gr\u00e1ficos, SMILES \u00e9 unha cadea de caracteres (\"string\") obtida imprimindo os nodos s\u00edmbolo encontrados nunha \u00e1rbore transversal de primeira profundidade dun gr\u00e1fico qu\u00edmico. O gr\u00e1fico qu\u00edmico \u00e9 primeiro \"podado\" para eliminar os \u00e1tomos de hidr\u00f3xeno e r\u00f3mpense os ciclos para convertelos nun \"spanning tree\". Onde se rompen os ciclos, incl\u00faense etiquetas de sufixos num\u00e9ricos para indicar os nodos conectados. Util\u00edzanse par\u00e9nteses para indicar puntos de ramificaci\u00f3n na \u00e1rbore.\nExemplos.\n\u00c1tomos.\nOs \u00e1tomos repres\u00e9ntanse coa abreviaci\u00f3n est\u00e1ndar dos elementos qu\u00edmicos, entre corchetes, como por exemplo [Au] para o ouro. Poden omitirse os corchetes para os elementos do chamado \"subconxunto org\u00e1nico\" do B, C, N, O, P, S, F, Cl, Br, e I. Os demais elementos deben todos ir entre corchetes. Se se omiten os corchetes, as\u00famese que te\u00f1en o n\u00famero apropiado de hidr\u00f3xenos impl\u00edcitos; por exemplo, o SMILES da auga \u00e9 simplemente O (as\u00famese que o ox\u00edxeno, O, est\u00e1 unido a dous H tal como require a s\u00faa valencia).\nUn \u00e1tomo que te\u00f1a unha ou m\u00e1is cargas el\u00e9ctricas vai entre corchetes e seguido do s\u00edmbolo H se est\u00e1 enlazado a un ou m\u00e1is \u00e1tomos de hidr\u00f3xeno, e seguido da cifra de \u00e1tomos de hidr\u00f3xeno (cando \u00e9 1, este n\u00famero om\u00edtese, como \u00e9 costume; exemplo: NH4 para o amon\u00edaco, onde non se pon o 1 no N), despois vir\u00e1 o signo '+' para as cargas positivas ou '-' para as negativas. O n\u00famero de cagas especif\u00edcase despois do signo (ag\u00e1s se \u00e9 1,que se omite); por\u00e9n, tam\u00e9n \u00e9 posible escribir o signo tantas veces como cargas te\u00f1a o i\u00f3n, \u00e9 dicir, por exemplo en vez de \"Ti+4\" pode escribirse tam\u00e9n \"Ti++++\" (correspondente ao titanio IV, Ti4+). As\u00ed, o ani\u00f3n hidr\u00f3xido repres\u00e9ntase por [OH-], o cati\u00f3n oxonio \u00e9 [OH3+] e o cati\u00f3n cobalto III (Co3+) pode ser [Co+3] ou [Co+++].\nEnlaces.\nOs enlaces entre \u00e1tomos de cadeas alif\u00e1ticas consid\u00e9ranse simples a non ser que se especifique outra cousa e est\u00e1n implicados por seren adxacentes na cadea de caracteres SMILES. Por exemplo, o SMILES do etanol pode escribirse CCO. As etiquetas de peche de aneis util\u00edzanse para indicar conectividade entre \u00e1tomos non adxacentes na cadea SMILES, as cales para os exemplos do ciclohexano e o dioxano poden escribirse como C1CCCCC1 e O1CCOCC1, respectivamente. Para un segundo anel, a etiqueta ser\u00eda 2 (naftaleno: c1cccc2c1cccc2 (n\u00f3tese que est\u00e1n escritos en letra min\u00fascula no caso de compostos arom\u00e1ticos), e as\u00ed sucesivamente. Unha vez que se chega ao anel 9 (e o seguinte ser\u00eda un n\u00famero de d\u00faas cifras), a etiqueta debe ir precedida do signo '%', para diferenciala de d\u00faas etiquetas diferentes unidas ao mesmo \u00e1tomo (~C12~ significa que o \u00e1tomo de carbono leva as etiquetas de peche dos aneis 1 e 2, mentres que ~C%12~ indica que leva unha soa etiqueta no anel 12). Os enlaces dobres, triplos e cu\u00e1druplos repres\u00e9ntanse cos s\u00edmbolos '=', '#', e '$', respectivamente como se ilustra no SMILES O=C=O (di\u00f3xido de carbono), C#N (cianuro de hidr\u00f3xeno) e [Ga-]$[As+] (aseniuro de galio).\nAromaticidade.\nOs \u00e1tomos de C, O, S e N de aneis arom\u00e1ticos escr\u00edbense en min\u00fascula, \u00e9 dicir, 'c', 'o', 's' e 'n', respectivamente. O benceno, a piridina e o furano poden representarse respectivamente cos SMILES c1ccccc1, n1ccccc1 e o1cccc1. Os enlaces entre \u00e1tomos arom\u00e1ticos son, por defecto, arom\u00e1ticos a\u00ednda que estes poden ser especificados explicitamente usando o s\u00edmbolo ':'. Os \u00e1tomos arom\u00e1ticos poden estar unidos por enlace simple e as\u00ed o bifenilo pode representarse como c1ccccc1-c2ccccc2. O nitr\u00f3xeno arom\u00e1tico unido a un hidr\u00f3xeno, como se encontra nun pirrol, debe representarse como [nH] e o imidazol escr\u00edbese n1c[nH]cc1.\nOs algoritmos Daylight e OpenEye para xerar SMILES can\u00f3nicos difiren no seu tratamento da aromaticidade.\nRamificaci\u00f3ns.\nAs ramificaci\u00f3ns descr\u00edbense entre par\u00e9nteses, como en CCC(=O)O para ocaso do \u00e1cido propi\u00f3nico e C(F)(F)F para o fluoroformo. Os aneis substitu\u00eddos poden escribirse co punto de ramificaci\u00f3n no anel como se ilustra no SMILES COc(c1)cccc1C#N (ver imaxe) e COc(cc1)ccc1C#N (ver imaxe), que codifican os is\u00f3meros 3 e 4-cianoanisol. Escribir SMILES para aneis substitu\u00eddos deste modo pode facelos m\u00e1is lexibles para as persoas.\nEstereoqu\u00edmica.\nA configuraci\u00f3n arredor dun dobre enlace especif\u00edcase usando os caracteres \"/\" e \"\\\". Por exemplo, F/C=C/F (ver imaxe) \u00e9 unha representaci\u00f3n do \"trans\"-difluoroeteno, no cal os \u00e1tomos de fl\u00faor est\u00e1n en lados opostos dun dobre enlace, mentres que F/C=C\\F (ver imaxe) \u00e9 unha posible representaci\u00f3n do \"cis\"-difluoroeteno, na cal os Fs est\u00e1n no mesmo lado do dobre enlace, como se mostra na figura.\nA configuraci\u00f3n no carbono tetra\u00e9drico est\u00e1 especificada por @ ou @@. A L-alanina, que \u00e9 o enanti\u00f3mero m\u00e1is com\u00fan do amino\u00e1cido alanina, pode escribirse como N[C@@H](C)C(=O)O (ver imaxe). O especificador @@ indica que, cando se ve desde o nitr\u00f3xeno ao longo do enlace ata o centro quiral, a secuencia de substitu\u00edntes hidr\u00f3xeno (H), metilo (C) e carboxilato (C(=O)O) aparece no sentido das agullas do reloxo. A D-alanina pode escribirse como N[C@H](C)C(=O)O (ver imaxe). A orde dos substitu\u00edntes na cadea de caracteres SMILES \u00e9 moi importante e a D-alanina pode tam\u00e9n ser codificada como N[C@@H](C(=O)O)C (ver imaxe).\nIs\u00f3topos.\nOs is\u00f3topos especif\u00edcanse cun n\u00famero igual \u00e1 masa isot\u00f3pica enteira que precede ao s\u00edmbolo at\u00f3mico. Un benceno cun \u00e1tomo de carbono-14, escribir\u00edase [14c]1ccccc1, e o deuterocloroformo ser\u00eda [2H]C(Cl)(Cl)Cl.\nAplicaci\u00f3n a algunhas mol\u00e9culas.\nIlustraci\u00f3n cunha mol\u00e9cula con m\u00e1is de 9 aneis, a cefalostatina-1 (unha pirazina trisdecac\u00edclica esteroidea coa f\u00f3rmula emp\u00edrica C54H74N2O10 illada do hemicordado do oc\u00e9ano \u00cdndico \"Cephalodiscus gilchristi\"):\nEmpeza co grupo metilo m\u00e1is \u00e1 esquerda na figura:\nC[C@@](C)(O1)C[C@@H](O)[C@@]1(O2)[C@@H](C)[C@@H]3CC=C4[C@]3(C2)C(=O)C[C@H]5[C@H]4CC[C@@H](C6)[C@]5(C)Cc(n7)c6nc(C[C@@]89(C))c7C[C@@H]8CC[C@@H]%10[C@@H]9C[C@@H](O)[C@@]%11(C)C%10=C[C@H](O%12)[C@]%11(O)[C@H](C)[C@]%12(O%13)[C@H](O)C[C@@]%13(C)CO\nN\u00f3tese que '%' aparece diante do \u00edndice de etiquetas de peche de ciclos que seguen ao 9, polas raz\u00f3ns que se explicaron m\u00e1is arriba na secci\u00f3n Enlaces.\nOutros exemplos de SMILES.\nA notaci\u00f3n SMILES descr\u00edbese detalladamente no manual da teor\u00eda SMILES proporcionado por Daylight Chemical Information Systems, no que se presentan varios exemplos ilustrativos. A utilidade de representaci\u00f3n de Daylight proporciona aos usuarios os medios para comprobar os seus propios exemplos de SMILES e est\u00e1 dispo\u00f1ible como ferramenta educativa.\nAmpliaci\u00f3ns.\nSMARTS \u00e9 unha li\u00f1a de notaci\u00f3n para a especificaci\u00f3n de patr\u00f3ns subestruturais en mol\u00e9culas. A\u00ednda que usa moitos s\u00edmbolos iguais aos de SMILES, tam\u00e9n permite a especificaci\u00f3n de \u00e1tomos e enlaces comod\u00edn (wildcard ou metacar\u00e1cteres), que poden utilizarse para definir as consultas subestruturais para as buscas en bases de datos qu\u00edmicas. Unha concepci\u00f3n equivocada \u00e9 que a busca subestrutural baseada en SMARTS implica a correspondencia das li\u00f1as de caracteres de SMILES e SMARTS. De feito, tanto as li\u00f1as de caracteres SMILES coma os SMARTS son convertidas primeiro en representaci\u00f3ns gr\u00e1ficas internas, que se buscan por isomorfismo de subgr\u00e1fico. SMIRKS \u00e9 unha li\u00f1a de notaci\u00f3n para especificar transformaci\u00f3ns de reacci\u00f3n.\nConversi\u00f3n.\nOs SMILES poden ser convertidos en representaci\u00f3ns bidimensionais usando algoritmoas de Xeraci\u00f3n de Diagramas de Estrutura. Esta conversi\u00f3n non est\u00e1 sempre falta de ambig\u00fcidade. As conversi\u00f3ns a representaci\u00f3n tridimensionais cons\u00e9guense por medio dunha aproximaci\u00f3n de minimizaci\u00f3n de enerx\u00eda. Hai moitas utilidaddes de conversi\u00f3n descargables e baseadas en webs."}
{"id": "321311", "revid": "27155", "url": "https://gl.wikipedia.org/wiki?curid=321311", "title": "Simplified molecular-input line-entry system", "text": ""}
{"id": "321312", "revid": "89787", "url": "https://gl.wikipedia.org/wiki?curid=321312", "title": "Siemens (unidade)", "text": "O siemens (s\u00edmbolo S) \u00e9 a unidade derivada do SI para a medida da condutancia el\u00e9ctrica. \u00c9 chamada as\u00ed polo enxe\u00f1eiro alem\u00e1n Werner von Siemens.\nA condutancia el\u00e9ctrica repres\u00e9ntase coa letra \"G\" nas f\u00f3rmulas e ten de unidade o siemens, e a s\u00faa inversa, a resistencia el\u00e9ctrica, repres\u00e9ntase coa letra \"R\", e ten de unidade o ohm.\nOnde I \u00e9 a intensidade el\u00e9ctrica ou corrente el\u00e9ctrica, e V \u00e9 a voltaxe (tam\u00e9n chamada tensi\u00f3n ou diferenza de potencial el\u00e9ctrico).\nDenominaci\u00f3ns anteriores.\nEsta unidade tam\u00e9n se denominaba mho (por ser a unidade inversa do ohm), porque a condutancia \u00e9 a inversa da resistividade, pero este nome non est\u00e1 nos costumes e normas actuais. Represent\u00e1base cun \u00edpsilon latino mai\u00fasculo (\u01b1) - unha letra omega ma\u00ed\u00fascula invertida (\u2127) -."}
{"id": "321313", "revid": "27249", "url": "https://gl.wikipedia.org/wiki?curid=321313", "title": "\u00cdpsilon latino", "text": ""}
{"id": "321314", "revid": "23204", "url": "https://gl.wikipedia.org/wiki?curid=321314", "title": "Stepanakert", "text": "Stepanakert (armenio: \u054d\u057f\u0565\u0583\u0561\u0576\u0561\u056f\u0565\u0580\u057f Step'anakert) ou Khankendi (azar\u00ed: Xank\u0259ndi), orixinalmente chamado Vararakn (armenio: \u054e\u0561\u0580\u0561\u0580\u0561\u056f\u0576), \u00e9 a Capital e a maior cidade da Artsakh, \"de feito\" unha rep\u00fablica independente. A cidade ten unha poboaci\u00f3n de ao redor de 53.000 habitantes, a maior\u00eda dos cales son de orixe armenio.\nHistoria.\nFundaci\u00f3n e era sovi\u00e9tica.\nSegundo fontes armenias medievais, o asentamento foi mencionado por primeira vez como Vararakn (\u054e\u0561\u0580\u0561\u0580\u0561\u056f\u0576, que significa \"primavera fugaz\" en armenio), un nome que se mantivo en uso ata 1847, cando pasou a chamarse Khankendi. fontes de Acerbaix\u00e1n din que o establecemento foi fundado a finais do s\u00e9culo XVIII por un Can (Khan) de Karabaj, e polo tanto foi chamada Khankendi (en turco \"vila do Can\").\nEn 1923 Khankendi foi rebautizado Stepanakert polo goberno sovi\u00e9tico para honrar a Stepan Shahumyan, l\u00edder \u00e9tnico armenio da Comuna de Baku, e, logo de que o pogrom de Shusha dera lugar a unha gran destruci\u00f3n en Shusha, a antiga capital da rexi\u00f3n, Stepanakert converteuse na capital do \u00d3blast Aut\u00f3nomo de Artsakh (NKAO). Co tempo, Stepanakert creceu ata converterse na cidade m\u00e1is importante da rexi\u00f3n (un estado que recibiu en 1940). A s\u00faa poboaci\u00f3n aumentou de 10.459 habitantes en 1939 a 33.000 en 1978.\nEn 1926, as autoridades municipais adoptaron un novo dese\u00f1o da cidade dese\u00f1ado polo destacado arquitecto armenio Alexander Tamanian, dous dese\u00f1os adicionais para a expansi\u00f3n aprob\u00e1ronse m\u00e1is tarde nos anos 1930 e 1960, os cales mantiveron o plan inicial de Tamanian. Establec\u00e9ronse varias escolas e dous \"policl\u00ednicos\", e en 1932 foi fundado o teatro dram\u00e1tico armenio que leva o nome de M\u00e1ximo Gorki. Stepanakert serviu como principal centro econ\u00f3mico de Artsakh, e a mediados da d\u00e9cada de 1980 hab\u00eda dezanove instalaci\u00f3ns produtivas na cidade.\nGuerra de Artsakh e independencia.\nAs reformas pol\u00edticas e econ\u00f3micas que o secretario xeral Mikhail Gorbachev iniciara en 1985 deron unha marcada descentralizaci\u00f3n da autoridade sovi\u00e9tica. Os armenios, tanto na propia Armenia como en Artsakh, atoparon no programa de reformas de Gorbachev unha oportunidade para unirse. O 20 de febreiro de 1988, decenas de miles de armenios manifest\u00e1ronse na antiga praza Lenin de Stepanakert (agora Renacemento) para esixir que a rexi\u00f3n un\u00edrase a Armenia. O mesmo d\u00eda, o Soviet Supremo de Artsakh votou a favor de unirse \u00e1 RSS de Armenia, un movemento ao que se opo\u00f1\u00edan firmemente as autoridades da Rep\u00fablica Socialista Sovi\u00e9tica de Acerbaix\u00e1n. As relaci\u00f3ns entre armenios e acerbaixanos de Stepanakert, que apoiaron a posici\u00f3n do goberno de Acerbaix\u00e1n, deterior\u00e1ronse nos anos seguintes e, como resultado, case todos os acerbaixanos fuxiron da cidade.\nLogo de que Acerbaix\u00e1n declarara a s\u00faa independencia da Uni\u00f3n Sovi\u00e9tica en 1991, Stepanakert foi rebautizada polo goberno de Acerbaix\u00e1n de novo a Khankendi como parte dunha campa\u00f1a contra o comunismo e a azarificaci\u00f3n. A guerra estalou polo control de Nagorno-Karabakh, que finalmente acabou co control de Armenia na rexi\u00f3n e un corredor que comunica a Armenia ao oeste. Antes do conflito, Stepanakert foi a cidade m\u00e1is grande da Rexi\u00f3n Aut\u00f3noma, cunha poboaci\u00f3n de 70.000 habitantes dun total de 189.000 (no momento os armenios eran o 75% da poboaci\u00f3n total da rexi\u00f3n). A principios de 1992, esa cifra reduciuse a 50.000. \nDurante a guerra, a cidade sufriu un dano inmenso como consecuencia do bombardeo azar\u00ed, sobre todo a principios de 1992, cando os acerbaixanos utilizaron a cidade de Shushi como base da artiller\u00eda para disparar m\u00edsiles BM-21 Grad en contra dela. Tan grande foi o dano causado polo incesante bombardeo, que un xornalista de Time nun artigo de abril de 1992 comentou \"Apenas un \u00fanico edificio escapou dos danos en Stepanakert\". O ex\u00e9rcito de Acerbaix\u00e1n organizou varios ataques terrestres contra a cidade, que foron repelidos con \u00e9xito polas forzas armenias. Non foi ata o 9 de maio de 1992, coa captura de Shusha, que o bombardeo planta cesou. A cidade, con todo, seguiu sufrindo bombardeos a\u00e9reos polo resto da guerra.\nHoubo un alto o lume non oficial observado desde 1994.\nClima.\nStepanakert ten un clima semi \u00e1rido (\"BS\") de acordo co sistema de clasificaci\u00f3n do clima Trewartha. No mes de xaneiro, a temperatura media red\u00facese a 0\u00b45\u00a0\u00b0C. En agosto, a media \u00e9 ao redor de 22\u00b46\u00a0\u00b0C.\nEconom\u00eda, educaci\u00f3n e instituci\u00f3ns culturais.\nAntes da guerra de Nagorno-Karabakh, a econom\u00eda de Stepanakert xiraba principalmente en torno \u00e1 elaboraci\u00f3n de alimentos, os tecidos de seda, e viticultura. A econom\u00eda da cidade foi danada gravemente durante a guerra, pero nos \u00faltimos anos, en gran parte debido aos investimentos da di\u00e1spora armenia, a actividade econ\u00f3mica e o turismo sobre todo, incrementouse en Stepanakert e o resto da Rep\u00fablica de Nagorno-Karabakh. Varios hoteis abr\u00edronse polos armenios na di\u00e1spora, inclu\u00edndo o Hotel Nairi, que foi inaugurado por Jack Abolakian, un armenio australiano Iskenderian, e John Iskenderian en 2000.\nHai cinco instituci\u00f3ns de educaci\u00f3n superior en Stepanakert: a Universidade Estatal de Artsakh e catro universidades privadas. A estatal de Artsakh estableceuse orixinalmente en 1969 como unha rama do Instituto Pedag\u00f3xico de Bak\u00fa. En 1973, pasou a chamarse Instituto Pedag\u00f3xico Stepanakert e tralo fin da guerra, en 1995, recibiu o seu nome actual. A universidade ofrece cursos repartidos en sete departamentos e ten un nivel de asistencia de 4.500 alumnos.\nEn setembro de 2010, representantes da Fundaci\u00f3n Armenia con sede nos \u00c1nxeles e funcionarios de Armenia e a NKR presidiron a cerimonia de inauguraci\u00f3n da nova escola N\u00ba 11. A escola espera unha asistencia de 600 estudantes e consta de tres edificios, un parque infantil, ximnasio e outros servizos b\u00e1sicos como un laboratorio de computaci\u00f3n e unha cl\u00ednica de primeiros auxilios. A s\u00faa construci\u00f3n foi financiada polo di\u00f1eiro reunido pola di\u00e1spora armenia.\nO Museo Estatal de Artsakh en Stepanakert, ten unha importante colecci\u00f3n de obxectos antigos e manuscritos cristi\u00e1ns.\nTransporte.\nAutob\u00fas.\nStepanakert est\u00e1 servida por unha serie de li\u00f1as de minibuses regulares. Os vellos autobuses da era sovi\u00e9tica foron substitu\u00eddos por novos autobuses modernos. Tam\u00e9n operan viaxes regulares a outras provincias de Nagorno-Karabaj desde a cidade.\nAire.\nStepanakert est\u00e1 servida polo veci\u00f1o Aeroporto de Stepanakert, ao norte da cidade, preto da cidade de Ivanyan. En 2009, comezaron a reconstruci\u00f3n das instalaci\u00f3ns e os traballos de reparaci\u00f3n A\u00ednda que orixinalmente programado para iniciar os primeiros voos comerciais o 9 de maio de 2011, funcionarios de Karabakh pospuxeron a data de reapertura para m\u00e1is tarde. En maio de 2012, o director da Administraci\u00f3n de Aviaci\u00f3n Civil da NKR, Tigran Gabrielyan, anunciou que o aeroporto comezar\u00eda a operar no ver\u00e1n de 2012. Con todo, o aeroporto a\u00ednda permanece pechado debido a raz\u00f3ns pol\u00edticas. O OSCE Grupo de Minsk, que media no conflito de Nagorno-Karabaj, reafirmou que o funcionamento deste aeroporto non poder\u00eda ser utilizado para apoiar calquera reclamaci\u00f3n dun cambio no status de Nagorno-Karabaj, e instou \u00e1s partes a actuar de conformidade co dereito internacional e en consonancia coa pr\u00e1ctica actual de voos sobre o seu territorio.\nFerrocarril.\nStepanakert utiliza para conectarse unha li\u00f1a de ferrocarril con Bak\u00fa - Tbilisi.\nDemograf\u00eda e relixi\u00f3n.\nDurante a era sovi\u00e9tica, non hab\u00eda igrexas tradicionais en Stepanakert, a\u00ednda que a maior parte da poboaci\u00f3n da cidade eran membros da Igrexa Apost\u00f3lica Armenia. Tam\u00e9n hai unha igrexa na cidade que foi constru\u00edda no s\u00e9culo XVIII, pero non est\u00e1 funcionando. O 15 de setembro de 2006 coloc\u00e1ronse as primeiras pedras da Igrexa de Santiago en Stepanakert.\nDeporte.\nO F\u00fatbol \u00e9 o deporte m\u00e1is popular en Nagorno-Karabakh e a cidade ten un estadio de f\u00fatbol ben constru\u00eddo. Desde mediados da d\u00e9cada de 1990, os equipos de f\u00fatbol de Karabakh comezaron a tomar parte nalgunhas competici\u00f3ns nacionais na Rep\u00fablica de Armenia. Lernayin Artsakh \u00e9 o club de f\u00fatbol que representa \u00e1 cidade de Stepanakert. A liga nacional de f\u00fatbol de Artsakh p\u00faxose en marcha en 2009.\na Selecci\u00f3n de f\u00fatbol de Artsakh non reco\u00f1ecida formouse en 2012 e xogou o seu primeiro partido oficial en contra da non reco\u00f1ecida Selecci\u00f3n de f\u00fatbol de Abkhazia de Sukhumi o 17 de setembro de 2012. O partido terminou cun empate 1-1. Ao mes seguinte, o 21 de outubro de 2012, Artsakh xogou o partido de volta no Estadio da Rep\u00fablica Stepan Shahumyan contra Abkhazia ga\u00f1ando cun resultado de 3-0.\nTam\u00e9n hai interese noutros deportes, como baloncesto e voleibol.\nDeportistas de Karabakh tam\u00e9n participan cos equipos que representan e atletas nos Xogos Pan-armenios, organizados na Rep\u00fablica de Armenia.\nRelaci\u00f3ns internacionais.\nCidades irm\u00e1ns.\nStepanakert est\u00e1 irmanada con:\n Montebello, Estados Unidos:\n Ierev\u00e1n, Armenia:\n San Sebasti\u00e1n, Espa\u00f1a:"}
{"id": "321318", "revid": "23204", "url": "https://gl.wikipedia.org/wiki?curid=321318", "title": "V\u00eda catal\u00e1 cara a independencia", "text": ""}
{"id": "321319", "revid": "98629", "url": "https://gl.wikipedia.org/wiki?curid=321319", "title": "M\u00e1quina Enigma", "text": "Enigma era o nome dunha m\u00e1quina que dispo\u00f1\u00eda dun mecanismo de cifrado \"rotatorio\", que permit\u00eda usala tanto para cifrar como para descifrar mensaxes. Varios dos seus modelos foron moi empregados en Europa dende comezos dos anos 1920.\nA s\u00faa fama d\u00e9bese a ter sido adoptada polas forzas militares de Alema\u00f1a dende 1930. A s\u00faa facilidade de manexo e suposta inviolabilidade foron as principais raz\u00f3ns para o seu amplo uso. O seu sistema de cifrado foi finalmente descuberto e a lectura da informaci\u00f3n que conti\u00f1an as mensaxes supostamente protexidas \u00e9 considerada como unha das causas de ter rematado a segunda guerra mundial cando menos dous anos antes do que ter\u00eda ocorrido sen o seu descifrado.\nA m\u00e1quina equivalente brit\u00e1nica, Typex, e varias estadounidenses, como a SIGABA (ou M-135-C no ex\u00e9rcito), eran semellantes a Enigma. A primeira m\u00e1quina moderna de cifrado rotatorio, de Edward Hebern, era considerablemente menos segura, feito constatado por William F. Friedman cando foi ofrecida \u00f3 goberno dos Estados Unidos."}
{"id": "321320", "revid": "23204", "url": "https://gl.wikipedia.org/wiki?curid=321320", "title": "Data Encryption Standard", "text": "O Data Encryption Standard (DES, \"Est\u00e1ndar de Cifrado de Datos\") \u00e9 un m\u00e9todo de cifrado de datos. En 1976, a Federal Information Processing Standard (FIPS) escolleuno como m\u00e9todo oficial dos Estados Unidos, e m\u00e1is tarde o seu emprego estendeuse arredor do mundo. O algoritmo foi motivo de controversia por tres raz\u00f3ns: porque no seu dese\u00f1o hab\u00eda elementos clasificados como informaci\u00f3n confidencial, porque ti\u00f1a unha clave relativamente curta, e porque se sospeitaba que a Axencia de Seguridade Nacional (\"NSA\") dos Estados Unidos ti\u00f1a unha porta falsa para descifralo. Por mor disto, o DES foi sometido a un estudo e unha an\u00e1lise acad\u00e9mica moi intensos que impulsaron o co\u00f1ecemento moderno do cifrado por bloques e a s\u00faa criptoan\u00e1lise.\nHoxe o DES consid\u00e9rase non seguro por moitas aplicaci\u00f3ns, principalmente porque a medida da clave de 56 bits \u00e9 moi pequena; en xaneiro de 1999, distributed.net e a Electronic Frontier Foundation colaboraron publicamente para descifrar unha clave do DES, e consegu\u00edrono en 22 horas e 15 minutos. Alg\u00fans resultados anal\u00edticos tam\u00e9n demostran algunhas fraquezas te\u00f3ricas no cifrado, malia que na pr\u00e1ctica non \u00e9 factible aproveitalas. Crese que na forma de Triplo DES o algoritmo \u00e9 practicamente seguro, mais en teor\u00eda os ataques contin\u00faan sendo posibles. Nos \u00faltimos anos, este cifrado foi superado polo Advanced Encryption Standard (AES) (Est\u00e1ndar Avanzado de Cifrado).\nAlgunha documentaci\u00f3n distingue entre o DES como est\u00e1ndar e o algoritmo DES, que se co\u00f1ece como \"DEA\" (\"Data Encryption Algorithm\", Algoritmo de Cifrado de Datos). Cando se fala del, as siglas \"DES\" es p\u00f3dense pronunciar ou ben lendo as letras da abreviatura (\"de\", \"e\", \"ese\"), ou ben pronunciando o acr\u00f3nimo como unha \u00fanica s\u00edlaba (\"des\")."}
{"id": "321321", "revid": "23204", "url": "https://gl.wikipedia.org/wiki?curid=321321", "title": "DES", "text": ""}
{"id": "321322", "revid": "88215", "url": "https://gl.wikipedia.org/wiki?curid=321322", "title": "Roy Jones, Jr.", "text": "Roy Jones, Jr., nado en Pensacola o 16 de xaneiro de 1969, \u00e9 un boxeador, cantante e actor estadounidense, que conta tam\u00e9n coa nacionalidade rusa desde o 12 de setembro de 2012 "}
{"id": "321324", "revid": "23204", "url": "https://gl.wikipedia.org/wiki?curid=321324", "title": "Habitabilidade planetaria", "text": " \nA habitabilidade planetaria \u00e9 unha medida do potencial que ten un corpo astron\u00f3mico de sustentar vida. P\u00f3dese aplicar tanto \u00f3s planetas coma \u00f3s sat\u00e9lites naturais dos planetas.\nO \u00fanico requisito absoluto para a vida \u00e9 unha fonte de enerx\u00eda. Por este motivo, \u00e9 interesante determinar a zona de habitabilidade de diferentes estrelas, mais a noci\u00f3n de habitabilidade planetaria implica o cumprimento de moitos outros criterios xeof\u00edsicos, xeoqu\u00edmicos e astrof\u00edsicos para que un corpo astron\u00f3mico sexa quen de sustentar vida.\nComo se desco\u00f1ece a existencia de vida extraterrestre, a habitabilidade planetaria \u00e9, en gran parte, unha extrapolaci\u00f3n das condici\u00f3ns da Terra e as caracter\u00edsticas do Sol e do Sistema Solar que semellan favorables para a aparici\u00f3n da vida. \u00c9 de interese particular o conxunto de factores que favoreceron o xurdimento na Terra de animais pluricelulares e non s\u00f3 organismos unicelulares. A investigaci\u00f3n e a teor\u00eda sobre este tema son compo\u00f1entes da ciencia planetaria e a disciplina emerxente da astrobiolox\u00eda.\nA idea de que outros planetas poidan aloxar vida \u00e9 moi antiga, a\u00ednda que historicamente estivo enmarcada tanto dentro da filosof\u00eda como dentro das ciencias f\u00edsicas. A finais do s\u00e9culo XX viv\u00edronse dous grandes avances nesta materia. Para comezar, a exploraci\u00f3n rob\u00f3tica e a observaci\u00f3n doutros planetas e sat\u00e9lites naturais do Sistema Solar subministraron informaci\u00f3n esencial para definir os criterios de habitabilidade e permitiron establecer comparanzas xeof\u00edsicas substanciais entre a Terra e outros corpos. O descubrimento de planetas extrasolares \u2014que comezou en 1992 e se disparou dende ent\u00f3n\u2014 foi o segundo fito. Confirmou que o Sol non \u00e9 \u00fanico que aloxa planetas e estendeu o horizonte da investigaci\u00f3n sobre habitabilidade al\u00e9n do Sistema Solar."}
{"id": "321326", "revid": "23204", "url": "https://gl.wikipedia.org/wiki?curid=321326", "title": "Declinaci\u00f3n latina", "text": ""}
{"id": "321327", "revid": "23204", "url": "https://gl.wikipedia.org/wiki?curid=321327", "title": "Salerno", "text": "Salerno \u00e9 unha cidade e comuna italiana da rexi\u00f3n de Campania (no suroeste de Italia) e \u00e9 a capital da provincia hom\u00f3nima. Local\u00edzase no Golfo de Salerno do Mar Tirreno.\nHistoria.\nFoi unha antiga cidade na costa norte do golfo de Paestum, no actual golfo de Salerno. A s\u00faa orixe \u00e9 desco\u00f1ecida e non se sabe nada do seu per\u00edodo anterior \u00f3 romano.\nA colonia romana estabeleceuse no -197. Tito Livio menci\u00f3naa como \"Castrum Salerni\", o que indica que xa exist\u00eda unha fortaleza. Alg\u00fans picenos (supostamente os das cidades de Picenum que estiveran a prol de An\u00edbal) estabelec\u00e9ronse al\u00ed. A cidade non acadou demasiada importancia e o territorio foi co\u00f1ecido como \"Ager Picentinus\" e o pobo asentado al\u00ed como \"\"picentes\".\"\nNa Guerra Social foi ocupada polo xeneral samnita C. Papius, pero \u00e9 a \u00fanica vez que o seu nome volve a aparecer na historia. Ti\u00f1a un bo clima e Horacio di que lla recomendaron pola s\u00faa sa\u00fade. Foi municipio baixo o Imperio pero conservou o t\u00edtulo de colonia de acordo coas inscrici\u00f3ns.\nDespois da ca\u00edda do imperio, pasou sucesivamente a mans de Odoacro, os ostrogodos e os bizantinos, e conquistada polos longobardos formou parte do Ducado de Benevento (646). Nesta \u00e9poca foi sede dun bispado.\nA guerra civil no ducado de Benevento levou \u00e1 divisi\u00f3n do pa\u00eds e \u00f3 estabelecemento do Principado de Salern oficializado en 849. Existiu at\u00e9 a conquista normanda en 1077.\nNo s\u00e9culo X tivo unha famosa escola de medicina (\"Schola Salernitana\"). A cidade formou parte despois de 1077 do ducado normando de Pulla-Calabria. Posteriormente foi doada \u00f3s Colonna, Orsini e Sanseverino, e seguiu o mesmo destino de N\u00e1poles e D\u00faas Sicilias pasando a Italia en 1861.\nOs aliados desembarcaron na cidade en setembro de 1943 e en febreiro de 1944 instaurouse na cidade o goberno do mariscal Pietro Badoglio."}
{"id": "321329", "revid": "89787", "url": "https://gl.wikipedia.org/wiki?curid=321329", "title": "Otto Knows", "text": "Otto Jettmann, nado en Estocolmo o 6 de maio de 1989, \u00e9 un DJ e produtor musical sueco m\u00e1is co\u00f1ecido polo seu nome art\u00edstico Otto Knows. Acadou o \u00e9xito en Suecia, B\u00e9lxica e os Pa\u00edses Baixos e colaborou con artistas como Britney Spears, Avicii, Sebastian Ingrosso, Alesso. \u00c9 co\u00f1ecido polos seus \u00e9xitos \"Starlight (Otto Knows Remix)\", \"Parachute\" e \"Million Voices\"."}
{"id": "321330", "revid": "23204", "url": "https://gl.wikipedia.org/wiki?curid=321330", "title": "Otto Jettmann", "text": ""}
{"id": "321331", "revid": "26501", "url": "https://gl.wikipedia.org/wiki?curid=321331", "title": "Certificado Dixital", "text": ""}
{"id": "321332", "revid": "5863", "url": "https://gl.wikipedia.org/wiki?curid=321332", "title": "Alfonso Agra Tato", "text": ""}
{"id": "321333", "revid": "5863", "url": "https://gl.wikipedia.org/wiki?curid=321333", "title": "Xerardo Agrafojo P\u00e9rez", "text": ""}
{"id": "321335", "revid": "5608953", "url": "https://gl.wikipedia.org/wiki?curid=321335", "title": "Sebastian Ingrosso", "text": "Sebastian Carmine Ingrosso, nado en Nacka o 20 de abril de 1983, \u00e9 un DJ e produtor musical sueco. Foi membro do supergrupo de DJs Swedish House Mafia, xunto cos seus amigos Axwell e Steve Angello."}
{"id": "321336", "revid": "23204", "url": "https://gl.wikipedia.org/wiki?curid=321336", "title": "Sebastian Carmine Ingrosso", "text": ""}
{"id": "321337", "revid": "5863", "url": "https://gl.wikipedia.org/wiki?curid=321337", "title": "Gonzalo Aguiar Mart\u00ednez", "text": ""}
{"id": "321341", "revid": "27155", "url": "https://gl.wikipedia.org/wiki?curid=321341", "title": "Propanona", "text": ""}
{"id": "321350", "revid": "5132", "url": "https://gl.wikipedia.org/wiki?curid=321350", "title": "Stefanel Milano", "text": ""}
{"id": "321352", "revid": "22570", "url": "https://gl.wikipedia.org/wiki?curid=321352", "title": "Alesso", "text": "Alessandro Lindblad, nado en Estocolmo o 7 de xullo de 1991, \u00e9 un DJ e produtor musical sueco, m\u00e1is co\u00f1ecido polo seu nome art\u00edstico Alesso. Colaborou con outros artistas como Avicii, OneRepublic, Calvin Harris, Usher, David Guetta e Sebastian Ingrosso."}
{"id": "321353", "revid": "23204", "url": "https://gl.wikipedia.org/wiki?curid=321353", "title": "Alessandro Lindblad", "text": ""}
{"id": "321354", "revid": "1131", "url": "https://gl.wikipedia.org/wiki?curid=321354", "title": "Thomas Mulcair", "text": "Thomas Joseph \"Tom\" Mulcair, nado en Ottawa o 24 de outubro de 1954, \u00e9 un pol\u00edtico canadense, l\u00edder do Novo Partido Democr\u00e1tico e mais Xefe da Oposici\u00f3n Oficial no Canad\u00e1.\nTraxectoria.\nAvogado de profesi\u00f3n, Mulcair entrou no NPD federal en 1974. Secas\u00ed foi deputado na Asemblea Nacional do Quebec entre 1994 e 2007, como membro do Partido Liberal do Quebec. Serviu como o ministro de Medio Ambiente desde 2003 ata 2006 no goberno do liberal Jean Charest. Elixido para a C\u00e1mara dos Com\u00fans en 2007 polo NPD, Jack Layton nomeouno xefe adxunto desa formaci\u00f3n pouco despois. O 26 de maio de 2011 coverteuse no l\u00edder parlamentario da oposici\u00f3n na c\u00e1mara baixa e serviu tam\u00e9n como o voceiro do l\u00edder do NPD para asuntos quebequeses (\"Lieutenant queb\u00e9cois\"). Seleccionado como o xefe do NPD o 24 de marzo de 2012, co 57.2% dos votos."}
{"id": "321355", "revid": "1093", "url": "https://gl.wikipedia.org/wiki?curid=321355", "title": "Rafael Sisto Edreira", "text": ""}
{"id": "321356", "revid": "55340", "url": "https://gl.wikipedia.org/wiki?curid=321356", "title": "Pavel Nakhimov", "text": "Pavel Stepanovich Nakhimov nado na vila de Gorodok, Vyazma o 5 de xullo de 1802 e finado en Sebastopol o 12 de xullo de 1855, foi un almirante ruso, un dos m\u00e1is reco\u00f1ecidos na Mari\u00f1a imperial de Rusia.\nEn 1815 Nakhimov entrou na Academia Naval de San Petersburgo para a nobreza, e en 1817 fixo a s\u00faa primeira viaxe ao mar a bordo da fragata \"Feniks\", navegando a costa de Dinamarca e Suecia.\nEl foi o comandante das forzas navais e terrestres de Rusia na Sitio de Sebastopol, durante a Guerra de Crimea (1853\u20131856). O 30 de novembro de 1853, Nakhimov derrotou as tropas otom\u00e1s navais na Batalla de Sinope.\nMorreu o 12 de xullo de 1855, despois de ser ferido por un francotirador dous d\u00edas antes."}
{"id": "321358", "revid": "98629", "url": "https://gl.wikipedia.org/wiki?curid=321358", "title": "Axwell", "text": "Axel Christofer Hedfors, nado en Lund o 18 de decembro de 1977, \u00e9 un DJ e produtor musical sueco mellor co\u00f1ecido polo seu nome art\u00edstico Axwell. \u00c9 un dos tres membros que formaron o supergrupo de DJs Swedish House Mafia xunto con Sebastian Ingrosso e Steve Angello."}
{"id": "321359", "revid": "23204", "url": "https://gl.wikipedia.org/wiki?curid=321359", "title": "Axel Christofer Hedfors", "text": ""}
{"id": "321361", "revid": "55340", "url": "https://gl.wikipedia.org/wiki?curid=321361", "title": "Partido Liberal de Quebec", "text": ""}
{"id": "321362", "revid": "39231", "url": "https://gl.wikipedia.org/wiki?curid=321362", "title": "Rhye", "text": "Rhye \u00e9 un grupo musical formado na cidade dos \u00c1nxeles (California) polo cantante canadense Milosh e polo instrumentalista dinamarqu\u00e9s Robin Hannibal. Lanzaron os sinxelos \"Open\" e \"The Fall\" a trav\u00e9s da rede sen moito m\u00e1is detalle, o que levou \u00e1 especulaci\u00f3n sobre a banda. O seu primeiro \u00e1lbum \"Woman\", foi lanzado o 4 de marzo de 2013."}
{"id": "321363", "revid": "27155", "url": "https://gl.wikipedia.org/wiki?curid=321363", "title": "Monolepta bicostata", "text": "Monolepta bicostata \u00e9 unha especie de insecto cole\u00f3ptero da familia Chrysomelidae.\n\"Monolepta bicostata\" descr\u00edbese cientificamente por primeira vez en 1907 por Weise."}
{"id": "321364", "revid": "22570", "url": "https://gl.wikipedia.org/wiki?curid=321364", "title": "Marvo the Wonder Chicken", "text": "Marvo e Henry (orixinalmente \"Marvo the wonder Chicken and Henry!\") \u00e9 unha serie brit\u00e1nica baseada no personaxe c\u00f3mico Marvo, o polo marabilla, emitida en Jetix no ano 2008. Despois da cancelaci\u00f3n de Jetix, a serie continuou a emitirse en Disney XD. Logo Cartoon Network Latinoam\u00e9rica iniciou a s\u00faa retransmisi\u00f3n, que durou desde 2011 ata 2013 en Latinoam\u00e9rica. Desde 2014, Boomerang Latinoam\u00e9rica emite o programa. Os personaxes son Marvo e Henry.\nTrama.\nNa maior\u00eda dos episodios, Marvo, o personaxe principal, sempre trata de facer cousas asombrosas, sobre todo acrobacias, pero a ausencia de Henry fai que faga mal todo o que se lle ocorra ben. Exponse a moito risco, \u00e1s veces sofre graves feridas, pero logo termina rehabilit\u00e1ndose."}
{"id": "321365", "revid": "23204", "url": "https://gl.wikipedia.org/wiki?curid=321365", "title": "Marvo the wonder chicken", "text": ""}
{"id": "321366", "revid": "5863", "url": "https://gl.wikipedia.org/wiki?curid=321366", "title": "Marquesado dos Figueroa", "text": ""}
{"id": "321368", "revid": "89787", "url": "https://gl.wikipedia.org/wiki?curid=321368", "title": "Jinmeiy\u014d kanji", "text": "O jinmeiy\u014d kanji \u00e9 unha lista de 983 caracteres chineses, creados como un grupo suplementario dos caracteres que poden ser empregados de xeito legal para rexistrar nomes propios no Xap\u00f3n, complementaria \u00e1 lista de \"caracteres usados comunmente\" ou \"j\u014dy\u014d kanji\", que se refire \u00f3s caracteres de uso coti\u00e1 no Xap\u00f3n.\nPor regra xeral, os nomes propios xaponeses que se rexistran poden conter soamente caracteres do \"j\u014dy\u014d kanji\" (que se len coma nomes usados do m\u00e9todo nanori), \"jinmeiy\u014d kanji\", katakana e hiragana. No Xap\u00f3n, ens\u00ednase o \"jinmeiy\u014d kanji\" a partir do ensino secundario, e requ\u00edrese experiencia nel, o Nivel 2 do Kanji kentei, un exame de suficiencia no co\u00f1ecemento dos kanjis.\nEsta lista padeceu polo menos oito emendas (catro s\u00f3 no 2004) por parte do Ministerio de Xustiza, a trav\u00e9s do Departamento de Asuntos Civ\u00eds, entidade encargada do rexistro de nomes e que a trav\u00e9s da , respondeu \u00e1 demanda dos pais que desexaban chamar os seus fillos con estes caracteres."}
{"id": "321369", "revid": "23204", "url": "https://gl.wikipedia.org/wiki?curid=321369", "title": "Dolaincourt", "text": "Dolaincourt \u00e9 unha poboaci\u00f3n e comuna francesa, na rexi\u00f3n de Lorena, departamento de Vosgos, no distrito de Neufch\u00e2teau e cant\u00f3n de Ch\u00e2tenois."}
{"id": "321373", "revid": "89787", "url": "https://gl.wikipedia.org/wiki?curid=321373", "title": "Coordenadas polares", "text": "En matem\u00e1ticas, o sistema de coordenadas polares \u00e9 un sistema de coordenadas de d\u00faas dimensi\u00f3ns no que cada punto nun plano est\u00e1 determinado por un \u00e1ngulo e unha distancia. O sistema de coordenadas polares \u00e9 especialmente \u00fatil cando a relaci\u00f3n entre dous puntos se expresa m\u00e1is ben en termos de \u00e1ngulos e distancias. No sistema m\u00e1is co\u00f1ecido, o cartesiano ou de coordenadas rectangulares, estas relaci\u00f3ns hai que atopalas a partir das funci\u00f3ns trigonom\u00e9tricas.\nComo o sistema de coordenadas \u00e9 de d\u00faas dimensi\u00f3ns, cada punto est\u00e1 determinado por d\u00faas coordenadas polares: a coordenada radial e a coordenada angular. A coordenada radial (normalmente denotada por \"r\") denota a distancia do punto \u00f3 punto central (co\u00f1ecido como polo e equivalente \u00e1 \"orixe\" no sistema cartesiano). A coordenada angular (tam\u00e9n chamada \u00e1ngulo polar ou \u00e1ngulo acimutal, e normalmente denotado por \u03b8 ou \"t\") denota o \u00e1ngulo positivo (ou \u00e1ngulo medido en sentido antihorario) para chegar \u00f3 punto a partir do eixe polar ou raio de 0\u00b0 (que \u00e9 equivalente \u00f3 eixe x positivo nas coordenadas cartesianas)."}
{"id": "321374", "revid": "23204", "url": "https://gl.wikipedia.org/wiki?curid=321374", "title": "Sistema de coordenadas polares", "text": ""}
{"id": "321376", "revid": "98629", "url": "https://gl.wikipedia.org/wiki?curid=321376", "title": "Agust\u00edn de Arg\u00fcelles \u00c1lvarez", "text": "Agust\u00edn de Arg\u00fcelles \u00c1lvarez, nado en Ribeseya o 18 de agosto de 1776 e finado en Madrid o 26 de marzo de 1844, alcumado \u00abo Divino\u00bb pola s\u00faa oratoria durante as Cortes de C\u00e1diz, foi un avogado, pol\u00edtico e diplom\u00e1tico espa\u00f1ol. Foi presidente das Cortes en 1841 e titor da Ra\u00ed\u00f1a Isabel II.\nTraxectoria.\nFillo segundo de Jos\u00e9 Antonio de Arg\u00fcelles e Ur\u00eda, morgado en Ribeseya, e de Teresa \u00c1lvarez Gonz\u00e1lez, a s\u00faa segunda muller. Estudou Dereito na Universidade de Oviedo e en 1800 trasladouse a Madrid, onde grazas ao seu dominio do ingl\u00e9s empregouse na Secretar\u00eda de Interpretaci\u00f3n de Linguas. En 1806, o valido de Carlos IV, Manuel Godoy, enviouno a Londres como embaixador especial para que trabase conversas co Goberno brit\u00e1nico de cara a suscitar unha alianza contra Napole\u00f3n Bonaparte.\nEn 1808, a ra\u00edz do levantamento espa\u00f1ol contra as tropas napole\u00f3nicas, regresou a Espa\u00f1a a requirimento do seu paisano Gaspar Melchor de Jovellanos e estableceuse en Sevilla, cidade non ocupada polos franceses onde ti\u00f1a a s\u00faa sede a Xunta Suprema Central. Foi secretario da Real Xunta de Facenda e Lexislaci\u00f3n, cuxos traballos anticiparon os das Cortes de C\u00e1diz, e despois deputado por Asturias a ditas cortes, onde participou activamente na redacci\u00f3n da primeira constituci\u00f3n espa\u00f1ola, destacando polos seus intentos de abolici\u00f3n da escravitude e pola s\u00faa oposici\u00f3n ao tormento como proba xudicial. Debido \u00e1 s\u00faa oratoria vibrante e emotiva ser\u00eda alcumado \u00abo Divino\u00bb.\nCoa volta de Fernando VII a Espa\u00f1a e a restauraci\u00f3n absolutista, Arg\u00fcelles foi enviado como presidiario a Ceuta en 1814 e ao ano seguinte \u00e1 localidade mallorquina de Alc\u00fadia, en cuxa prisi\u00f3n pasar\u00eda cinco anos. Rehabilitado tralo pronunciamento de Riego, foi nomeado ministro da Gobernaci\u00f3n. Despois do goberno liberal exiliouse a Inglaterra en 1823 e sobreviviu como bibliotecario de Lord Holland, con quen manti\u00f1a amizade dende a embaixada especial que desempe\u00f1ara no Reino Unido por ordes de Godoy d\u00faas d\u00e9cadas antes. No exilio escribiu a s\u00faa principal obra te\u00f3rica: \"Examen hist\u00f3rico de la reforma constitucional en Espa\u00f1a\", que ver\u00eda a luz en Londres en 1835.\nTrala morte de Fernando VII, regresou a Espa\u00f1a en 1834, participando na redacci\u00f3n da constituci\u00f3n de 1837. Foi elixido deputado por Asturias e nomeado preceptor de Isabel II durante a s\u00faa minor\u00eda de idade por Baldomero Espartero, tras perder a votaci\u00f3n nas Cortes Xerais fronte a este para ser elixido rexente de Espa\u00f1a. En 1844 volveu ser elixido deputado, inda que esta vez por Madrid, ese mesmo ano faleceu no seu domicilio dun ataque de apoplex\u00eda.\nDoce anos despois da s\u00faa morte, o Concello de Madrid bautizou co seu nome a un dos barrios do Ensanche de Madrid, o que se edificou na parte alta da Monta\u00f1a do Pr\u00edncipe P\u00edo. O barrio foi levantado entre 1856 e 1884. Desde 1902, con motivo das festividades pola coroaci\u00f3n de Afonso XIII, levantouse na s\u00faa honra unha estatua esculpida en m\u00e1rmore polo catal\u00e1n Jos\u00e9 Alcoverro.\nEn Vigo ten unha praza adicada, que antes se chamaba Praza da Herba."}
{"id": "321377", "revid": "5863", "url": "https://gl.wikipedia.org/wiki?curid=321377", "title": "Agust\u00edn Arg\u00fcelles", "text": ""}
{"id": "321378", "revid": "5863", "url": "https://gl.wikipedia.org/wiki?curid=321378", "title": "Agust\u00edn de Arg\u00fcelles", "text": ""}
{"id": "321379", "revid": "5863", "url": "https://gl.wikipedia.org/wiki?curid=321379", "title": "Agust\u00edn Arg\u00fcelles \u00c1lvarez", "text": ""}
{"id": "321380", "revid": "56817", "url": "https://gl.wikipedia.org/wiki?curid=321380", "title": "Punto (xeometr\u00eda)", "text": "Na Xeometr\u00eda, os puntos non pos\u00faen volume, \u00e1rea, lonxitude ou calquera dimensi\u00f3n semellante. As\u00ed, un punto \u00e9 un obxecto de dimensi\u00f3n 0 (cero). Un punto tam\u00e9n pode ser definido coma unha esfera de di\u00e1metro cero.\nXeometr\u00eda euclidiana.\nNos Elementos de Euclides, un punto \u00e9 definido coma \"o que non ten partes\". Isto significa que o que caracteriza un punto \u00e9 a s\u00faa posici\u00f3n no espazo. Co xurdimento da xeometr\u00eda anal\u00edtica, pasou a ser pos\u00edbel referirse a esa posici\u00f3n a trav\u00e9s de coordenadas.\nXeometr\u00eda proxectiva.\nNa xeometr\u00eda proxectiva, un punto \u00e9 un elemento dun espazo proxectivo, ou sexa, \u00e9 unha recta.\nTopolox\u00eda.\nEn topolox\u00eda, un espazo topol\u00f3xico \u00e9 un conxunto de puntos, aos cales est\u00e1 asociada unha noci\u00f3n de proximidade. Por\u00e9n, existe unha abordaxe recente da topolox\u00eda, chamada a topolox\u00eda sen puntos, que estuda os espazos topol\u00f3xicos sen se referir aos puntos que os constit\u00faen. Esta abordaxe enc\u00e1drase na teor\u00eda das categor\u00edas."}
{"id": "321381", "revid": "89787", "url": "https://gl.wikipedia.org/wiki?curid=321381", "title": "Basketbol S\u00fcper Ligi", "text": "A Basketbol S\u00fcper Ligi (BSL), tam\u00e9n co\u00f1ecida como Tahincio\u011flu Basketbol S\u00fcper Ligi por motivos de patrocinio, \u00e9 a m\u00e1xima categor\u00eda do baloncesto profesional masculino de Turqu\u00eda. A entidade encargada da s\u00faa organizaci\u00f3n \u00e9 a Federaci\u00f3n de Baloncesto Turqu\u00eda (TBF), pertencente \u00e1 FIBA Europa. Actualmente compiten nela 16 equipos, os que, ao final da temporada, os dous \u00faltimos descenden \u00e1 T\u00fcrkiye Basketbol Ligi. Desde a s\u00faa fundaci\u00f3n no ano 1966, at\u00e9 once equipos diferentes conseguiron erguer o trofeo de campi\u00f3n. Os clubs que m\u00e1is t\u00edtulos te\u00f1en ga\u00f1ado son o Anadolu Efes, con dezaseis veces, e o Fenerbah\u00e7e, con dez, nove deles desde a temporada 2006\u221207. A BSL \u00e9 a competici\u00f3n sucesora do T\u00fcrkiye Basketbol \u015eampiyonas\u0131 que se celebrou entre 1946 e 1967.\nHistoria.\nDe acordo a rexistros oficiais, o baloncesto xogouse por vez primeira en Turqu\u00eda no ano 1904 no Robert College de Istambul grazas \u00e1 colaboraci\u00f3n dun profesor de educaci\u00f3n f\u00edsica. Sete anos m\u00e1is tarde (1911), Ahmet Robenson, outro profesor de educaci\u00f3n f\u00edsica, introduce o xogo aos estudantes do Instituto Galatasaray. Este ser\u00eda o berce do Galatasaray S.K., o club de baloncesto m\u00e1is antigo de Turqu\u00eda, do cal o propio Robenson ser\u00eda presidente. Grazas \u00e1 popularizaci\u00f3n do xogo nacer\u00eda un segundo club, o Fenerbah\u00e7e S.K. A primeira competici\u00f3n non oficial xurdir\u00eda na propia Istambul en 1927, permanecendo at\u00e9 o estabelecemento do primeiro torneo oficial en 1927.\nA partir de 1946 os campionatos de baloncesto estaban formados polos clubs m\u00e1is importantes de Istambul, Ancara e Esmirna. Esta situaci\u00f3n, de ligas locais, permanecer\u00eda at\u00e9 o 13 de decembro de 1966, cando por medio de Federaci\u00f3n Turca de Baloncesto comenza o seu cami\u00f1o a Liga de Baloncesto de Turqu\u00eda. A primeira temporada ser\u00eda a 1966\u221267. A liga de segunda divisi\u00f3n comezar\u00eda a andar tres anos despois.\nEquipos.\nOs seguintes son os equipos que compiten na temporada 2022\u221223 da Basketbol S\u00fcper Ligi."}
{"id": "321382", "revid": "88215", "url": "https://gl.wikipedia.org/wiki?curid=321382", "title": "T\u00fcrkiye Basketbol Ligi", "text": "A T\u00fcrkiye Basketbol Ligi (do turco: \"Liga turca de baloncesto\"), tam\u00e9n chamada TBL, \u00e9 a segunda categor\u00eda do baloncesto profesional masculino en Turqu\u00eda. Organizada pola T\u00fcrkiye Basketbol Federasyonu, a competici\u00f3n existe desde o ano 1969. Os dous primeiros equipos da competici\u00f3n ao final da temporada ascenden \u00e1 Basketbol S\u00fcper Ligi, m\u00e1xima categor\u00eda do baloncesto turco.\nFormato.\nHa un total de 16 equipos que participan na liga. O fomato de competici\u00f3n \u00e9 de todos contra todos con partido de ida e volta. O equipo termina no primeiro lugar ascende directamente \u00e1 Basketbol S\u00fcper Ligi (BSL), mentres que os equipos clasificados entre o segundo e o noveno lugar, compiten en formato de playoff, ascendendo o ga\u00f1ador desta eliminatoria. Por outra banda, os dous \u00faltimos equipos descenden \u00e1 T\u00fcrkiye Basketbol 2. Ligi.\nEquipos.\nOs seguintes son os equipos que compiten na temporada 2022\u201323 da TBL."}
{"id": "321383", "revid": "5132", "url": "https://gl.wikipedia.org/wiki?curid=321383", "title": "Super Liga de Baloncesto de Turqu\u00eda", "text": ""}
{"id": "321384", "revid": "5132", "url": "https://gl.wikipedia.org/wiki?curid=321384", "title": "Superliga de Baloncesto de Turqu\u00eda", "text": ""}
{"id": "321385", "revid": "5132", "url": "https://gl.wikipedia.org/wiki?curid=321385", "title": "Liga de Baloncesto de Turqu\u00eda", "text": ""}
{"id": "321386", "revid": "5132", "url": "https://gl.wikipedia.org/wiki?curid=321386", "title": "Liga turca de baloncesto", "text": ""}
{"id": "321387", "revid": "7596", "url": "https://gl.wikipedia.org/wiki?curid=321387", "title": "Castelo de Torrelobat\u00f3n", "text": "O Castillo de Torrelobat\u00f3n ou tam\u00e9n co\u00f1ecido como Castelo dos Comuneiros imponse sobre os Montes Torozos e \u00e9 visible dende varios quil\u00f3metros arredor. Sit\u00faase en Torrelobat\u00f3n, Provincia de Valladolid (Castela e Le\u00f3n, Espa\u00f1a). Converteuse no s\u00edmbolo de Torrelobat\u00f3n. \u00c9 un dos castelos de Castela e Le\u00f3n mellor conservados. Foi declarado Patrimonio hist\u00f3rico en 1949.\nHistoria.\nComezouse a s\u00faa construci\u00f3n no s\u00e9culo XIII coa intenci\u00f3n de vixiar o val do r\u00edo Hornija. Pertenceu aos Enr\u00edquez, Almirantes de Castela (1455-1473), debido a isto na torre da homenaxe apr\u00e9cianse os bras\u00f3ns desta familia. Debido a isto, tam\u00e9n \u00e9 co\u00f1ecido como o castelo dos Almirantes\nA torre da homenaxe ten na fachada os escudos da familia dos Enr\u00edquez, Almirantes de Castela (un le\u00f3n debaixo, a divisa das \u00e1ncoras mari\u00f1as na orla e dous castelos separados). Tam\u00e9n aparecen os escudos de Juana de Mendoza, de Diego Fern\u00e1ndez Qui\u00f1ones e Mar\u00eda de Toledo. O bras\u00f3n principal \u00e9 colocado por Don Fadrique e permitido por Xo\u00e1n II de Castela.\nTivo un papel importante na Guerra das Comunidades de Castela, pois foi escenario dunha gran vitoria dos comuneiros tras vencer tras oito d\u00edas de asedio \u00e1 fortaleza en febreiro de 1521. Os defensores foron rodeados na torre da homenaxe. Os danos causados ao castelo foron reparados en 1535 nunha reconstruci\u00f3n de gran dificultade que lle d\u00e1 as s\u00faas ameas tipo caixa de correos.\nE \u00e9 o \u00faltimo lugar no que os comuneiros deixaron pegada, tras partir rumbo a Toro o 23 de abril de 1521 e ser alcanzados en Villalar, derrotados e axustizados.\nNo s\u00e9culo XVIII os Enr\u00edquez deixan de posu\u00edr a vila e, por tanto, o castelo. Pero este estivo ligado a esta li\u00f1axe ata o s\u00e9culo XIX. Nos anos 1950 pasa a depender do Servizo Nacional de Trigo (SENPA) do Ministerio de Agricultura, facendo de almac\u00e9n de cereais. O 1 de abril de 2003 a Xunta de Castela e Le\u00f3n cede o castelo a Torrelobat\u00f3n.\nTras ser rehabilitado e acondicionado, desde 2007 acubilla o \"Centro de Interpretaci\u00f3n da Guerra das Comunidades\", promovido pola Fundaci\u00f3n do Patrimonio Hist\u00f3rico de Castela e Le\u00f3n, a Fundaci\u00f3n Villalar-Castela e Le\u00f3n e o concello de Torrelobat\u00f3n.\nConstruci\u00f3n.\nO seu dese\u00f1o corresponde \u00e1 Escola de Valladolid. As torres de homenaxe de Medina del Campo, Pe\u00f1afiel e Fuensalda\u00f1a repiten as proporci\u00f3ns de Torrelobat\u00f3n. Empr\u00e9gase para a s\u00faa construci\u00f3n cantar\u00eda e formig\u00f3n. Os muros son moi altos e forman un cadrado con cubos circulares en tres das s\u00faas esquinas (duns 20 metros de altura e 10 de lado) e unha torre cadrada da Homenaxe (duns 40 metros de altura, 20 de lado e 5 de grosor). Sobre a torre da homenaxe hai oito torre\u00f3ns circulares que serven para vixiar e atacar. Ao oeste quedan restos dunha antiga barbac\u00e1 desaparecida. O castelo est\u00e1 rodeado de restos dun foso. O castelo posu\u00eda orixinalmente un sistema de ameas en todos os seus niveis, pero este foi reformado no s\u00e9culo XVI. Os cubos angulares do castelo, que posu\u00edan capacidade para dez soldados, e as troneiras superiores us\u00e1banse para disparar desde elas con b\u00e9stas e arcabuces. Antigamente exist\u00eda unha entrada secreta ao patio de armas, esa entrada era estreita e moi dif\u00edcil de atopar, estaba situada no foso do muro norte. O arco de entrada antigo a\u00ednda se conserva actualmente, \u00e9 de medio punto, tam\u00e9n se conservan as troneiras verticais e o oco para o anci\u00f1o. Esta porta levaba directamente ao patio de armas.\nO alxibe sit\u00faase a uns cincuenta metros do castelo, fronte \u00e1 Igrexa de Santa Mar\u00eda (Torrelobat\u00f3n) e actualmente \u00e9 unha adega particular. \u00c9 posible que este conecte co castelo a trav\u00e9s dun paso subterr\u00e1neo. \u00c9 de cantar\u00eda e b\u00f3veda de can\u00f3n.\nTorre da homenaxe.\nO interior da torre da homenaxe consta de tres pisos. Sub\u00edase a eles por unha escaleira de 143 banzos que estaba interrompida por multitude de portas, tal e como demostran os arcos no seu percorrido. Os tres pisos pos\u00faen b\u00f3vedas. A antiga porta da torre estaba situada a metade da s\u00faa altura e comunicaba co adarve por unha ponte.\nA torre ten na parte baixa unha antesala situada no muro que era o primeiro acceso desde o patio. O piso inferior c\u00f3brese cun can\u00f3n apuntado e a parte de abaixo do muro pertence \u00e1 primitiva e antiga torre constru\u00edda por Alfonso Enr\u00edquez. A torre parece unha torre de influencia portuguesa de segunda metade do s\u00e9culo XIV.\nA segunda altura da torre \u00e9 m\u00e1is propia de finais do s\u00e9culo XV e ten unha b\u00f3veda de ligadura.\nNo terceiro piso destaca unha gran sala con b\u00f3veda que probablemente estivo dividida en d\u00faas alturas.\nNas reparaci\u00f3ns de despois das Comunidades c\u00e1mbianse as portas de entrada \u00e1 torre, pasando a ser canopiais.\nDescrici\u00f3n.\nRealizouse con excelente pedra de canter\u00eda. Est\u00e1 composto por un patio cuadrangular con tres cubos nos \u00e1ngulos e unha torre da homenaxe. Formaba parte do cord\u00f3n defensivo da vila. Posu\u00eda unha muralla exterior, da que hoxe s\u00f3 quedan retrincos."}
{"id": "321388", "revid": "23204", "url": "https://gl.wikipedia.org/wiki?curid=321388", "title": "Asier Illarramendi", "text": "Asier Illarramendi \"Illarra\" Andonegi, nado en Mutriku o 8 de marzo de 1990 \u00e9 un futbolista vasco que xoga na Real Sociedad como medio centro defensivo.\nDesenvolveu o seu xogo na Real Sociedad, aparecendo no primeiro equipo en 56 partidos e axudando \u00f3 equipo a clasificarse na Liga de Campi\u00f3ns da UEFA de 2013. No 2013 foi transferido \u00f3 Real Madrid por \u20ac32,2 mill\u00f3ns, o prezo m\u00e1is alto o equipo pagou xamais por un futbolista espa\u00f1ol. Illarra volveu \u00e1 Real Sociedad dous anos m\u00e1is tarde."}
{"id": "321389", "revid": "23204", "url": "https://gl.wikipedia.org/wiki?curid=321389", "title": "Asier Illarramendi Andonegi", "text": ""}
{"id": "321398", "revid": "23204", "url": "https://gl.wikipedia.org/wiki?curid=321398", "title": "Asier Etxeandia", "text": "Asier G\u00f3mez Etxeandia, nado en Bilbao o 27 de xu\u00f1o de 1975, \u00e9 un actor vasco de cine, televisi\u00f3n e teatro."}
{"id": "321399", "revid": "23204", "url": "https://gl.wikipedia.org/wiki?curid=321399", "title": "Asier G\u00f3mez Etxeandia", "text": ""}
{"id": "321403", "revid": "5132", "url": "https://gl.wikipedia.org/wiki?curid=321403", "title": "Liga de baloncesto de Turqu\u00eda", "text": ""}
{"id": "321406", "revid": "98629", "url": "https://gl.wikipedia.org/wiki?curid=321406", "title": "Icenos", "text": "Os icenos (en ) foron unha tribo britana que habitou unha \u00e1rea de Inglaterra que corresponder\u00eda m\u00e1is ou menos co que hoxe \u00e9 o condado de Norfolk, entre os s\u00e9culos -I e I. Os cenimagnos que se renderon a Xulio C\u00e9sar durante a s\u00faa segunda expedici\u00f3n a Britania no ano -54, puideron ser unha parte da tribo icena.\nHai probas arqueol\u00f3xicas da s\u00faa existencia, representadas por torques, pesados colares de ouro, prata ou elektron, que estaban dese\u00f1ados para ser levados arredor do pescozo e que sinalaban a quen os portaba como pertencentes \u00e1 nobreza.\nOs icenos comezaron a acu\u00f1ar moeda contra o 10 a. de C., creando unha adaptaci\u00f3n especial do dese\u00f1o galo \u201ccara/cabalo\u201d, pero nalgunhas moedas m\u00e1is antigas, sobre todo da zona preto de Norwich, o cabalo foi substitu\u00eddo por un porco ou xabaril. O primeiro nome rexistrado que aparece nas moedas \u00e9 o de \u201cAntedios\u201d cara ao -10, segu\u00edndolle nomes abreviados como \"AESU\" e \"SAEMU\"."}
{"id": "321407", "revid": "23204", "url": "https://gl.wikipedia.org/wiki?curid=321407", "title": "Iceni", "text": ""}
{"id": "321417", "revid": "25871", "url": "https://gl.wikipedia.org/wiki?curid=321417", "title": "P\u0131nar Kar\u015f\u0131yaka", "text": "O Kar\u015f\u0131yaka Basket, co\u00f1ecido desde 1998 por motivos de patrocinio como P\u0131nar Kar\u015f\u0131yaka, \u00e9 un equipo profesional de baloncesto da cidade de Esmirna, Turqu\u00eda. Actualmente compite na Basketbol S\u00fcper Ligi, m\u00e1xima categor\u00eda do baloncesto turco, e na Euroliga. O club xoga os seus partidos coma local no Kar\u015f\u0131yaka Arena, con capacidade para 6.500 espectadores."}
{"id": "321418", "revid": "5132", "url": "https://gl.wikipedia.org/wiki?curid=321418", "title": "Kar\u015f\u0131yaka Basket", "text": ""}
{"id": "321419", "revid": "5132", "url": "https://gl.wikipedia.org/wiki?curid=321419", "title": "Pinar Kar\u015fiyaka", "text": ""}
{"id": "321420", "revid": "5132", "url": "https://gl.wikipedia.org/wiki?curid=321420", "title": "Pinar Karsiyaka", "text": ""}
{"id": "321421", "revid": "5132", "url": "https://gl.wikipedia.org/wiki?curid=321421", "title": "P\u0131nar Kars\u0131yaka", "text": ""}
{"id": "321422", "revid": "5132", "url": "https://gl.wikipedia.org/wiki?curid=321422", "title": "Karsiyaka Basket", "text": ""}
{"id": "321426", "revid": "85894", "url": "https://gl.wikipedia.org/wiki?curid=321426", "title": "Tskhinvali", "text": "Tskhinvali ( ; ; ), \u00e9 a capital de Osetia do Sur, unha rexi\u00f3n disputada por Xeorxia que foi reco\u00f1ecida como unha Rep\u00fablica independente por Rusia e outros tres membros da ONU. Osetia do Sur \u00e9 un estado independente de facto que controla o seu territorio reclamado, en parte co apoio das tropas rusas. Malia isto, \u00e9 reco\u00f1ecida por todos os demais membros da ONU como parte de Xeorxia.\nAt\u00f3pase situada no R\u00edo Gran Liakhvi aproximadamente a 100\u00a0km ao noroeste da capital xeorxiana de Tbilisi.\nNome.\nO nome de Tskhinvali der\u00edvase do xeorxiano antigo \"Krtskhinvali\" (), desde antes \"Krtskhilvani\" (), que literalmente significa \"a terra de carpes\", que \u00e9 o nome hist\u00f3rico da cidade. Ver \u10ea\u10ee\u10d8\u10dc\u10d5\u10d0\u10da\u10d8 para m\u00e1is.\nDe 1934 a 1961, a cidade foi nomeada Staliniri (), logo de Jos\u00e9 Stalin. Os modernos osetos chaman a cidade Tskhinval (deixando f\u00f3ra do \"i\" final, que \u00e9 un nominativo que termina en xeorxiano); outro nome oseto (non oficial) da cidade \u00e9 Chreba.\nHistoria.\nA \u00e1rea ao redor da actual Tskhinvali estivo poboada desde a Idade de Bronce. Os asentamentos descubertos e artefactos arqueol\u00f3xicos desa \u00e9poca son os \u00fanicos que reflicten influencias das culturas Ib\u00e9rica (Xeorxia leste) e C\u00f3lquida (Xeorxia oeste) con posibles elementos S\u00e1rmatas.\nA primeira cr\u00f3nica de Tskhinvali procede de fontes xeorxianas en 1398 como unha aldea en Kartli (centro de Xeorxia), a\u00ednda que un relato posterior acredita a s\u00faa fundaci\u00f3n no s\u00e9culo terceiro dC polo rei de Xeorxia Aspacures II de Iberia como unha fortaleza. A principios do s\u00e9culo XXVIII, Tskhinvali foi unha pequena \"cidade real\" poboada principalmente por servos mon\u00e1sticos. Tskhinvali foi anexada ao Imperio ruso xunto co resto do leste de Xeorxia en 1801. Situada nunha ruta comercial que un\u00eda o C\u00e1ucaso Norte con Tbilisi e Gori, Tskhinvali desenvolveuse gradualmente como unha cidade comercial cunha mestura de poboaci\u00f3n de xudeus, xeorxianos, armenios e osetos. En 1917 ti\u00f1a 600 casas con 38.4% xudeus, 34,4% xeorxianos, 17,7% armenios e 8,8% osetos.\nA cidade viu os enfrontamentos entre a Garda do Pobo de Xeorxia e os campesi\u00f1os osetos pro-bolxeviques durante o per\u00edodo de 1918 a 1920, cando Xeorxia logrou unha breve independencia de Rusia. A lei sovi\u00e9tica foi establecida pola invasi\u00f3n do Ex\u00e9rcito Vermello en marzo de 1921, e un ano m\u00e1is tarde, en 1922, Tskhinvali converteuse na capital do \u00d3blast Aut\u00f3nomo de Osetia do Sur na Rep\u00fablica Socialista Sovi\u00e9tica de Xeorxia. Posteriormente, a cidade pasou a ser en gran medida de Osetia debido \u00e1 intensa urbanizaci\u00f3n e korenizaci\u00f3n (\"nativizaci\u00f3n\") da pol\u00edtica sovi\u00e9tica que favoreceu o fluxo de entrada dos osetos nas zonas rurais pr\u00f3ximas a Tskhinvali. Era esencialmente un centro industrial, con serradoiros e plantas de fabricaci\u00f3n, tam\u00e9n ti\u00f1a varias instituci\u00f3ns culturais e educativas, como un venerado Instituto Pedag\u00f3xico (actualmente Universidade Estatal de Tskhinvale) e un teatro. De acordo co \u00faltimo censo Sovi\u00e9tica (en 1989), Tskhinvali ti\u00f1a unha poboaci\u00f3n de 42.934 habitantes.\nDurante a fase aguda do Conflito xeorxiano-osetio, Tskhinvali foi escenario de tensi\u00f3ns \u00e9tnicas e posterior enfrontamento armado entre forzas xeorxianas e de Osetia. O acordo de Sochi de 1992 de alto o lume deixou Tskhinvali en mans dos osetos.\n2008 Guerra de Osetia do Sur.\nTskhinvali foi bombardeado polo goberno de Xeorxia o 8 de agosto de 2008 cos sistemas de foguetes de artiller\u00eda m\u00f3bil BM-21 \"Grad\" nun intento para recuperar o control da rep\u00fablica separatista de Osetia do Sur. Logo dos bombardeos, o ex\u00e9rcito xeorxiano invadiu a cidade nun intento de facerse co control da capital. O ex\u00e9rcito ruso respondeu ao d\u00eda seguinte movendo as s\u00faas propias forzas na cidade e contraatacando ao ex\u00e9rcito xeorxiano. O 10 de agosto as forzas xeorxianas retir\u00e1ronse de Tskhinvali que foi capturado polo ex\u00e9rcito ruso logo de intensos combates.\nUnha parte considerable da poboaci\u00f3n de Osetia do Sur (polo menos, 30.000 de 70.000 habitantes) fuxiu a Osetia do Norte-Alania antes ou inmediatamente despois do inicio da guerra. Con todo, moitos civ\u00eds morreron durante o bombardeo e a seguinte Batalla de Tskhinvali (162 mortes de civ\u00eds foron documentadas polo equipo ruso de investigadores and 365 - by the S.Ossetian authorities). A cidade sufriu graves danos durante a batalla. O Barrio xudeu, un dos barrios exclusivos da cidade tam\u00e9n foi destru\u00eddo Andrey Illarionov visitou a cidade en outubro de 2008, e informou de que o barrio xudeu de feito estaba en ru\u00ednas, a\u00ednda que observou que as ru\u00ednas estaban cubertas de arbustos e \u00e1rbores, o que indica que a destruci\u00f3n tivo lugar durante a Guerra de Osetia do Sur entre 1991 e 1992.\nCon todo, Mark Ames, que estaba cubrindo a \u00faltima guerra para The Nation, declarou que o principal barrio residencial de Tskhinvali, alcumado Shanghai debido a s\u00faa densidade de poboaci\u00f3n (que \u00e9 onde se atopan a maior\u00eda dos bloques de apartamentos de grande altura da cidade), e o antigo barrio xudeu, foron completamente destru\u00eddos.\nXeograf\u00eda.\nClima.\nSituado no C\u00e1ucaso, a 860 m. sobre o nivel do mar, Tskhinvali est\u00e1 no l\u00edmite clim\u00e1tico oce\u00e1nico / continental h\u00famido (\"Cwb/Dwb\", de acordo coa Clasificaci\u00f3n clim\u00e1tica de K\u00f6ppen), cunha precipitaci\u00f3n media anual de 805\u00a0mm. Os ver\u00e1ns son suaves e os invernos son fr\u00edos, con nevaradas.\nPresente.\nTskhinvali funciona como a capital de Osetia do Sur. Antes da guerra de 2008 ti\u00f1a unha poboaci\u00f3n de aproximadamente 30.000 habitantes. A cidade quedou considerablemente empobrecida en ausencia dun acordo pol\u00edtico permanente entre as d\u00faas partes nas \u00faltimas d\u00faas d\u00e9cadas.\nA cidade cont\u00e9n varios monumentos da arquitectura xeorxiana medieval, coa Igrexa Kavti de San Xurxo sendo o m\u00e1is antigo data dos s\u00e9culos VII ao x.\nTransporte.\nHab\u00eda un servizo ferroviario antes de 1991 na estaci\u00f3n de tren de Tskhinvali.\nRelaci\u00f3ns internacionais.\nCidades irm\u00e1s.\nTskhinvali est\u00e1 irmanada coas seguintes cidades:"}
{"id": "321435", "revid": "89787", "url": "https://gl.wikipedia.org/wiki?curid=321435", "title": "\u0160\u0107itarjevo", "text": "\u0160\u0107itarjevo (algunhas veces escrito en lingua croata \"\u0160\u010ditarjevo\") \u00e9 unha localidade croata (naselje) que pertence \u00e1 cidade de Velika Gorica, Croacia, localizada preto da circunvalaci\u00f3n de Zagreb e tam\u00e9n da nova Ponte da Patria sobre o r\u00edo Sava.\nO seu principal punto tur\u00edstico e cultural \u00e9 Andautonia, un sitio arqueol\u00f3xico con restos dunha antiga cidade romana."}
{"id": "321440", "revid": "89787", "url": "https://gl.wikipedia.org/wiki?curid=321440", "title": "Circunvalaci\u00f3n de Zagreb", "text": "A Circunvalaci\u00f3n de Zagreb (en lingua croata Zaobilaznica Zagreba) \u00e9 unha autoestrada en forma de U que circunda parcialmente ao arredor de Zagreb, Croacia. \nA parte m\u00e1is lonxe fica no intercambiador viario de Jankomir e o intercambiador viario de Ivanja Reka que foi constru\u00eddo entre 1977 e 1979, mentres que a secci\u00f3n Ivanja Reka - Sveta Helena foi constru\u00edda entre 1996 e 1999. \nA circunvalaci\u00f3n conta de 48.9 quil\u00f3metros de longo no trazado en torno \u00e1 cidade do suburbio do noroeste de Zapre\u0161i\u0107 a Sveta Helena no nordeste. A circunvalaci\u00f3n cruza o r\u00edo Sava d\u00faas veces, e est\u00e1 composto por unha ponte sobre a canle de Sava-Odra. A secci\u00f3n da autoestrada que conta con m\u00e1is tr\u00e1nsito \u00e9 a das secci\u00f3ns de Jankomir e Buzin.\nNo intercambiador viario contabil\u00edzase un volume de tr\u00e1fico viario de preto de 45.000 veh\u00edculos.\n\u00c9 a autoestrada m\u00e1is utilizada en Croacia.\nA \"Circunvalaci\u00f3n de Zagreb\" non est\u00e1 designada como unha autoestrada por separado cun n\u00famero distinto de autoestrada ao contrario, consiste en secci\u00f3ns de tres autoestradas:\nListaxe de sa\u00eddas.\n!scope=\"col\"|Condado\n!scope=\"col\"|Quil\u00f3metro\n!scope=\"col\"|Sa\u00edda\n!scope=\"col\"|Nome\n!scope=\"col\"|Destino\n!scope=\"col\"|Anotaci\u00f3ns\nTr\u00e1fico no sentido oeste segue ao longo do l\u00edmite norte A2 autoestrada para Krapina and Maribor, en Eslovenia.&lt;br&gt; A estrada D1 non ten fisicamente placas de sinalizaci\u00f3n ao longo da circunvalaci\u00f3n de Zagreb.\nA circunvalaci\u00f3n de Zagreb alterna entre a A2 (oeste) e A3 (ao leste) neste momento.\nO extremo leste da estrada D1 co termo occidental da estrada D3; as estradas estatais non son sinalizadas co paso do desv\u00edo de Zagreb\nPara o tr\u00e1fico no sentido oeste, a sa\u00edda \u00e1 A4 est\u00e1 sinalizada co n\u00famero 12, e para o tr\u00e1fico no sentido leste \u00e1 A3 a sa\u00edda est\u00e1 sinalizada co n\u00famero 6.\nA circunvalaci\u00f3n de Zagreb alterna entre a A3 (a oeste) e A4 (ao leste) neste momento."}
{"id": "321441", "revid": "98629", "url": "https://gl.wikipedia.org/wiki?curid=321441", "title": "Efecto coroa", "text": "O efecto coroa \u00e9 un fen\u00f3meno el\u00e9ctrico que se produce nos condutores das li\u00f1as de alta tensi\u00f3n e manif\u00e9stase en forma de halo luminoso darredor dos cables. Dado que os condutores adoitan ser de secci\u00f3n circular, o halo adopta unha forma de coroa, de a\u00ed o nome do fen\u00f3meno.\nO efecto consiste na ionizaci\u00f3n do aire circundante dun condutor debido aos altos niveis de tensi\u00f3n da li\u00f1a. Cando as mol\u00e9culas que compo\u00f1en o aire se ionizan, estas son capaces de conducir a corrente el\u00e9ctrica e as\u00ed, pois, parte dos electr\u00f3ns que circulan pola li\u00f1a pasan a circular polo aire. Tal circulaci\u00f3n producir\u00e1 un incremento de temperatura no gas, que se tornar\u00e1 dunha cor avermellada para niveis baixos de temperatura, ou azulada para niveis altos. A intensidade do efecto coroa, polo tanto, p\u00f3dese cuantificar segundo a cor do halo, que ser\u00e1 avermellado naqueles casos leves e azulado para os m\u00e1is severos.\nA primeira forma de efecto coroa rexistrada foi o fogo de santelmo. Nunha tormenta no mar, \u00e1s veces aparec\u00edan luces como chamas avermelladas ou azuladas na parte superior dos mastros dos barcos. Os mari\u00f1eiros asoci\u00e1bano con algunha forma de protecci\u00f3n e pux\u00e9ronlle o nome do seu padroeiro, Erasmo de Formia (Santo Elmo ou Santelmo).\nNo curso das investigaci\u00f3ns sobre a electroest\u00e1tica no s\u00e9culo XVII, observouse por primeira vez o mesmo fen\u00f3meno en laboratorio. Polo xeral, tam\u00e9n se lle daba o nome de coroa. Agora normalmente util\u00edzase o termo de efecto coroa para describir este fen\u00f3meno de descarga de gas el\u00e9ctrico externo.\nO efecto coroa pode ser suprimido utilizando aneis anticoroa.\nT\u00e9cnicas de atenuaci\u00f3n.\nO efecto coroa producirase cando a tensi\u00f3n da li\u00f1a supere a tensi\u00f3n cr\u00edtica disruptiva do aire, \u00e9 dicir, aquel nivel de tensi\u00f3n por encima do cal o aire se ioniza. A f\u00f3rmula m\u00e1is utilizada para a determinaci\u00f3n da tensi\u00f3n cr\u00edtica disruptiva \u00e9 a proposta polo enxe\u00f1eiro americano F.W. Peek:\nformula_1\nOnde:\nO c\u00e1lculo de \"RMG\" e \"DMG\" depender\u00e1 en cada caso da xeometr\u00eda da li\u00f1a el\u00e9ctrica.\nO factor de densidade do aire calc\u00falase como:\nformula_2\nOnde:\nC\u00e1lculo das perdas de potencia.\nPara aqueles casos nos que se produce o efecto coroa, a perda de potencia calc\u00falase segundo a f\u00f3rmula:\nformula_3\nOnde:"}
{"id": "321442", "revid": "12452", "url": "https://gl.wikipedia.org/wiki?curid=321442", "title": "Fogo de San Telmo", "text": ""}
{"id": "321444", "revid": "98629", "url": "https://gl.wikipedia.org/wiki?curid=321444", "title": "Irm\u00e1ns Dardenne", "text": "Os irm\u00e1ns Jean-Pierre Dardenne ([da\u0281d\u025bn]), nado en Liexa o 21 de abril de 1951 e Luc Dardenne, nado na mesma cidade o 10 de marzo de 1954 son unha parella de cineastas belgas. Traballan como directores, produtores e guionistas nos seus filmes.\nTraxectoria.\nOs Dardenne naceron e creceron na provincia de Liexa, en Valonia. Jean-Pierre estudou arte dram\u00e1tica, mentres que Luc (tres anos m\u00e1is novo) estudou filosof\u00eda. En 1975 crearon Derives, compa\u00f1\u00eda coa que produciron sesenta filmes documentais antes de pasarse \u00e1s longametraxes de ficci\u00f3n. Estes filmes trataban temas como a inmigraci\u00f3n polaca, a resistencia durante a segunda guerra mundial e a folga xeral de 1960.\nAs s\u00faas d\u00faas primeiras longametraxes de ficci\u00f3n, \"Falsch\" (1987) e \"Je pense a vous\" (1992), son pouco co\u00f1ecidas, e Luc describiunas como unha \"aventura desafortunada\". O seu primeiro grande \u00e9xito foi \"La promesse\" en 1996.\nCon \"Rosetta\" os Dardenne comezaron a fixarse nos problemas (filos\u00f3ficos, espirituais e psicol\u00f3xicos) dos desempregados. A protagonista, \u00c9milie Dequenne, que debutaba no cinema ga\u00f1ou o premio \u00e1 mellor actriz no Festival de Cannes. O filme foi a primeira produci\u00f3n belga que ga\u00f1ou a Palma de Ouro.\nCo seu seguinte filme, \"L\u2019Enfant\", volveron ga\u00f1ar a Palma de Ouro."}
{"id": "321445", "revid": "47401", "url": "https://gl.wikipedia.org/wiki?curid=321445", "title": "Luc Dardenne", "text": ""}
{"id": "321446", "revid": "47401", "url": "https://gl.wikipedia.org/wiki?curid=321446", "title": "Jean-Pierre Dardenne", "text": ""}
{"id": "321447", "revid": "47401", "url": "https://gl.wikipedia.org/wiki?curid=321447", "title": "Roman Pola\u0144ski", "text": ""}
{"id": "321448", "revid": "23204", "url": "https://gl.wikipedia.org/wiki?curid=321448", "title": "Mar\u00eda Saleta Castro Nogueira", "text": ""}
{"id": "321449", "revid": "89787", "url": "https://gl.wikipedia.org/wiki?curid=321449", "title": "Dar\u00fc\u015f\u015fafaka S.K.", "text": "O Dar\u00fc\u015f\u015fafaka Spor Kul\u00fcb\u00fc \u00e9 un equipo profesional de baloncesto da cidade de Istambul, Turqu\u00eda. Actualmente compite na Basketbol S\u00fcper Ligi, m\u00e1xima categor\u00eda do baloncesto turco, e na Euroliga. O club xoga os seus partidos coma local no Dar\u00fc\u015f\u015fafaka Ayhan \u015eahenk, con capacidade para 3.500 espectadores, e no Volkswagen Arena, con capacidade para 5.240.\nXogadores.\nElenco actual.\n! colspan=\"2\" style=\"background-color: #00943F; color: white; text-align: center;\" | Dar\u00fc\u015f\u015fafaka 2018\u22122019\n! Xogadores !! Adestradores\n! Pos. !! # !! Nac. !! Nome !! Altura !! Peso !! Procedencia\nT\u00edtulos.\nCampetici\u00f3ns europeas.\nEuroCup\nCompetici\u00f3ns dom\u00e9sticas.\nCopa de Turqu\u00eda"}
{"id": "321450", "revid": "5132", "url": "https://gl.wikipedia.org/wiki?curid=321450", "title": "Dar\u00fc\u015f\u015fafaka Do\u011fu\u015f", "text": ""}
{"id": "321451", "revid": "5132", "url": "https://gl.wikipedia.org/wiki?curid=321451", "title": "Darussafaka Dogus", "text": ""}
{"id": "321452", "revid": "5132", "url": "https://gl.wikipedia.org/wiki?curid=321452", "title": "Darussafaka S.K.", "text": ""}
{"id": "321453", "revid": "5132", "url": "https://gl.wikipedia.org/wiki?curid=321453", "title": "Dar\u00fc\u015f\u015fafaka Spor Kul\u00fcb\u00fc", "text": ""}
{"id": "321454", "revid": "5132", "url": "https://gl.wikipedia.org/wiki?curid=321454", "title": "Darussafaka Spor Kulubu", "text": ""}
{"id": "321455", "revid": "89787", "url": "https://gl.wikipedia.org/wiki?curid=321455", "title": "A fin de semana perdida", "text": "A fin de semana perdida (en ingl\u00e9s, The Lost Weekend) \u00e9 un filme do director Billy Wilder que conta a historia dun escritor alcoh\u00f3lico. Foi premiado coa Palma de Ouro no Festival de Cannes de 1946 e co Oscar ao mellor filme na 18\u00aa edici\u00f3n dos Oscar.\nEstreouse en galego na TVG o 13 de marzo de 1989.\nArgumento.\nO filme narra os feitos que ocorren en seis d\u00edas, desde o xoves ata o martes.\nO escritor alcoh\u00f3lico Don Birnam est\u00e1 prepar\u00e1ndose para unha fin de semana de vacaci\u00f3ns co seu irm\u00e1n Wick, que quere obrigalo a deixar a bebida. A moza de Don, Helen, chega para despedirse deles e menciona que ten d\u00faas entradas para un concerto. Don pide a Wyck que a acompa\u00f1e e mentres el vai a un bar e perde o tren deliberadamente para volver a casa e seguir bebendo.\nPremios.\nNa 18\u00aa edici\u00f3n dos Oscar, \"A fin de semana perdida\" ga\u00f1ou catro premios, mellor filme, director, actor e gui\u00f3n. Ademais foi candidato \u00e1 mellor fotograf\u00eda, montaxe e m\u00fasica.\nO filme compartiu o \"Grand Prix du Festival International du Film\" na primeira edici\u00f3n do Festival de Cannes, onde Milland tam\u00e9n ga\u00f1ou o premio ao mellor actor. Xunto con \"Marty\" (1955) son os \u00fanicos filmes que ga\u00f1aron o principal premio en Cannes e nos \u00d3scar."}
{"id": "321456", "revid": "12452", "url": "https://gl.wikipedia.org/wiki?curid=321456", "title": "Oscar \u00e1 mellor pel\u00edcula estranxeira", "text": ""}
{"id": "321457", "revid": "12452", "url": "https://gl.wikipedia.org/wiki?curid=321457", "title": "Oscar \u00e1 mellor direcci\u00f3n", "text": ""}
{"id": "321463", "revid": "18868", "url": "https://gl.wikipedia.org/wiki?curid=321463", "title": "Ada (nome)", "text": ""}
{"id": "321464", "revid": "18868", "url": "https://gl.wikipedia.org/wiki?curid=321464", "title": "Adelaira", "text": ""}
{"id": "321465", "revid": "18868", "url": "https://gl.wikipedia.org/wiki?curid=321465", "title": "Delaira", "text": ""}
{"id": "321466", "revid": "22570", "url": "https://gl.wikipedia.org/wiki?curid=321466", "title": "As arpas de Breog\u00e1n", "text": "As arpas de Breog\u00e1n \u00e9 o terceiro \u00e1lbum de estudio do m\u00fasico galego de folk Rodrigo Roman\u00ed. Foi publicado o 27 de novembro de 2012, baixo o selo Fol M\u00fasica.\nO \u00e1lbum foi producido polo propio Roman\u00ed, gravado nos estudios As Galesas, en Outes, no ver\u00e1n de 2012. Foi mesturado e masterizado por Segundo Grand\u00edo nos estudios Casa de Tolos, en Gondomar."}
{"id": "321468", "revid": "89787", "url": "https://gl.wikipedia.org/wiki?curid=321468", "title": "Desdentados", "text": "O dos desdentados ou edentados (\"Edentata\") constit\u00fae un taxon de mam\u00edferos placentarios hoxe en d\u00eda abandonado. Reun\u00eda aos armadillos ou tat\u00fas, os osos formigueiros, os preguiceiros, os pangol\u00edns e os oricteropos.\nUn grupo controvertido.\nA\u00ednda que o termo \"desdentados\" implica a ausencia de dentes, s\u00f3 os pangol\u00edns e os osos formigueiros est\u00e1n totalmente desprovistos deles, os demais membros do grupo non te\u00f1en dentes incisivos dianteiros e carecen (ou, se os te\u00f1en, est\u00e1n pouco desenvolvidos) os molares. Tratar\u00edase dun exemplo de converxencia evolutiva.\nA homoxeneidade deste grupo suscitou un debate xa na segunda metade do s\u00e9culo XIX e, en 1872, Thomas Huxley desprazou aos pangol\u00edns e os oricteropos a unha orde separada. Pouco despois, Edward Cope propuxo o termo \"Xenarthra\" para reagrupar os desdentados suramericanos.\nEste clado foi confirmado por an\u00e1lises moleculares como polifil\u00e9tico e, en consecuencia, os \"desdentados\" foron divididos, para reflectir a s\u00faa verdadeira filoxenia, nas ordes dos \"Pilosa\" (pilosos), que engloba aos osos formigueiros e os preguiceiros, e o dos \"Cingulata\" (cingulados), que comprende os armadillos.\nNota: Para ver o estado deste grupo at\u00e9 hai poucos anos, v\u00e9xase Maldentados na \"Enciclopedia Salvat de las ciencias. Tomo 6. Animales vertebrados\". Pamplona: Salvat, S. A. de Ediciones, pp.\u00a078\u201388.\nEtimolox\u00eda.\nO nome cient\u00edfico \"Edentata\" est\u00e1 formado polo elemento do lat\u00edn \"e-\" que indica a acci\u00f3n de \"separar\", de \"privar de algunha cousa\", e \"dentata\", nominativo plural do adxectivo \"dentatus, a-, -um\", \"dentado\", \"que ten dentes\". Literalmente: \"os privados de dentes\". "}
{"id": "321469", "revid": "22795", "url": "https://gl.wikipedia.org/wiki?curid=321469", "title": "Edentados", "text": ""}
{"id": "321470", "revid": "22795", "url": "https://gl.wikipedia.org/wiki?curid=321470", "title": "Edentata", "text": ""}
{"id": "321476", "revid": "89787", "url": "https://gl.wikipedia.org/wiki?curid=321476", "title": "Parque Natural do Lago de Seabra", "text": "O Parque Natural Lago de Seabra e Serras Segundeira e de Porto (\"Parque Natural Lago de Sanabria y Sierras Segundera y de Porto\" en castel\u00e1n), \u00e9 un espazo natural de Seabra, Zamora. Forma parte da reserva da biosfera transfronteiriza \"Meseta Ib\u00e9rica\".\nXeograf\u00eda.\nO parque proporciona protecci\u00f3n a unha zona de masas de auga. A m\u00e1is importante \u00e9 o lago de Seabra, mais tam\u00e9n conta co \"lago de cubillas\", a \"lagoa dos peixes\", o encoro de Vega de Tera e encoro de Cardena. Tam\u00e9n est\u00e1n presentes os r\u00edos de Tera e Forcadura.\nFauna e flora.\nFlora.\nExisten importantes bosques de carballeiras e vexetaci\u00f3n de ribeira, sobre todo nas zonas m\u00e1is baixas. Nas zonas altas predominan as matogueiras (xeralmente piornos), as pradeiras e os rochedos.\nFauna.\nEn canto a fauna, salientan o lobo, o corzo e especialmente as lontras. Ademais tam\u00e9n existe unha importante presenza de aves de rapina coma a aguia real e o gabi\u00e1n)."}
{"id": "321477", "revid": "89787", "url": "https://gl.wikipedia.org/wiki?curid=321477", "title": "Cantos caucanos", "text": "Cantos caucanos \u00e9 un poemario do poeta galego Ant\u00f3n Avil\u00e9s de Taramancos, publicado en 1985 pola editorial Sotelo Blanco.\nA obra est\u00e1 constitu\u00edda por tres poemas extensos, organizados en d\u00faas series (\u201cCr\u00f3nicas\u201d e \"Cantos caucanos\"). No poemario, o autor amosa a saudade pola volta da s\u00faa estad\u00eda de 19 anos en Colombia.\nPosteriormente foi reeditado por Edici\u00f3ns Xerais de Galicia na Biblioteca das Letras Galegas."}
{"id": "321478", "revid": "1131", "url": "https://gl.wikipedia.org/wiki?curid=321478", "title": "Cantos caucanos (\u00e1lbum)", "text": "Cantos caucanos \u00e9 o segundo \u00e1lbum de estudio do m\u00fasico galego de folk Rodrigo Roman\u00ed. Foi publicado en maio de 2003, polo selo Boa Music.\nBaseado na obra de Ant\u00f3n Avil\u00e9s de Taramancos (no que tam\u00e9n se baseou o t\u00edtulo), todos os temas est\u00e1n compostos por Rodrigo Roman\u00ed sobre textos do escritor noi\u00e9s, salvo o primeiro tema \"Foliada da cantiga mareira\". Os poemas musicados neste \u00e1lbum corresponden aos libros \"O tempo no espello\" (1982), \"Cantos caucanos\" (1985), \"As torres no \u00e1r\" (1989) e \"\u00daltima fuxida a Harar\" (1992, p\u00f3stuma). No mesmo ano de publicaci\u00f3n deste disco adic\u00f3uselle o D\u00eda das Letras Galegas a Avil\u00e9s de Taramancos.\nO disco foi gravado nas Galesas, Albeida (Outes) en marzo de 2003. Foi mesturado en Casa de Tolos (Gondomar)."}
{"id": "321479", "revid": "18868", "url": "https://gl.wikipedia.org/wiki?curid=321479", "title": "Carmo", "text": ""}
{"id": "321484", "revid": "98629", "url": "https://gl.wikipedia.org/wiki?curid=321484", "title": "Carolina", "text": "Carolina \u00e9 un antrop\u00f3nimo feminino de orixe xerm\u00e1nica que significa 'home libre', Carola, Carla, Carlota.\nTam\u00e9n pode significar:"}
{"id": "321485", "revid": "47401", "url": "https://gl.wikipedia.org/wiki?curid=321485", "title": "A Carolina", "text": "A Carolina ou A saia da Carolina \u00e9 unha cantiga popular da m\u00fasica galego-portuguesa tradicional no noroeste da Pen\u00ednsula Ib\u00e9rica (Galicia, Asturias, Le\u00f3n e norte de Portugal). \u00c9 unha das canci\u00f3ns m\u00e1is importantes da m\u00fasica tradicional galega; t\u00e9\u00f1ense realizado moitas versi\u00f3ns, a\u00ednda que a letra e m\u00fasica son sempre semellantes. Existen versi\u00f3ns portuguesas algo distintas. A orixe non \u00e9 co\u00f1ecida.\nUnha co\u00f1ecida versi\u00f3n \u00e9 a de 1978 de Fuxan os Ventos do seu \u00e1lbum \"Sementeira\". Tam\u00e9n \u00e9 de salientar a versi\u00f3n feita por Luar na Lubre no seu \u00e1lbum \"Solsticio\", combinada cun \"reel\" irland\u00e9s: \"Schiarazulla marazulla / A Carolina\". Tam\u00e9n existen versi\u00f3ns co\u00f1ecidas de Xocaloma, Astarot, ou as portuguesas de Anafaia ou Roberto Leal. Artistas non galegos como Mar\u00eda del Monte ou a London Simphony Orchestra t\u00e9\u00f1ena interpretado.\nOrixe.\nComo moitas outras tradici\u00f3ns \"A Carolina\" c\u00e1ntase en Galicia e Norte de Portugal (e tam\u00e9n en todo o noroeste peninsular, coincidindo co que ser\u00eda o territorio do antigo Reino de Galicia) polo que existe unha disputa sobre a orixe xeogr\u00e1fica da mesma.\nA cantiga \u00e9 alegre, de letra retranqueira e ritmo de pasodobre. Alg\u00fans expertos din que, polo ritmo, a orixe ser\u00eda de f\u00f3ra da area de influencia galega, galeguiz\u00e1ndose no pa\u00eds. Alg\u00fans din que a orixe estar\u00eda na vila de Miranda do Douro.\nA Carolina cant\u00e1banse en ambientes festeiros e para propiciar a danza, como elemento de grande cohesi\u00f3n social. Toc\u00e1banse ferros, pandeiretas, botellas de an\u00eds e gaitas.\nEnredo.\nA cantiga fala dunha moza chamada Carolina que cando baila move o rabo do lagarto que leva na saia e levanta paix\u00f3ns entre os homes da vila (o coronel, o crego...). Como moitas cantigas tradicionais galegas, ten dobres sentidos nas s\u00faas frases que fan dela unha cantiga picaresca. O rabo do lagarto far\u00eda referencia \u00e1 excitaci\u00f3n do home. Disque a moza na que se inspira a canci\u00f3n puido ser a La Bella Otero, moza galega que salientou na \"Belle \u00c9poque\" francesa. \nLetras en galego e portugu\u00e9s.\nA m\u00fasica e a letra m\u00e1is co\u00f1ecida en Galicia \u00e9 froito da versi\u00f3n feita por Fuxan os Ventos nos anos 1970, mesturando distintas versi\u00f3ns da cantiga (da costa, das monta\u00f1as do interior), que variaban algo nas estrofas. As letras en portugu\u00e9s son semellantes, co primeiro refr\u00e1n e as d\u00faas das primeiras estrofas practicamente coincidentes coas galegas."}
{"id": "321487", "revid": "18868", "url": "https://gl.wikipedia.org/wiki?curid=321487", "title": "A saia da Carolina", "text": ""}
{"id": "321488", "revid": "92340", "url": "https://gl.wikipedia.org/wiki?curid=321488", "title": "Aleksandar Vu\u010di\u0107", "text": "Aleksandar Vu\u010di\u0107 (cir\u00edlico serbio:\u0410\u043b\u0435\u043a\u0441\u0430\u043d\u0434\u0430\u0440 \u0412\u0443\u0447\u0438\u045b, \u00a0[aleks\u01ce\u02d0ndar \u028b\u01d4t\u0361\u0283el\u0361\u0255]), nado en Belgrado o 5 de marzo de 1970, \u00e9 un pol\u00edtico serbio, primeiro ministro do seu pa\u00eds desde o 27 de abri de 2014 e presidente do Partido Progresista Serbio.\nTraxectoria.\nLicenciado en dereito. Entrou en pol\u00edtica como militante do Partido Radical Serbio co que logrou un escano na Asemblea Nacional en 1993. Dous anos despois o PRS elixiuno o seu secretario xeral. Vu\u010di\u0107 serviu como ministro de informaci\u00f3n desde 1998 a 2000. En 2004 concorreu \u00e1s elecci\u00f3ns municipais en Belgrado, logrando o 29% dos votos na primeira volta e o 48% na segunda, sen lograr a alcald\u00eda. En 2008 durante unha crise interna do seu partido entre os partidarios dun entendemento coa Uni\u00f3n Europea e os sectores m\u00e1is nacionalistas abandonou brevemente a pol\u00edtica e aos poucos meses ingresou no Partido Progresista Serbio, formado polos disidentes proeuropeos do PRS e que quedou en primeiro lugar nas elecci\u00f3ns de 2012. Foi ministro de defensa entre 2012 a 2013, e viceprimeiro ministro primeiro de 2012 a 2014."}
{"id": "321489", "revid": "1131", "url": "https://gl.wikipedia.org/wiki?curid=321489", "title": "Copa do Mundo de Rugby a 7", "text": "A Copa do Mundo de Rugby a 7 ou Rugby World Cup Sevens \u00e9 a competici\u00f3n internacional m\u00e1is importante de rugby a 7. O campionato, celebrado cada catro anos (excepto entre 2013 e 2018), est\u00e1 organizado pola asociaci\u00f3n que goberna este deporte a nivel mundial, o World Rugby (WR), e nel participan as selecci\u00f3ns nacionais masculinas afiliadas \u00e1 dita federaci\u00f3n. A primeira edici\u00f3n disputouse no ano 1993 en Escocia, lugar de nacemento desta modalidade do rugby.\nOs l\u00edderes en vitorias son os combinados de Nova Zelandia e Fidxi con dous campionatos cada un. O Pa\u00eds de Gales e Inglaterra tam\u00e9n te\u00f1en un t\u00edtulo. Na quinta edici\u00f3n do torneo xogada en Dubai comezouse a celebrar o campionato feminino. Nesta categor\u00eda os dous campi\u00f3ns son Australia e Nova Zelandia. A edici\u00f3n do ano 2018 celebrarase en California, nos Estados Unidos de Am\u00e9rica. Estre este torneo e o anterior d\u00e9ixanse 5 anos por medio xa que en 2016 se disputar\u00e1 o primeiro torneo ol\u00edmpico deste deporte.\nHistoria.\nA Copa do Mundo de Rugby a 7 creouse grazas a unha proposta que lle deu a Scottish Rugby Union \u00e1 International Rugby Board. A edici\u00f3n inaugural celebrouse no Murrayfield Stadium, en Edimburgo. Catro anos m\u00e1is tarde, en 1997, o campionato trasladouse a Hong Kong. Na final, Fidxi ga\u00f1ou a Sur\u00e1frica. No ano 2001, o torneo disputouse en Mar del Plata, Arxentina. Catro ano despois, o campionato regresou a Hong Kong.\nEn 2005, a IRB fixo unha submisi\u00f3n ao Comit\u00e9 Ol\u00edmpico Internacional para que o sevens se convertese en deporte ol\u00edmpico. A submisi\u00f3n foi infrutuosa porque os membros do COI dixeron que a IRB deber\u00eda de promocionar m\u00e1is este deporte en categor\u00eda feminina. Para iso, a International Rugby Board creou un torneo feminino para o mundial de 2009. Grazas a esta decisi\u00f3n, o COI fixo que en 2009 se votara que o golf e o rugby 7 se convertesen en ol\u00edmpicos canda a elecci\u00f3n da cidade anfitrioa. Ao final, os dous deportes fix\u00e9ronse ol\u00edmpicos para os Xogos Ol\u00edmpicos de 2016 que se realizar\u00e1n na cidade brasileira de R\u00edo de Xaneiro.\nOs sextos mundiais celebr\u00e1ronse no ano 2013 na cidade de Moscova con 24 combinados masculinos e 16 conxuntos femininos.\nA Copa do Mundo de Rugby a 7 2018 disputarase en California cinco anos despois do anterior mundial celebrado no 2013 en Moscova."}
{"id": "321490", "revid": "89787", "url": "https://gl.wikipedia.org/wiki?curid=321490", "title": "Xenartros", "text": "A dos xenartros (\"Xenarthra\") \u00e9 unha superorde de mam\u00edferos placentarios, presentes no d\u00eda de hoxe unicamente en Am\u00e9rica.\nA orixe da superorde rem\u00f3ntanse ao inicio do terciario, hai aproximadamente 60 mill\u00f3ns de anos, pouco despois do mesozoico, en continente suramericano. A presenza destes animais en Am\u00e9rica do Norte expl\u00edcase polo grande intercambio americano que ocorreu ao final do terciario.\nA superorde dos xenartros comprende os osos formigueiros (familias dos \"Cyclopedidae\" e os \"Myrmecophagidae\"), os preguiceiros (familias dos \"Bradypodidae\" e os \"Megalonychidae\") e os armadillos (familia dos \"Dasypodidae\").\nControversia taxon\u00f3mica.\nNo s\u00e9culo XIX as familias anteriormente mencionadas formaban, xunto cos pangol\u00edns (familia dos \"Manidae\") e o porco formigueiro (familia dos \"Orycteropodidae\"), a orde dos desdentados (que non \u00e9 que non tiveran dentes, sen\u00f3n que non ti\u00f1an incisivos superiores nin molares, ou ti\u00f1an estes \u00faltimos moi pouco desenvolvidos).\nA homoxeneidade deste grupo suscitou un debate xa na segunda metade do s\u00e9culo XIX e, en 1872, Thomas Huxley desprazou aos pangol\u00edns e os oricteropos a unha orde separada. Pouco despois, en 1889, Edward Cope propuxo o termo \"Xenarthra\" para reagrupar os desdentados suramericanos.\nEste clado foi confirmado por an\u00e1lises moleculares como polifil\u00e9tico e, en consecuencia, os \"desdentados\" foron divididos, para reflectir a s\u00faa verdadeira filoxenia, nas ordes dos \"Pilosa\" (pilosos), que engloba aos osos formigueiros e os preguiceiros, e o dos \"Cingulata\" (cingulados), que comprende os armadillos.\nEtimolox\u00eda.\nO nome cient\u00edfico \"Xenarthra\" est\u00e1 formado polos elementos do lat\u00edn cient\u00edfico \"xen(o)-\", calco do grego antigo \u03be\u03b5\u03bd\u03bf-, derivado de \u03be\u03ad\u03bd\u03bf\u03c2 \u200e\"x\u00e9nos\", \"estranxeiro\", \"estra\u00f1o\", e \"-arthra\", forma plural neutra derivada do grego antigo \u1f04\u03c1\u03b8\u03c1\u03bf\u03bd \u200e\"\u00e1rthron\", \"articulaci\u00f3n\". Literalmente, \"os de estra\u00f1as articulaci\u00f3ns\", aludindo \u00e1s s\u00faas articulaci\u00f3ns intervertabrais, que son diferentes das dos outros mam\u00edferos euterios.\nClasificaci\u00f3n.\nA superode dos xenartros div\u00eddese, como quedou dito, en d\u00faas ordes: a dos cingulados (\"Cingulata\"), que incl\u00fae os armadillos, e a dos pilosos (\"Pilosa\"), que comprende aos vermiling\u00fces (\"Vermilingua\") e os fol\u00edvoros (\"Folivora\").\nOrdes, familias, subfamilias e x\u00e9neros actuais.\nSuperorde \"Xenarthra\" , segundo o NCBI:\nFiloxenia.\nSegundo Tree of Life, as relaci\u00f3ns filoxen\u00e9ticas dos grupos actuais de xenartros son as seguintes:"}
{"id": "321491", "revid": "22795", "url": "https://gl.wikipedia.org/wiki?curid=321491", "title": "Xenarthra", "text": ""}
{"id": "321492", "revid": "23204", "url": "https://gl.wikipedia.org/wiki?curid=321492", "title": "Justin Trudeau", "text": "Justin Pierre James Trudeau, nado en Ottawa o 25 de decembro de 1971, \u00e9 un pol\u00edtico canadense, l\u00edder do Partido Liberal do Canad\u00e1.\nTraxectoria.\nTrudeau \u00e9 o fillo m\u00e1is vello de Pierre Trudeau, antigo primeiro ministro, e de\u00a0Margaret Trudeau. Estudou bacharelato de artes, especialidade literatura na Universidade McGill e bacharelato de educaci\u00f3n na Universidade da Columbia Brit\u00e1nica. Traballou como profesor de franc\u00e9s na West Point Grey Academy e na escola secundaria Sir Winston Churchill en Vancouver. En 2008 entrou na C\u00e1mara dos Com\u00fans pola circunscrici\u00f3n de Papineau, e reelixido en 2011. Converteuse en xefe do seu partido o 14 de abril de 2013."}
{"id": "321493", "revid": "23204", "url": "https://gl.wikipedia.org/wiki?curid=321493", "title": "Un canto a Galicia", "text": "Un canto a Galicia \u00e9 unha canci\u00f3n gravada en 1971 do cantante de orixe galega Julio Iglesias inclu\u00edda no seu \u00e1lbum hom\u00f3nimo de 1972. O tema aparece tam\u00e9n en diversas recompilaci\u00f3ns dos \u00e9xitos do artista posteriores, como en \"Mi vida\" de 1998.\nA letra, que comete varios erros gramaticais, \u00e9 un pouco melanc\u00f3lica e morri\u00f1enta, propia do pobo galego, mais a m\u00fasica e o ritmo son, por\u00e9n, alegres, deixando esa saudade como esquecida. O son que prevalece, cunha voz en eco, \u00e9 o dunha guitarra, acompa\u00f1ado a mi\u00fado de aplausos.\nHistoria.\nGravada en lingua galega, a letra recrea o amor do autor por Galicia, berce de seu pai Julio Iglesias Puga, en honra do cal est\u00e1 escrito o tema. A canci\u00f3n tam\u00e9n tivo grande \u00e9xito no Norte de \u00c1frica e Oriente Medio. Nunha actuaci\u00f3n en agosto de 2013, Julio Iglesias dedicou este tema \u00e1s v\u00edtimas do accidente ferroviario de Angrois en Santiago de Compostela no anterior mes de xullo. Na s\u00faa dedicatoria explicou que para el Galicia \u00e9 \u00abunha terra moi especial e querid\u00edsima\u00bb .\nVendas.\nA canci\u00f3n alzouse co n\u00famero un nas listas de vendas de Espa\u00f1a e varios pa\u00edses de Am\u00e9rica Latina e Europa, entre eles os Pa\u00edses Baixos e B\u00e9lxica, conseguindo o n\u00famero 12 nas listas alem\u00e1s.\nVersi\u00f3ns.\nEn 1987 o autor interpretou a canci\u00f3n a d\u00fao con Manolo Escobar para o \u00e1lbum deste \u00faltimo \"Suspiros de Espa\u00f1a\". Existe a versi\u00f3n en castel\u00e1n do tema. O tema tam\u00e9n foi reeditado en italiano como \"Un canto alla vita\", alem\u00e1n: \"Wenn Ein Schiff Vor\u00fcberf\u00e4hrt\", franc\u00e9s: \"Un chant \u00e0 Galice\"."}
{"id": "321495", "revid": "98629", "url": "https://gl.wikipedia.org/wiki?curid=321495", "title": "Castelo de Zamora", "text": "O castelo de Zamora \u00e9 unha fortificaci\u00f3n da localidade de Zamora (Castela e Le\u00f3n), de orixe medieval.\nHistoria.\nOrixe.\nA orixe do propio edificio exp\u00f3n o primeiro problema. Segundo as cr\u00f3nicas foi mandado constru\u00edr por Afonso II de Asturias, a\u00ednda que os estudos realizados por diferentes historiadores afirman que probablemente estar\u00eda realizado por Fernando I de Le\u00f3n a mediados do s\u00e9culo XI. En calquera caso, desta \u00e9poca quedan moi poucos restos.\nPaso do tempo.\nA cidade de Zamora constitu\u00eda un alicerce b\u00e1sico para os reinos cristi\u00e1ns no proceso de reconquista. De feito, a conquista desta cidade aos \u00e1rabes \u00e9 descrita nas s\u00faas cr\u00f3nicas como unha desfeita terrible. Por esta raz\u00f3n, historicamente tivo importancia desde a s\u00faa edificaci\u00f3n ata s\u00e9culos posteriores. Baixo o reinado de Filipe V fix\u00e9ronselle reformas destinadas a adaptalo \u00e1s novas t\u00e9cnicas de guerra, como a potente artiller\u00eda.\nActualidade.\nHoxe en d\u00eda cons\u00e9rvase o per\u00edmetro do castelo, rodeado por un foxo que se atopa case \u00edntegro. Os muros m\u00e1is importantes, o patio de armas e a torre da homenaxe tam\u00e9n chegaron ata os nosos d\u00edas. O Decreto de 22/04/1949 decl\u00e1rao baixo a s\u00faa protecci\u00f3n, mentres que na lei 16/1985 sin\u00e1laselle protexido polo Patrimonio Hist\u00f3rico Espa\u00f1ol. Hoxe en d\u00eda \u00e9 propiedade do Ministerio de Educaci\u00f3n, Cultura e Deportes, que se encarga da s\u00faa conservaci\u00f3n. A cidade de Zamora utilizouno para albergar a Escola de Arte e Superior de Dese\u00f1o de Zamora, e ata o 2007 abeirou a Escola Oficial de Idiomas.\nDespois de catro anos de obras, no 2009 conclu\u00edron os traballos de recuperaci\u00f3n e consolidaci\u00f3n das estruturas defensivas do Castelo de Zamora, e puido abrirse ao p\u00fablico para a s\u00faa visita, cunha imaxe totalmente renovada tanto da fortaleza como dos xard\u00edns lindeiros. Integrado no recinto defensivo, e formando parte do seu conxunto e da s\u00faa estrutura, instalouse o espazo expositivo \"Baltasar Lobo, Castelo Centro de Arte\", dedicado \u00e1 obra do escultor zamorano.\nCaracter\u00edsticas.\nConfiguraci\u00f3n.\nO castelo de Zamora ten unha planta con forma de rombo. Nela sobresaen tres torres (d\u00faas con cinco puntas e unha con sete). Todo o edificio est\u00e1 flanqueado por un foxo de gran profundidade, que \u00e1 s\u00faa vez lle d\u00e1 seguridade o gran grosor dos muros -m\u00e1is de dous metros de media-. Para acceder a el hai unha ponte que outrora era levadiza e que vai parar a unha porta cun arco apuntado.\nTal e como se dixo antes, da base orixinal non quedan moitos vestixios. Ademais, tras as reformas acometidas por Filipe V boa parte da estrutura foi modificada, coa inclusi\u00f3n dun terrapl\u00e9n e alg\u00fans elementos adaptados ao contexto da \u00e9poca.\nImportancia.\nTr\u00e1tase dunha das obras m\u00e1is importantes dentro do recinto amurallado da propia cidade, as\u00ed como do contexto castel\u00e1n-leon\u00e9s en xeral. Est\u00e1 situado sobre unha elevaci\u00f3n natural que lle dar\u00eda m\u00e1is poder defensivo.\nArredores do Castelo.\nA car\u00f3n do castelo est\u00e1 o Parque do Castelo, formado por uns xard\u00edns e un miradoiro. Esta zona reflicte as reformas levadas a cabo entre os s\u00e9culos XVI e XVIII, e cunha simple ollada p\u00f3dese observar unha curiosa conxugaci\u00f3n entre propostas arquitect\u00f3nicas separadas no tempo por varios s\u00e9culos."}
{"id": "321496", "revid": "5132", "url": "https://gl.wikipedia.org/wiki?curid=321496", "title": "ASVEL Basket", "text": ""}
{"id": "321497", "revid": "98629", "url": "https://gl.wikipedia.org/wiki?curid=321497", "title": "Cingulados", "text": "A dos cingulados (\"Cingulata\") \u00e9 unha orde de mam\u00edferos placentarios propios do continente americano, co\u00f1ecidos popularmente como armadillos, caracterizados por posu\u00edren unha coiraza dorsal formada por placas xustapostas.\nA orde abrangue unha \u00fanica familia, a dos dasip\u00f3didos.\nCaracter\u00edsticas.\nOs cingulados separ\u00e1ronse pouco do plano ancestral placentario, e son un grupo moi antigo, xa diferenciado no paleoceno.\nAs especies actuais son nocturnas e escavadoras, e est\u00e1n protexidas por placas \u00f3seas na pel, cubertas por escudos c\u00f3rneos; os membos dalg\u00fans x\u00e9neros poden enrolarse en forma de b\u00f3la.\nOs dentes son numerosos (at\u00e9 25 en cada mand\u00edbula), simples, cil\u00edndricos e uniformes, sen esmalte e con ra\u00edces abertas, e de crecemento continuo. Son insect\u00edvoros e omn\u00edvoros necr\u00f3fagos.\nTaxonom\u00eda.\nDescrici\u00f3n.\nA orde dos cingulados foi descrita en 1811 polo zo\u00f3logo alem\u00e1n Johann Karl Wilhelm Illiger.\nEtimolox\u00eda.\nO nome cient\u00edfico, \"Cingulata\", \u00e9 o nominativo plural do adxectivo do lat\u00edn cient\u00edfico \"cingulatus, -a, -um\", derivado do nome do lat\u00edn cl\u00e1sico \"cingula, -ae\", \"cincha\", \"cinto\", aludindo aos cintos de duras escamas que presentan estes animais no dorso e nos flancos. \nClasificaci\u00f3n.\nNa actualidade, esta orde s\u00f3 conta cunha familia, a dos dasip\u00f3didos, coas subfamilias e x\u00e9neros seguintes:\nOrde \"Cingulata\"\nArmadillos xigantes.\nDurante o plistoceno e per\u00edodos anteriores, ademais dos modernos armadillos existiron tam\u00e9n armadillos xigantes, como os gliptodontes, que se diferenciaron no eoceno superior e que ti\u00f1an un cranio e unha casca formada por moitas pezas pequenas fusionadas e, en ocasi\u00f3ns, unha cola en forma de maza. Mostran unha not\u00e1bel converxencia coas tarturugas e alg\u00fans dinosauros (anquilosauros)."}
{"id": "321498", "revid": "5132", "url": "https://gl.wikipedia.org/wiki?curid=321498", "title": "Centro, Francia", "text": ""}
{"id": "321499", "revid": "22795", "url": "https://gl.wikipedia.org/wiki?curid=321499", "title": "Cingulata", "text": ""}
{"id": "321500", "revid": "89787", "url": "https://gl.wikipedia.org/wiki?curid=321500", "title": "Llanfair Pwllgwyngyll", "text": "Llanfair Pwllgwyngyll ou por motivos publicitarios Llanfair\u00adpwllgwyngyll\u00adgogery\u00adchwyrn\u00addrobwll\u00adllan\u00adtysilio\u00adgogo\u00adgoch ( [\u026can\u02ccvairpu\u026c\u02c8\u0261w\u0268\u031en\u0261\u0268\u031e\u026c]), \u00e9 unha vila da illa de Anglesey, en Gales. At\u00f3pase no Estreito de Menai, e a ponte \"Britannia\" comun\u00edcao coa cidade de Bangor, na outra beira do estreito. \nEsta localidade tam\u00e9n \u00e9 co\u00f1ecida cos nomes alternativos de Llanfairpwll ou Llanfair PG, que o distinguen doutros lugares de Gales que tam\u00e9n comezan por \"Llanfair\". \nTop\u00f3nimo.\nO nome da localidade non pode ser considerado un top\u00f3nimo aut\u00e9ntico en lingua galesa. Foi xerado artificialmente na d\u00e9cada de 1860, para outorgar \u00e1 estaci\u00f3n local a honra de ter inscrito o maior nome do Reino Unido, constitu\u00edndo un dos golpes publicitarios mais antigos.\nGorsafawddacha'idraigodanheddogleddoll\u00f4npenrhynareurdraethceredigion (68 letras), era o nome doutra estaci\u00f3n de tren, nomeada para rivalizar co nome desta localidade.\nO nome significa \"Igrexa de Santa Mar\u00eda no val da abeleira branca pr\u00f3ximo a un remu\u00ed\u00f1o r\u00e1pido e da Igrexa de San Tisilio da gruta vermella\".\nA s\u00faa variante oficial de Llanfair\u00adpwllgwyngyll\u00adgogery\u00adchwyrn\u00addrobwll\u00adllan\u00adtysilio\u00adgogo\u00adgoch consta como o top\u00f3nimo m\u00e1is longo do Reino Unido e o terceiro m\u00e1is longo do mundo.\nNos sinais das estradas, a localidade enc\u00f3ntrase sinalada como Llanfairpwllgwyngyll. Nos mapas, encontra-se como Llanfair Pwllgwyngyll e os seus habitantes ch\u00e1mana Llanfairpwll ou soamente Llanfair.\nNa localidade existe un club de f\u00fatbol de nome \"Clwb P\u00eal Droed Llanfairpwllgwyngyllgogerychwyrndrobwllllantysiliogogogoch Football Club\"."}
{"id": "321501", "revid": "12452", "url": "https://gl.wikipedia.org/wiki?curid=321501", "title": "Llanfairpwllgwyngyll", "text": ""}
{"id": "321502", "revid": "12452", "url": "https://gl.wikipedia.org/wiki?curid=321502", "title": "Llanfairpwll", "text": ""}
{"id": "321503", "revid": "12452", "url": "https://gl.wikipedia.org/wiki?curid=321503", "title": "Llanfair PG", "text": ""}
{"id": "321504", "revid": "54334", "url": "https://gl.wikipedia.org/wiki?curid=321504", "title": "Arthur Schnitzler", "text": "Arthur Schnitzler, nado en Viena o 15 de maio de 1862 e finado na mesma cidade o 21 de outubro de 1931, foi un escritor austr\u00edaco.\nTraxectoria.\nEra m\u00e9dico de profesi\u00f3n. Nas s\u00faas obras aparecen temas coma o erotismo, a morte, a psicolox\u00eda (foi admirado por Sigmund Freud) ou a crise social da s\u00faa cidade natal. Foi un dos primeiros autores en lingua alem\u00e1 en empregar a t\u00e9cnica narrativa do mon\u00f3logo interior.\nAlgunhas obras famosas do autor son \"A cacat\u00faa verde\", en teatro, ou \"Fr\u00e4ulein Else\", \"Lieutenant Gustl\" ou \"Traumnovelle\" en narrativa."}
{"id": "321505", "revid": "23204", "url": "https://gl.wikipedia.org/wiki?curid=321505", "title": "Berenguer de Cru\u00eflles", "text": "Berenguer de Cru\u00eflles, nado en Peratallada en 1310 e finado en Barcelona no ver\u00e1n de 1362, foi bispo de Xirona (1349\u20131362) e o primeiro presidente da Generalitat de Catalu\u00f1a (1359\u20131362), nomeado polas Cortes de Cervera.\nTraxectoria.\nOs historiadores consideran probable que Berenguer de Cru\u00eflles tivese as s\u00faas orixes familiares en Cru\u00eflles, que o seu pai fose Bernat de Cru\u00eflles i de Peratallada e a s\u00faa nai Gueraua de Cabrera, malia a ausencia de probas documentais. Rematando a s\u00faa carreira eclesi\u00e1stica, sucedeu a Arnau de Mont-rodon como bispo de Xirona. En\u00e9rxico, defensor da Inquisici\u00f3n e preocupado pola herex\u00eda, foi bispo nun per\u00edodo marcado polas guerras constantes e os efectos da peste negra, que supuxo a morte dun terzo da poboaci\u00f3n.\nFoi escollido primeiro representante do brazo eclesi\u00e1stico do que daquela se chamaba Deputaci\u00f3n do Xeneral de Catalu\u00f1a e m\u00e1is adiante pasar\u00eda a chamarse Generalitat de Catalu\u00f1a. Dende a presidencia desta instituci\u00f3n velou polo cumprimento do acordo que a Corte de Cervera asinara co monarca Pedro IV de Arag\u00f3n por axudalo na guerra dos dous Pedros (1356\u20131369), e que comportaba a substituci\u00f3n dos impostos arbitrarios anteriores a un \u00fanico imposto legal e estable. Bo diplom\u00e1tico, cons\u00e9rvanse moitas das s\u00faas cartas e s\u00e1bese das s\u00faas s\u00faas acci\u00f3ns decididas contra a corrupci\u00f3n da \u00e9poca, actuando con dureza diante de casos concretos, establecendo o cobro dos subsidios a trav\u00e9s dun s\u00edndico local ou impulsando a redacci\u00f3n do \"Llibre verd dels feus\"."}
{"id": "321510", "revid": "23204", "url": "https://gl.wikipedia.org/wiki?curid=321510", "title": "Hargeisa", "text": "Hargeisa (, ) \u00e9 a capital de Somalilandia, unha rep\u00fablica autoproclamada que \u00e9 reco\u00f1ecida internacionalmente como unha rexi\u00f3n aut\u00f3noma de Somalia.\nDurante a Idade Media, Hargeisa formou parte do Sultanato de Adel. A cidade m\u00e1is tarde en 1941 sucedeu a Berbera como a capital do protectorado da Somalilandia Brit\u00e1nica. En 1960, o protectorado logrou a independencia e unida co Territorio en fideicomiso de Somalia (a antiga Somalia italiana) para formar a Rep\u00fablica de Somalia (Somalia) o 1 de xullo.\nHargeisa est\u00e1 situada nun val nas monta\u00f1as de Galgodon (Ogo), e s\u00e9ntase nunha elevaci\u00f3n de 1.334 m.. \u00c9 un importante sitio da arte rupestre do per\u00edodo Neol\u00edtico, a cidade \u00e9 tam\u00e9n un centro comercial para o corte de pedras preciosas, a construci\u00f3n, os servizos p\u00fablicos e a importaci\u00f3n/exportaci\u00f3n, entre outras actividades.\nEtimolox\u00eda.\nO top\u00f3nimo Hargeisa significa literalmente \"o lugar onde ocultar se vende\". A\u00ednda que se sabe pouco sobre a historia da cidade antes do s\u00e9culo XIX, A \"enciclopedia Aethiopica\" suxire que o asentamento pode haber evolucionado na \u00faltima metade da d\u00e9cada de 1800 como un asentamento Qadiriyya establecido polo Sheik Maddar, preto dun oasis utilizado polos pastores n\u00f3mades no cami\u00f1o \u00e1 cidade de Harar. Polo tanto, prop\u00f3n que o nome \"Hargeisa\" posiblemente deriva do sobrenome de \"Harar as-sagir\", que significa \"Harar o pequeno\".\nHistoria.\nPrehistoria.\nNumerosa arte rupestre da \u00e9poca neol\u00edtica at\u00f3pase no complexo Laas Geel, nos arredores de Hargeisa. Durante novembro e decembro de 2002, levouse a cabo un estudo arqueol\u00f3xico na zona por un equipo franc\u00e9s de investigadores. O obxectivo da expedici\u00f3n era buscar abrigos rochosos e covas que conte\u00f1en recheos arqueol\u00f3xicos estratificados capaces de documentar o per\u00edodo en que a econom\u00eda de produci\u00f3n apareceu nesta parte de Somalia (circa quinto e segundo milenio adC). Durante o transcurso da enquisa, o equipo arqueol\u00f3xico franc\u00e9s descubriu a arte rupestre de Laas Geel, que abarca unha superficie de dez nichos de roca (covas). Nun excelente estado de conservaci\u00f3n, as pinturas mostran figuras humanas coas s\u00faas mans levantadas e enfront\u00e1ndose a vacas de cornos longos e sen chepa.\nA arte rupestre era co\u00f1ecida polos habitantes da zona durante s\u00e9culos antes do descubrimento franc\u00e9s. Pero, a existencia do sitio non fora transmitida \u00e1 comunidade internacional. En novembro de 2003, unha misi\u00f3n regresou a Laas Geel e un equipo de expertos levou a cabo un estudo detallado das pinturas e o seu contexto prehist\u00f3rico.\nO norte de Somalia, en xeral, \u00e9 o fogar de numerosos sitio arqueol\u00f3xicos, con arte rupestre e/ou edificios antigos que se atopan en Haylan, Qa\u2019ableh, Qombo'ul e El Ayo. Con todo, moitas destas vellas estruturas a\u00ednda non se exploraron correctamente, un proceso que poder\u00eda axudar a botar m\u00e1is luz sobre a historia local e facilitar a s\u00faa preservaci\u00f3n para a posteridade.\nSomalilandia Brit\u00e1nica.\nEn 1888, trala firma de sucesivos tratados cos ent\u00f3n Sult\u00e1ns gobernantes do pobo somal\u00ed como Mohamoud Ali Shire do Sultanato Warsangali, os brit\u00e1nicos estableceron un protectorado na rexi\u00f3n co\u00f1ecida como Somalilandia Brit\u00e1nica Os brit\u00e1nicos ti\u00f1an a gornici\u00f3n do protectorado de Ad\u00e9n no actual Iemen, administrado desde a India brit\u00e1nica ata 1898. A Somalilandia brit\u00e1nica foi ent\u00f3n administrado polo Ministerio de Exteriores ata 1905 e despois pola Oficina Colonial.\nBerbera, un importante porto comercial no Mar Vermello, foi a primeira capital do protectorado debido \u00e1 s\u00faa importancia estrat\u00e9xica. Con todo, a capital trasladouse desde Berbera a Hargeisa, e a cidade obtivo a capitalidade en 1941. Durante a Campa\u00f1a de \u00c1frica Oriental, o protectorado foi ocupado por Italia en agosto de 1940, pero foi reconquistado polos brit\u00e1nicos en marzo de 1941.\nO protectorado obtivo a s\u00faa independencia o 26 de xu\u00f1o de 1960 como o Estado de Somalilandia, antes da posterior uni\u00f3n co Territorio en fideicomiso de Somalia (a antiga Somalia italiana) para formar o Rep\u00fablica de Somalia.\n1960-1980.\nNo per\u00edodo posterior \u00e1 independencia, Hargeisa administrouse como a capital da provincia de Woqooyi Galbeed de Somalia. Numerosos novos proxectos de desenvolvemento foron presentados posteriormente na cidade polo goberno somal\u00ed. Entre estas iniciativas estaba a creaci\u00f3n en 1977 do Museo Provincial Hargeisa. Foi o primeiro museo que se estableceu en Somalia desde a independencia en 1960. O Aeroporto Internacional Hargeisa tam\u00e9n foi renovado e modernizado, co obxectivo final de dotar \u00e1s instalaci\u00f3ns para dar cabida a avi\u00f3ns m\u00e1is grandes e ofrecer m\u00e1is destinos.\nComo consecuencias da fracasada campa\u00f1a de Ogaden de finais de 1970, o goberno socialista no poder da Rep\u00fablica Democr\u00e1tica de Somalia ao mando do Maior Xeneral Mohamed Siad Varre comezou a arrestar os funcionarios do goberno e militares baixo sospeita de participaci\u00f3n nun errado golpe de Estado de 1978. A maior\u00eda das persoas que supostamente axudaron a planear o golpe foron executados sumariamente. Con todo, varios funcionarios lograron escapar ao estranxeiro e comezaron a formar o primeiro de varios grupos disidentes dedicados a derrocar o goberno de Varre pola forza. Entre estes grupos rebeldes estaba o Movemento Nacional Somali (SNM), que foi apoiado polo ent\u00f3n gobernante r\u00e9xime comunista de Etiop\u00eda. A fins de 1980, o grupo insurxente logrou capturar Hargeisa, o que provocou os ataques a\u00e9reos das forzas gobernamentais. Os bombardeos subseguintes e o lume cruzado cobrouse miles de v\u00edtimas e destru\u00edu gran parte da cidade.\nReconstruci\u00f3n.\nDespois do colapso do goberno central de Somalia e o inicio da guerra civil en 1991, os secesionistas SNM na parte noroeste do pa\u00eds declararon unilateralmente a independencia. Un lento proceso de reconstruci\u00f3n da infraestrutura comezou posteriormente en Hargeisa e outras cidades da rexi\u00f3n.\nDesde 1991, Hargeisa sufriu un lavado de face a grande escala. As renovaci\u00f3ns financi\u00e1ronse en gran parte polos empresarios locais, as\u00ed como os expatriados somal\u00eds que env\u00edan remesas de fondos aos seus familiares na rexi\u00f3n a trav\u00e9s dalg\u00fans dos diferentes operadores de transferencia de di\u00f1eiro de propiedade de Somalia. A maior parte dos edificios residenciais e comerciais destru\u00eddos xa se reconstru\u00edron, e erixiron moitas novas estruturas. Os edificios dunha planta da cidade tam\u00e9n est\u00e1n dando paso progresivamente a edificios de varios pisos e ra\u00f1aceos.\nXeograf\u00eda.\nLocalizaci\u00f3n e h\u00e1bitat.\nHargeisa est\u00e1 situado nunha zona monta\u00f1osa, nun val pechado do noroeste do altiplano Galgodon (Ogo). At\u00f3pase a unha altura de 1.334 m por encima do nivel do mar.\nA cidade adoitaba estar rodeada por bosques cando era m\u00e1is pequena en tama\u00f1o, pero no campo ao redor dela a\u00ednda at\u00f3panse pequenos zombros. Cerca Hargeisa at\u00f3pase f\u00e9rtil Sheikh e as monta\u00f1as Daallo, que reciben grandes cantidades de choiva. Ao sur da cidade esta a sabana de Haud(Baligubadle), que atrae a moitas especies diferentes de flora e fauna a pastar na zona.\nHargeisa est\u00e1 situado preto da cidade de Gabiley, que serve como un centro agr\u00edcola no norte de Somalia. A \u00e1rea de Allay-Baday desa cidade produce toneladas de tomates e cebolas cada mes durante a tempada de choivas. A cidade de Arabsiyo tam\u00e9n se atopa preto, e destaca pola s\u00faa produci\u00f3n de lim\u00f3ns.\nDebido a s\u00faa relativa fertilidade e vexetaci\u00f3n, os animais salvaxes de calquera raza ve\u00f1en \u00e1 zona de Hargeisa e pastan nos pasteiros da sabana. A fauna que se pode atopar nas zonas rurais da cidade incl\u00faen os kudu, xabar\u00edns, asno salvaxe somal\u00ed, Phacochoeruss, ant\u00edlopes, ovellas de Somalia, cabras, camelos, e moitos tipos diferentes de aves. Tam\u00e9n hai varios zool\u00f3xicos p\u00fablicos e privados. Ao sur de Hargeisa \u00e9 unha sabana de pasteiros, que atrae a moito tipo de vida silvestre da zona, inclu\u00edndo le\u00f3ns e leopardos.\nClima.\nHargeisa ten unha clima semi\u00e1rido ( K\u00f6ppen: \"BSh\"). A cidade en xeral, ten invernos c\u00e1lidos e ver\u00e1ns calorosos. Con todo, malia a s\u00faa situaci\u00f3n nos tr\u00f3picos, debido \u00e1 grande altitude Hargeisa, de cando en cando, experimenta climas extremos moi c\u00e1lido ou moi fr\u00edo. Este \u00e9 un trazo pouco frecuente en rexi\u00f3ns con climas semi\u00e1ridos. A cidade recibe a maior parte da s\u00faa precipitaci\u00f3n entre os meses de abril e setembro, cunha media de pouco menos de 400\u00a0mm de choiva ao ano. As temperaturas medias mensuais en Hargeisa son de 18\u00a0\u00b0C nos meses de decembro e xaneiro a 24\u00a0\u00b0C no mes de xu\u00f1o.\nAdministraci\u00f3n.\nSituado na provincia de Woqooyi Galbeed na rexi\u00f3n de Somalilandia, Hargeisa \u00e9 a sede do parlamento rexional, o palacio presidencial e os ministerios do goberno.\nA administraci\u00f3n municipal esta dirixida actualmente por Abdurrahman Mahmoud Aidiid (Soltelco). Un membro de Paz, Unidade, e Desenvolvemento (Kulmiye), a asociaci\u00f3n pol\u00edtica gobernante na rexi\u00f3n, foi elixido Alcalde o 14 de abril de 2013, por un qu\u00f3rum de 24 concelleiros da cidade.\nDemograf\u00eda.\nSegundo Demographia, Hargeisa ten unha poboaci\u00f3n de ao redor de 750.000 habitantes en 2015. \u00c9 a 652\u00ba cidade m\u00e1is grande do mundo polo tama\u00f1o da poboaci\u00f3n. A \u00e1rea urbana ocupa 65\u00a0km\u00b2, cunha densidade de poboaci\u00f3n de 11.600 hab/km\u00b2}} Est\u00e1 habitada principalmente por persoas de etnia somal\u00ed, co clan Isaaq ben representado.\nEconom\u00eda.\nHargeisa \u00e9 o centro financeiro para moitas industrias empresariais que van desde talladores de xemas, \u00e1 construci\u00f3n, procesamento de alimentos, comercio retallista e as empresas de importaci\u00f3n e exportaci\u00f3n\nTransporte.\nOs autobuses son a forma m\u00e1is com\u00fan de transporte p\u00fablico en Hargeisa. Existen unha serie de rutas que serven case todos os distritos da cidade. Tam\u00e9n est\u00e1n dispo\u00f1ibles servizos de autobuses inter urbanos, que conectan Hargeisa a outras das principais cidades e pobos do norte de Somalia, inclu\u00edndo Burao, Berbera e Borama.\nCo crecemento do desenvolvemento urbano, xurdiron varias novas empresas de Taxis en Hargeisa. Son unha creaci\u00f3n dos empresarios locais e expatriados somal\u00eds que volveron a investir na s\u00faa cidade natal. As empresas contan con alta calidade e o transporte de taxi \u00e9 seguro a todas as partes da cidade, e ofrecen oportunidades de emprego a longo prazo.\nPara o transporte a\u00e9reo, a cidade \u00e9 servida polo Aeroporto Internacional de Hargeisa. As compa\u00f1\u00edas privadas de propiedade somal\u00ed Daallo Airlines e Jubba Airways ofrece voos nacionais desde a instalaci\u00f3n a varias outras cidades de Somalia, como a Mogadiscio, Bosaso e Galkayo. Tam\u00e9n est\u00e1n dispo\u00f1ibles viaxes a destinos internacionais, inclu\u00edndo a Djibouti e Dubai."}
{"id": "321511", "revid": "89787", "url": "https://gl.wikipedia.org/wiki?curid=321511", "title": "Pilosos", "text": "A dos pilosos (\"Pilosa\") \u00e9 unha orde de mam\u00edferos placentarios, unha das d\u00faas que integran a superorde dos xenartros, que incl\u00fae os osos formigueiros e os preguiceiros, animais que, na actualidade, existen unicamente no continente americano.\nA orixe da orde se rem\u00f3ntase a principios do terciario, hai ao redor de 60 mill\u00f3ns de anos, pouco tempo despois da extinci\u00f3n dos dinosauros.\nAt\u00e9 hai poucos anos este grupo consider\u00e1base unha suborde da orde dos \"Xenarthra\", que na actualidade foi elevada ao rango de superorde.\nPor\u00e9n, est\u00e1n emparentados cos armadillos, que hoxe se consideran formando unha orde, a dos \"Cingulata\", dentro dos xenartros, a\u00ednda que os pilosos modernos est\u00e1n moi especializados e superficialmente par\u00e9cense moi pouco aos armadillos.\nTaxonom\u00eda.\nDescrici\u00f3n.\nA orde foi descrita en 1883 polo zo\u00f3logo brit\u00e1nico, especializado en anatom\u00eda comparada, William Henry Flower.&lt;br&gt;O grupo foi revisado en 1985 por Wetzel e Kraft, independentemente, como parte dos \"Xenarthra\"; antigamente inclu\u00eddos nos \"Xenarthra\", grupo que foi elevado \u00e1 catergor\u00eda de magnorde por McKenna e Bell en 1997, a\u00ednda que a maior\u00eda dos autores os considera como unha superorde.\nSin\u00f3nimo.\nAdemais de polo nome de \"Pilosa\", a orde foi co\u00f1ecida tam\u00e9n polo sin\u00f3nimo \"Edentata\" .\nEtimolox\u00eda.\nO nome cient\u00edfico \"Pilosa\" \u00e9 o nominativo plural do adxectivo do lat\u00edn \"pil\u014dsum, -a, -um\", \"peludo\", \"viloso\".\nClasificaci\u00f3n.\nA orde dos \"Pilosa\" subdiv\u00eddese en d\u00faas subordes, \"Folivora\" e \"Vermilingua\", que comprende as familias, x\u00e9neros e especies seguintes (s\u00f3 se incl\u00faen os taxons actuais):\nOrde \"Pilosa\" \nFiloxenia.\nSegundo Tree of Life, as relaci\u00f3ns filoxen\u00e9ticas dos grupos actuais de cingulados e pilosos son as seguintes:"}
{"id": "321512", "revid": "22795", "url": "https://gl.wikipedia.org/wiki?curid=321512", "title": "Pilosa", "text": ""}
{"id": "321530", "revid": "1410", "url": "https://gl.wikipedia.org/wiki?curid=321530", "title": "Isabel Bowes-Lyon", "text": "Isabel Bowes-Lyon, nada en Londres o 4 de agosto de 1900 e finada o 30 de marzo de 2002, foi unha nobre inglesa, esposa do rei Xurxo VI do Reino Unido e polo tanto ra\u00ed\u00f1a consorte do Reino Unido e os dominios brit\u00e1nicos, desde 1936 ata a morte do seu marido en 1952. Tam\u00e9n foi a \u00faltima ra\u00ed\u00f1a consorte de Irlanda e a \u00faltima emperatriz da India. Logo da morte de Xurxo VI e o ascenso ao trono da s\u00faa filla Isabel II comezou a ser co\u00f1ecida como a Ra\u00ed\u00f1a nai, para evitar confundila coa s\u00faa filla.\nTraxectoria.\nIsabel naceu no seo dunha familia da nobreza\u00a0escocesa composta por Claude Bowes-Lyon e Cecilia Cavendish-Bentinck. En 1923 Isabel casou co duque de York, segundo fillo do rei Xurxo V e a ra\u00ed\u00f1a Mar\u00eda de Teck. Como duquesa de York, xunto ao seu marido e as s\u00faas fillas Isabel e Margarida, personificou a idea tradicional de familia e servizo p\u00fablico. Asumiu diversos compromisos p\u00fablicos e chegou a ser co\u00f1ecida como a \u00abduquesa sonriente\u00bb debido a s\u00faa constante expresi\u00f3n.\nNo ano 1936, o seu marido converteuse inesperadamente en Rei, cando o seu irm\u00e1n Eduardo VIII abdicou para poder casar con Wallis Simpson, unha divorciada estadounidense. Xa como ra\u00ed\u00f1a consorte, Isabel acompa\u00f1ou ao seu marido nas xiras diplom\u00e1ticas por Francia e Estados Unidos no per\u00edodo previo \u00e1 segunda guerra mundial. Durante o conflito, o seu esp\u00edrito aparentemente indomable proporcionou apoio ao pobo brit\u00e1nico. En reco\u00f1ecemento ao seu papel como instrumento de propaganda, Adolf Hitler describiuna como \u00aba muller m\u00e1is perigosa de Europa\u00bb. Ao finalizar a guerra a sa\u00fade do seu marido deteriorouse e finou en 1952, quedando vi\u00fava \u00e1 idade de 51 anos.\n\u00c1 morte da s\u00faa sogra, co seu cu\u00f1ado vivindo no estranxeiro e coa s\u00faa primox\u00e9nita convertida en ra\u00ed\u00f1a \u00e1 idade de 25 anos, Isabel converteuse no membro m\u00e1is antigo da Familia Real Brit\u00e1nica e asumiu a posici\u00f3n matriarcal. Nos seus \u00faltimos anos foi un membro consistentemente popular la realeza, cando outros ti\u00f1an baixos niveis de aprobaci\u00f3n. Continuou cunha vida p\u00fablica activa ata poucos meses antes da s\u00faa morte \u00e1 idade de 101 anos, sete semanas despois da morte da menor das s\u00faas fillas, a princesa Margarida.\nT\u00edtulos e honras.\nHonras.\nDesde 1923 outorg\u00e1ronlle diversas distinci\u00f3ns, como a Real Orde Familiar, a Real Cruz Vermella en 1936, a Lexi\u00f3n de Honra en Francia en 1938, a Orde da Xarreteira, entre outras. Tam\u00e9n recibiu a Orde El Sol do Per\u00fa en 1960 e m\u00e1is recentemente, a Orde de Nova Zelandia en 1990 e a do Canad\u00e1 no 2000. Ao momento da s\u00faa morte contaba con m\u00e1is de vinte honras, ordes, medallas e condecoraci\u00f3ns de moitos pa\u00edses estranxeiros, como Roman\u00eda, Nepal, o Reino de Iugoslavia, entre outros.\nDevanceiros.\nDevanceiros de Isabel Bowes-Lyon"}
{"id": "321534", "revid": "7802", "url": "https://gl.wikipedia.org/wiki?curid=321534", "title": "Elizabeth Bowes-Lyon", "text": ""}
{"id": "321535", "revid": "23204", "url": "https://gl.wikipedia.org/wiki?curid=321535", "title": "Sauna castrexa", "text": "A sauna castrexa (ou monumento con forno) \u00e9 unha construci\u00f3n megal\u00edtica propia da cultura castrexa (territorio da antiga Gallaecia: Galicia, occidente de Asturias e Norte de Portugal) que consist\u00eda nunha sauna de uso ritual (rituais do ba\u00f1o de vapor).\nNun principio pensouse que a orixe destas saunas galaicas era romana, por\u00e9n hoxe s\u00e1bese que xa exist\u00edan nos castros varios s\u00e9culos antes. Comezan a constru\u00edrse a fins do s\u00e9culo V a.C. ou comezos do s\u00e9culo IV a.C.. Algunhas saunas continuaron a ser empregadas en tempos romanos, polo que sufriron reformas e engadidos na s\u00faa estrutura para se adaptaren a novos usos termais. Son edificios rectangulares diferentes \u00e1s outras construci\u00f3ns dos castros, cunha gran pedra decorada no medio do edificio (pedra formosa) que fac\u00eda de separaci\u00f3n e cun buraco na parte baixa coma porta de acceso \u00e1 c\u00e1mara da terma e evitaba a perda do vapor e da calor.\nT\u00e9\u00f1ense identificado oito saunas castrexas en Asturias e Galicia, existen ademais outros casos de discutible identificaci\u00f3n.\nXa Estrab\u00f3n falaba deste costume dos galaicos:\nDescrici\u00f3n.\nTodas as saunas castrexas de Galicia, Asturias e Norte de Portugal te\u00f1en caracter\u00edsticas com\u00fans. A maior parte delas \u00e1chanse f\u00f3ra do poboado, preto de regos con calidades terap\u00e9uticas. Por\u00e9n, mentres as saunas lucenses e \u00e1stures adoitan estar no mesmo poboado, as bracarenses \u00e1chanse vinculadas coas v\u00edas de acceso aos grandes \"oppida\". Constan dun forno e dunha sala de vapores \u00e1 que hai que entrar arrastr\u00e1ndose a trav\u00e9s dun pequeno burato.\nDentro das sinxelas edificaci\u00f3ns dos castros, as saunas son edificios senlleiros con relativa monumentalidade e complexidade. Son construci\u00f3ns subterr\u00e1neas. A planta \u00e9 rectangular cunha cabeceira polo xeral en \u00e1bsida e unha cuberta a d\u00faas augas sosti\u00f1a nunha falsa b\u00f3veda. Internamente aparecen distintos cuartos sucesivos. Poden ademais identificarse dep\u00f3sitos de auga, canos e zonas de combusti\u00f3n. O acceso \u00e1 estancia central e cabeceira realiz\u00e1base a trav\u00e9s de paneis de madeira ou, no caso das saunas bracarenses, a trav\u00e9s da pedra formosa, gran mon\u00f3lito a trav\u00e9s do cal acced\u00edase \u00e1 c\u00e1mara de vapor e evitaba a perda de calor e vapor na c\u00e1mara. A primeira pedra formosa \u00e1chase cando non se co\u00f1ec\u00eda a existencia das saunas no s\u00e9culo XVIII na citania de Briteiros, no Norte de Portugal. Ten un talle monumental polo que espertou o interese de eruditos como Silva, Sarmento ou H\u00fcbner. En 1930 achouse outra pedra en Briteiros que conservaba a s\u00faa posici\u00f3n orixinal no edificio polo que o misterio quedou resolto. As pedras formosas m\u00e1is decoradas con motivos xeom\u00e9tricos celtas son as bracarenses: como a de Briteiros, Alto das Eiras ou Alto das Quintas.\nFunci\u00f3n.\nNon se co\u00f1ece exactamente o significado da construci\u00f3n das saunas. S\u00e1bese que serv\u00edan coma ba\u00f1os de vapor non l\u00fadicos, mais o que non se sabe \u00e9 o ritual en si. Alg\u00fans investigadores cren que eran ritos de paso practicados por sociedades guerreiras protoc\u00e9lticas mentres que outros cren que era un xeito de loar as divindades ind\u00edxenas como Nabia e outras divindades de natureza acu\u00e1tica.\nOutros expertos, coma Felipe Arias, opinan que poder\u00eda ter un valor inici\u00e1tico para a xente nova, como un tr\u00e1nsito cara a vida adulta. Garc\u00eda Quintela interpreta que as saunas son unha ferramenta que consiste en acumular as catro potencias da f\u00edsica antiga: lume, auga, terra e ar.\nPedra formosa.\nUnha pedra formosa \u00e9 un mon\u00f3lito de grandes dimensi\u00f3ns da arquitectura do per\u00edodo da cultura castrexa localizado no interior das saunas castrexas dos castros, e permit\u00eda o acceso ao compartimento dos ba\u00f1os e vapores quentes a trav\u00e9s dunha pequena abertura.\nExemplos.\nAs saunas castrexas aparecen en toda a zona de cultura castrexa, especialmente no que hoxe \u00e9 Portugal e no norte (Norte da Coru\u00f1a, Lugo e Asturias).\nNorte de Portugal.\nAs saunas castrexas da provincia Bracarense destacan pola beleza das s\u00faas pedras formosas. Alg\u00fans exemplos son:"}
{"id": "321536", "revid": "18868", "url": "https://gl.wikipedia.org/wiki?curid=321536", "title": "Balneario castrexo", "text": ""}
{"id": "321537", "revid": "18868", "url": "https://gl.wikipedia.org/wiki?curid=321537", "title": "Sauna celta", "text": ""}
{"id": "321538", "revid": "1131", "url": "https://gl.wikipedia.org/wiki?curid=321538", "title": "Citania de Sanfins", "text": "A Citania de Sanfins (en portugu\u00e9s: \"Cit\u00e2nia de Sanfins\") \u00e9 un sitio arqueol\u00f3xico da Idade de Ferro do norte de Portugal. \u00c9 unha das citanias m\u00e1is caracter\u00edsticas da Cultura castrexa do noroeste da Pen\u00ednsula Ib\u00e9rica. Local\u00edzase case na s\u00faa totalidade na fregues\u00eda portuguesa de Sanfins de Ferreira e a parte suroeste na fregues\u00eda de Eiriz, ambas as d\u00faas no concello de Pa\u00e7os de Ferreira, distrito do Porto.\nEst\u00e1 clasificada polo IPPAR (Instituto Portugu\u00eas do Patrim\u00f3nio Arquitet\u00f3nico) como monumento nacional (Dec. N\u00ba 35817, DG, 187, 1\u00aa S\u00c9RIE, 20 de agosto de 1946).\nDescrici\u00f3n.\nXurdiu por volta do s\u00e9culo I a.C. e ocupa unha \u00e1rea de cerca de 15 hect\u00e1reas, nun outeiro integrado nunha zona monta\u00f1osa de afloramentos gran\u00edticos, nun lugar estrat\u00e9xico entre a rexi\u00f3n do Douro e do Mi\u00f1o.\nHai vestixios da ocupaci\u00f3n do lugar do castro dende o s\u00e9culo V antes de Cristo, a\u00ednda que a gran cidade se desenvolveu no tempo dos galaicos, creada entre os s\u00e9culos II e I a.C.\nNesa \u00e9poca, est\u00edmase que al\u00ed moraban tres mil persoas, unha poboaci\u00f3n que viv\u00eda esencialmente de traballar o ferro, con gran vocaci\u00f3n guerreira, ficando outras actividades econ\u00f3micas, como a agricultura, a cargo doutros castros dos arredores, dela dependentes.\nEra a cidade-sede dunha rexi\u00f3n m\u00e1is vasta, que abrangu\u00eda as actuais Valongo, Maia e Penafiel, e onde estaba o poder pol\u00edtico e militar. Os romanos acabar\u00edan chegando a al\u00f3 poucos anos antes do nacemento de Cristo, mais con dificultade.\nOs primeiros estudos desta citania d\u00e9bense aos historiadores Francisco Martins Sarmento e a Leite de Vasconcelos. As escavaci\u00f3ns inici\u00e1ronse en 1944 e prolong\u00e1ronse por m\u00e1is de cincuenta anos.\nPatrimonio.\nMurallas.\nA citania estaba protexida por varias li\u00f1as de murallas. As murallas defensivas ad\u00e1ptanse de forma not\u00e1bel ao terreo, cunha planificaci\u00f3n regular e un rueiro ortogonal.\nPedra formosa.\nA sauna castrexa, edificio destinado aos ba\u00f1os p\u00fablicos, salienta pola s\u00faa t\u00e9cnica construtiva e por posu\u00edr unha espectacular pedra formosa con motivos celtas.\nN\u00facleo familiar.\nA citania pos\u00fae m\u00e1is de cento cincuenta construci\u00f3ns de planta circular e rectangular, agrupadas en corenta conxuntos de unidades familiares. Recentemente foi restaurado un n\u00facleo familiar."}
{"id": "321539", "revid": "5132", "url": "https://gl.wikipedia.org/wiki?curid=321539", "title": "Ligue Nationale de Basketball", "text": ""}
{"id": "321540", "revid": "88215", "url": "https://gl.wikipedia.org/wiki?curid=321540", "title": "LNB Pro A", "text": "A LNB Pro A (nome completo: \"Ligue Nationale de Basket Pro A\"; do franc\u00e9s: \"Liga Nacional de Baloncesto Pro A\"), co\u00f1ecida por motivos de patrocinio como Betclic \u00c9lite, \u00e9 a m\u00e1xima categor\u00eda do baloncesto profesional masculino en Francia. Organizada pola Ligue Nationale de Basket (LNB) desde 1987, a competici\u00f3n existe desde o ano 1921. Os dous \u00faltimos equipos da competici\u00f3n ao final da temporada descenden \u00e1 LNB Pro B, mentres que os oito primeiros compiten nunha eliminatoria de playoffs polo t\u00edtulo.\nFormato.\nTodos os 18 equipos da LNB Pro A xogan entre eles d\u00faas veces durante a fase regular da liga. Ao final desta fase, os oito primeiros equipos da clasificaci\u00f3n clas\u00edficanse para as eliminatorias polo t\u00edtulo. Por outra banda, os dous peores equipo descenden \u00e1 LNB Pro B.\nAt\u00e9 a temporada 1985\u201386 o campi\u00f3n de liga decid\u00edase por unha final a partid o\u00fanico, ou soamente polo campi\u00f3n da fase regular. Por\u00e9n, desde esa temporada o formato da final mudou en numerosas ocasi\u00f3ns:\nDesde a temporada 2003\u201304 at\u00e9 a 2006\u201307 a Liga Pro A tivo 18 equipos, descendendo en anos seguintes at\u00e9 16. Con todo, a partir da temporada 2014-15 a competici\u00f3n recup\u00e9ranse os 18 equipos grazas a un sistema de wild-card (comod\u00edn).\nEquipos.\nOs seguintes son os equipos que compiten na temporada 2022\u221223 da LNB Pro A."}
{"id": "321541", "revid": "5132", "url": "https://gl.wikipedia.org/wiki?curid=321541", "title": "Ligue Nationale de Basket Pro A", "text": ""}
{"id": "321542", "revid": "98629", "url": "https://gl.wikipedia.org/wiki?curid=321542", "title": "Ricard Terr\u00e9", "text": "Ricard Terr\u00e9, nado en Sant Boi de Llobregat o 5 de xullo de 1928 e finado en Vigo o 29 de outubro de 2009, foi un fot\u00f3grafo catal\u00e1n. A s\u00faa obra caracter\u00edzase pola sobriedade das s\u00faas composici\u00f3ns en branco e negro que moitas veces resultan rigorosamente xeom\u00e9tricas.\nTraxectoria.\nEstudou na Escola de Altos Estudos Mercant\u00eds de Barcelona. Comezou no mundo da arte como pintor e caricaturista, e logo iniciouse na fotograf\u00eda no ano 1955. Nese momento entrou en contacto cos membros da Agrupaci\u00f3n Fotogr\u00e1fica de Catalu\u00f1a, onde coincidir\u00eda con Xavier Miserachs e Ram\u00f3n Masats, cos que expuso por primeira vez en 1957 na Agrupaci\u00f3n a exposici\u00f3n \"Terr\u00e9-Miserachs-Masats\" (Sougez, Marie-Loup et al., 2007) e no ano 1959 na Sala Aixel\u00e0.\nA s\u00faa filla Laura Terr\u00e9 escribiu del: \"na s\u00faa primeira reportaxe sobre unha tarde de Xoves Santo conc\u00e9ntranse os achados que despois lle van facer meditar os rombos da s\u00faa fotograf\u00eda: a infancia, a morte, o entroido\u2026 Concibe a coherencia como unha fidelidade cega a unha serie. En vez de avanzar en li\u00f1a recta, separ\u00e1ndose da orixe (como ocorre adoito notros autores), a s\u00faa obra desenv\u00f3lvese en espiral, volve e rev\u00f3lvese, ocupando todo o espazo arredor da orixe, creando unha complexidade \u00fanica de matices\". (VVAA, 2001).\nEn 1958 int\u00e9grase no grupo AFAL (Agrupaci\u00f3n Fotogr\u00e1fica de Almer\u00eda). M\u00e1is tarde pasou a formar parte do seu comit\u00e9 directivo e participou nas s\u00faas actividades.\nNo seu traballo p\u00f3dense apreciar coincidencias cos fot\u00f3grafos estranxeiros do momento como Robert Frank, William Klein, Henri Cartier-Bresson ou Eug\u00e8ne Smith.\nEn 1959 trasl\u00e1dase a vivir a Galicia. Leva a cabo encargas fotogr\u00e1ficas para a decoraci\u00f3n de espazos p\u00fablicos e industriais. A partir de 1968 deixa estas actividades e as exposici\u00f3ns durante un longo per\u00edodo de tempo.\nEn 1982 volveu \u00e1 actividade fotogr\u00e1fica, participando en diferentes exposici\u00f3ns individuais e colectivas en Espa\u00f1a e no estranxeiro.\nA partir do ano 1999 \u00e9 representado por Vu', galer\u00eda parisiense que dirixe Christian Caujolle.\nEn 2008 recibe o premio Bartolom\u00e9 Ros \u00e1 s\u00faa traxectoria profesional en PHotoEspa\u00f1a\nFinou o 29 de outubro de 2009 en Vigo, despois dunha longa enfermidade.\nColecci\u00f3ns.\nA s\u00faa obra at\u00f3pase nas seguintes colecci\u00f3ns:\nV\u00e9xase tam\u00e9n.\nBibliograf\u00eda.\n "}
{"id": "321543", "revid": "40827", "url": "https://gl.wikipedia.org/wiki?curid=321543", "title": "Carr\u00e1n escuro", "text": "O carr\u00e1n escuro (\"Onychoprion fuscatus\", antes \"Sterna fuscata\") \u00e9 unha especie de ave Charadriiforme da familia Sternidae.\nCaracter\u00edsticas.\nA parte ventral e gorxa son brancas, mentres que a parte superior do corpo varia entre o marr\u00f3n escuro dos xoves \u00f3 negro caracter\u00edstico dos adultos. \u00c9 unha especie moi similar \u00f3 carr\u00e1n embridado.\nDistribuci\u00f3n.\nCr\u00eda en illas, costas de mares c\u00e1lidos e incluso tropicais. F\u00f3ra da \u00e9poca de cr\u00eda, o seu comportamento \u00e9 fortemente pel\u00e1xico. \u00c9 unha ave rara na Europa occidental, e s\u00f3 no ver\u00e1n \u00e9 posible a observaci\u00f3n de individuos divagantes."}
{"id": "321544", "revid": "98629", "url": "https://gl.wikipedia.org/wiki?curid=321544", "title": "Carr\u00e1n de Forster", "text": "O carr\u00e1n de Forster (\"Sterna forsteri\") \u00e9 unha especie de ave charadriiforme da familia \"Sternidae\".\nMorfolox\u00eda.\nEspecie moi similar \u00f3 carr\u00e1n com\u00fan. A parte central da cola \u00e9 m\u00e1is agrisada e as \u00e1s primarias practicamente brancas (a diferenza da especie com\u00fan, que mostra un gris dominante).\nDistribuci\u00f3n.\nExiste unha subespecie americana. En Europa, s\u00f3 est\u00e1 presente no inverno, de maneira ocasional."}
{"id": "321545", "revid": "89787", "url": "https://gl.wikipedia.org/wiki?curid=321545", "title": "Carolina (antroponimia)", "text": "Carolina \u00e9 un antrop\u00f3nimo feminino galego procedente do xerm\u00e1nico \"Karl\" (home nas linguas n\u00f3rdicas), latinizado como \"Carolus\" que tam\u00e9n d\u00e1 orixe \u00e1 variante masculina Carlos. Nun principio significaba \"home libre\" mais despois pasou a designar o cargo de \"mestre ou mordomo do pazo\" entre os reis francos. Cando o poder destes mordomos medrou, \"Karl\" pasou a ser un t\u00edtulo e, finalmente, chegou a ser nome propio.\nVariantes.\nConta coas variantes galegas Carlota, Carola e Carla. O masculino \u00e9 Carlos.\nEtimolox\u00eda.\n\"Karl\" \u00e9 o hipocor\u00edstico de varios nomes cuxo primeiro elemento era \"karl\" \u2014como Karlman (Carlom\u00e1n)\u2014, proveniente do antigo alto alem\u00e1n \"ch\u00e1ral\" (\u2018home\u2019, \u2018amante\u2019), que sobrevive no alem\u00e1n moderno \"kerl\" (\u2018individuo\u2019). Por\u00e9n, co prefixo \"hus\" (\"house\" = \u2018casa\u2019) formaba \"Huscarl\" (\u2018home da casa\u2019, \u00e9 dicir, \u2018servente\u2019 ou \u2018escravo\u2019). Alg\u00fans estudosos defenden a s\u00faa vinculaci\u00f3n co grego \"\u03b3\u03b7\u03c1\u03b1\u03bb\u03ad\u03bf\u03c2\" \"gueral\u00e9os\" (\u2018vello\u2019), defendendo o significado de \u2018home maduro\u2019, \u2018home experto\u2019.\nCarolina \u00e9 un diminutivo de Carola, \u00e1 s\u00faa volta, unha variante de Carla; que deriva do lat\u00edn medieval \"Carolus\" (Carlos). O nome f\u00edxose popular por ser o nome de varias ra\u00ed\u00f1as, princesas e nobres. O nome tam\u00e9n o levan dous estados dos Estados Unidos de Am\u00e9rica: Carolina do Norte e Carolina do Sur, que tomaron o nome de Carlos I de Inglaterra.\nOnom\u00e1stica.\nO nome non ten santa patroa, mais si conta con algunha beata as\u00ed chamada: Karolina Gerhardinger, fundadora da Escola das Irm\u00e1s de Nosa Se\u00f1ora, lembrada o 9 de maio, e Karolina K\u00f3zk\u00f3wna, virxe e m\u00e1rtir de Wa\u0142-Ruda, chamada \"a Maria Goretti polaca\", conmemorada o 18 de novembro.\nComa alternativa, a onom\u00e1stica p\u00f3dese festexar o mesmo d\u00eda ca o nome Carlos (4 de novembro en memoria de san Carlos Borromeo).\nO nome en Galicia.\nCarolina non \u00e9 un dos nomes m\u00e1is com\u00fans en Galicia, contodo 2.985 mulleres levan este nome en setembro de 2015. S\u00f3 26 mulleres levan a variante Carola. A variante Carlota si \u00e9 m\u00e1is abundante no norte do estado, inclu\u00edndo Galicia, con 1.911 mulleres. A variante Carla, \u00e9 a m\u00e1is abundante, especialmente na provincia de Pontevedra, conta con 4.676 mulleres galegas.\n\u00c9 de salientar que unha das cantigas populares de Galicia (e tam\u00e9n norte de Portugal) m\u00e1is famosas leve este nome: \"A Carolina\"."}
{"id": "321546", "revid": "18868", "url": "https://gl.wikipedia.org/wiki?curid=321546", "title": "Carola", "text": ""}
{"id": "321547", "revid": "18868", "url": "https://gl.wikipedia.org/wiki?curid=321547", "title": "Carla", "text": ""}
{"id": "321548", "revid": "18868", "url": "https://gl.wikipedia.org/wiki?curid=321548", "title": "Carlota", "text": ""}
{"id": "321549", "revid": "55340", "url": "https://gl.wikipedia.org/wiki?curid=321549", "title": "Loro Ravachol", "text": ""}
{"id": "321551", "revid": "56817", "url": "https://gl.wikipedia.org/wiki?curid=321551", "title": "Concello de Blachownia", "text": "O concello de Blachownia \u00e9 un concello \"(gmina)\" rural-urbano do condado de Cz\u0119stochowa, en Polonia. O seu centro administrativo \u00e9 a vila de Blachownia.\nO concello ten unha superficie de 67,21\u00a0km2, e unha poboaci\u00f3n total de 13.329 habitantes (2006)."}
{"id": "321561", "revid": "89787", "url": "https://gl.wikipedia.org/wiki?curid=321561", "title": "Damen", "text": "Damen \u00e9 unha empresa naval holandesa adicada \u00e1 fabricaci\u00f3n de buques e equipamento naval. Ten factor\u00edas en Holanda, Polonia, Gran Breta\u00f1a, Roman\u00eda, Noruega, Suecia, Francia, Turqu\u00eda, Sur\u00e1frica, Cuba, Brasil, Emiratos \u00c1rabes Unidos, Qatar, China, Vietnam, Singapur, Indonesia e Australia.\nEn 2004 Damen xunto cos estaleiros holandeses Merwede, Bodewes e Volharding foron condenados por axudas ilegais pola Uni\u00f3n Europea.\nEn 2010 estaleiros de Noruega, Francia, Pa\u00edses Baixos, Portugal e Finlandia denunciaron o Tax lease de Espa\u00f1a que foi declarado ilegal pola UE."}
{"id": "321562", "revid": "109216", "url": "https://gl.wikipedia.org/wiki?curid=321562", "title": "Fol\u00edvoro (herb\u00edvoro)", "text": "En zoolox\u00eda, un fol\u00edvoro ou fil\u00f3fago \u00e9 un animal que se alimenta fundamentalmente de follas.\nAs follas maduras conte\u00f1en unha elevada proporci\u00f3n de celulosa, dif\u00edcil de dixerir, cun contido enerx\u00e9tico relativamente alto e a mi\u00fado con compostos t\u00f3xicos. Por iso, os animais fol\u00edvoros tenden a teren aparellos dixestivos longos e un metabolismo lento. Moitos necesitan a axuda de bacterias simbi\u00f3ticas para absorberen os nutrientes da s\u00faa dieta. Tal como se comprobou en primates fol\u00edvoros, os animais poden mostrar unha preferencia maior cara \u00e1s follas inmaturas, que tenden a ter un contido m\u00e1is alto en prote\u00ednas e m\u00e1is baixo en fibra e velenos que as follas m\u00e1is maduras.\nEvoluci\u00f3n.\nA alimentaci\u00f3n herb\u00edvora evolucionou en diferentes ocasi\u00f3ns nos diferentes grupos de animais. Os primeiros vertebrados eran pisc\u00edvoros, despois insect\u00edvoros, carn\u00edvoros e, finalmente herb\u00edvoros. Dado que foi necesario un complexo conxunto de adaptaci\u00f3ns para que se puideran alimentar da altamente fibrosa materia vexetal (modificaci\u00f3ns estruturais nos dentes, mand\u00edbulas e aparello dixestivo) e s\u00f3 unha pequena proporci\u00f3n de tetr\u00e1podos actuais son herb\u00edvoros obrigados, poder\u00eda ser que os primeiros tetr\u00e1podos que fixeron a transici\u00f3n cara este tipo de alimentaci\u00f3n herb\u00edvora, fora a trav\u00e9s dunha dieta omn\u00edvora.\nAnimais voadores.\nObservouse que a alimentaci\u00f3n a base de follas \u00e9 extremadamente rara entre os animais voadores. Morton (1978) atribu\u00eduno ao feito de que as follas son de dixesti\u00f3n lenta e pesada, e conte\u00f1en pouca enerx\u00eda en relaci\u00f3n con outros alimentos.\nO hoatz\u00edn (\"Opisthocomus hoazin\") \u00e9 un dos poucos exemplos dunha ave voadora fol\u00edvora.\nAlg\u00fans morcegos son parcialmente fol\u00edvoros; o seu m\u00e9todo de extraer o alimento das follas, segundo Lowry (1989), \u00e9 mastigalas, tragar o zume e cuspir o resto.\nFol\u00edvoros arbor\u00edcolas.\nOs fol\u00edvoros arbor\u00edcolas, como os preguiceiros e algunhas especies de primates e l\u00e9mures, tenden a seren grandes e a encaramarse con cautela. As semellanzas na forma do corpo e a cabeza e na estrutura dentaria entre hominoides temper\u00e1ns e varias familias de fol\u00edvoros arb\u00f3reos propux\u00e9ronse como probas de que os hominoides temper\u00e1ns tam\u00e9n eran fol\u00edvoros.\nPrimates.\nA teor\u00eda ecol\u00f3xica convencional pred\u00ed tama\u00f1os de grupo relativamente grandes para os primates fol\u00edvoros, dado que os grupos grandes ofrecen unha mellor defensa colectiva contra depredadores e entre os membros destes grupos non existe unha gran competencia pola obtenci\u00f3n de comida; por\u00e9n observouse que estes animais viven con frecuencia en pequenos grupos. As explicaci\u00f3ns ofrecidas para este aparente paradoxo incl\u00faen factores sociais, como o incremento na frecuencia do infanticidio en grupos grandes.\nOs primates fol\u00edvoros son relativamente raros no Novo Mundo, e a principal excepci\u00f3n son os monos ouveadores. Unha pos\u00edbel explicaci\u00f3n \u00e9 que o gromo das follas e a frutificaci\u00f3n se dan simultaneamente entre as plantas americanas. Por\u00e9n, un estudo realizado en 2001 non encontrou probas do gromo das follas e a frutificaci\u00f3n simult\u00e1nea na maior parte das zonas estudadas, refutando aparentemente esta hip\u00f3tese.\nExemplos.\nEntre os animais fundamentalmente fol\u00edvoros enc\u00f3ntranse:"}
{"id": "321563", "revid": "56817", "url": "https://gl.wikipedia.org/wiki?curid=321563", "title": "Fol\u00edvoro (hom\u00f3nimos)", "text": "O termo fol\u00edvoro poder referirse a:"}
{"id": "321564", "revid": "839", "url": "https://gl.wikipedia.org/wiki?curid=321564", "title": "Zygmunt \u0141ozi\u0144ski", "text": "Zygmunt Konstanty Antoni \u0141ozi\u0144ski, nado o 5 de xullo de 1870 en Baracina (Imperio Ruso, hoxe Belar\u00fas) e finado o 26 de marzo de 1932 en Pinsk (RSS de Belar\u00fas), foi un bispo da Igrexa cat\u00f3lica latina polaco, bispo de Minsk entre 1917 e 1925, e posteriormente bispo de Pinsk at\u00e9 o seu pasamento.\nTraxectoria.\nZygmunt \u0141ozi\u0144ski naceu o 5 de xu\u00f1o de 1870 en Baracina, preto de Navahrudak, ent\u00f3n parte da gobernaci\u00f3n de Grodno do Imperio Ruso. Estudou en Varsovia e posteriormente en San Petersburgo, onde se graduou pola Academia Teol\u00f3xica Cat\u00f3lica de San Petersburgo en 1891.\nFoi ordenado sacerdote o 23 de xu\u00f1o de 1895, e pasou a exercer a docencia no seminario e nunha escola secundaria en San Petersburgo. Posteriormente foi sentenciado por \"patriotismo polaco\" polas autoridades rusas o 17 de novembro de 1898 a tres anos de reclusi\u00f3n nun convento en Aglona (Letonia). En 1900 foi nomeado vigairo parroquial en Smolensk e posteriormente reasignado a Tula en 1901, a Riga en 1902, e a Minsk en 1904. En 1905 \u0141ozi\u0144ski foi nomeado reitor da catedral de Minsk. En 1906 volveu a San Petersburgo, dando clases de Hebreo e Estudos b\u00edblicos na Academia Cat\u00f3lica. Entre 1909 e 1911 acompa\u00f1ou a Jan Cieplak, bispo auxiliar de Mahilio\u016d, na s\u00faa visita \u00e1s diferentes parroquias do Imperio. A partir de 1912 continuou os seus estudos en Alema\u00f1a, Roma e Terra Santa.\nO papa Bieito XV nomeouno bispo de Minsk o 2 de novembro de 1917. Recibiu a consagraci\u00f3n episcopal o 28 de xullo de 1918 en Varsovia, de mans do cardeal Aleksander Kakowski. Comezou a s\u00faa tarefa reorganizando a diocese e comezando a estrutura do Seminario Teol\u00f3xico de Minsk. Logo da ocupaci\u00f3n da cidade polos bolxeviques, as autoridades sovi\u00e9ticas arrest\u00e1rono o 1 de agosto de 1920 acusado de \"contrarrevolucionario\" pero foi liberado o 11 de agosto. Foi arrestado novamente o 4 de setembro e retido prisioneiro en Moscova durante 11 meses, e logo foi expulsado a Polonia, onde residiu en Navahrudak a partir de 1922. O papa P\u00edo XI nomeouno o 2 de decembro de 1925 bispo de Pinsk, e foi tam\u00e9n profesor no seminario local. Malia ser patriota polaco, introduciu o uso do belaruso na liturxia. Finou o 26 de marzo de 1932.\nPremios e distinci\u00f3ns.\nFoi condecorado coa Orde da Aguia Branca e coa Cruz do Valor de Polonia.\nCulto.\nO proceso de beatificaci\u00f3n comezou en Pinsk e no Vaticano. O proceso informativo comezou en 1957 e rematou en 1962. O 4 de decembro de 1980 foi nomeado \"Servo de Deus\".\nA Congregaci\u00f3n para as Causas dos Santos recibiu a \"positio\" en 1990, e os te\u00f3logos da congregaci\u00f3n aprovaron a causa o 10 de decembro de 1992. O 2 de abril de 1993 o papa Xo\u00e1n Paulo II declarouno \"Venerable\"."}
{"id": "321566", "revid": "5863", "url": "https://gl.wikipedia.org/wiki?curid=321566", "title": "Rodr\u00edguez Cadarso", "text": ""}
{"id": "321567", "revid": "92340", "url": "https://gl.wikipedia.org/wiki?curid=321567", "title": "Pribina", "text": "Pribina foi un pr\u00edncipe eslavo do Principado de Nitra (ca. 825-833), fundador do Principado do Balaton (ca. 840-861). En Eslovaquia est\u00e1 considerado o primeiro soberano dos eslovacos. A principal fonte escrita do seu reinado \u00e9 \"Conversio Bagoariorum et Carantanorum\" escrito en Salzburgo por volta de 870.\nTraxectoria.\nNo ano 827 mandou erixir unha igrexa en Nitra, consagrada polo arcebispo Adalram de Salzburgo, \u00e9 a m\u00e1is antiga igrexa en Eslovaquia e a primeira en toda Europa Oriental da que hai documentaci\u00f3n por escrito. O pr\u00edncipe moravo Mojm\u00edr I expulsouno de Nitra no 833 e Pribina buscou refuxio nos dominios de Ratbod, margrave de Pannonia, presentado ao rei Lu\u00eds o Xerm\u00e1nico, f\u00edxoo bautizar na igrexa de Traismauer. Enfrontado con Ratbod, marchou a Bulgaria e intentou convencer ao khan Malamir para atacar os francos, empresa que fracasou xa que o khan b\u00falgaro acababa de asinar a paz con eles. Xa que logo Pribina partiu para a baixa Pannonia, \u00e1s terras do pr\u00edncipe Ratimir, un membro da s\u00faa familia. Mais en 838, Ratbod conquistou o principdo de Ratimir e Pribina fuxiu para o territorio de Salacho, un pr\u00edncipe de Carniola, que conseguiu reconciliar a Radbod con Pribina.\nEn 839 ou en 840, Pribina recibiu de Lu\u00eds o Xerm\u00e1nico un dominio poboado por eslavos situado en Pannonia entre o Danubio, o Drava e o Raab, no que historiograficamente recibe o nome de Principado do Balaton. En 846 ou en 847, obtivo a propiedade perpetua. Nos seus dominios encoraxou a colonizaci\u00f3n e o labor misioneiro. Fixo da s\u00faa capital, Blatnohrad unha enorme fortaleza e mandou constru\u00edr 15 igrexas. Protexeu o imperio dos francos dos ataques da Gran Moravia, de Bulgaria e dos pr\u00edncipes eslavos do suroeste. Pribina morreu en 861 durante os combates entre Carlom\u00e1n, en rebeli\u00f3n contra seu pai e Rastislav de Moravia. O seu sucesor foi o seu fillo Kocel."}
{"id": "321568", "revid": "47401", "url": "https://gl.wikipedia.org/wiki?curid=321568", "title": "Todo sobre Eva", "text": "Todo sobre Eva (en ingl\u00e9s, All About Eve) \u00e9 un filme do director Joseph L. Mankiewicz que conta a historia dunha reco\u00f1ecida mais madura actriz de Broadway, Margo Channing, e a ambiciosa fan Eve Harrington.\nProtagonizado por Bette Davis e Anne Baxter tam\u00e9n lle deu a Marilyn Monroe un dos seus primeiros papeis de importancia.\nEmitiuse en galego na TVG o 5 de maio de 2000.\nArgumento.\nNunha entrega de premios, Eve Harrington recibe o premio Sarah Siddons pola s\u00faa interpretaci\u00f3n en \"Footsteps on the Ceiling\". O cr\u00edtico teatral Addison DeWitt observa o momento e cunha sarc\u00e1stica voz en off conta o ascenso de Eve como actriz teatral.\nUn ano antes Margo Channing \u00e9 unha das maiores estrelas do teatro de Broadway, mais acaba de cumprir corenta anos e sabe que sup\u00f3n iso para a s\u00faa carreira. Tras unha funci\u00f3n, Karen Richards, amiga \u00edntima de Margo, co\u00f1ece a s\u00faa fan Eve Harrington na porta do teatro. Karen l\u00e9vaa a co\u00f1ecer a Margo.\nProduci\u00f3n.\nO argumento de \"Todo sobre Eva\" procede dunha an\u00e9cdota que a actriz Elisabeth Bergner contou a Mary Orr e que esta converteu nun relato breve.\nMankiewicz buscaba unha historia sobre unha actriz que estaba a envellecer e tras ler \"The Wisdom of Eve\", informou a Darryl F. Zanuck que pod\u00eda combinar as d\u00faas historias, suxerindo a Susan Hayward como protagonista.\nFinalmente Hayward foi descartada por Zanuck por ser \"demasiado nova\", Marlene Dietrich, por ser \"demasiado alem\u00e1\", e Gertrude Lawrence, porque o seu avogado insistiu en que non pod\u00eda beber nin fumar no filme e que hab\u00eda que modificar o gui\u00f3n para que cantase unha canci\u00f3n. Zanuck pensou en Barbara Stanwyck, mais non estaba dispo\u00f1ible. Tam\u00e9n foron consideradas Tallulah Bankhead, Ingrid Bergman e Joan Crawford, que xa estaba traballando en \"The Damned Don't Cry\".\nO papel foi finalmente para Claudette Colbert, mais sufriu unha lesi\u00f3n grave no lombo e tivo que abandonar ao pouco tempo de comezar a rodaxe. Finalmente foi escollida Bette Davis, que aceptou inmediatamente. Tras contratar a Davis, Mankiewicz revisou o gui\u00f3n para converter a Margo nunha persoa m\u00e1is abrasiva.\nAnne Baxter, que ga\u00f1ara o Oscar \u00e1 mellor actriz secundaria en 1946 conseguiu o papel de Eve Harrington despois de que a escollida, Jeanne Crain, quedase embarazada.\nCr\u00edtica e premios.\n\"Todo sobre Eva\" recibiu cr\u00edticas positivas desde a s\u00faa estrea en Nova York o 13 de outubro de 1950. O seu gran competidor ese ano foi o filme de Billy Wilder \"Sunset Boulevard.\nNa 23\u00aa edici\u00f3n dos Oscar, \"Todo sobre Eva\" conseguiu catorce candidaturas, r\u00e9cord que igualou \"Titanic\" corenta e sete anos m\u00e1is tarde. Ga\u00f1ou os premios ao mellor filme, director, actor secundario, gui\u00f3n, vestiario e son. Ademais contin\u00faa a ser (no 2022) o \u00fanico filme con catro actrices candidatas ao \u00d3scar.\nGa\u00f1ou tam\u00e9n o Globo de Ouro ao mellor gui\u00f3n e o BAFTA ao mellor filme. No Festival de Cannes ga\u00f1ou o Gran Premio do Xurado e o premio \u00e1 mellor actriz para Bette Davis."}
{"id": "321569", "revid": "25871", "url": "https://gl.wikipedia.org/wiki?curid=321569", "title": "Folivora", "text": "A dos fol\u00edvoros (\"Folivora\") \u00e9 unha suborde de mam\u00edferos placentarios, unha das d\u00faas en que se divide a orde dos pilosos, comunmente co\u00f1ecidos na bibliograf\u00eda internacional como preguiceiros ou preguizas.\nSon animais neotropicais de variado tama\u00f1o (de 0,5 m a 1,7 m) end\u00e9micos das selvas h\u00famidas de Centro e Suram\u00e9rica, que se moven pendurados polas s\u00faas catro patas das p\u00f3las das \u00e1rbores, e que no solo de desprazan con gran dificultade, a\u00ednda que nadan moi ben.\nAs especies actuais poden clasificarse en dous x\u00e9neros: os preguiceiros de tres dedos (\"Bradypus\", da familia dos \"Bradypodidae\") e os preguiceiros de dous dedos (\"Choloepus\", da familia dos \"Megalonychidae\"), pero co\u00f1\u00e9cense m\u00e1is de 50 x\u00e9neros extintos.\nO parecido dos preguiceiros cos primates arbor\u00edcolas \u00e9 s\u00f3 aparente, xa que non gardan ningunha relaci\u00f3n pr\u00f3xima con estes, o cal \u00e9 un bo exemplo de evoluci\u00f3n converxente.\nEn realidade, est\u00e1n emparentados cos osos formigueiros e, m\u00e1is lonxanamente, cos armadillos, a\u00ednda que non te\u00f1en armadura.\nCaracter\u00edsticas.\nEn marcado contraste cos osos formigueiros, os preguiceiros te\u00f1en a cabeza arredondada e a cola curta.\nO pescozo ten seis v\u00e9rtebras cervicais nas especies do x\u00e9nero \"Choloepus\" e nove ou dez nas de \"Bradypus\".\nOs dentes anteriores est\u00e1n ausentes, e os posteriores son fileiras de protuberancias cil\u00edndricas todas elas aproximadamente iguais e desprovistas de cuberta de esmalte, pero que adquiriron unha superficie trituradora e son de crecemento continuo.\nAs patas anteriores son m\u00e1is longas que as posteriores e est\u00e1n provistas de u\u00f1as ganchudas para colgarse das ramas. Na cintura escapular, a clav\u00edcula artic\u00falase co coracoide, car\u00e1cter \u00fanico entre os mam\u00edferos.\nOs seus dedos est\u00e1n unidos por tecido conxuntivo e pel, e unicamente sobresaen as fortes garras.\nCon frecuencia sobre o seu pelo crecen cianobacterias (\"Cyanoderma\") e algas clorof\u00edceas (\"Trichophilus\"), o que lles outorga unha coloraci\u00f3n verdosa que contrib\u00fae, xunto aos seus lentos movementos, a pasar desapercibidos fronte aos depredadores.\nEcolox\u00eda.\nOs preguceiros cualif\u00edcanse como fol\u00edvoros, xa que o groso da s\u00faa dieta consiste principalmente en gomos, brotes tenros e follas, principalmente de \u00e1rbores do x\u00e9nero \"Cecropia\". Por\u00e9n, documentouse que alg\u00fans comen tam\u00e9n insectos, pequenos r\u00e9ptiles e aves como suplemento \u00e1 s\u00faa dieta.\nOs preguiceiros est\u00e1n completamente adaptados \u00e1 vida arbor\u00edcola, despraz\u00e1ndose moi lentamente entre as ramas. Cami\u00f1an con moita dificultade sobre o solo. As follas, a s\u00faa principal fonte de alimento, subministran moi pouca enerx\u00eda e nutrientes, e non as dixiren facilmente. Por esta raz\u00f3n, te\u00f1en est\u00f3magos de acci\u00f3n lenta, moi grandes e especializados, con m\u00faltiples compartimentos nos que habitan bacterias simbi\u00f3ticas que descompo\u00f1en as follas duras. A s\u00faa dixesti\u00f3n pode durar un mes o m\u00e1is.\nDepredadores.\nAlg\u00fans dos seus principais depredadores son o home, as serpes constritoras, en ocasi\u00f3ns aves de presa, como a aguia harp\u00eda (\"Harpia harpyja\"), e o xaguar. \nPos\u00faen garras moi afiadas que non s\u00f3 lles serven para pendurarse das ramas e apa\u00f1ar o seu sustento, sen\u00f3n tam\u00e9n como unha efectiva arma de defensa que pode ser extremadamente perigosa para os seus atacantes. Cando deben cruzar un r\u00edo onde a vexetaci\u00f3n non forme pontes a\u00e9reas poden nadar con rapidez.\nTaxonom\u00eda.\nDescrici\u00f3n.\nA suborde dos \"Folivora\" foi descrita en 2001 polos bi\u00f3logos Fr\u00e9d\u00e9ric Delsuc, Fran\u00e7ois M. Ctzeflis, Michael J. Stanhope e Emmanuel J. P. Douzery.\nAnteriormente, en 1997, McKenna e Bell usaron o nome de \"Phyllophaga\" para esta suborde.\nEtimolox\u00eda.\nO nome cient\u00edfico \"Folivora\" est\u00e1 formado pola uni\u00f3n dos elementos do lat\u00edn cient\u00edfico \"foli-\", da ra\u00edz do xenitivo do termo latino \"folium, -ii\", \"folla\", e \"-v\u014fra\", plural de \"-v\u014frus\", tirado do verbo \"vor\u014d\", \"\u200evorare\", \"devorar\", \"engulir\", co sufixo \"-us\", formador de adxectivos. Literalmente: \"os comedores de follas\".\nPreguiceiros xigantes.\nEntre o oligoceno e o plistoceno existiron varias familias de preguiceiros terrestres xigantes; eran animais cuadr\u00fapedes coas patas anteriores m\u00e1is curtas que as posteriores, e provistas de garras. \u00c9 prob\u00e1bel que fosen practicamente b\u00edpedes, agarrando as ramas das \u00e1rbores e arrinc\u00e1ndoas co seu peso. Describ\u00edronse cerca de 50 x\u00e9neros de preguiceiros terrestres, mostra de que tiveron un grande \u00e9xito ecol\u00f3xico nos bosques suramericanos.\n\"Megatherium\" era maior que un elefante; \"Neomylodon\" persistiu case at\u00e9 a actualidade; outros x\u00e9neros foron \"Glossotherium\", \"Megalonyx\", \"Mylodon\", \"Paramylodon\" e\n\"Eremotherium\". Habitaron en Am\u00e9rica do Sur e en parte de Am\u00e9rica do Norte."}
{"id": "321571", "revid": "55340", "url": "https://gl.wikipedia.org/wiki?curid=321571", "title": "Rexi\u00f3ns do Sudoeste Europeo", "text": ""}
{"id": "321573", "revid": "55340", "url": "https://gl.wikipedia.org/wiki?curid=321573", "title": "Divisi\u00f3n Sudoeste da NBA", "text": ""}
{"id": "321574", "revid": "5863", "url": "https://gl.wikipedia.org/wiki?curid=321574", "title": "Alexandre Rodr\u00edguez Cadarso", "text": ""}
{"id": "321575", "revid": "5132", "url": "https://gl.wikipedia.org/wiki?curid=321575", "title": "Stade Lorrain Universit\u00e9 Club Nancy", "text": ""}
{"id": "321576", "revid": "5132", "url": "https://gl.wikipedia.org/wiki?curid=321576", "title": "Cercle Saint-Pierre de Limoges", "text": ""}
{"id": "321577", "revid": "88215", "url": "https://gl.wikipedia.org/wiki?curid=321577", "title": "LNB Pro B", "text": "A LNB Pro B (nome completo: \"Ligue Nationale de Basket Pro B\"; do franc\u00e9s: \"Liga Nacional de Baloncesto Pro B\") \u00e9 a segunda m\u00e1xima categor\u00eda do baloncesto profesional masculino en Francia. Organizada pola Ligue Nationale de Basket (LNB) desde 1987, a competici\u00f3n existe desde o ano 1932. Os dous primeiros equipos da competici\u00f3n ao final da temporada ascenden \u00e1 LNB Pro A, m\u00e1xima categor\u00eda do baloncesto galo.\nFormato.\nTodos os 18 equipos da Pro B enfr\u00f3ntanse entre si d\u00faas veces durante a liga regular. O primeiro equipo da liga regular ascende \u00e1 Pro A, mentres que os seguintes oito mellores clasificados disputan un playoff para decidir a outra praza de ascenso. Nas eliminatorias, os cuartos e as semifinais son a ida e volta, mentres que a final \u00e9 a partido \u00fanico. Por outra banda, os dous \u00faltimos clasificados da competici\u00f3n descenden \u00e1 liga afeccionada Nationale 1.\nEquipos.\nOs seguintes son os equipos que compiten na temporada 2022\u201323 da LNB Pro B."}
{"id": "321578", "revid": "5132", "url": "https://gl.wikipedia.org/wiki?curid=321578", "title": "Ligue Nationale de Basket Pro B", "text": ""}
{"id": "321581", "revid": "47401", "url": "https://gl.wikipedia.org/wiki?curid=321581", "title": "Al Unser", "text": "Alfred Unser, nado en Albuquerque (Novo M\u00e9xico) o 29 de maio de 1939 e finado en Chama, Novo M\u00e9xico, o 9 de decembro de 2021, foi un piloto estadounidense, co\u00f1ecido no mundo do automobilismo como Al Unser ou Al Unser Sr. Nas 500 Millas de Indian\u00e1polis acadou catro vitorias (en 1970, 1971, 1978 e 1987), tres segundos postos e catro terceiros postos, sendo elixido entre os tres pilotos m\u00e1is importantes da historia da carreira. Tam\u00e9n ga\u00f1ou tres campionatos da IndyCar (en 1970, 1983 e 1985), a F\u00f3rmula 1 norteamericana, cun total de 39 carreiras ga\u00f1adas.\nCo seu irm\u00e1n Bobby Unser (tres Indy 500, dous campionatos e 35 carreiras ga\u00f1adas) e o seu fillo Al Unser Jr (dous Indy 500, dous campionatos e 34 carreiras ga\u00f1adas) forma parte dunha das sagas familiares m\u00e1is importantes da historia do automobilismo.\nAl Unser competiu at\u00e9 1994, e no ano 1998 pasou a ser membro do Sal\u00f3n Internacional da Fama do Automobilismo."}
{"id": "321585", "revid": "23204", "url": "https://gl.wikipedia.org/wiki?curid=321585", "title": "Let The Devil Sleep", "text": "Let The Devil Sleep \u00e9 a terceira novela de polic\u00edas de John Verdon. O seu protagonista \u00e9 Dave Gurney, un detective xubilado de Nova York.\nSinopse.\nO m\u00e1is condecorado detective de homicidios do Departamento de Polic\u00eda de Nova York, Dave Gurney, a\u00ednda se atopa intentando axustarse \u00e1 s\u00faa nova vida retiro cando unha moza que est\u00e1 a producir un documental sobre un famoso asasino en serie lle pide o seu consello. Pouco despois, Gurney comeza a sentirse ameazado: unha frecha de caza aterra no terreo da s\u00faa casa e acaba levemente ferido nunha trampa colocada para asustalo. A medida que as cousas se po\u00f1en m\u00e1is bizarras, comeza a remexer o antigo caso do Bo Pastor, que xusto dez anos antes cometera unha serie de asasinatos nas estradas xustificados cun manifesto contra a riqueza. Os asasinatos remataran daquela de s\u00fapeto, e un culto de an\u00e1lise medrou arredor do caso nunha sorte de opini\u00f3n consensuada que convence a todo o mundo, pero non a Gurney."}
{"id": "321586", "revid": "865", "url": "https://gl.wikipedia.org/wiki?curid=321586", "title": "Boeing 757-200", "text": ""}
{"id": "321588", "revid": "56817", "url": "https://gl.wikipedia.org/wiki?curid=321588", "title": "Valence", "text": ""}
{"id": "321589", "revid": "5132", "url": "https://gl.wikipedia.org/wiki?curid=321589", "title": "CSP Limoges", "text": ""}
{"id": "321590", "revid": "18868", "url": "https://gl.wikipedia.org/wiki?curid=321590", "title": "H\u00e9ctor", "text": ""}
{"id": "321592", "revid": "5132", "url": "https://gl.wikipedia.org/wiki?curid=321592", "title": "Limoges Cercle Saint-Pierre", "text": ""}
{"id": "321593", "revid": "18868", "url": "https://gl.wikipedia.org/wiki?curid=321593", "title": "Hadr\u00e1n", "text": ""}
{"id": "321594", "revid": "18868", "url": "https://gl.wikipedia.org/wiki?curid=321594", "title": "Hadrao", "text": ""}
{"id": "321597", "revid": "18868", "url": "https://gl.wikipedia.org/wiki?curid=321597", "title": "Sebasch\u00e1n", "text": ""}
{"id": "321599", "revid": "88215", "url": "https://gl.wikipedia.org/wiki?curid=321599", "title": "Jon\u00e1s Guti\u00e9rrez", "text": "Jon\u00e1s Manuel Guti\u00e9rrez, nado en S\u00e1enz Pe\u00f1a (Gran Buenos Aires) o 5 de xullo de 1983, \u00e9 un exfutbolista arxentino, que xogaba de centrocampista.\nTraxectoria.\nO 4 de setembro de 2015 foi presentado polo Deportivo da Coru\u00f1a, firmando por unha tempada, logo de desvincularse do Newcastle United tras o mercado estival."}
{"id": "321600", "revid": "5863", "url": "https://gl.wikipedia.org/wiki?curid=321600", "title": "Mallando no Android", "text": "Mallando no Android \u00e9 unha web en galego de actualidade tecnol\u00f3xica e an\u00e1lise de trebellos centrada no sistema operativo Android. Comezou a s\u00faa andaina independente o 1 de xullo de 2010, logo de ser unha secci\u00f3n da web matriz Mallando na e-ira.\u00a0\nTraxectoria.\nMallando no Android comezou como unha secci\u00f3n do blog de difusi\u00f3n cient\u00edfica Mallando na e-ira, mais o 1 de xullo de 2010 iniciou a s\u00faa andaina en solitario. Aos tres cofundadores do proxecto f\u00f3ronse sumando m\u00e1is persoas ao longo destes anos at\u00e9 superar a decena actual, entre redactores e colaboradores puntuais.\nInicialmente a web estivo aloxada no servizo gratu\u00edto Blogger. Por\u00e9n, en agosto de 2013, e coincidindo co redese\u00f1o da p\u00e1xina para adaptarse \u00e1s plataformas m\u00f3biles, comezou a usar hosting propio. Desde decembro de 2014, Mallando no Android emprega dominio .gal.\nAdemais da web, os redactores de Mallando no Android colaboran eventualmente en diversos medios en galego, como a Radio Galega, Radiofusi\u00f3n, Sermos Galiza e Praza P\u00fablica.\u00a0\nAndroid en galego.\nEn outubro de 2013 Mallando no Android puxo en marcha a campa\u00f1a Android en Galego (#AndroidEnGalego), para reclamar a Google a traduci\u00f3n de Android ao galego.\nA campa\u00f1a contou cun manifesto que recibiu o apoio das tres universidades galegas, numerosas empresas tecnol\u00f3xicas do pa\u00eds e preto de 4300 sinaturas persoais, que foron enviadas \u00e1s oficinas centrais de Google en xaneiro de 2014. Paralelamente, os promotores foron recibidos por Google nas oficinas da compa\u00f1\u00eda de Madrid para tratar o tema en novembro de 2013.\nEn outubro de 2014 a campa\u00f1a acadou o seu obxectivo, sendo a versi\u00f3n 5.0 de Android (Lollipop) a primeira en estar dispo\u00f1\u00edbel en galego.\u00a0\nRedes sociais e comunidade.\nMallando no Android ten unha forte presenza nas redes sociais, con perf\u00eds activos en Twitter, Facebook, Google+, Instagram e unha canle de YouTube. A trav\u00e9s delas retransmiten as principais feiras e eventos tecnol\u00f3xicos relacionados coa tem\u00e1tica da p\u00e1xina."}
{"id": "321602", "revid": "98629", "url": "https://gl.wikipedia.org/wiki?curid=321602", "title": "Aldana", "text": "Aldana p\u00f3dese referir a:"}
{"id": "321603", "revid": "23204", "url": "https://gl.wikipedia.org/wiki?curid=321603", "title": "Fokker F27 Friendship", "text": "O Fokker F27 Friendship \u00e9 un avi\u00f3n turboh\u00e9lice e pasaxeiros dese\u00f1ado e fabricado polo desaparecido fabricante neerland\u00e9s Fokker. \u00c9 o avi\u00f3n de posguerra m\u00e1is fabricado nos Pa\u00edses Baixos e foi un dos avi\u00f3ns de pasaxeiros m\u00e1is exitosos da s\u00faa \u00e9poca en Europa.\nO F27 desenvolveuse a principios dos anos 50 coa intenci\u00f3n de producir un sucesor capaz para os anteriores avi\u00f3ns de pasaxeiros de pist\u00f3ns com\u00fans no mercado, como o Douglas DC-3. Unha innovaci\u00f3n clave do F27 foi a adopci\u00f3n do motor turboh\u00e9lice Rolls-Royce Dart, que produc\u00eda moitas menos vibraci\u00f3ns e ru\u00eddo mellorando as\u00ed a comodidade dos pasaxeiro. Outra importante caracter\u00edstica que mellorou a comodidade foi a cabina presurizada. Tam\u00e9n se empregaron t\u00e9cnicas innovadoras de fabricaci\u00f3n na construci\u00f3n do avi\u00f3n.\nO 24 de novembro de 1955 o F27 realizou o seu voo de estrea e o 19 de novembro de 1958 o tipo entrou en servizo. Pouco despois da s\u00faa introduci\u00f3n reco\u00f1eceuse que o F27 fora un \u00e9xito comercial. Baixo un acordo de licenza alcanzado entre Fokker e o fabricante estadounidense Fairchild, o F27 foi fabricado nos Estados Unidos por este \u00faltimo; Fairchild desenvolvelvou independentemente unha versi\u00f3n alongada do aparello que foi dsignada Fairchild FH-227. Durante os anos 80 Fokker desenvolveu un sucesor modernizado do F27, o Fokker 50, substitu\u00edndoo na produci\u00f3n.\nDese\u00f1o.\nO dese\u00f1o do Fokker F27 comezou nos anos 50 como substituto do exitoso Douglas DC-3. O fabricante avaliou un feixe de distintas configuraci\u00f3ns antes de decidirse finalmente por un avi\u00f3n de \u00e1 alta con dous motores Rolls-Royce Dart e unha cabina presurizada para 28 pasaxeiros.\nO primeiro prototipo, rexistrado PH-NIV, voou por vez primeira o 24 de novembro de 1955. O segundo e os primeiros exemplares de produci\u00f3n eran 0,9 m m\u00e1is longos, proporcionando espazo para catro pasaxeiros m\u00e1is ata chegar a unha capacidade de 32. Esas unidades tam\u00e9n usaron os motores m\u00e1is potentes Dart Mk 528.\nEn 1956, Fokker asinou un contrato de licenza co fabricante estadounidense Fairchild, para que este constu\u00edse o F27 nos Estados Unidos. O primeiro exemplar fabricado neste pa\u00eds voou o 12 de abril de 1958. Fairchild tam\u00e9n desenvolveu independentemente unha versi\u00f3n alongada, chamada FH-227. A meirande parte das vendas de Fairchild realiz\u00e1ronse no mercado norteamericano.\nA principios dos 80 Fokker desenvolveu un sucesor para o Friendship, o Fokker 50. A\u00ednda que baseado na fuselaxe do F27-500, o Fokker 50 foi virtualmente un novo avi\u00f3n con motores Pratt &amp; Whitney Canada e sistemas modernos. O seu comportamento xeral e a comodidade para a pasaxe mellorou con respecto ao F27."}
{"id": "321604", "revid": "865", "url": "https://gl.wikipedia.org/wiki?curid=321604", "title": "Fokker 50", "text": "O Fokker 50 \u00e9 un avi\u00f3n turboh\u00e9lice de pasaxeiros, dese\u00f1ado como unha mellora e substituto do exitoso Fokker F27 Friendship. O Fokker 60 \u00e9 unha versi\u00f3n de carga alongada do Fokker 50. \u00c1mbolos dous avi\u00f3ns foron fabricados por Fokker nos Pa\u00edses Baixos. O Fokker 60 foi operado pola Real Forza A\u00e9rea dos Pa\u00edses Baixos, e alg\u00fans deses avi\u00f3ns a\u00ednda est\u00e1n en servizo coa Forza de Aviaci\u00f3n Naval do Per\u00fa."}
{"id": "321605", "revid": "865", "url": "https://gl.wikipedia.org/wiki?curid=321605", "title": "Fokker F27", "text": ""}
{"id": "321606", "revid": "5312", "url": "https://gl.wikipedia.org/wiki?curid=321606", "title": "Beatriz", "text": "Beatriz (\u03b2ea\u02c8t\u027ei\u03b8 ou \u03b2ea\u02c8t\u027eis) \u00e9 un nome propio feminino galego de orixe latina (\"Benedictrix\" ou \"Beatrix\") que significa \u2018benaventurada\u2019, \u2018portadora de ledicia ou de beatitude\u2019 ou viaxeira.\nA forma galega \u00e9 coincidente coa espa\u00f1ola e portuguesa (pronunciada: \u03b2i\u0250\u02c8t\u027ei\u0292). A forma francesa \u00e9 \"B\u00e9atrice\", en ingl\u00e9s e italiano \u00e9 Beatrice.\nBea \u00e9 a forma curta (hipocor\u00edstico) en galego.\nSantoral.\nNon era un nome moi com\u00fan en Galicia, de feito non existen parroquias baixo esta advocaci\u00f3n.\nVariantes noutras linguas.\nHipocor\u00edsticos:"}
{"id": "321607", "revid": "1131", "url": "https://gl.wikipedia.org/wiki?curid=321607", "title": "Tiago Iorc", "text": "Tiago Iorczeski, m\u00e1is co\u00f1ecido como Tiago Iorc, nado en Brasilia (Distrito Federal) o 28 de novembro de 1985, \u00e9 un cantante e compositor brasileiro.\nTraxectoria.\nNado en Brasilia e radicado en Curitiba, Tiago sa\u00edu do pa\u00eds por primeira vez con 10 meses de idade, e ficou at\u00e9 os 5 anos morando en Inglaterra. Tam\u00e9n morou na cidade de Passo Fundo, no Rio Grande do Sul.\n2006-10: Primeiros traballos e \"Let Yourself In\".\nGa\u00f1ou notariedade musical ao cantar \"Scared\" nun festival de m\u00fasica da Pontif\u00edcia Universidade Cat\u00f3lica de Paran\u00e1 (PUCPR), onde estudaba publicidade. No ano seguinte, a m\u00fasica fixo parte da banda sonora da novela \"Duas Caras. En 2008, a canci\u00f3n \"Blame\" fixo parte da novela de Jo\u00e3o Emanuel Carneiro, A Favorita. A m\u00fasica tem\u00e9n foi tema da capa\u00f1a Outono/Inverno da marca Renner. Ap\u00f3s lanzar varias canci\u00f3ns que formar\u00edan parte de bandas sonoras de algunhas telenovelas, en 2007 chega o lanzamento do seu primeiro \u00e1lbum \"Let Yourself In\", que tam\u00e9n foi lanzado en Xap\u00f3n onde a canci\u00f3n \"Nothing but a Song\" chegou \u00e1 19\u00aa posici\u00f3n da Billboad Xaponesa e na Corea do Sur, onde o p\u00fablico o elixiu \"Mellor Artista Estranxeiro\" pola s\u00faa presentaci\u00f3n no \"Grant Mint Festival de 2010\".\n2011-14:\"Umbilical\" e \"Zeski\".\nTiago comp\u00f3n as s\u00faas propias canci\u00f3ns, a meirande parte delas en ingl\u00e9s, xa que segundo el as\u00ed consegue expresarse mellor. O seu segundo disco \"Umbilical\" foi gravado no R\u00edo de Xaneiro e Nova York. Al\u00e9n do Brasil, o disco foi lanzado na Corea do Sur, Portugal, Estados Unidos de Am\u00e9rica e no Xap\u00f3n. En 2013, Tiago lanza o seu terceiro \u00e1lbum, \"Zeski\", do cal foron divulgados como sinxelos \"It's a Fluke\", \"M\u00fasica Inedita\" e \"Forasteiro\". En maio de 2015 Tiago anunciou nas redes sociais a portada do seu cuarto \u00e1lbum, \"Troco Likes\".\n2015-actualidade: \"Troko Likes\".\nD\u00edas ap\u00f3s, a canci\u00f3n \"Coisa Linda\" foi lanzada como sinxelo do seu novo \u00e1lbum. Segundo Tiago, a m\u00fasica foi composta por el e Leo Fressato para a s\u00faa namorada, a actriz Isabelle Drummond. O disco foi lanzado o d\u00eda 10 de xullo de 2015 no Spotify.\nA canci\u00f3n \"Alexandria\", do \u00e1lbum \"Troco Likes\", foi composta por el e Humberto Gessinger."}
{"id": "321611", "revid": "56817", "url": "https://gl.wikipedia.org/wiki?curid=321611", "title": "Lenzo", "text": "O lenzo \u00e9 un soporte feito de tea que normalmente ten un bastidor para poder tensalo e empr\u00e9gase para pintar enriba. Acostuman ser de algod\u00f3n ou de li\u00f1o: o algod\u00f3n ten unha cor m\u00e1is clara, unha trama menos compacta e \u00e9 m\u00e1is econ\u00f3mico; o de li\u00f1o \u00e9 m\u00e1is r\u00edxido, de cor gris ocre un pouco escura e consid\u00e9rase a mellor tea para pintar ao \u00f3leo."}
{"id": "321612", "revid": "47401", "url": "https://gl.wikipedia.org/wiki?curid=321612", "title": "Dead Calm (filme)", "text": ""}
{"id": "321614", "revid": "89787", "url": "https://gl.wikipedia.org/wiki?curid=321614", "title": "Gilles Duceppe", "text": "Gilles Duceppe, nado o 22 de xullo de 1947 en Montreal, \u00e9 un pol\u00edtico quebequ\u00e9s, l\u00edder do Bloque Quebequ\u00e9s.\nTraxectoria.\nFillo do actor Jean Duceppe e mais de H\u00e9l\u00e8ne Rowley, estudou ciencias pol\u00edticas na Universidade de Montreal. Foi vicepresidente da Uni\u00f3n Xeral dos Estudantes do Quebec e membro activo do Partido Comunista Obreiro (PCO), que despois considerou un erro de mocidade . Traballou tam\u00e9n como negociador para a Confederaci\u00f3n de Sindicatos Nacionais(CSN).\nEn 1990 converteuse no primeiro deputado elixido polo Bloque Quebequ\u00e9s, nunha elecci\u00f3n federal parcial na circunscrici\u00f3n de Laurier\u2014Sainte-Marie, en Montreal. Secas\u00ed, oficialmente concorreu como independente. Un\u00edndose as\u00ed ao resto dos deputados desa formaci\u00f3n que eran disidentes dos conservadores e dos liberais.\nEn 1996, o l\u00edder do BQ, Lucien Bouchard, cesou no seu posto para participar na pol\u00edtica quebequesa liderando o Partido Quebequ\u00e9s. De forma interina Duceppe foi o seu l\u00edder ata a elecci\u00f3n de Michel Gauthier, que dimitiu en marzo de 1997 e ao que sucedeu Duceppe. Durante un breve per\u00edodo, entre o 16 de xaneiro e o 17 de febreiro de 1996 e de novo do 15 de marzo ao 1 de xu\u00f1o de 1997, foi o l\u00edder da oposici\u00f3n.\nXefe do Bloque Quebequ\u00e9s.\nLogo das elecci\u00f3ns de 1997 o BQ perdeu o seu status de oposici\u00f3n oficial, pasando de 54 a 44 escanos e quedando en terceiro lugar na C\u00e1mara dos Com\u00fans por detr\u00e1s do Partido Reformista do Canad\u00e1.\nNas elecci\u00f3ns de 2000 o BQ pasou a 38 parlamentarios. Secas\u00ed, un esc\u00e1ndalo de corrupci\u00f3n dos liberais durante a administraci\u00f3n de Jean Chr\u00e9tien propulsou o BQ que nas elecci\u00f3ns de 2004 chegou aos 54 escanos. Mais a fusi\u00f3n dos progresistas-conservadores e dos reformistas impediu que Duceppe volvese ser o xefe da oposici\u00f3n.\nLogo da desfeita electoral do Partido Quebequ\u00e9s nas elecci\u00f3ns quebequesas do 26 de marzo de 2007 e a marcha do seu l\u00edder, Andr\u00e9 Boisclair, Gilles anunciou o 11 de maio a s\u00faa intenci\u00f3n de competir pola direcci\u00f3n do PQ, uns minutos antes de Pauline Marois anunciar a s\u00faa candidatura , as\u00ed e todo unhas 30 horas despois anunciou a s\u00faa retirada e o seu apoio a Marois\u00a0tras a publicaci\u00f3n dunha sondaxe de opini\u00f3n en \"La Presse\" que daba o 45% dos apoios a Pauline Marois contra o 21% de Gilles Duceppe, este anunciou que entendera a mensaxe:\"Pauline en Quebec e Gilles en Ottawa\".\nNas elecci\u00f3ns federais do outono de 2008 Gilles Duceppe conseguiu un bo resultado, a\u00ednda que o n\u00famero de deputados do seu partido baixou a 49.\nRetirada da vida pol\u00edtica.\nAs elecci\u00f3ns federais de 2011 puxeron fin ao liderado de Duceppe no BQ, ao quedar reducido a 4 escanos e un forte ascenso do Novo Partido Democr\u00e1tico entre os quebequeses. Derrotado na s\u00faa propia circunscrici\u00f3n por H\u00e9l\u00e8ne Laverdi\u00e8re, Gilles Duceppe anunciou a s\u00faa dimisi\u00f3n\nDesde novembro de 2012 foi presidente do consello de administraci\u00f3n de DUCEPPE, a compa\u00f1\u00eda teatral que fundara seu pai.\nRetorno \u00e1 vida p\u00fablica.\nO 10 de xu\u00f1o de 2015 volveu de novo \u00e1 pol\u00edtica activa como novo xefe do Bloque Quebequ\u00e9s."}
{"id": "321615", "revid": "1131", "url": "https://gl.wikipedia.org/wiki?curid=321615", "title": "Palais des Sports de Beaublanc", "text": "O Palais des Sports de Beaublanc (en occitano: \"B\u00f2sc Blanc\") \u00e9 un pavill\u00f3n polideportivo situado na cidade de Limoges, Francia. Foi inaugurado no ver\u00e1n de 1981 e pos\u00fae unha capacidade de 5.516 espectadores. Actualmente \u00e9 o fogar do equipo de baloncesto da LNB Pro A francesa Limoges Cercle Saint-Pierre. O pavill\u00f3n \u00e9 co\u00f1ecido pola s\u00faa pecualiar forma, principalmente polo seu teito feito de madeira de carballo.\nHistoria.\nO Palacio de Deportes est\u00e1 situado no parque de deportes da cidade de Limoges. Foi constru\u00eddo en 1981 grazas a. Xavier Popelier e a Albert Chaminade. Desde aquela acolle os partidos como local do Limoges, al\u00e9n doutros eventos deportivos como a Copa Davis ou partidos de baloncesto e balonm\u00e1n femininos. At\u00e9 a construci\u00f3n do Palais des Sports de Pau en 1991 era o pavill\u00f3n de baloncesto m\u00e1is grande do pa\u00eds."}
{"id": "321616", "revid": "5132", "url": "https://gl.wikipedia.org/wiki?curid=321616", "title": "Palais des sports de Beaublanc", "text": ""}
{"id": "321617", "revid": "5863", "url": "https://gl.wikipedia.org/wiki?curid=321617", "title": "Ant\u00f3n Vilar Ponte", "text": ""}
{"id": "321619", "revid": "98629", "url": "https://gl.wikipedia.org/wiki?curid=321619", "title": "The Awakening (filme de 2011)", "text": "The Awakening \u00e9 un filme brit\u00e1nico dirixido por Nick Murphy que se estreou no 2011."}
{"id": "321620", "revid": "56817", "url": "https://gl.wikipedia.org/wiki?curid=321620", "title": "Tecnolox\u00edas da informaci\u00f3n e a comunicaci\u00f3n", "text": "As tecnolox\u00edas da informaci\u00f3n e da comunicaci\u00f3n (TIC ou NTIC por \"novas tecnolox\u00edas da informaci\u00f3n e da comunicaci\u00f3n\" ou \"IT\" para \"\u00abInformation Technology\u00bb\") agrupan os elementos e as t\u00e9cnicas empregadas no tratamento e na transmisi\u00f3n das informaci\u00f3ns, principalmente da inform\u00e1tica, internet e as telecomunicaci\u00f3ns. Por extensi\u00f3n, designan o sector de actividade econ\u00f3mica.\nO emprego das tecnolox\u00edas da informaci\u00f3n e da comunicaci\u00f3n entre os habitantes dunha poboaci\u00f3n axuda a diminu\u00edr o baleiro dixital existente nesta localidade, xa que aumentar\u00eda o conglomerado de usuarios que empregan as TIC como un medio tecnol\u00f3xico para o desenvolvemento das s\u00faas actividades e por isto se reduce o conxunto de persoas que non as utilizan."}
{"id": "321622", "revid": "23204", "url": "https://gl.wikipedia.org/wiki?curid=321622", "title": "NTIC", "text": ""}
{"id": "321623", "revid": "23204", "url": "https://gl.wikipedia.org/wiki?curid=321623", "title": "Novas tecnolox\u00edas da informaci\u00f3n e a comunicaci\u00f3n", "text": ""}
{"id": "321624", "revid": "23204", "url": "https://gl.wikipedia.org/wiki?curid=321624", "title": "TIC", "text": ""}
{"id": "321625", "revid": "23204", "url": "https://gl.wikipedia.org/wiki?curid=321625", "title": "Tecnolox\u00edas da informaci\u00f3n e da comunicaci\u00f3n", "text": ""}
{"id": "321626", "revid": "25871", "url": "https://gl.wikipedia.org/wiki?curid=321626", "title": "Keko Vilari\u00f1o", "text": "Alberto Vilari\u00f1o Sobrado, nado na Pobra de San Xiao (L\u00e1ncara) o 20 de abril de 1996, \u00e9 un futbolista galego, m\u00e1is co\u00f1ecido como Keko Vilari\u00f1o, formado na canteira do Club Deportivo Lugo. Xoga de centrocampista. \u00c9 irm\u00e1n do tam\u00e9n futbolista Jacobo Vilari\u00f1o Sobrado.\nTraxectoria.\nNado na Pobra de San Xiao, L\u00e1ncara, foi formado nas categor\u00edas inferiores do Club Deportivo Lugo. Debuta co primeiro equipo o 16 de outubro de 2013, sa\u00edndo como titular na derrota do club galego por 1-0 ante o Recreativo de Huelva nun encontro de Copa do Rei no Nuevo Colombino. O 18 de xullo de 2014 Keko asina polo Levante UD, sendo inicialmente asignado ao equipo xuvenil. Por\u00e9n, o 1 de setembro do ano seguinte rescinde o seu contrato e regresa ao Lugo cun contrato por cinco temporadas. O 27 de xaneiro de 2016 foi cedido at\u00e9 final de temporada ao Somozas da Segunda Divisi\u00f3n B."}
{"id": "321627", "revid": "5132", "url": "https://gl.wikipedia.org/wiki?curid=321627", "title": "Alberto Vilari\u00f1o Sobrado", "text": ""}
{"id": "321628", "revid": "12452", "url": "https://gl.wikipedia.org/wiki?curid=321628", "title": "Benito Jer\u00f3nimo Feij\u00f3", "text": ""}
{"id": "321629", "revid": "12452", "url": "https://gl.wikipedia.org/wiki?curid=321629", "title": "Benito Jer\u00f3nimo Feij\u00f3o", "text": ""}
{"id": "321631", "revid": "1505", "url": "https://gl.wikipedia.org/wiki?curid=321631", "title": "Punta Candieira", "text": ""}
{"id": "321634", "revid": "23204", "url": "https://gl.wikipedia.org/wiki?curid=321634", "title": "Penavella, San Mateo de Oliveira, Ponteareas", "text": "Penavella \u00e9 un lugar da parroquia de San Mateo de Oliveira, no concello pontevedr\u00e9s de Ponteareas, na comarca do Condado. Segundo o IGE, en 2022 ti\u00f1a 51 habitantes (22 homes e 29 mulleres)."}
{"id": "321635", "revid": "23204", "url": "https://gl.wikipedia.org/wiki?curid=321635", "title": "Puzo, San Mateo de Oliveira, Ponteareas", "text": "Puzo \u00e9 un lugar da parroquia de San Mateo de Oliveira, no concello pontevedr\u00e9s de Ponteareas, na comarca do Condado. Segundo o IGE, en 2022 ti\u00f1a 118 habitantes (60 homes e 58 mulleres)."}
{"id": "321636", "revid": "23204", "url": "https://gl.wikipedia.org/wiki?curid=321636", "title": "Vera, San Mateo de Oliveira, Ponteareas", "text": "Vera \u00e9 un lugar da parroquia de San Mateo de Oliveira, no concello pontevedr\u00e9s de Ponteareas, na comarca do Condado. Segundo o IGE, en 2022 ti\u00f1a 83 habitantes (46 homes e 37 mulleres)."}
{"id": "321640", "revid": "23204", "url": "https://gl.wikipedia.org/wiki?curid=321640", "title": "O Cruceiro, San Mateo de Oliveira, Ponteareas", "text": "O Cruceiro \u00e9 un lugar da parroquia de San Mateo de Oliveira, no concello pontevedr\u00e9s de Ponteareas, na comarca do Condado. Segundo o IGE, en 2022 ti\u00f1a 72 habitantes (35 homes e 37 mulleres)."}
{"id": "321643", "revid": "23204", "url": "https://gl.wikipedia.org/wiki?curid=321643", "title": "A Chan, San Mateo de Oliveira, Ponteareas", "text": "A Chan \u00e9 un lugar da parroquia de San Mateo de Oliveira, no concello pontevedr\u00e9s de Ponteareas, na comarca do Condado. Segundo o IGE, en 2022 ti\u00f1a 53 habitantes (24 homes e 29 mulleres)."}
{"id": "321645", "revid": "23204", "url": "https://gl.wikipedia.org/wiki?curid=321645", "title": "A Manga, San Mateo de Oliveira, Ponteareas", "text": "A Manga \u00e9 un lugar da parroquia de San Mateo de Oliveira, no concello pontevedr\u00e9s de Ponteareas, na comarca do Condado. Segundo o IGE, en 2022 ti\u00f1a 46 habitantes (28 homes e 18 mulleres)."}
{"id": "321657", "revid": "23204", "url": "https://gl.wikipedia.org/wiki?curid=321657", "title": "O Pi\u00f1eiro, San Mateo de Oliveira, Ponteareas", "text": "O Pi\u00f1eiro \u00e9 un lugar da parroquia de San Mateo de Oliveira, no concello pontevedr\u00e9s de Ponteareas, na comarca do Condado. Segundo o IGE, en 2022 ti\u00f1a 109 habitantes (54 homes e 55 mulleres)."}
{"id": "321659", "revid": "1131", "url": "https://gl.wikipedia.org/wiki?curid=321659", "title": "Rh\u00e9nus Sport", "text": "O Rh\u00e9nus Sport \u00e9 un pavill\u00f3n polideportivo situado na cidade de Estrasburgo, Francia. Renovado en 2003 e con capacidade para 6.200 espectadores, \u00e9 o fogar do equipo de baloncesto Strasbourg Illkirch-Graffenstaden Basket da LNB Pro A francesa.\nHistoria.\nEn 1981, o pavill\u00f3n exerceu como seda da final da Euroliga, nun encontro en que o Maccabi Tel Aviv derrotou ao Synudine Bologna por 80-79. No ano 2006 acolle unha eliminatoria da Copa Davis en Francia e Suecia. F\u00f3ra do deporte, o 3 de abril de 2009 o Presidente dos Estados Unidos Barack Obama deu un discurso no pavill\u00f3n ante un p\u00fablico alem\u00e1n e franc\u00e9s, debido \u00e1 s\u00faa presenza na cidade por mor do Cumio da OTAN de Estrasburgo-Kehl de 2009."}
{"id": "321660", "revid": "5132", "url": "https://gl.wikipedia.org/wiki?curid=321660", "title": "Rhenus Sport", "text": ""}
{"id": "321661", "revid": "5132", "url": "https://gl.wikipedia.org/wiki?curid=321661", "title": "Le Mans Sarthe", "text": ""}
{"id": "321671", "revid": "89787", "url": "https://gl.wikipedia.org/wiki?curid=321671", "title": "Euarcontogliros", "text": "O dos euarcontogliros (\"Euarchontoglires\"), tam\u00e9n co\u00f1ecido como \"Archontoglires\" e \"Supraprimates\" , \u00e9 un clado (considerado como superorde) de mam\u00edferos placentarios recentemente establecido grazas a novas an\u00e1lises filoxen\u00e9ticas.\nComponse doutros dous clados, o dos \"Glires\" (que incl\u00fae aos roedores e os lagomorfos) e \"Euarchonta\" (que abarca aos derm\u00f3pteros, escandentios e primates).\nRelaci\u00f3ns evolutivas.\nO establecemento do clado dos \"Euarchontoglires\" bas\u00e9ase na an\u00e1lise de secuencias de ADN e marcadores de retrotranspos\u00f3ns, combinando o clado dos \"Glires\" co clado dos \"Euarchonta\".\nA\u00ednda que at\u00e9 hoxe no se reco\u00f1ezan moitas evidencias de trazos que apoien \"Euarchontoglires\", tampouco existen evidencias anat\u00f3micas que apoien conxecturas alternativas.\n\"Euarchontoglires\" reco\u00f1\u00e9cese como un dos catro clados existentes dentro do clado \"Eutheria\" (que cont\u00e9n os placentarios), aos que xeralmente non se lle d\u00e1 categor\u00eda taxon\u00f3mica (ou, \u00e1s veces, a de cohorte ou magnorde, ou superorde).\nAs relaci\u00f3ns entre as catro cohortes (\"Euarchontoglires\", \"Xenarthra\", \"Laurasiatheria\" e \"Afrotheria\") e a identidade da ra\u00edz com\u00fan est\u00e1 algo controvertida.\n\"Euarchontoglires\" probabelmente separouse do grupo irm\u00e1n, os \"Laurasiatheria\", entre hai 85 e 95 mill\u00f3ns de anos, durante o cret\u00e1ceo, desenvolv\u00e9ndose o grupo na illa de Laurasia, que m\u00e1is tarde se converter\u00eda no continente Europa. Apoian esta hip\u00f3tese evidencias moleculares. At\u00e9 agora, o f\u00f3sil m\u00e1is antigo co\u00f1ecido d\u00e1tase no paleoceno inferior.\nO conxunto dos clados \"Euarchontoglires\" e \"Laurasiatheria\" co\u00f1\u00e9cese como \"Boreoeutheria\".\nOs marsupiais, os euarcontogliros e os diprotodontes te\u00f1en ap\u00e9ndice vermiforme, a\u00ednda que foi o resultado dunha evoluci\u00f3n converxente.\nClasificaci\u00f3n.\nClado \"Euarchontoglires\""}
{"id": "321672", "revid": "22795", "url": "https://gl.wikipedia.org/wiki?curid=321672", "title": "Euarchontoglires", "text": ""}
{"id": "321673", "revid": "22795", "url": "https://gl.wikipedia.org/wiki?curid=321673", "title": "Archontoglires", "text": ""}
{"id": "321674", "revid": "22795", "url": "https://gl.wikipedia.org/wiki?curid=321674", "title": "Supraprimates", "text": ""}
{"id": "321676", "revid": "1576", "url": "https://gl.wikipedia.org/wiki?curid=321676", "title": "Citizen Kane", "text": ""}
{"id": "321678", "revid": "89787", "url": "https://gl.wikipedia.org/wiki?curid=321678", "title": "Gliros", "text": "O dos gliros (\"Glires\") \u00e9 un clado (\u00e1s veces clasificado como granorde, taxon situado entre superorde e mirorde) dos euarcontogliros que comprende as ordes dos roedores e os lagomorfos (coellos, lebres e picas).\nCaracter\u00edsticas.\nA s\u00faa caracter\u00edstica exterior m\u00e1is not\u00e1bel \u00e9 o gran desenvovemento dos incisivos: perderon os primeriros incisivos superiores e inferiores, os terceiros incisivos inferiores, os caninos e os primeiros premolares. Os segundos incisivos tam\u00e9n desapareceron, pero no seu lugar te\u00f1en grandes segundos incisivos de leite de crecemento continuo. A s\u00faa dentici\u00f3n mostra polo tanto un grande espazo baleiro entre os incisivos e os segundos premolares: o diastema.\nTaxonom\u00eda.\nDescrici\u00f3n.\nO grupo dos gliros foi establecido por Linneo na 10\u00aa edici\u00f3n do seu \"Systema Naturae\". \nEtimolox\u00eda.\nO termo do lat\u00edn cient\u00edfico \"Glires\" est\u00e1 tirado do lat\u00edn \"gl\u012br\u0113s\", plural de \"gl\u012bs\", \"leir\u00f3n\".\nClasificaci\u00f3n.\nSegundo o NCBI, na actualidade reco\u00f1\u00e9cense dentro dos \"Glires\" as seguintes d\u00faas ordes:\nFiloxenia.\nA hip\u00f3tese de que estes animaais constit\u00faen un grupo monofil\u00e9tico foi longamente debatida sobre a base de evidencias morfol\u00f3xicas, e estudos morfol\u00f3gicos recentes apoian a monofilia dos gliros. En particular, o descubrimento de novo material f\u00f3sil de membros basais dos gliros, especialmente dos x\u00e9neros \"Mimotona\", \"Gomphos\", \"Heomys\", \"Matutinia\", \"Rhombomylus\" e \"Sinomylus\", ayudou a pechar a brecha entre os roedores m\u00e1is t\u00edpicos e os lagomorfos. Datos baseados no ADN nuclear respaldan que \"Glires\" \u00e9 un grupo irm\u00e1n de \"Euarchonta\", para formaren \"Euarchontoglires\", pero alg\u00fans datos xen\u00e9ticos tanto do ADN nuclear como do ADN mitocondrial foron menos favor\u00e1beis. Un estudo que investigou os datos de ausencia de retrotranspos\u00f3ns respalda de maneira inequ\u00edvoca a hip\u00f3tese de \"Glires\". Estudos recientes sit\u00faan a \"Scandentia\" como irm\u00e1n dos \"Glires\", invalidando a \"Euarchonta\"."}
{"id": "321679", "revid": "11384", "url": "https://gl.wikipedia.org/wiki?curid=321679", "title": "Cento e trece", "text": ""}
{"id": "321680", "revid": "22795", "url": "https://gl.wikipedia.org/wiki?curid=321680", "title": "Glires", "text": ""}
{"id": "321681", "revid": "85894", "url": "https://gl.wikipedia.org/wiki?curid=321681", "title": "O Matodoso, Triab\u00e1, Castro de Rei", "text": "O Matodoso \u00e9 un lugar da parroquia de Triab\u00e1, no concello lucense de Castro de Rei. Segundo o IGE, no ano 2019 ti\u00f1a 192 habitantes (101 homes e 91 mulleres), 22 menos ca en 2014.\nO poboado creouse cara a 1960, no marco do plan do Instituto Nacional de Colonizaci\u00f3n."}
{"id": "321682", "revid": "72012", "url": "https://gl.wikipedia.org/wiki?curid=321682", "title": "Osteoporose", "text": "A osteoporose (do grego antigo \"\u03bf\u03c3\u03c4\u03bf\u03cd\u03bd \u03c0\u03cc\u03c1\u03bf\u03c2\" '\u00f3so poroso') \u00e9 unha doenza \u00f3sea caracterizada por baixa rexeneraci\u00f3n e/ou r\u00e1pida dexeneraci\u00f3n \u00f3sea, xerando \u00f3sos pouco densos e febles por diminuci\u00f3n do tecido que os forma, tanto das prote\u00ednas que constit\u00faen o miolo ou estrutura como dos sales minerais de calcio que conte\u00f1en. \u00c9 d\u00faas veces m\u00e1is com\u00fan nas mulleres ca nos homes e m\u00e1is com\u00fan despois dos 50 anos. A doenza progresa amodo e raramente presenta s\u00edntomas antes que acontezan fracturas espont\u00e1neas ou por trauma f\u00edsico. Se non se fixesen exames preventivos para o seu diagn\u00f3stico a osteoporose poder\u00eda pasar despercebida, at\u00e9 que tivese gravidade maior (\u00e1s veces denom\u00ednase \"a epidemia silenciosa\"). A perda de masa \u00f3sea non provoca dores musculoesquel\u00e9ticas. En caso de ca\u00eddas os \u00f3sos poden crebar de xeito doado tras un traumatismo, produc\u00edndose fracturas ou microfracturas.\nA OMS def\u00ednea en mulleres coma unha densidade mineral \u00f3sea menor ou igual de 2,5 desviaci\u00f3n est\u00e1ndar por baixo da masa \u00f3sea media de persoas s\u00e1s de 20 ans, medida por densitometr\u00eda \u00f3sea. A densidade mineral dos \u00f3sos m\u00eddese mediante unha proba m\u00e9dica que se chama densitometr\u00eda \u00f3sea.\nA afecci\u00f3n \u00e9 com\u00fan en mulleres amenorreicas ou posmenop\u00e1usicas por mor da diminuci\u00f3n da produci\u00f3n de estr\u00f3xenos polos ovarios e outras carencias hormonais. Por\u00e9n, hai un n\u00famero consider\u00e1bel de causas de osteoporose a calquera idade que non adoitan ser reco\u00f1ecidas nin valoradas, entre as que salientan a doenza cel\u00edaca, a gammapat\u00eda monoclonal de significado incerto, a insuficiencia renal, a diabetes mellitus e a acidose tubular renal. Outros factores que aumentan o risco de presentar osteoporose son a deficiencia de calcio e vitamina D por malnutrici\u00f3n, o consumo de tabaco, alcol e a vida sedentaria. A pr\u00e1ctica de exercicio f\u00edsico e unha achega extra de calcio antes e ap\u00f3s a menopausa favorecen o mantemento \u00f3seo."}
{"id": "321683", "revid": "85894", "url": "https://gl.wikipedia.org/wiki?curid=321683", "title": "Manuel Malingre Parmantier", "text": "Manuel Malingre Parmantier, nado en Souvret no concello val\u00f3n de Courcelles o 21 de outubro de 1834 e finado en Ourense o 29 de febreiro de 1916 , foi un empresario, fundidor e pol\u00edtico galego de orixe belga.\nTraxectoria.\nEn 1858 s\u00e1bese que resid\u00eda en Xix\u00f3n casado cunha asturiana . Estableceuse en Ourense por volta de 1864 e fundou unha pequena fundici\u00f3n de ferro en Reza que mantivo durante dous anos, ata que mudou a s\u00faa fundici\u00f3n \u00e1 r\u00faa de San Domingos, instalando tam\u00e9n unha f\u00e1brica de tubos. Foi concelleiro en 1873. Antes de 1882 mudou os seus negocios para San L\u00e1zaro e en 1888 erixiu un mu\u00ed\u00f1o de fari\u00f1a a vapor. En 1889 era de novo concelleiro. Retirouse do negocio en 1894 deix\u00e1ndoo en herdanza a dous dos seus fillos."}
{"id": "321686", "revid": "55340", "url": "https://gl.wikipedia.org/wiki?curid=321686", "title": "Manuel Malingre", "text": "Manuel Malingre p\u00f3dese referir a:"}
{"id": "321687", "revid": "98629", "url": "https://gl.wikipedia.org/wiki?curid=321687", "title": "Euarcontos", "text": "O dos euarcontos (\"Euarchonta\") \u00e9 un clado de mam\u00edferos placentarios que comprende catro ordes: as dos derm\u00f3pteros, os escandentes, os primates e os extintos plesiadapiformes. Tam\u00e9n incl\u00fae a extinta familia basal dos \"Adapisoriculidae\".\nO termo \"Euarchonta\" xurdiu por primeira vez na literatura cient\u00edfica en 1999 cando evidencias moleculares suxiren que se debr\u00eda separarar aos \"Chiroptera\" do obsoleto clado dos \"Archonta\".\nRecentes investigaci\u00f3ns moleculares.\nImportantes an\u00e1lises das secuencias de ADN nuclear (Murphy \"et al\"., 2001) apoian a hip\u00f3tese de \"Euarchonta\", mentres que outro importante estudo de investigaci\u00f3n de secuencias de ADN mitocondrial apoian un tipo de \u00e1rbore filoxen\u00e9tica diferente (Arnason \"et al\"., 2002). Pero un estudo sobre a presenza/ausencia de retrotranspos\u00f3ns deron un forte apoio a \"Euarchonta\" (Kriegs \"et al\"., 2007).\nAlgunhas interpretaci\u00f3ns de datos moleculares ligan a \"Primates\" e \"Dermoptera\" nun clado (mirorde) co\u00f1ecido como \"Primatomorpha\", que ser\u00eda irm\u00e1n de \"Scandentia\". Para alg\u00fans investigadores \"Dermoptera\" ser\u00eda o grupo m\u00e1is pr\u00f3ximo aos \"Primtes\". Outras interpretaci\u00f3ns vinculan a \"Dermoptera\" e \"Scandentia\" para situalos xuntos nun grupo chamado \"Sundatheria\" como irm\u00e1n do grupo dos primates.\nOutras an\u00e1lises filoxen\u00e9ticas suxiren que \"Dermoptera\" e \"Scandentia\" forman un clado, \"Sundatheria\", irm\u00e1n de \"Primates.\nCaracter\u00edsticas.\nEntre outras, os machos te\u00f1en a caracter\u00edstica de teren un pene externo pendurando, porque non est\u00e1 soldado ao abdome en toda a s\u00faa lonxitude.\nTaxonom\u00eda.\nEtimolox\u00eda.\nO termo \"Euarchonta\", que significa literalmente \"os verdadeiros antepasados\", deriva do nome cient\u00edfico \"Archonta\" precedido do elemento \"eu-\", derivado do correspondente do grego antigo \u03b5\u03cd- \"e\u00fa-\", do adverbio \u03ad\u1fe7 \"\u00e9\u00fb\", \"ben\", \"verdadeiro\".\nPola s\u00faa parte \"Archonta\" \u00e9 un plural neutro derivado do grego antigo \u1f05\u03c1\u03c7\u03c9\u03bd \"\u00e1rchon\", \"o xefe\", \"o primeiro\".\nFiloxenia.\nA hip\u00f3tese actual, baseada en evidencias do reloxo molecular, suxire que os \"Euarchonta\" apareceron no per\u00edodo cret\u00e1ceo, hai uns 88 mill\u00f3ns de anos (MA) e que diverxeron hai uns 86,2 MA para formar os grupos \"Scandentia\" e \"Primatomorpha\". Este \u00faltimo diverxeu hai uns 79,6 MA dando lugar \u00e1s ordes dos \"Primates\" e os \"Dermoptera\".\nCladograma.\nPor\u00e9n, a especie f\u00f3sil m\u00e1is antiga que pode atribu\u00edrse con confianza a \"Euarchonta\" (\"Purgatorius coracis\") data do paleoceno temper\u00e1n, hai 65 MA."}
{"id": "321688", "revid": "22795", "url": "https://gl.wikipedia.org/wiki?curid=321688", "title": "Euarchonta", "text": ""}
{"id": "321689", "revid": "85894", "url": "https://gl.wikipedia.org/wiki?curid=321689", "title": "A Ribeira, Ribeiras de Lea, Castro de Rei", "text": "A Ribeira \u00e9 un lugar da parroquia de Ribeiras de Lea, no concello lugu\u00e9s de Castro de Rei. Segundo o IGE, no ano 2019 ti\u00f1a 16 habitantes (6 homes e 10 mulleres), o que sup\u00f3n un aumento respecto do ano 2014, cando ti\u00f1a 12 habitantes."}
{"id": "321690", "revid": "98629", "url": "https://gl.wikipedia.org/wiki?curid=321690", "title": "Sark", "text": "Sark (; Sercquiais: \"S\u00e8r\" ou \"Cerq\"), \u00e9 unha pequena illa das Illas da Canle no suroeste do Canle da Manga, na costa de Normand\u00eda, Francia. \u00c9 un feudo real, que forma parte da Bail\u00eda de Guernsey, co seu propio conxunto de leis baseadas na lei normanda e o seu propio parlamento. Ten unha poboaci\u00f3n de preto de 600 habitantes. Sark (inclu\u00edndo a pr\u00f3xima illa de Brecqhou) ten unha superficie de 5\u00b444\u00a0km\u00b2 Sark \u00e9 un dos poucos lugares que quedan no mundo onde os coches est\u00e1n prohibidos nas estradas e s\u00f3 existen tractores e veh\u00edculos tirados por cabalos. En 2011, Sark foi designada como Comunidade co Ceo Escuro e a primeira illa de Ceo Escuro no mundo.\nXeograf\u00eda e xeolox\u00eda.\nSark componse de d\u00faas partes principais, Gran Sark, situado a uns 49\u00b0 25 'N x 2\u00b0 22' W, e Pequena Sark ao sur. Est\u00e1n conectadas por un estreito istmo chamado A Coup\u00e9e que ten 91 m. de longo e ten unha ca\u00edda de 100 m. a cada lado Constru\u00edronse unhas varandas de protecci\u00f3n en 1900; antes diso, os nenos arrastr\u00e1banse sobre as s\u00faas mans e xeonllos para evitar que o vento os tirara polo bordo. Hai un estreito cami\u00f1o (3 m.) de formig\u00f3n que cobre a totalidade do istmo, foi constru\u00eddo en 1945 polos prisioneiros de guerra alem\u00e1ns baixo a direcci\u00f3n dos Royal Engineers. Debido ao seu illamento, os habitantes de Little Sark ti\u00f1an a s\u00faa propia forma distinta de Sercquiais, o dialecto do nativo normando da illa.\nO punto m\u00e1is alto de Sark ten 114 m. sobre o nivel do mar. Un mu\u00ed\u00f1o de vento, datado en 1571, atopouse al\u00ed, as aspas do cal foron retiradas durante a primeira guerra mundial. Este punto alto denom\u00ednase \"Le Moulin\", polo mu\u00ed\u00f1o de vento. o lugar tam\u00e9n \u00e9 o punto m\u00e1is alto da Bail\u00eda de Guernsey. A Pequena Sark ti\u00f1a varias minas para acceder a unha veta de galena. En Port Gorey p\u00f3dense ver, as ru\u00ednas das minas de prata. Na punta final de pequena Sark at\u00f3panse as piscinas naturais de Venus Pool e Adonis, as augas de ambas piscinas naturais son renovadas durante a marea alta.\nA totalidade da illa esta erosionada a nivel do mar por formaci\u00f3ns de covas naturais que proporcionan h\u00e1bitats \u00fanicos para moitas criaturas mari\u00f1as, en particular as an\u00e9monas de mar, algunhas das cales s\u00f3 son accesibles de forma segura durante a marea baixa.\nSark tam\u00e9n exerce xurisdici\u00f3n sobre a illa de Brecqhou, s\u00f3 uns poucos centos de metros ao oeste do Gran Sark. Tr\u00e1tase dunha illa privada, pero recentemente abriuse para alg\u00fans visitantes. Desde 1993, Brecqhou foi propiedade de Sir David Barclay, un dos irm\u00e1ns Barclay que son copropietarios de \"The Daily Telegraph\". Eles disputan o control da illa de Sark. Con todo, os candidatos apoiados polos seus diversos intereses comerciais, non puideron lograr ning\u00fan escano nas elecci\u00f3ns celebradas en 2008 e 2010.\nHistoria.\nEtimolox\u00eda.\nA etimolox\u00eda de Sark \u00e9 desco\u00f1ecida. Con todo, Richard Coates suxeriu que, en ausencia dunha etimolox\u00eda protoindoeuropea pode valer a pena buscar unha fonte protosemita para o nome. Isto d\u00e9bese a que \u00e1s Illas Brit\u00e1nicas foron probablemente repoboadas desde a Pen\u00ednsula Ib\u00e9rica logo do \u00faltimo per\u00edodo glacial. Prop\u00f3n unha comparaci\u00f3n entre a ra\u00edz probable de Sark, \"*Sarg-\", e o Protosemitico \"*\u015brq\" \"arroibado; subida (do sol); este\", sinalando a posici\u00f3n de Sark como a illa m\u00e1is oriental do grupo de Guernsey.\nHistoria temper\u00e1.\nNa antig\u00fcidade, Sark foi case seguramente ocupada polos v\u00e9netos. Este pobo e a illa anexa foi sometido polo Imperio Romano sobre o 56 adC. Despois da retirada romana durante o s\u00e9culo V, Sark foi probablemente un posto de avanzada dun ou outro reino de lingua bretoa ata 933, cando se converteu en parte do Ducado de Normand\u00eda. A ra\u00edz da Conquista normanda de Inglaterra en 1066, a illa foi unida \u00e1 Coroa de Inglaterra. No s\u00e9culo XIII, o pirata franc\u00e9s Eustaquio o Monxe, logo de servir ao Rei Xo\u00e1n, utilizou Sark como base de operaci\u00f3ns.\nDurante a Idade Media, a illa estaba poboada por comunidades mon\u00e1sticas. No s\u00e9culo XVI, con todo, quedou deshabitada e foi utilizada polos piratas como base e refuxio. En 1565, Helier de Carteret, Seigneur de St. Ouen en Jersey, recibiu patente real da Ra\u00ed\u00f1a Isabel I conced\u00e9ndolle Sark como feudo a perpetuidade a condici\u00f3n de que mantivera a illa libre de piratas e a ocupara por polo menos con corenta dos seus s\u00fabditos. Isto realizouse debidamente, e instal\u00e1ronse corenta familias, sobre todo procedentes de St. Ouen, na illa. Un intento posterior das familias de dotarse dunha Constituci\u00f3n baixo un alguacil, como en Jersei, foi detido polas autoridades de Guernsey, resentidos por calquera intento de arrebatar Sark da s\u00faa Bail\u00eda.\nHistoria recente.\nEn 1844, desesperado por conseguir fondos para continuar coa operaci\u00f3n da mina de prata na illa, o Seigneur titular, Ernest le Pelley, obtivo permiso da Coroa para hipotecar o feudo de Sark a o residente local John Allaire. Logo a empresa que xestionaba a mina declarouse en creba, le Pelley foi incapaz de seguir o ritmo dos pagos da hipoteca e, en 1849, o seu fillo Pierre Carey le Pelley, o novo Seigneur, viuse obrigado a vender o feudo a Marie Collings por un total de 1.383 \u00a3 (6.000 \u00a3 menos a suma prestada e o interese acumulado de 616.13 \u00a3).\nDurante a segunda guerra mundial, a illa, xunto coas outras illas da Canle, foi ocupada por forzas alem\u00e1s entre 1940 e 1945. O goberno militar alem\u00e1n en Sark comezou o 4 de xullo de 1940, o d\u00eda despois que Guernsey o \" Kommandant\" Major Albrecht Lanz e o seu int\u00e9rprete e xefe do Estado Maior Maior Maas visitou a illa para informar ao D\u00e1me e Seigneur ( Sibila e Robert Hathaway) do novo r\u00e9xime. Posteriormente British Commandos asaltaron e ocuparon Sark durante a noite do 3 ao 4 de outubro de 1942, fixeron prisioneiros e recolleron informaci\u00f3n.\nIntento de invasi\u00f3n.\nEn agosto de 1990, un f\u00edsico nuclear franc\u00e9s en paro chamado Andr\u00e9 Gardes liderando un pequeno grupo, armado cunha arma semiautom\u00e1tica, intentou a invasi\u00f3n de Sark. Chegaron de noite e puxeron letreiros que declaraban a s\u00faa intenci\u00f3n de apoderarse da illa ao d\u00eda seguinte ao mediod\u00eda. Mentres est\u00e1 sentado nun banco, lendo unha revista de armamento e a espera da chegado do mediod\u00eda, foi detido polos polic\u00edas voluntarios da illa.\nTransici\u00f3n ao novo sistema de goberno.\nEn 2008, Sark desmantelou o seu anterior sistema de goberno, que hab\u00eda evolucionado gradualmente do seu sistema orixinal establecido en 1565. O cambio foi influenciado polos irm\u00e1ns Barclay na premisa de que isto era necesario para cumprir coa Convenci\u00f3n Europea de Dereitos Humanos. No antigo sistema, o parlamento de Sark consist\u00eda nunha c\u00e1mara de 54 membros que inclu\u00eda o Seigneur, o senescal, 40 membros dos arrendatarios e 12 deputados. O 16 de xaneiro de 2008 e o 21 de febreiro de 2008, o Chief Pleas aprobou unha lei que introduce unha c\u00e1mara de 30 membros, con 28 membros elixidos nas elecci\u00f3ns en toda a illa, un membro hereditario e un membro nomeado para sempre. O vello sistema foi descrito como feudal, e polo tanto inaceptable, porque os arrendatarios non pod\u00edan sentar ante o Chief Pleas con plenos dereitos, o novo sistema foi descrito como democr\u00e1tica, e polo tanto aceptable. Os arrendatarios foron elixidos por e de entre s\u00f3 os copropietarios de cada propiedade. O 9 de abril de 2008, o Consello Privado do Reino Unido aprobou as reformas na lei de Sark. As primeiras elecci\u00f3ns baixo a nova lei celebr\u00e1ronse en decembro de 2008 e a nova c\u00e1mara foi convocada por primeira vez en xaneiro de 2009.\nAlg\u00fans residentes de Sark queix\u00e1ronse de que o novo sistema non \u00e9 democr\u00e1tico e describiron os poderes que a nova lei concede ao senescal, un membro non electo cuxo mandato coa nova lei estendese durante a s\u00faa vida natural, como imperiais ou ditatoriais. O Tribunal de Apelaci\u00f3n pronunciouse de feito sobre estes poderes que poden violar a Convenci\u00f3n Europea de Dereitos Humanos e os seus poderes est\u00e1n suxeitos a novos retos legais sobre estes motivos.\nEn marzo de 2012, o programa de BBC \"Today\" informou sobre a inquietude local acerca da influencia dos multimillonarios xemelgos id\u00e9nticos David e Frederick Barclay A revista \"The New Yorker\" ilustrou ademais o curso e a escalada das tensi\u00f3ns entre os Barclays e alg\u00fans dos vellos residentes en outubro de 2012.\nStatus de comunidade Ceo Escuro.\nEn xaneiro de 2011, o Asociaci\u00f3n Internacional Dark-Sky designou Sark como a primeira Comunidade co Ceo Escuro de Europa e a primeira illa co Ceo Escuro no mundo. Esta designaci\u00f3n reco\u00f1ece que Sark \u00e9 suficientemente libre da contaminaci\u00f3n lum\u00ednica como para permitir a astronom\u00eda a simple vista. A\u00ednda que Sark ti\u00f1a a vantaxe no seu logro, da s\u00faa situaci\u00f3n, a s\u00faa prohibici\u00f3n hist\u00f3rica de coches e o feito de que non hai iluminaci\u00f3n p\u00fablica, tam\u00e9n foi necesario que os residentes locais realizaran axustes, tales como a recolocaci\u00f3n de luces, para reducir a contaminaci\u00f3n lum\u00ednica.\nA ra\u00edz dunha auditor\u00eda en 2010 pola AIF a designaci\u00f3n f\u00edxose en xaneiro de 2011. O premio \u00e9 importante xa que Sark \u00e9 a primeira comunidade da illa de alcanzar este; outros lugares te\u00f1en Ceo escuro, pero ata agora, eran principalmente \u00e1reas deshabitadas, o presidente da AIF Martin Morgan-Taylor eloxiou aos residentes de Sark polo seu esforzo.\nPol\u00edtica.\nSark foi considerado o \u00faltimo Estado feudal en Europa. Xunto cas outras Illas da Canle, \u00e9 o \u00faltimo vestixio do antigo Ducado de Normand\u00eda a\u00ednda pertencente a A Coroa. Sark pertence \u00e1 Coroa por dereito propio e ten unha relaci\u00f3n independente coa Coroa a trav\u00e9s do Tenente Gobernador en Guernsey. Formalmente, o Seigneur manteno como un feudo da Coroa, e os terratenentes da illa coas s\u00faas respectivas parcelas os seus vasalos. As consecuencias pol\u00edticas desta construci\u00f3n se aboliron nos \u00faltimos anos, en particular coa reforma do \u00f3rgano lexislativo, Chief Pleas, que tivo lugar en 2008.\nA\u00ednda que xeograficamente est\u00e1 localizada dentro da Bail\u00eda de Guernsey, Sark est\u00e1 fiscalmente completamente separada dela e concedeuse o seu propio c\u00f3digo de pa\u00eds das Naci\u00f3ns Unidas (680) para axudar na identificaci\u00f3n deste feito para o mundo en xeral. Xunto coas illas de Alderney e Guernsey, Sark de cando en vez aproba lexislaci\u00f3n da Bail\u00eda de Guernsey, que, suxeita \u00e1 aprobaci\u00f3n das tres lexislaturas, apl\u00edcase en toda a Bail\u00eda. A lexislaci\u00f3n non pode facer que se aplique en Sark sen a aprobaci\u00f3n do Chief Pleas, a\u00ednda que recentemente o Chief Pleas delegou varios poderes aos Estados de Guernsey. Tales poderes quedan, con todo, en cada caso, suxeitos ao Chief Pleas para a s\u00faa aplicaci\u00f3n ou derrogaci\u00f3n.\nSeigneur.\nJohn Michael Beaumont \u00e9 o 22\u00ba e actual Seigneur de Sark, herdou o cargo en 1974.\nO Se\u00f1or de Sark era, antes das reformas constitucionais de 2008, o xefe do goberno feudal da illa de Sark (no caso dunha muller, o t\u00edtulo era \"D\u00e1me \"). Moitas das leis, en particular as relacionadas coa herdanza e o imperio do Seigneur, cambiaran pouco desde que se promulgaron en 1565 baixo a ra\u00ed\u00f1a Isabel I. O Seigneur ret\u00e9n o dereito exclusivo da illa para manter as pombas e foi ata 2008 a \u00fanica persoa autorizada para facer esterilizaci\u00f3ns de cans. En 2008, este \u00faltimo privilexio foi abolido (sobre a proposta dos opositores pol\u00edticos dos irm\u00e1ns Barclay), supostamente porque non cumpriu co Convenio Europeo de Dereitos Humanos.\nSenescal.\nO Senescal de Sark \u00e9 a cabeza do Chief Pleas. Desde 1675, tam\u00e9n foi o xu\u00edz da illa (entre 1583 e 1675, as funci\u00f3ns xudiciais foron exercidas por cinco Jurats electos e un Xu\u00edz). O Senescal \u00e9 nomeado polo Seigneur. Recentemente, trala decisi\u00f3n da Corte Inglesa de Apelaci\u00f3n, o Chief Pleas decidiu dividir o dobre papel do Senescal. A lista completa de todos os Senescais de Sark desde 1675 \u00e9 a seguinte:\nOs arrendatarios.\nDe conformidade coas patentes reais, o Seigneur ti\u00f1a que manter \u00e1 illa habitada por polo menos 40 homes armados. Polo tanto, das s\u00faas terras, foron subdivididas en 39 paquetes ou vivendas, cada unha suficiente para unha familia, e concedidas aos colonos, ou \"arrendatarios\". M\u00e1is tarde, algunhas destas parcelas foron desmembradas, e partes da terra se\u00f1orial foron vendidas, creando m\u00e1is parcelas.\nOrixinalmente o cabeza de familia de cada unha das parcelas ti\u00f1an dereito a votar polo Chief Pleas, pero en 1604 este dereito limitouse \u00e1s 39 vivendas orixinais requiridas pola patente real, os chamados Tenements (\"quarantaine\": French for a group of forty) Vivendas de (\"quarantaine\": Franc\u00e9s para un grupo de corenta). Os paquetes m\u00e1is novos na s\u00faa maior\u00eda non ti\u00f1an a obrigaci\u00f3n de portar armas. En 1611 prohibiuse o desmembramento de parcelas, pero a orde non foi seguida de inmediato.\nEn Sark, util\u00edzase a palabra \"arrendatario\" (e, a mi\u00fado pronunciada como en franc\u00e9s) no sentido de \"terratenente feudal\". Orixinalmente, a palabra ref\u00edrese a calquera propietario de terras, pero hoxe en d\u00eda util\u00edzase sobre todo para un titular dunha das vivendas.\nChief Pleas.\nChief Pleas (do franc\u00e9s: \"Chefs Plaids\"; Sercquiais: \"Cheurs Pliaids\") \u00e9 o parlamento de Sark. Ata a d\u00e9cada de 2010, esta asemblea estivo orixinalmente composta s\u00f3 polos 40 arrendatarios orixinais nos que se subdividiu a illa, a\u00ednda que con posterioridade, en 1922, agreg\u00e1ronse 12 asentos para que fosen elixidos directamente pola poboaci\u00f3n por medio de sufraxio universal por un prazo de tres anos. A estes integrantes sum\u00e1base o Seigneur e o Senescal da illa. O Preboste, o Greffier, e o Tesoureiro tam\u00e9n asisten, pero non son membros; o Tesoureiro poder\u00e1 tomar a palabra no Chief Pleas en materia de fiscalidade e finanzas.\nOs executivos da illa son:\nO Senescal, Preboste, Greffier e Tesoureiro son elixidos polo Seigneur, mentres que o Condestable e Vingtenier son elixidos polo Chief Pleas.\nDesde o ano 2000, o Chief Pleas traballou na s\u00faa propia reforma, en resposta \u00e1s presi\u00f3ns internas e internacionais. O 8 de marzo de 2006 por unha votaci\u00f3n de 25-15 o Chief Pleas votou a favor dunha nova lexislatura composta polo Seigneur, o senescal, 14 terratenentes electos e 14 residentes electos Esta decisi\u00f3n foi controvertida posto que varios membros desexaban manter o feudalismo, mentres que as enquisas de opini\u00f3n entre a poboaci\u00f3n demostraron que esta desexaba un parlamento elixido totalmente por sufraxio universal. Logo da enquisa, o Chief Pleas votou o 4 de outubro de 2006 para substitu\u00edr aos 12 deputados e 40 arrendatarios no Chief Pleas por 28 \"Conseillers\" elixidos por sufraxio universal. Esta decisi\u00f3n foi suspendida en xaneiro de 2007, cando o Chief Pleas sinalou que a maior\u00eda alcanzada do 56% fronte ao 44% non alcanzaba a maior\u00eda do 60% requirido para o cambio constitucional. A decisi\u00f3n foi substitu\u00edda pola proposta de que o Chief Pleas deb\u00eda constar de 16 arrendatarios e 12 Conseillers ambos elixidos por sufraxio universal para o per\u00edodo 2008-2012 e que logo un referendo vinculante debe decidir si esta composici\u00f3n debe manterse ou substitu\u00edrse por 28 Conseillers. Esta proposta foi rexeitada polo Consello Privado e a opci\u00f3n de 28 Conseiller foi reinstalado en febreiro de 2008 e aceptado polo Consello Privado en abril de 2008.\nEn 2003, o Chief Pleas votou para variar a longa prohibici\u00f3n do divorcio na illa mediante a ampliaci\u00f3n do poder da corte real de Guernsey de conceder divorcios.\nAs leis da Bail\u00eda de Guernsey e do Parlamento do Reino Unido p\u00f3dense (as do Parlamento tam\u00e9n en todas as demais illas da Canle) estenderase a Sark co consentimento do Chief Pleas. Na pr\u00e1ctica, Sark non fai as s\u00faas propias leis penais, a responsabilidade do dereito penal se delega formalmente nos Estados de Guernsey pola Secci\u00f3n 4 (3) da reforma da lei de Sark de 2008.\nClameur de Haro.\nEntre as vellas leis das Illas da Canle est\u00e1 a antiga costume normanda da Clameur de Haro. O uso deste dispositivo legal, unha persoa pode obter o cesamento inmediato de calquera acci\u00f3n que considere unha infracci\u00f3n dos seus dereitos. Na escena debe, en presenza de testemu\u00f1as, recitar a Oraci\u00f3n do Se\u00f1or en franc\u00e9s e gritar \"Haro, Haro, Haro! \u00c0 mon aide mon Prince, on me fait tort!\" (\"Haro, Haro, Haro! \u00c1 mi\u00f1a axuda, o meu pr\u00edncipe! Estou sendo ofendido!\"). Logo debe ser rexistrado na Oficina do Actuario dentro das 24 horas. Todas as acci\u00f3ns en contra da persoa deben ent\u00f3n cesar ata que o asunto sexa escoitado polo Tribunal. O \u00faltimo \"Clameur\" gravado en Sark elevouse en xu\u00f1o de 1970 para evitar a construci\u00f3n dun muro de xard\u00edn.\nXornais.\nUn residente local en Sark puxo en marcha un xornal en li\u00f1a chamado The Sark Newspaper (O Xornal de Sark), que expresa a s\u00faa preocupaci\u00f3n pola forma en que r\u00e9xese a illa e o impacto das s\u00faas pol\u00edticas, malia as contribuci\u00f3ns ou comentarios doutras persoas non se publican. Un grupo de insulares puxo en marcha unha revista trimestral chamada Sark Life, que promove unha visi\u00f3n positiva da illa e d\u00e1 a benvida a contribuci\u00f3ns.\nSercquiais.\nSercquiais (\"Sarkese\", ou, \u00e1s veces chamado \"Sark-franc\u00e9s\") \u00e9 un dialecto da lingua normanda falado polos habitantes m\u00e1is vellos da illa. O seu uso diminu\u00edu nos \u00faltimos anos debido \u00e1 grande afluencia de persoas que se trasladaron a Sark.\nEconom\u00eda.\nTurismo.\nA econom\u00eda de Sark depende principalmente no turismo e os servizos financeiros. Sark non ten rexistro da empresa e bas\u00e9ase en comisi\u00f3n de servizos financeiros de Guernsey.\nTributaci\u00f3n.\nSark \u00e9 fiscalmente aut\u00f3noma de Guernsey, e polo tanto ten o control sobre a forma en que aumenta os impostos. Non hai impostos sobre a renda, ganancias de capital ou herdanzas. Tampouco hai IVE aplicado aos bens e servizos, pero os dereitos de importaci\u00f3n (Imp\u00f4ts) c\u00e1rganse a alg\u00fans bens introducidos na illa, en torno ao 70-75% das taxas de Guernsey. Con todo, a illa aplica un imposto sobre o capital persoal, un imposto sobre a propiedade, un imposto de capitaci\u00f3n (Imposto de aterraxe) nos visitantes que chegan \u00e1 illa, e un Imposto de Transmisi\u00f3ns Patrimoniais ( Actos Xur\u00eddicos Documentados) nas propiedades residenciais cando se venden.\nA illa conta co seu propio asesor de impostos, Sim\u00f3n de Carteret, que cobra o Imposto \u00e1 Propiedade, PTT, e o Imposto de Capital Persoal (imposto directo). Na actualidade, o Imposto ao Patrimonio Persoal oscila entre un m\u00ednimo de 320 \u00a3, ata un m\u00e1ximo de 5.760 \u00a3 ou 1% anual (o que sexa menor). En 2014, foron 5 os contribu\u00edntes que pagaron a cantidade m\u00e1xima de 6.400 \u00a3 (PCT e de Imposto sobre Bens Inmobles combinados), e 6 que pagaron cero impostos. Os residentes maiores de 69 non pagan o PCT. Se un residente decide non declarar o valor dos seus activos persoales, poden optar por pagar unha tarifa plana polo m\u00e9todo Forfait.\nEn 2006, o Imposto sobre Transmisi\u00f3ns Patrimoniais substitu\u00edu ao feudal Treizi\u00e8me.\nUn individuo consid\u00e9rase un residente a efectos fiscais se permanece na illa durante polo menos 91 d\u00edas en calquera ano fiscal.\nPoboaci\u00f3n.\nNotas:\nTransporte.\nA empresa Isle of Sark Shipping Company opera con pequenos ferries de Sark a Saint Peter Port, en Guernsey. O servizo tarda 45 minutos para a cruzar os 14\u00a0km. Un transbordador de pasaxeiros de alta velocidade da empresa francesa Manche Iles Express funciona no ver\u00e1n desde Jersey. Un barco de 12 pasaxeiros, o \"Lady Maris II\", opera servizos regulares a Alderney.\nA illa \u00e9 unha Zona libre de coches onde os \u00fanicos veh\u00edculos permitidos son os veh\u00edculos tirados por cabalos, bicicletas, tractores, e buggies que funcionan con bater\u00edas ou bicicletas motorizadas para as persoas maiores ou discapacitadas. Os pasaxeiros e mercanc\u00edas que chegan en transbordador desde Guernsey son transportados desde o peirao por veh\u00edculos tirados por tractores. Para consternaci\u00f3n dos residentes, grandes tractores, que producen m\u00e1is ru\u00eddo e po que os coches do mesmo tama\u00f1o, proliferaron nos \u00faltimos anos.\nNon hai aeroporto en Sark e voo sobre Sark por debaixo dos 731 metros est\u00e1 prohibido polas \"Regulaci\u00f3ns de Navegaci\u00f3n A\u00e9rea (Restrici\u00f3n de voo) (Guernsey) de 1985\" (Guernsey 1985/21). Os aeroportos m\u00e1is pr\u00f3ximos son o Aeroporto de Guernsey e o Aeroporto de Jersey."}
{"id": "321691", "revid": "27249", "url": "https://gl.wikipedia.org/wiki?curid=321691", "title": "Alicorno", "text": ""}
{"id": "321700", "revid": "865", "url": "https://gl.wikipedia.org/wiki?curid=321700", "title": "Vickers 759 Viscount", "text": ""}
{"id": "321701", "revid": "865", "url": "https://gl.wikipedia.org/wiki?curid=321701", "title": "De Havilland Dragon Rapide", "text": "O de Havilland Dragon Rapide foi un biplano de pasaxeiros brit\u00e1nico para rutas curtas e con capacidade de entre 6 e 8 pasaxeiros. Demostrou ser un avi\u00f3n rendible e duradeiro, a pesar da s\u00faa relativa construci\u00f3n primitiva a base de madeira contrachapada.\nDese\u00f1o.\nO Dragon Rapide foi dese\u00f1ado a finais de 1933 por de Havilland como un substituto m\u00e1is r\u00e1pido e c\u00f3modo do DH.84 Dragon. Era en efecto un bimotor a escala reducida do catrimotor DH.86 Express. Compart\u00eda moitas caracter\u00edsticas con este \u00faltimo, como as s\u00faas \u00e1s c\u00f3nicas, os seus carenados aerodin\u00e1micos e o motor Gipsy Six, pero non demostrou ning\u00fan dos vicios operacionais do DH.86 Express, convert\u00e9ndose nun dos avi\u00f3ns de pasaxe de curto alcance brit\u00e1nicos m\u00e1is exitoso dos anos 30."}
{"id": "321702", "revid": "98629", "url": "https://gl.wikipedia.org/wiki?curid=321702", "title": "Consolidated PBY Catalina", "text": "O Consolidated PBY Catalina, tam\u00e9n co\u00f1ecido como Canso, foi un hidroavi\u00f3n estadounidense, e posteriormente un avi\u00f3n anfibio dos anos 30 e 40 producido por Consolidated Aircraft. Foi un dos hidroavi\u00f3ns m\u00e1is amplamente utilizados durante a segunda guerra mundial. Os Catalinas serviron en todos os corpos das forzas armadas dos Estados Unidos e nas forzas a\u00e9reas e armadas de moitas outras naci\u00f3ns.\nDurante a segunda guerra mundial os PBYs foron usados en guerra anti-submarina, como bombardeiros de patrulla, escoltas de convois, busca e rescate, e transportes de carga. O PBY foi o avi\u00f3n do seu tipo m\u00e1is numeroso e os \u00faltimos ser\u00edan retirados do servizo militar nos anos 80. No ano 2014, case 80 anos despois do seu primeiro voo, o modelo continuaba voando como avi\u00f3n antiincendios por todo o mundo."}
{"id": "321703", "revid": "865", "url": "https://gl.wikipedia.org/wiki?curid=321703", "title": "Dragon Rapide", "text": ""}
{"id": "321704", "revid": "98629", "url": "https://gl.wikipedia.org/wiki?curid=321704", "title": "Vickers Viscount", "text": "O Vickers Viscount foi un turboh\u00e9lice de pasaxeiros brit\u00e1nico de alcance medio que voou por vez primeira en 1948. Foi fabricado por Vickers-Armstrongs e foi o primeiro deste tipo de avi\u00f3ns en entrar en servizo no mundo. Como produto do comit\u00e9 Brabazon, usou unha nova forma de propulsi\u00f3n, o motor turboh\u00e9lice, substitu\u00edndo o tradicional motor de pist\u00f3n.\nO Viscount foi ben recibido polo p\u00fablico polas s\u00faas condici\u00f3ns de cabina, que inclu\u00eda presurizaci\u00f3n, reduci\u00f3ns na vibraci\u00f3n e no ru\u00eddo, e fiestras panor\u00e1micas. Converteuse nun dos avi\u00f3ns de transporte m\u00e1is exitosos e rendibles da posguerra; fabric\u00e1ronse en total 445 exemplares.\nDesenvolvemento.\nOrixes.\nO Viscount foi unha resposta \u00e1 proposto de dese\u00f1o Type II do Comit\u00e9 Brabazon de 1943 para un avi\u00f3n presurizado pequeno de alcance medio, para voar as rutas menos transitadas transportando 24 pasaxeiros a 2 816 km a unha velocidade de 320 km/h. Durante discusi\u00f3ns entre o comit\u00e9 e o xefe de dese\u00f1o de Vickers, Rex Pierson, Vickers defendeu un avi\u00f3n con turboh\u00e9lices. O comit\u00e9 non estaba convencido e dividiu a especificaci\u00f3n en dous tipos, o Type IIA usando motores de pist\u00f3ns, que levou ao Airspeed Ambassador, e o Type IIB con turboh\u00e9lices, para a cal Vickers foi escollida en abril de 1945. British European Airways (BEA) estivo implicada no dese\u00f1o e solicitou que o avi\u00f3n levase no seu lugar 32 pasaxeiros, quedando o resto case igual.\nO primeiro dese\u00f1o en xu\u00f1o de 1945 baseouse no Viking con catro motores turboh\u00e9lice e 24 asentos e designado VC-2 ou Type 453. Posteriormente prop\u00faxose unha fuselaxe de dobre burbulla para darlle m\u00e1is espazo para a carga. Ningunha das cubertas estaba presurizada pero ao pouco tempo decat\u00e1ronse de se necesitaba operar a unha altitude por riba dos 20 000 p\u00e9s para que as operaci\u00f3ns fosen rendibles, e polo tanto precis\u00e1base presurizar o aparello. A decisi\u00f3n de presurizalo fixo que se abandonase a idea da fuselaxe con dobre burbulla. A principios de 1946 ofeceuse unha variante cunha secci\u00f3n transversal circular. O resultante VC-2 de 28 asentos foi financiado polo Ministerio de Abastecemento cun pedido de dous prototipos. Por\u00e9n, antes de asinarse o contrato, o goberno solicitou que se incrementase a capacidade a 32. Isto alongou a fuselaxe dos 19,94 m ata os 22,71 m e tivo que incrementarse tam\u00e9n a envergadura ata os 27 metros.\nO contrato polo avi\u00f3n segundo a especificaci\u00f3n C.16/46 do Ministerio do Aire asinouse o 9 de marzo de 1946 e Vickers asignou a designaci\u00f3n Type 609 e o nome \"Viceroy\". A\u00ednda que George Edwards sempre favorecera o Rolls-Royce Dart de 800 cabalos consider\u00e1ronse tam\u00e9n outros motores, inclu\u00eddo o Armstrong Siddeley Mamba que o goberno especificou para os dous prototipos. A elecci\u00f3n do motor Mamba incrementaba o peso pero Vickers asegurouse de que a g\u00f3ndola encaixase tanto co Mamba como co Dart. Como o desenvolvemento do Dart progresaba mellor, o goberno solicitou en agosto de 1947 que o segundo prototipo levase o motor Dart. Este segundo avi\u00f3n designouse 630 e recibiu o nome de \"Viscount\". O primeiro prototipo xa en construci\u00f3n converteusetam\u00e9n nun 630 con motores Dart.\nO resultante dese\u00f1o Vickers Type 630 completouse en Brooklands polo xefe de dese\u00f1o Rex Pierson e o seu equipo en 1945, como un avi\u00f3n para 32 pasaxeiros equipado con catro motores Dart para unha velocidade de cruceiro de 443 km/h. En marzo de 1946 realizouse un pedido por dous prototipos e a s\u00faa construci\u00f3n comezou no departamento experimental da compa\u00f1\u00eda en Foxwarren. Orixinalmente chamouse \"Viceroy\" polo viceroy da India (gobernador xeral da India), Lord Louis Mountbatten, pero o avi\u00f3n renomeouse como \"Viscount\" tras a independencia do pa\u00eds en 1947. Traballouse na substituci\u00f3n dos Darts polo Mamba, pero abandonouse porque os prototipos estaban case completos. Tras a morte de Pierson en 1948, George Edwards (despois Sir George Edwards) converteuse no xefe de dese\u00f1o e f\u00edxose co control t\u00e9cnico do proxecto Viscount.\nPrototipos.\nO prototipo Type 630, rexistrado \"G-AHRF\", realizou o seu voo de estrea dende o aer\u00f3dromo de herba de Wisley o 16 de xullo de 1948, pilotado por Joseph \"Mutt\" Summers, o xefe de pilotos de proba de Vickers. O dese\u00f1o considerouse demasiado pequeno e lento a 443 km/h, facendo que os custos operativos por pasaxeiro fosen demasiado altos para o servizo regular, e BEA fixo un pedido por 20 Airspeed Ambassador de pist\u00f3ns en 1947. Ao falar retrospectivamente sobre a industria aeron\u00e1utica brit\u00e1nica, Duncan Burn dixo: \"Se BEA se comprometese a apoiar totalmente o Viscount... era bastante probable que a versi\u00f3n m\u00e1is pequena chegase a entrar en produci\u00f3n... En certo sentido foi a falta de entusiasmo de BEA polo [Type] 630 o que fixo posible o \u00e9xito [do Viscount]\".\nPor\u00e9n, as primeiras probas de voo amosaron as cualidades dun turboh\u00e9lice e en febreiro de 1949 o Ministerio de Abastecemento pediu un prototipo dunha versi\u00f3n alongada con motores m\u00e1is potentes, o Type 700. Mentres tanto, o primeiro prototipo do Type 630 foi premiado cun certificado de aeronavegabilidade restrinxido o 15 de setembro de 1949, seguido por un certificado completo o 27 de xullo de 1950, que permitiu que o avi\u00f3n realizase servizos de proba con BEA o 29 de xullo para familiarizar aos pilotor e tripulaci\u00f3ns de terra co novo avi\u00f3n. Realizou voos regulares entre Londres e Par\u00eds, e Londres e Edumburgo ata o 23 de agosto de 1950. O voo do 29 de xullo de 1950 entre Northolt e Par\u00eds - Le Bourget con 14 pasaxeiros foi o primeiro regular cun avi\u00f3n impulsado con turbinas.\nO segundo prototipo do Viscount, o banco de probas Type 663, ti\u00f1a dous turborreactores Rolls-Royce Tay e voou por vez primeira coas marcas da RAF como o \"VX217\" en Wisley o 15 de marzo de 1950. Mostrouse no Farnborough SBAC Show no mes de setembro e posteriormente usouse no desenvolvemento de controis motorizados para o bombardeiro Valiant. Posteriormente foi usado como banco de probas por Boulton Paul Ltd para desenvolver sistemas de control de voo electr\u00f3nicos.\nOs dese\u00f1adores volveron \u00e1 mesa de dese\u00f1o e o avi\u00f3n emerxeu como o m\u00e1is grande Type 700 con ata 48 pasaxeiros (53 nalgunhas configuraci\u00f3ns), e unha velocidade de cruceiro de 496 km/h. O novo prototipo \"G-AMAV\" voou por primeira vez dende Brooklands o 28 de agosto de 1950, e operou como avi\u00f3n de desenvolvemento durante varios anos. A finais de agosto de 1950, BEA realizou un pedido por 20 avi\u00f3ns. O ano seguinte chegaron m\u00e1is pedidos de operadores como Air France, Aer Lingus e Misrair. En 1953 o custo b\u00e1sico dun Viscount era de 235 000 libras.\nRendemento e cambios.\nUn reporteiro, despois de viaxar nun Viscount de Air France, escribiu en 1953: \"O novel de ru\u00eddo era menor que o dos motores de pist\u00f3ns. Definitivamente foi un alivio librarse das \u00e1speras vibraci\u00f3ns... O turboh\u00e9lice \u00e9 un excelente avi\u00f3n de curto radio e un placer definitivo para a multitude. A substituci\u00f3n da vibraci\u00f3n, os gru\u00f1idos e os xemidos do motor de pist\u00f3n por un ru\u00eddo de ton constante m\u00e1is baixo e unha suavidade que lle d\u00e1 ao pasaxeiro vacilante unha sensaci\u00f3n de confianza\". As fiestras da cabina do Viscount eran grandes elipses, de 48 por 66 cm. Os custos operacionais do Viscount eran m\u00e1is baixos que os de calquera avi\u00f3n rival; Vickers proxectou un 700 que puidese levar unha carga \u00fatil de 5 900 kg de Chicago a Nova York en 2 horas e 45 minutos contra un vento de 16 km/h, queimando 2 900 kg de combustible.\nTodos os Viscount de produci\u00f3n estaban impulsados polo turboh\u00e9lice Rolls-Royce Dart; dende os seus 800 cabalos iniciais ara os m\u00e1is de 1 000, Rolls-Royce desenvolveu amplamente o motor Dart, debido \u00e1 s\u00faa popularidade e ao seu uso no Viscount e en varios avi\u00f3ns posteriores. Un modelo clave foi o motor Dart 506, con mellor consumo que modelos anteriores, permitindo aos Viscount voar rutas m\u00e1is longas con m\u00e1is carga \u00fatil. Coa dispo\u00f1ibilidade de motores m\u00e1is potentes, Vickers continuou desenvolvendo o dese\u00f1o do Viscount. Modelos posteriores poder\u00edan levar m\u00e1is pasaxeiros e ter menos limitaci\u00f3ns de carga.\nHoubo tres versi\u00f3ns b\u00e1sicas do Viscount. A primeira versi\u00f3n de produci\u00f3n foi o Type 700 impulsado por R.Da.3 Dart 505 e despois por R.Da.3 Dart 506. Unha subvariante era o Type 700D equipado co motor R.D.a Dart 510.\nA segunda versi\u00f3n era o Type 800. O 800 ti\u00f1a un alcance m\u00e1is curto e m\u00e1is capacidade de pasaxeiros que o 700. A fuselaxe alongouse 1,17 m e o tabique de presi\u00f3n traseiro moveuse 1,65 m cara a popa, permitindo que o avi\u00f3n puidese levar m\u00e1is pasaxeiros. A serie 800 (ag\u00e1s o 806) estaba equipada co motor Dart 510.\nA terceira e derradeira versi\u00f3n do Viscount foi o 810. Ti\u00f1a o mesmo tama\u00f1o que o 800 pero estaba impulsado polo R.Da. 7/1 Mk 225 ou Mk 530 Dart. Co aumento de potencia, o 810 era m\u00e1is r\u00e1pido e ti\u00f1a m\u00e1is alcance que o 800.\nAs propostas das variantes do Viscount 740, 850 e 870 nunca chegaron a pasar do taboleiro de dese\u00f1o.\nO bo rendemento e a popularidade entre os clientes do Viscount animaron a Vickers a financiar e desenvolver unha variante m\u00e1is grande e remotorizada do avi\u00f3n, despois bautizada como Vickers Vanguard. O Vanguard baseouse en gran medida nos co\u00f1ecementos e no dese\u00f1o do Viscount, e mantivo a s\u00faa vantaxe de custos operativos baixos sobre os reactores, pero a s\u00faa baixa velocidade volveuse unha desvantaxe cr\u00edtica cando os reactores estiveron m\u00e1is dispo\u00f1ibles."}
{"id": "321705", "revid": "5132", "url": "https://gl.wikipedia.org/wiki?curid=321705", "title": "\u00c9lan B\u00e9arnais Pau-Orthez", "text": ""}
{"id": "321706", "revid": "5132", "url": "https://gl.wikipedia.org/wiki?curid=321706", "title": "\u00c9B Pau-Lacq-Orthez", "text": ""}
{"id": "321707", "revid": "89787", "url": "https://gl.wikipedia.org/wiki?curid=321707", "title": "D\u00eda de Catalu\u00f1a 2015", "text": "O D\u00eda de Catalu\u00f1a 2015, co\u00f1ecido tam\u00e9n pola expresi\u00f3n catal\u00e1 Diada, estivo marcada pola celebraci\u00f3n da V\u00eda Libre (en ) \u00e1 Rep\u00fablica Catal\u00e1, esta foi unha concentraci\u00f3n multitudinaria que encheu un tramo de 5,2 quil\u00f3metros da Avenida Meridiana de Barcelona o once de setembro de 2015 co obxectivo de reivindicar a independencia de Catalu\u00f1a. Foi organizada pola plataforma Agora \u00e9 a hora.\nA concentraci\u00f3n tam\u00e9n serviu para reivindicar o dez eixos b\u00e1sicos para unha futura Rep\u00fablica Catal\u00e1: a xustiza social e o benestar social, a democracia, a diversidade, a solidariedade, o equilibrio territorial, a sustentabilidade, a innovaci\u00f3n, a cultura e a educaci\u00f3n e a apertura no mundo.\nA organizaci\u00f3n convidou unha trintena de personalidades internacionais, entre as cales hab\u00eda: Susan George, Kai-Olaf Lang, Irvine Welsh, Michael Keating, Michel Seymour, Bardo Fassbender, David Farell, Rogers Brubaker, Sebastian Balfour e Ben Page.\nA V\u00eda Libre tivo varias r\u00e9plicas realizadas pola di\u00e1spora catal\u00e1 durante os d\u00edas previos en varias cidades de todo o mundo: \u00c1msterdam, Bangkok, Berl\u00edn, Berna, Bruxelas, Buenos Aires, Canberra, Dub\u00e1i, Londres, M\u00e9xico, Montreal, Nova York, Par\u00eds, Santiago de Chile, entre outros.\nHistoria.\nAnos anteriores.\nHistoricamente a Festa Nacional de Catalu\u00f1a serviu ao colectivo independentista para reclamar a liberdade do territorio catal\u00e1n. O 2012, coa Manifestaci\u00f3n \"Catalunya, nou estat d'Europa\", se masific\u00f3 o acto por primeira vez, coa participaci\u00f3n de m\u00e1is dun mill\u00f3n de persoas reclamante a independencia. O ano 2013 organizouse a V\u00eda Catal\u00e1, emulando a V\u00eda B\u00e1ltica realizada o 1989 para pedir a independencia dos Pa\u00edses B\u00e1lticos. Un ano despois, o 2014 organizouse unha gran manifestaci\u00f3n en Barcelona, co\u00f1ecida co nome de V\u00eda Catal\u00e1 2014, onde m\u00e1is dun mill\u00f3n e medio de persoas congreg\u00e1ronse \u00e1 Avenida Diagonal e \u00e1 Gran V\u00eda das Cortes Catal\u00e1s formando unha V para pedir a independencia de Catalu\u00f1a.\nPresentaci\u00f3n da proposta do 2015.\nDurante a primavera do 2015 presentouse a proposta de concentraci\u00f3n do 2015: encher a Avenida Meridiana de Barcelona co m\u00e1ximo n\u00famero de persoas posibles, que traer\u00e1n un punteiro sinalando cara ao Parlamento de Catalu\u00f1a para reclamar a independencia do pa\u00eds.\nCoincidencia co inicio de Campa\u00f1a electoral.\nO Presidente da Xeneralidade de Catalu\u00f1a, Artur Mas, convocou elecci\u00f3ns no Parlamento polo 27 de setembro de 2015, feito que comporta que esta manifestaci\u00f3n se realice o primeiro d\u00eda da campa\u00f1a electoral correspondente. Isto levou a axentes contrarios ao proceso independentista catal\u00e1n a cuestionarse a legalidade de facer un acto destas caracter\u00edsticas no medio dun per\u00edodo electoral.\nA data 30 de agosto, a campa\u00f1a pasou a barreira das 250.000 inscrici\u00f3ns, con m\u00e1is de 1.200 autobuses alugados para transportar cidad\u00e1ns de todo Catalu\u00f1a en Barcelona. D\u00edas antes foi convocada unha folga de Renfe anunciada polo mesmo d\u00eda, que finalmente foi desconvocada a \u00faltima hora do 10 de setembro de 2015, por mor dun acordo entre os sindicatos e a empresa.\nDesenvolvemento do acto.\nO acontecemento tivo lugar sen incidencias. As instituci\u00f3ns p\u00fablicas cifraron o n\u00famero de asistentes entre 550.000 (delegaci\u00f3n do goberno en Catalu\u00f1a) e 1.400.000 (Garda Urbana de Barcelona), mentres que as asociaci\u00f3ns da sociedade civil cifraron os asistentes entre 630.000 (Sociedade Civil Catal\u00e1) e os 2.000.000 (organizadores (Asemblea Nacional Catal\u00e1 e \u00d2mnium Cultural).\nMobilidade, accesos e transporte.\nDebido \u00e1 masiva afluencia prevista, promoveuse o uso do transporte p\u00fablico ou en grupo para atender o acto. Na cidade chegaron 2.000 autocares privados. Renfe convocara unha folga polo mesmo d\u00eda, garantindo un 33% do servizo dun d\u00eda festivo e servizo regular de festivo entre as 14 e as 21. A \u00faltima hora, pero, a folga foi desconvocada, a pesar de que alg\u00fans trens, como os de media distancia, v\u00edronse afectados igualmente, debido \u00e1 incapacidade de reacci\u00f3n. En canto ao metro de Barcelona, a afluencia masiva provocou pequenos cortes nalgunhas li\u00f1as, feito que comportou que se pechasen temporalmente ou se regulasen os accesos a algunhas das estaci\u00f3ns da Li\u00f1a 1, 2, 3 e 5 do metro de Barcelona.\nOs Ferrocarr\u00eds Catal\u00e1ns da Generalitat duplicaron a s\u00faa capacidade habitual nas li\u00f1as Baix Llobregat- Anoia, e o Trambes\u00f2s quedou parcialmente f\u00f3ra de servizo entre as 15 e as 20h. En canto ao transporte por estrada, os accesos na zona pola propia Avenida Meridiana e por outras v\u00edas principais cort\u00e1ronse parcialmente \u00e1s 12h e totalmente entre as 15 e as 20. O Concello habilitou aparcadoiros en v\u00edas amplas como a Avenida Diagonal ou o Paralelo.\nTramos.\nPara repartir a xente e poder xestionar o acto, o percorrido dividiuse en 135 tramos, un por cada escano do Parlamento de Catalu\u00f1a. Esta foi a s\u00faa distribuci\u00f3n:\nPunteiro.\nTodo o mundo estaba convocado a ser ao seu tramo asignado \u00e1s 16 horas. \u00c1s 17:14 un punteiro movido por varios voluntarios, empezou a percorrer a V\u00eda Libre en direcci\u00f3n ao Parlamento de Catalu\u00f1a. Empezou \u00e1 esquina coa r\u00faa Rossell\u00f3 P\u00f2rcel e chegou ao Parque da Ciutadella. Ao seu paso, os voluntarios e asistentes ao acto foron levantando uns punteiros de cores que representaban os diversos segmentos de asistentes (innovaci\u00f3n, cultura, diversidade...), cada cal cunha cor asignada. O punteiro avanzou a unha velocidade aproximada de 10/15\u00a0km por hora. Ao longo do percorrido m\u00e1is de 60 cuadrillas castelleres foron levantando varios alicerces. Todo o percorrido foi retransmitido en directo por Youtube.\nParlamentos e actuaci\u00f3ns.\nAproximadamente \u00e1s 18 horas o punteiro chegou ao escenario principal onde tiveron lugar varios parlamentos entre os que destacaron os de Jordi S\u00e1nchez, Quim Tosta, Gabriel Rufi\u00e1n e Liz Castro. En canto \u00e1s actuaci\u00f3ns musicais, o Coraz\u00f3n Novo do Orfe\u00f3n Catal\u00e1n interpretou Vimos norte\u00f1o, vimos do sur de Llu\u00eds Llach, coa Orquestra Terrasa 48, piano de Albert Guinovart e voces de xema Humet e Merc\u00e8 Mart\u00ednez. O acto foi presentado por Montse Llu\u00e7\u00e0 e acabou coa rumba \"Catalu\u00f1a ten moito poder\", de Peret.\nCobertura dos medios.\nAs cadeas p\u00fablicas de televisi\u00f3n (Tv3 e a canle 3/24) ofreceron varios programas especiais \"in situ\", presentados por Ramon Pellicer, Ariadna Oltra. 8tv, \u00e1 s\u00faa vez, ofreceu programaci\u00f3n especial desde o estudo, con conexi\u00f3ns en directo e imaxes a\u00e9reas do percorrido. En canto \u00e1 radio, as d\u00faas cadeas maioritarias (Catalunya R\u00e0dio e RAC1) ofreceron programaci\u00f3n especial, presentada por M\u00f2nica Terribas, Jordi Bastei e Toni Clap\u00e9s, respectivamente.\nA nivel internacional, o acto espertou a atenci\u00f3n de mediados de comunicaci\u00f3n de todo o mundo. Varias cadeas de 24 horas emitiron en directo as primeiras vistas a\u00e9reas dispo\u00f1ibles da manifestaci\u00f3n. Outros medios xeralistas como a cadea p\u00fablica francesa ou a brit\u00e1nica BBC enviaron un correspondente e foron conectando ao longo de toda a tarde. A axencia Euronews contextualiz\u00f3 o acto en relaci\u00f3n \u00e1s Elecci\u00f3ns do 27S, comentando tam\u00e9n as \u00faltimas enquisas publicadas d\u00edas antes polo Centro de Investigaci\u00f3ns Sociol\u00f3xicas. Diarios de todo Europa fix\u00e9ronse eco nas s\u00faas versi\u00f3ns dixitais xa a mesma tarde do 11 de setembro, entre os que se atoparon The Guardian, Le Monde, Lle&lt;meta /&gt; Figaro ou o Wall Street Journal. Outros medios tomaron posicionamentos m\u00e1is detallados, como o The Telegraph, que argumentou que Catalu\u00f1a era o \u00faltimo novo dor de cabeza para a Uni\u00f3n Europea. Outros o compararon co referendo escoc\u00e9s do 2014.\nRepercusi\u00f3ns pol\u00edticas.\nO presidente da Xeneralidade, Artur Mas, compareceu ante os medios o mesmo d\u00eda \u00e1s 8 do anoitecer. Acababa de recibir os organizadores da V\u00eda Libre, os presidentes de \u00d2mnium e do ANC, no Palacio da Xeneralidade. Argumentou non ir \u00e1 manifestaci\u00f3n para poder preservar o seu papel institucional como presidente de todos os catal\u00e1ns. Na s\u00faa declaraci\u00f3n, Mas falou de tres conceptos: orgullo, confianza e ilusi\u00f3n, felicitando aos catal\u00e1ns \u00abpola capacidade de mobilizaci\u00f3n, pola demostraci\u00f3n dun pobo en marcha, dun pa\u00eds que se move, onde moita xente ten a ilusi\u00f3n de constru\u00edr unha cousa nova\u00bb dixo, agradecendo o bo clima do acto e lembrando a importancia das pr\u00f3ximas elecci\u00f3ns e pedindo no goberno espa\u00f1ol que \u00abDeixades esta miop\u00eda, deixades este orgullo imperial, deixades de ameazar coas leis coma se f\u00f3semos case delincuentes\u00bb. A continuaci\u00f3n conclu\u00edu dicindo \u00abPo\u00f1an as leis ao servizo do di\u00e1logo, po\u00f1an as leis ao servizo da democracia\u00bb."}
{"id": "321709", "revid": "89787", "url": "https://gl.wikipedia.org/wiki?curid=321709", "title": "1 \u2212 2 + 3 \u2212 4 + ...", "text": "En matem\u00e1ticas, a expresi\u00f3n 1 \u2212 2 + 3 \u2212 4 + ... denota a serie de n\u00fameros reais cuxas sumas parciais son\npara cada enteiro positivo \"m\". Tr\u00e1tase dunha serie diverxente, no senso de que a sucesi\u00f3n das s\u00faas sumas parciais formula_2 non ten l\u00edmite finito. Malia isto, a mediados do s\u00e9culo XVIII, Leonhard Euler propuxo a relaci\u00f3n seguinte cualific\u00e1ndoa de paradoxal:\nreco\u00f1ecendo por outra banda que para que te\u00f1a sentido \u00e9 preciso estender o concepto de \"suma\". At\u00e9 o comezo da d\u00e9cada de 1890, Ernesto Ces\u00e0ro e \u00c9mile Borel, entre outros, crearon novos m\u00e9todos para atopar sumas xeneralizadas de series que permiten sumar algunhas series diverxentes, inclu\u00edndo novas interpretaci\u00f3ns dos intentos realizados por Leonhard Euler. Moitos destes m\u00e9todos asignan a 1 \u2212 2 + 3 \u2212 4 + ... un valor de \u00bc. O m\u00e9todo de Ces\u00e0ro formula_4, un dos m\u00e1is co\u00f1ecidos, \u00e9 dos poucos que non suma esta serie. Pola contra, o de Abel si que ofrece como resultado \u00bc, a\u00ednda que o propio Niels Henrik Abel consideraba as series diverxentes \u00abun invento do dia\u00f1o\u00bb porque \u00abun pode obter a conclusi\u00f3n que desexe se as utiliza\u00bb.\nAdemais, 1 \u2212 2 + 3 \u2212 4 + ... \u00e9 o produto de Cauchy da serie de Grandi (1 \u2212 1 + 1 \u2212 1 + ...) por si mesma, o que necesariamente vincula os intentos de obter a suma dunha cos da outra.\nXa na linguaxe da an\u00e1lise matem\u00e1tica moderna, a prolongaci\u00f3n anal\u00edtica da serie\na todo o plano complexo formula_6, co\u00f1ecida como funci\u00f3n eta de Dirichlet, verifica formula_7.\nDiverxencia.\nSe a sucesi\u00f3n de sumas parciais formula_8 converxese a alg\u00fan n\u00famero real \"S\",\nPor outra banda,\npero este \u00faltimo l\u00edmite non \u00e9 cero (\u00e9 m\u00e1is, non existe), en contra do suposto. En consecuencia, a serie 1 \u2212 2 + 3 \u2212 4 + ... \u00e9 diverxente.\nOutro xeito de probar este feito consiste en atopar a expresi\u00f3n expl\u00edcita das sumas parciais formula_8:\nEsta sucesi\u00f3n salienta por conter todos os n\u00fameros enteiros unha \u00fanica vez (definindo a suma parcial baleira formula_13) e polo tanto estabelece a numerabilidade de formula_14. Ademais, claramente non ten como l\u00edmite ning\u00fan n\u00famero real (para cada formula_15, p\u00f3dese atopar un formula_16 a partir do cal as seguintes sumas parciais formula_17 caen f\u00f3ra do intervalo formula_18). As\u00ed, chegouse de novo a que 1 \u2212 2 + 3 \u2212 4 + ... diverxe.\nRelaci\u00f3ns heur\u00edsticas de suma.\nAs explicaci\u00f3ns m\u00e1is sinxelas que relacionan a 1 \u2212 2 + 3 \u2212 4 + ... co valor son extensi\u00f3ns de resultados relacionados coa serie de Grandi (1 \u2212 1 + 1 \u2212 1 + ...), que tampouco \u00e9 converxente. En calquera caso, para sumar unha serie diverxente \u00e9 preciso xeneralizar a noci\u00f3n de suma dalg\u00fan xeito.\nEstabilidade e linearidade.\nUn m\u00e9todo de suma \"M\" dise \"linear\" e \"estable\" se e s\u00f3 se para calquera par de sucesi\u00f3ns de n\u00fameros reais formula_19 formula_20 e para todo formula_21:\nSup\u00f3\u00f1ase que o m\u00e9todo \"M\" permite sumar a serie de Grandi, \u00e9 dicir, que existe un formula_25 tal que formula_26. Ent\u00f3n:\nTendo isto en conta, se ademais formula_28 para alg\u00fan formula_29,\nEn conclusi\u00f3n, todo m\u00e9todo de suma linear e estable ofrece como \u00fanicos posibles resultados finitos:\nIso si, nada garantiza que ningunha destas series sexa sumable para tal m\u00e9todo (p\u00e9nsese, por exemplo, na suma ordinaria).\nReordenaci\u00f3n de sumandos.\nDe xeito equivalente, p\u00f3dense reordenar as ecuaci\u00f3ns para obter (\"s\" + \"s\") + (\"s\" + \"s\") = \"h\" + \"h\" = 1, o cal novamente implica que \"s\" = ; esta \u00e9 a forma que se amosa no esquema da dereita e na expresi\u00f3n a continuaci\u00f3n:\nSe ben a serie 1 \u2212 2 + 3 \u2212 4 + ... non ten unha suma no senso usual, a ecuaci\u00f3n \"s\" = 1 \u2212 2 + 3 \u2212 4 + ... = pode ser interpretada como a soluci\u00f3n m\u00e1is natural no caso que se tivese que definir. Unha definici\u00f3n xeneralizada de \"suma\" dunha serie diverxente \u00e9 chamada m\u00e9todo de sumatorio; existen diferentes tipos de m\u00e9todos alg\u00fans dos cales son explicados nas secci\u00f3ns seguintes, os cales se caracterizan polas propiedades que comparten coa suma convencional.\nAs manipulaci\u00f3ns amosadas previamente demostran que: dado un m\u00e9todo de suma que \u00e9 lineal e estable, se suma \u00e1 serie 1 \u2212 2 + 3 \u2212 4 + ... ent\u00f3n a suma debe ser , e este m\u00e9todo tam\u00e9n permite sumar a serie de Grandi 1 \u2212 1 + 1 \u2212 1 + ... obtendo o valor .\nMalia que o punto de vista explicado no par\u00e1grafo anterior limita os valores que poden coller as sumas xeneralizadas de 1 \u2212 2 + 3 \u2212 4 + ..., o mesmo non indica cales son os m\u00e9todos que permitir\u00e1n sumar ou non a serie. En efecto, alg\u00fans m\u00e9todos de suma lineais e estables, como a suma ordinaria, non suman a serie 1 \u2212 2 + 3 \u2212 4 + ... En troques, se se expresa a serie nunha forma alternativa como un produto, ent\u00f3n \u00e9 posible determinar cales son os m\u00e9todos que permiten obter .\nAdemais, como\nformula_31\ntal m\u00e9todo tam\u00e9n pode sumar a serie de Grandi como \nProduto de Cauchy.\nXa en 1891, Ernesto Ces\u00e0ro coidaba que as series diverxentes ser\u00edan incorporadas no futuro \u00f3 c\u00e1lculo matem\u00e1tico dunha maneira rigorosa:\nPara Ces\u00e0ro, esta ecuaci\u00f3n era o resultado de aplicar un teorema que el publicara durante o ano previo, sendo identificado como o primeiro teorema \u00f3 longo da historia das series diverxentes sumables. Os detalles do seu m\u00e9todo de suma expl\u00edcanse nas secci\u00f3ns subseguintes; a idea central \u00e9 que 1 \u2212 2 + 3 \u2212 4 + ... \u00e9 o produto de Cauchy de 1 \u2212 1 + 1 \u2212 1 + ... con 1 \u2212 1 + 1 \u2212 1 + ...\nO produto de Cauchy de d\u00faas series infindas def\u00ednese a\u00ednda que \u00e1mbalas d\u00faas sexan diverxentes. No caso \u03a3\"a\"\"n\" = \u03a3\"b\"\"n\" = \u03a3(\u22121)\"n\", os termos do produto de Cauchy obt\u00e9\u00f1ense mediante a suma das sumas finitas das diagonais:\nPolo tanto a serie produto \u00e9:\nPolo tanto os m\u00e9todos de suma que \"respectan\" o produto de Cauchy de d\u00faas series e suman 1 \u2212 1 + 1 \u2212 1 + ... = , tam\u00e9n suman 1 \u2212 2 + 3 \u2212 4 + ... = . E en concordancia cos resultados da secci\u00f3n previa isto implica unha equivalencia entre a sumabilidade de 1 \u2212 1 + 1 \u2212 1 + ... e 1 \u2212 2 + 3 \u2212 4 + ..., por m\u00e9todos que son lineais, estables e que respectan o produto de Cauchy.\nO teorema de Ces\u00e0ro \u00e9 un exemplo sutil disto. A serie 1 \u2212 1 + 1 \u2212 1 + ... \u00e9 sumable Ces\u00e0ro no sentido m\u00e1is feble, chamado sumable (C, 1), mentres que 1 \u2212 2 + 3 \u2212 4 + \u00b7 \u00b7 \u00b7 require o uso dunha forma m\u00e1is forte do teorema de Ces\u00e0ro, sendo sumable (C, 2). Xa que logo todas as formas do teorema de Ces\u00e0ro son lineais e estables, as sumas resultan nos valores indicados previamente.\nM\u00e9todos espec\u00edficos.\nCes\u00e0ro e H\u00f6lder.\nPara calcular a suma de Ces\u00e0ro (C, 1) de 1 \u2212 2 + 3 \u2212 4 + ..., no caso que existise, d\u00e9bese calcular a media aritm\u00e9tica das sumas parciais dos termos da serie.\nAs sumas parciais son:\ne as medias aritm\u00e9ticas destas sumas parciais que son:\nXa que esta sucesi\u00f3n non converxe, concl\u00faese que 1 \u2212 2 + 3 \u2212 4 + ... non \u00e9 sumable segundo o m\u00e9todo de Ces\u00e0ro.\nExisten d\u00faas xeneralizaci\u00f3ns do m\u00e9todo de suma de Ces\u00e0ro: a m\u00e1is sinxela conceptualmente \u00e9 a sucesi\u00f3n dos m\u00e9todos (H, \"n\") por n\u00fameros naturais \"n\". A suma (H, 1) \u00e9 o sumatorio de Ces\u00e0ro, e os m\u00e9todos de maior orde repiten o c\u00e1lculo das medias. Na expresi\u00f3n anterior, as medias pares converxen en , mentres que as medias impares son igual a cero, polo tanto a media das medias converxe no valor medio de 0 e , ou sexa . Polo tanto 1 \u2212 2 + 3 \u2212 4 + ... \u00e9 sumable (H, 2) e d\u00e1 .\nA \"H\" empr\u00e9gase na honra de Otto H\u00f6lder, que foi o primeiro en demostrar en 1882 o que hoxe os matem\u00e1ticos coidan que \u00e9 a conexi\u00f3n entre o sumatorio de Abel e o sumatorio (H, \"n\"); o seu primeiro exemplo foi 1 \u2212 2 + 3 \u2212 4 + ... O feito de que sexa a suma (H, 2) de 1 \u2212 2 + 3 \u2212 4 + ... garante que tam\u00e9n \u00e9 a suma de Abel; feito que se demostra na seguinte secci\u00f3n.\nOutra xeneralizaci\u00f3n co\u00f1ecida da suma ordinaria segundo Ces\u00e0ro (C,1) son os m\u00e9todos m\u00e9todos (C, \"n\"), que equivalen aos (H, \"n\") de H\u00f6lder, malia que te\u00f1en diferentes fundamentos hist\u00f3ricos. En 1887, Ces\u00e0ro estivo moi preto de desenvolver a definici\u00f3n do sumatorio(C, \"n\"), pero s\u00f3 deu uns poucos exemplos, inclu\u00edndo 1 \u2212 2 + 3 \u2212 4 + ..., que sumou obtendo o valor por un m\u00e9todo que poder\u00eda ser interpretado como (C, \"n\") mais que non foi xustificado como tal daquela. En 1890, Ces\u00e0ro definiu formalmente os m\u00e9todos (C, n) co obxectivo de estabelecer a demostraci\u00f3n do seu teorema, o cal di que o produto de Cauchy dunha serie sumable (C, \"n\") e unha serie sumable (C, \"m\") \u00e9 unha serie sumable (C, \"m\" + \"n\" + 1).\nSumatorio de Abel.\nNun traballo que Leonhard Euler escribiu contra o ano 1749, admite que a serie diverxe, pero de t\u00f3dolos xeitos fai todo o posible por sumala:\nEn diferentes oportunidades Euler propuxo unha xeneralizaci\u00f3n da palabra \"suma\". As s\u00faas ideas sobre o caso 1 \u2212 2 + 3 \u2212 4 + ..., son semellantes \u00f3 que hoxe se co\u00f1ece como sumatorio de Abel:\nExisten diferentes xeitos de comprobar que, cando menos para valores absolutos |\"x\"| &lt; 1, Euler non est\u00e1 errado en afirmar que:\nPor exemplo, se se calcula o desenvolvemento en serie de Taylor do lado dereito da igualdade, ou se aplica o formalismo da divisi\u00f3n polinominal. Comezando dende o lado esquerdo, p\u00f3dese seguir a heur\u00edstica xeral indicada previamente e probar de multiplicar por (1+\"x\") d\u00faas veces ou elevar \u00f3 cadrado a serie xeom\u00e9trica 1 \u2212 \"x\" + \"x\"2 \u2212 ... Semella que Euler suxire calcular a derivada desta \u00faltima serie termo a termo.\nDende o punto de vista moderno, a serie 1 \u2212 2\"x\" + 3\"x\"2 \u2212 4\"x\"3 + ... non define unha funci\u00f3n en \"x\" = 1, polo tanto este valor non pode ser substitu\u00eddo na expresi\u00f3n resultante. Por mor do feito de que a funci\u00f3n est\u00e1 definida para todo |\"x\"| &lt; 1, \u00e9 posible calcular o l\u00edmite cando \"x\" tende a 1, e esta \u00e9 precisamente a definici\u00f3n da suma de Abel:\nEuler e Borel.\nEuler tam\u00e9n aplicou \u00e1s series outra t\u00e9cnica da s\u00faa invenci\u00f3n: a transformada de Euler. Para calcular a transformada de Euler com\u00e9zase pola sucesi\u00f3n de termos positivos que forman a serie alternada: Neste caso 1, 2, 3, 4, ... \u00d3 primeiro elemento desta sucesi\u00f3n ch\u00e1maselle \"a\"0.\nLogo obtense a sucesi\u00f3n das diferenzas anteriores de 1, 2, 3, 4, ...; que \u00e9 1, 1, 1, 1, ... \u00d3 primeiro elemento \"desta\" sucesi\u00f3n ch\u00e1maselle \u0394\"a\"0. A transformada de Euler depende tam\u00e9n das diferenzas das diferenzas, e iteraci\u00f3ns de maior orde, pero todas as diferenzas subseguintes de 1, 1, 1, 1, ... son 0. A transformada de Euler de 1 \u2212 2 + 3 \u2212 4 + ... def\u00ednese como:\nEmpregando terminolox\u00eda moderna, dise que 1 \u2212 2 + 3 \u2212 4 + ... \u00e9 Euler sumable, e d\u00e1 .\nA suma de Euler implica tam\u00e9n outro tipo de suma. Representando 1 \u2212 2 + 3 \u2212 4 + ... como:\nobtense a serie totalmente converxente asociada:\nA suma de Borel de 1 \u2212 2 + 3 \u2212 4 + ... polo tanto \u00e9:\nSeparaci\u00f3n de escalas.\nSaichev e Woyczy\u0144ski chegan a 1 \u2212 2 + 3 \u2212 4 + \u00b7 \u00b7 \u00b7 = 1\u20444 empregando s\u00f3 dous principios f\u00edsicos: \"relaxaci\u00f3n infinitesimal\" e \"separaci\u00f3n de escalas\". En realidade, estes principios perm\u00edtenlles definir unha familia ampla de \"m\u00e9todos de sumatorio-\"\u03c6\"\", onde todos eles suman a serie \u00f3 valor 1\u20444:\nEste resultado xeneraliza o sumatorio de Abel, o que corresponde \u00f3 caso \"\u03c6\"(\"x\") = exp(\u2212\"x\"). O formalismo xeral pode ser demostrado apareando os termos da serie sobre \"m\" e convertendo a expresi\u00f3n nunha integral de Riemann. Para este \u00faltimo paso, a demostraci\u00f3n correspondente para 1 \u2212 1 + 1 \u2212 1 + \u00b7 \u00b7 \u00b7 emprega o teorema do valor medio, pero aqu\u00ed requ\u00edrese da poderosa forma de Lagrange do teorema de Taylor.\nXeneralizaci\u00f3ns.\nO produto de Cauchy triplo de 1 \u2212 1 + 1 \u2212 1 + ... \u00e9 1 \u2212 3 + 6 \u2212 10 + ..., a serie alternada dos n\u00fameros triangulares; a s\u00faa suma de Abel e de Euler \u00e9 .\nO produto de Cauchy cuarto de 1 \u2212 1 + 1 \u2212 1 + ... \u00e9 1 \u2212 4 + 10 \u2212 20 + ..., a serie alternada dos n\u00fameros tetra\u00e9dricos, cuxa suma de Abel \u00e9 .\nOutra xeneralizaci\u00f3n de 1 \u2212 2 + 3 \u2212 4 + ... nunha direcci\u00f3n lixeiramente diferente \u00e9 a serie 1 \u2212 2\"n\" + 3\"n\" \u2212 4\"n\" + ..., sendo \"n\" un enteiro positivo arbitrario. Estas series te\u00f1en as seguintes sumas segundo Ces\u00e0ro (C, \"n+1\") e, polo tanto, de Abel:\nonde \"B\"\"n\" son os n\u00fameros de Bernoulli. Tendo en conta que os n\u00fameros de Bernoulli impares son sempre nulos, cando \"n=2k\" pares, isto red\u00facese a:\nEsta \u00faltima suma foi ridiculizada por Niels Henrik Abel en 1826:\nEug\u00e8ne Charles Catalan, o mestre de Ces\u00e0ro, tam\u00e9n menosprezaba as series diverxentes. Baixo a influencia de Catalan, Ces\u00e0ro inicialmente refer\u00edase \u00e1s \"f\u00f3rmulas convencionais\" para 1 \u2212 2\"n\" + 3\"n\" \u2212 4\"n\" + ... como \"igualdades absurdas\", e en 1883, Ces\u00e0ro manifestaba o punto de vista aceptado daquela segundo o cal as f\u00f3rmulas eran falsas pero a\u00ednda as\u00ed dalg\u00fan xeito \u00fatiles formalmente. Finalmente, no seu traballo \"Sur la multiplication des series\", publicado en 1890, Ces\u00e0ro adoptou un punto de vista moderno comezando polas definici\u00f3ns.\nA serie tam\u00e9n foi estudada para valores non enteiros de \"n\": estes producen a funci\u00f3n eta de Dirichlet. Unha parte da motivaci\u00f3n de Euler para estudar series relacionadas con era a ecuaci\u00f3n funcional da funci\u00f3n eta, a cal leva directamente \u00e1 ecuaci\u00f3n funcional da funci\u00f3n dseta de Riemann. Euler xa se fixera famoso por atopar os valores destas funci\u00f3ns para enteiros pares positivos (inclu\u00edndo o problema de Basilea) e tentou atopar os valores para enteiros impares positivos (inclu\u00edndo a constante de Ap\u00e9ry): este \u00faltimo problema a\u00ednda est\u00e1 sen resolver hoxe en d\u00eda. Coa funci\u00f3n eta, en particular, \u00e9 m\u00e1is doado traballar cos m\u00e9todos de Euler xa que a s\u00faa serie de Dirichlet \u00e9 sumable Abel na s\u00faa totalidade; a serie da funci\u00f3n eta de Dirichlet \u00e9 moito m\u00e1is complicada de sumar onde diverxe. Por exemplo, o hom\u00f3logo de na funci\u00f3n dseta \u00e9 a serie non alternada , que ten importantes aplicaci\u00f3ns en f\u00edsica moderna e require m\u00e9todos m\u00e1is sofisticados para facer a suma."}
{"id": "321711", "revid": "22570", "url": "https://gl.wikipedia.org/wiki?curid=321711", "title": "Paridade do cero", "text": "O n\u00famero cero (0) \u00e9 par. Noutras palabras, a s\u00faa paridade (a calidade de par ou impar) \u00e9 parella. O xeito m\u00e1is sinxelo de demostralo \u00e9 recorrer \u00e1 definici\u00f3n de \u00abpar\u00bb: un n\u00famero enteiro m\u00faltiplo de dous (2); concretamente, . En consecuencia, o cero ten t\u00f3dalas propiedades que caracterizan os n\u00fameros pares: \u00e9 divisible por 2, ten un n\u00famero impar a cada car\u00f3n da recta num\u00e9rica e constit\u00fae a suma dun enteiro por si mesmo (neste caso el mesmo). Un conxunto de 0 obxectos p\u00f3dese dividir en dous subconxuntos iguais, como pasa con calquera conxunto de cardinalidade par.\nO cero segue as regras formadas cos outros n\u00fameros pares. Para que se cumpran as regras de paridade da aritm\u00e9tica, por exemplo que \u00e9 preciso que 0 sexa par. Tam\u00e9n \u00e9 un elemento do grupo de enteiros pares, o elemento identidade. O cero pode ser un punto de partida dende o cal se definen indutivamente os outros n\u00fameros naturais e a s\u00faa paridade. As aplicaci\u00f3ns desta induci\u00f3n, dende a teor\u00eda de grafos at\u00e9 a xeometr\u00eda computacional, bas\u00e9anse na paridade par do cero. O 0 non \u00e9 unicamente divisible por 2, sen\u00f3n por t\u00f3dolos enteiros positivos. No sistema binario que se emprega nas computadoras, \u00e9 especialmente relevante que o 0 sexa divisible por cada potencia de 2; neste senso, o 0 \u00e9 o n\u00famero \u00abm\u00e1is par\u00bb de todos."}
{"id": "321713", "revid": "1888", "url": "https://gl.wikipedia.org/wiki?curid=321713", "title": "Comisario pol\u00edtico", "text": "Un Comisario pol\u00edtico, ou politruk, \u00e9 unha persoa nomeada polo goberno para supervisar o comportamento dunha unidade militar.\nPrecedentes.\nEn setembro de 1790 a Asemblea Constitu\u00ednte, en plena Revoluci\u00f3n Francesa, env\u00eda delegados para controlar o ex\u00e9rcito franc\u00e9s, xa que os seus oficiais foran educados pola monarqu\u00eda e dubid\u00e1base da s\u00faa lealdade.\nEstes representantes do goberno son os primeiros comisarios pol\u00edticos, cunhas funci\u00f3ns non s\u00f3 de control \u00e1 oficialidade sen\u00f3n tam\u00e9n as mesmas que o antigo cargo de intendente do ex\u00e9rcito no Antigo R\u00e9xime, xa que ti\u00f1a ao seu cargo a vixilancia dos aprovisionamentos, exame das reclamaci\u00f3ns de membros do ex\u00e9rcito, verificaci\u00f3n de contas e supervisi\u00f3n dos medios necesarios para asegurar a seguridade do Estado. Estes comisarios ti\u00f1an amplos poderes e pod\u00edan mandar e mesmo deter oficiais de rango superior en caso de sospeita de seren absolutistas.\nA Asemblea lexislativa (1791-1792) precisa nun decreto do 11 de agosto de 1792 os poderes dos comisarios ao tempo que os bautiza como \"Comisarios da Asemblea Nacional\". Nese mesmo ano Prusia invade Francia e o goberno env\u00eda comisarios para subir o \u00e1nimo das tropas defensoras, conseguindo deter en Valmy a invasi\u00f3n dos absolutistas.\nO 9 de abril de 1793 a Convenci\u00f3n decide a permanencia de tres representantes \"do pobo\" no Ex\u00e9rcito.\nComisarios pol\u00edticos en Rusia.\nFoi institu\u00eddo polo Goberno Provisional en 1917. Despois da Revoluci\u00f3n de Outubro, o comisario pol\u00edtico foi adoptado polo Ex\u00e9rcito Vermello, onde permaneceu (con interrupci\u00f3ns) ata 1942. Un comisario era exactamente un oficial pol\u00edtico cuxa posici\u00f3n era equivalente \u00e1 do comandante dunha unidade militar, e co poder de revogar as ordes do mesmo.\nO grao de comisario militar foi introducido en todas as unidades, da compa\u00f1\u00eda \u00e1 divisi\u00f3n (ou equivalente), inclu\u00edndo a Mari\u00f1a. Asign\u00e1banse o comandante e dous traballadores pol\u00edticos. Para unidades maiores estableceuse o \"Militar Revolucionario Sovi\u00e9tico\" (SVR), que chegou a ter, polo menos, tres membros. Estes traballadores eran chamados \"membros RVS\" no canto de comisarios pol\u00edticos.\nComezando en 1925, a instituci\u00f3n dos comisarios pol\u00edticos foi desaparecendo gradualmente, sendo substitu\u00eddos polos \"edinonachalie\" (\u0435\u0434\u0438\u043d\u043e\u043d\u0430\u0447\u0430\u043b\u0438\u0435). En 1924, o SVR foron renomeados consellos militares e, finalmente, en 1934, o comisario foi abolido.\nO 10 de maio de 1937, durante a Gran Purga de Stalin, restaurouse a instituci\u00f3n dos comisarios militares, mais en agosto de 1940, a instituci\u00f3n foi abolida novo. Os consellos militares continuaron funcionando durante os primeiros d\u00edas da guerra e al\u00e9n. En xullo de 1941, tras as derrotas que o Ex\u00e9rcito Vermello estaba sufrindo durante ese per\u00edodo, no inicio da Gran Guerra Patri\u00f3tica, os comisarios pol\u00edticos apareceron de novo como unha medida desesperada, sendo abolidos en 1943, entre outras cousas porque o ex\u00e9rcito alem\u00e1n ti\u00f1a a orde de executalos no momento sen consideralos prisioneiros de guerra.\nComisarios pol\u00edticos na Guerra Civil Espa\u00f1ola.\nOs antecedentes dos comisarios pol\u00edticos espa\u00f1ois foron os comit\u00e9s da Fronte Popular nas milicias de partido, sindicato, nacionalidade etc; a persoa responsable de representar este comit\u00e9 ante o mando militar recibiu o nome de comisario pol\u00edtico, que apareceron nas unidades de milicias m\u00e1is influenciadas polo PCE, PSOE e JSU, a presenza de comisarios xa era evidente, polo que o goberno de Largo Caballero os institucionaliza en outubro de 1936, creando un Comisario Xeral de Guerra.\nA estrutura do comisariado espa\u00f1ol consist\u00eda nun Comisario xeral e catro subcomisarios, cada un destes representaba un dos partidos pol\u00edticos da Fronte Popular as\u00ed como centrais sindicais. Debido a que a Brigada Mixta era a unidade b\u00e1sica do Ex\u00e9rcito republicano e polo tanto exist\u00edan comisarios de Brigada, Batall\u00f3n e Compa\u00f1\u00eda. O 6 de xaneiro de 1937 o goberno de Largo Caballero promulga unha orde sobre os distintivos dos comisarios pol\u00edticos mentres exist\u00eda un debate en todo o territorio real \u00e1 hora de superar as ideas anarquistas contrarias \u00e1 uniformaci\u00f3n, xerarqu\u00eda e disciplina entre as milicias, que rexeitaban fusionarse nun ex\u00e9rcito. Os distintivos dos comisarios pol\u00edticos eran distintivos en forma de estrela de cinco puntas nunha circunferencia en vermello e uns gal\u00f3ns rectangulares para amosar a s\u00faa xerarqu\u00eda dentro do comisariado; nos primeiros meses da s\u00faa existencia oficial foron uniformados cun uniforme marr\u00f3n, pero debido a que deb\u00edan ser exemplo para os demais e eran un albo f\u00e1cil pasaron a adoptar a cor caqui igual c\u00f3 resto do ex\u00e9rcito republicano.\nO nome oficial do Comisariado era de \"Comisario de Guerra\", e o comisario pol\u00edtico era o \"comisario delegado\", ao igual que os militares eran dependentes do Ministerio de Guerra. Os comisarios pol\u00edticos nas Brigadas Internacionais ti\u00f1an a mesma organizaci\u00f3n c\u00f3 ex\u00e9rcito republicano e os seus comisarios pol\u00edticos eran comisarios propios e elixidos polos brigadistas, sendo o seu Comisario xeneral Luigi Longo durante toda a guerra.\nO primeiro Comisario xeneral foi Julio \u00c1lvarez del Vayo do PSOE, desde setembro de 1936 ata novembro de 1937, cando dimitiu por incompatibilidade coa administraci\u00f3n de Indalecio Prieto. O segundo Comisario xeneral foi Bibiano Fern\u00e1ndez Osorio y Tafall desde abril de 1938 ata o final da guerra. As funci\u00f3ns dos comisarios pol\u00edticos eran exercer un control pol\u00edtico social sobre as forzas armadas e lograr unha coordinaci\u00f3n entre os mandos militares e as masas combatentes, xa que moitas milicias e voluntarios non desexaban ter unha disciplina por motivos ideol\u00f3xicos. Ao mesmo tempo deb\u00edan manter a moral alta entre as tropas, as\u00ed como conciencialos para unha mellor mobilizaci\u00f3n, polo que estiveron moi implicados na alfabetizaci\u00f3n dos soldados e do tempo de ocio, con produci\u00f3ns teatrais e sesi\u00f3ns de cine grazas \u00e1 axuda da intelectualidade, incluso coa redacci\u00f3n dun Bolet\u00edn diario de noticias, convert\u00e9ndose o comisario pol\u00edtico nunha autoridade pol\u00edtica e moral dentro da unidade cun papel semellante aos curas dentro do ex\u00e9rcito de Franco.\nO Comisariado xeneral de Guerra creou o \"Bolet\u00edn do Subcomisariado de Guerra\" en outubro de 1936, ao tempo que promocionaba outras publicaci\u00f3ns dentro do ex\u00e9rcito, a partir do n\u00famero cinco do Bolet\u00edn este pasa a chamarse \"El Comisario\", convert\u00e9ndose nun xornal diario en gran formato de catro p\u00e1xinas, que durou ata decembro de 1937. Logo o Comisariado Xeneral da Guerra tirou un xornal central titulado \"Vanguardia\" publicado no conxunto do Ex\u00e9rcito. Nos primeiros oito meses o Comisariado xeneral tam\u00e9n publicou 37 folletos, cento de manifestos, 12\u00a0500 carteis e mill\u00f3n e medio de follas voadoras pra difundilas entre as filas inimigas. Tam\u00e9n se filmaron varias curtametraxes por parte do Comisariado, todos sobre episodios da campa\u00f1a militar.\nEn 1937 en Valencia organiz\u00e1ronse cursos semanais de formaci\u00f3n pol\u00edtica e t\u00e9cnico-militares para os comisarios como unha sorte de Escola central de comisarios, dirixida por Jos\u00e9 La\u00edn Entralgo.\nTrala derrota na Guerra civil o cargo de comisario pol\u00edtico mant\u00edvose na organizaci\u00f3n comunista de guerrilleiros antifranquistas, como enlaces entre as guerrillas e o mando xeral do PCE no exilio.\nComisarios pol\u00edticos nos ex\u00e9rcito de pa\u00edses socialistas.\nO posto de comisario pol\u00edtico segue a existir nos ex\u00e9rcitos da China (onde se trata de funcionarios do PCCh con funci\u00f3ns administrativas que son enviados ao ex\u00e9rcito s\u00f3 pra ter certa experiencia no ex\u00e9rcito), Corea do Norte,Laos, Vietnam e Cuba."}
{"id": "321715", "revid": "89787", "url": "https://gl.wikipedia.org/wiki?curid=321715", "title": "Escandentios", "text": "A dos escandentios (\"Scandentia\") \u00e9 unha orde de mam\u00edferos placentarios de costumes arbor\u00edcolas, co\u00f1ecidos vulgarmente na bibliograf\u00eda internacional como tupaias ou musara\u00f1as arbor\u00edcolas.\nSon animais de pequeno tama\u00f1o e aspecto primitivo que viven nas selvas do sueste asi\u00e1tico. Por\u00e9n, tr\u00e1tase do grupo m\u00e1is achegado aos primates, despois dos derm\u00f3pteros.\nA orde comprende d\u00faas familias, as dos \"Tupaiidae\" e os \"Ptilocercidae\", a primeira con catro x\u00e9neros, e a segunda cun.\nCaracter\u00edsticas.\nAs tupaias son pequenos mam\u00edferos arbor\u00edcolas similares en aparencia aos esqu\u00edos, que viven actualmente nas selvas do sueste asi\u00e1tico.\nPresentan molares dilambodontes, e os seus incisivos superiores son fortes e de forma c\u00f3nica. O seu intestino est\u00e1 provisto de cego. Mostran alg\u00fans trazos que os aproximan aos primates, como o enc\u00e9falo relativamente grande e os l\u00f3bulos olfactivos pouco desenviolvidos. Os test\u00edculos est\u00e1n sempre contidos nun escroto. Os dedos est\u00e1n provistos de garras, co polgar disposto en diagonal.\nEstes animais son xeralmente di\u00farnos, e te\u00f1en a visi\u00f3n ben desenvolvida, o que constit\u00fae o principal medio de orientaci\u00f3n. Alim\u00e9ntanse tanto de insectos como de froitos.\nTaxonom\u00eda.\nDescrici\u00f3n da orde.\nA orde foi descrita en 1855 polo paleont\u00f3logo e zo\u00f3logo alem\u00e1n Johann Andreas Wagner, na s\u00faa obra \"Die S\u00e4ugthiere in Abbildungen nach der Natur mit Beschreibungen\".\nEtimolox\u00edas.\nO nome da orde, \"Scandentia\", est\u00e1 formado pola ra\u00edz latina \"scandent-\", tirada do xenitivo do termo do lat\u00edn cl\u00e1sico \"scand\u0113ns, -tis\", participio do verbo \"scand\u014d, scandi, scansum, scandere\", \"rubir\", \"agatu\u00f1ar\", e a forma \"-ia\", indicando plural, utilizada para fomar os nomes das ordes.\nEn canto ao nome vulgar tupaia deriva do malaio \"tupai\" \"esqu\u00edo\" ou \"pequeno animal que semella un esqu\u00edo\".\nFiloxenia.\nOs membros desta orde consider\u00e1ronse, en primeira instancia, como insect\u00edvoros, e m\u00e1is tarde foron inclu\u00eddos na orde dos primates, sobre a base de certas similitudes anat\u00f3micas con estes como, por exemplo, a estrutura do cerebro, e clasificados como prosimios primitivos.\nPor\u00e9n, recentes estudos filoxen\u00e9ticos moleculares puxeron de manifesto que os tupaias deben de ter a mesma categor\u00eda taxon\u00f3mica (orde) que os primates, dentro do clado dos \"Euarchonta\", que incl\u00fae tam\u00e9n aos derm\u00f3pteros. De acordo con estes estudos, \"Euarchonta\" \u00e9 o grupo irm\u00e1n dos \"Glires\" (\"Lagomorpha\" + \"Rodentia\"), e \"Euarchonta\" + \"Glires\" forman o clado de rango superior \"Euarchontoglires\".\nPor\u00e9n, propux\u00e9ronse outras relaci\u00f3ns entre ditas ordes.\nClasificaci\u00f3n.\nSegundo \"Mammals Species of the World\", a orde comprende d\u00faas familias, cos seguintes x\u00e9neros: \nPor\u00e9n, o SIIT out\u00f3rgalle ao grupo a categor\u00eda sistem\u00e1tica de infraclase (mantendo as d\u00faas familias citadas)."}
{"id": "321716", "revid": "22795", "url": "https://gl.wikipedia.org/wiki?curid=321716", "title": "Scandentia", "text": ""}
{"id": "321717", "revid": "1131", "url": "https://gl.wikipedia.org/wiki?curid=321717", "title": "Casa consistorial do Porri\u00f1o", "text": "A casa consistorial do Porri\u00f1o \u00e9 a sede do concello hom\u00f3nimo. Corresponde a un edificio constru\u00eddo dende 1919 a 1924 polo arquitecto galego Antonio Palacios Ramilo dentro da corrente rexionalista. Os dese\u00f1os son realizados sen encarga previa, e ensaia nun pequeno soar un edificio con car\u00e1cter monumental. Alg\u00fans autores de Galiza gabaron o labor compar\u00e1ndoo ao dun poeta.\nEn setembro de 1976 a casa consistorial sufriu un grave incendio, que destru\u00edu totalmente o interior do edificio e gretou parte dos seus muros exteriores de pedra."}
{"id": "321720", "revid": "5863", "url": "https://gl.wikipedia.org/wiki?curid=321720", "title": "Jos\u00e9 Ignacio Wert Ortega", "text": ""}
{"id": "321721", "revid": "5863", "url": "https://gl.wikipedia.org/wiki?curid=321721", "title": "Pedro Moren\u00e9s y \u00c1lvarez de Eulate", "text": ""}
{"id": "321722", "revid": "5863", "url": "https://gl.wikipedia.org/wiki?curid=321722", "title": "Luis de Guindos Jurado", "text": ""}
{"id": "321723", "revid": "5863", "url": "https://gl.wikipedia.org/wiki?curid=321723", "title": "Alfonso Alonso Aranegui", "text": ""}
{"id": "321724", "revid": "5863", "url": "https://gl.wikipedia.org/wiki?curid=321724", "title": "Crist\u00f3bal R. Montoro Romero", "text": ""}
{"id": "321725", "revid": "5863", "url": "https://gl.wikipedia.org/wiki?curid=321725", "title": "Crist\u00f3bal Ricardo Montoro Romero", "text": ""}
{"id": "321726", "revid": "27155", "url": "https://gl.wikipedia.org/wiki?curid=321726", "title": "Homo naledi", "text": "Homo naledi \u00e9 unha especie extinta de hom\u00ednido, provisionalmente clasificado no x\u00e9nero \"Homo\". No 2013, foron atopados esqueletos f\u00f3siles na provincia de Gauteng en Sur\u00e1frica, dentro da C\u00e1mara Dinaledi do sistema de covas \"Rising Star\", a uns 800 metros \u00f3 suroeste de Swartkrans, parte do Berce da Humanidade Patrimonio da Humanidade. En setembro de 2015, os f\u00f3siles de cando menos quince individuos, entre m\u00e1is de 1\u00a0550 esp\u00e9cimes, foron descubertos na cova.\nEtimolox\u00eda.\nA palabra \"naledi\" quere dicir \"estrela\" en lingua sotho. Foi escollido pola c\u00e1mara onde foi descuberto, \"Dinaledi\" (\"c\u00e1mara das estrelas\") dentro do sistema de covas \"Rising Star\"."}
{"id": "321732", "revid": "98629", "url": "https://gl.wikipedia.org/wiki?curid=321732", "title": "InChI", "text": "O InChI ou IUPAC International Chemical Identifier (Identificador Qu\u00edmico Internacional da IUPAC) \u00e9 un identificador textual para substancias qu\u00edmicas, dese\u00f1ado para proporcionar un modo est\u00e1ndar e lexible polas persoas de codificar a informaci\u00f3n molecular e facilitar a investigaci\u00f3n desa informaci\u00f3n nas bases de datos e nas webs. Foi desenvolvido inicialmente pola IUPAC e o NIST dos Estados Unidos entre 2000 e 2005, e o formato e os algoritmos non est\u00e1n patentados.\nO continuo desenvolvemento do est\u00e1ndar foi sostido desde 2010 pola organizaci\u00f3n sen \u00e1nimo de lucro InChI Trust, da cal a IUPAC forma parte. A versi\u00f3n actual \u00e9 a 1.04 e foi lanzada en setembro de 2011.\nAntes da 1.04, o software estaba dispo\u00f1ible gratuitamente coa licenza de c\u00f3digo aberto LGPL,\npero agora usa unha licenza chamada IUPAC-InChI Trust License.\nNome.\nEste formato denominouse orixinalmente IChI (IUPAC Chemical Identifier, Identificador Qu\u00edmico da IUPAC), e despois foi renomeado en xullo de 2004 como INChI (IUPAC-NIST Chemical Identifier, Identificador Qu\u00edmico da IUPAC-NIST), e rebautizado outra vez en novembro de 2004 como InChI (IUPAC International Chemical Identifier, Identificador Qu\u00edmico Internacional da IUPAC), unha marca da IUPAC.\nIntroduci\u00f3n.\nOs identificadores describen substancias qu\u00edmicas en termos de \"capas\" de informaci\u00f3n: sobre os \u00e1tomos e os seus enlaces, informaci\u00f3n tautom\u00e9rica, informaci\u00f3n isot\u00f3pica, estereoqu\u00edmica, e informaci\u00f3n de carga el\u00e9ctrica.\nNon hai que proporcionar informaci\u00f3n de todas as capas; por exemplo, a capa tautom\u00e9rica pode omitirse se ese tipo de informaci\u00f3n non \u00e9 relevante para unha aplicaci\u00f3n determinada.\nOs InChIs son diferentes dos amplamente utilizados n\u00fameros de rexistro CAS en tres aspectos:\nOs InChIs poden as\u00ed considerarse parecidos a unha versi\u00f3n xeral e extremadamente formalizada dos nomes IUPAC. Poden expresar m\u00e1is informaci\u00f3n que a notaci\u00f3n m\u00e1is simple SMILES e difer\u00e9ncianse en que cada estrutura ten unha \u00fanica cadea de caracteres InChI, o cal \u00e9 importante en aplicaci\u00f3ns de bases de datos. A informaci\u00f3n sobre as coordenadas tridimensionais dos \u00e1tomos non est\u00e1 representada no InChI; para este prop\u00f3sito pode utilizarse un formato como PDB.\nO algoritmo InChI converte as entradas de informaci\u00f3n estrutural nun \u00fanico identificador InChI nun proceso en tres etapas: normalizaci\u00f3n (para eliminar informaci\u00f3n redundante), canonizaci\u00f3n (para xerar unha etiqueta num\u00e9rica \u00fanica para cada \u00e1tomo), e a seriaci\u00f3n (para dar lugar a unha cadea de caracteres).\nO InChIKey, denom\u00ednase \u00e1s veces hashed InChI (coa funci\u00f3n \"hash\"), e \u00e9 unha representaci\u00f3n dixital condensada de lonxitude fixa (25 caracteres) do InChI, que non \u00e9 comprensible por unha persoa. A especificaci\u00f3n InChIKey lanzouse en setembro de 2007 para facilitar as buscas na web de compostos qu\u00edmicos, xa que estas eran problem\u00e1ticas co InChI de lonxitude completa. Deber\u00eda terse en conta que, a diferenza do InChI, a InChIKey non \u00e9 \u00fanica: a\u00ednda que as colisi\u00f3ns (d\u00faas mol\u00e9culas distintas co mesmo InChI) poden estimarse como moi raras, estas \u00e1s veces ocorren.\nEn xaneiro de 2009 sa\u00edu a versi\u00f3n final 1.02 do software InChI. Esta proporcionou un medio para xerar os chamados InChI est\u00e1ndar, que non permiten opci\u00f3ns seleccionables polo usuario ao tratar coas capas estereoqu\u00edmicas e tautom\u00e9ricas da cadea de caracteres InChI. A InChIKey est\u00e1ndar \u00e9 ent\u00f3n a versi\u00f3n con funci\u00f3n \"hash\" da cadea InChI est\u00e1ndar. O InChI est\u00e1ndar simplifica a comparaci\u00f3n da cadea de caracteres InChI e as claves xeradas por diferentes grupos, aos que se accede posteriormente por medio de bases de datos e recursos web.\nFormato e capas.\nCada InChI empeza coa cadea \"InChI=\" seguida polo n\u00famero da versi\u00f3n, actualmente 1. Despois segue a letra S que indica InChIs est\u00e1ndar (\"standard\"). A informaci\u00f3n restante est\u00e1 estruturada como unha secuencia de capas e subcapas, e cada capa proporciona un tipo espec\u00edfico de informaci\u00f3n. As capas e subcapas est\u00e1n separadas polo delimitador \"/\" e empezan cunha letra prefixo caracter\u00edstica (excepto na subcapa de f\u00f3rmula qu\u00edmica da capa principal). As seis capas con importantes subcapas son:\nO formato delimitador-prefixo ten a vantaxe de que o usario pode usar facilmente unha busca con caracteres comod\u00edn para encontrar identificadores que te\u00f1en correspondencia s\u00f3 en certas capas.\nInChIKey.\nO InChIKey est\u00e1ndar de 27 caracteres condensado \u00e9 unha versi\u00f3n con funci\u00f3n hash do InChI est\u00e1ndar completo (que usa o algoritmo SHA-256), dese\u00f1ado para permitir buscas de web f\u00e1ciles de compostos qu\u00edmicos. A maior\u00eda das estruturas qu\u00edmicas na Web ata 2007 eran representadas como ficheiros GIF, nos que non se pode buscar contido qu\u00edmico. O InChI completo demostrou ser demasiado longo para unha busca f\u00e1cil, e, por tanto, desenvolveuse o InChIKey. Hai unha pequena probabilidade de que d\u00faas mol\u00e9culas diferentes te\u00f1an a mesma InChIKey, pero a probabilidade de duplicaci\u00f3n considerando s\u00f3 os primeiros 14 caracteres estimouse como de s\u00f3 unha duplicaci\u00f3n en 75 bases de datos que contivesen cada unha mil mill\u00f3ns de estruturas \u00fanicas. Como todas as bases de datos existentes actualmente te\u00f1en menos de 50 mill\u00f3ns de estruturas, \u00e9 moi improbable que esas duplicaci\u00f3ns aparezan no presente. Un estudo recente examinou m\u00e1is detalladamente a taxa de colisi\u00f3n e atopou que a taxa de colisi\u00f3n experimental est\u00e1 en concordancia co agardado teoricamente.\nAs InChIKeys constan de 14 caracteres que son o resultado dun \"hash\" da informaci\u00f3n de conectividade do InChI, seguidos dun hifen, seguido de 10 caracteres orixinados a partir dun \"hash\" das restantes capas do InChI, seguidas dun s\u00f3 car\u00e1cter que indica a versi\u00f3n do InChI usado, e outro hifen, seguido dun s\u00f3 car\u00e1cter de suma de verificaci\u00f3n (\"checksum\").\nExemplo: A morfina ten a estrutura que se mostra na imaxe da dereita. O InChI est\u00e1ndar para a morfina \u00e9 \ne o InChIKey est\u00e1ndar para a morfina \u00e9 BQJCRHHNABKAKU-KBQPJGBKSA-N.\nInChI Resolvers.\nComo o InChI non pode ser reconstru\u00eddo a partir da InChIKey, unha InChIKey sempre necesita estar ligada ao InChI orixinal para volver \u00e1 estrutura orixinal. Os InChI Resolvers act\u00faan como un servizo de busca para facer estas ligaz\u00f3ns, e disp\u00f3\u00f1ense de servizos de propotipos no National Cancer Institute, no servizo UniChem no Instituto Europeo de Bioinform\u00e1tica, e en PubChem. Ademais, ChemSpider tivo un destes \"resolvers\" ata xullo de 2015, momento en que se retirou o servizo.\nDesenvolvemento continuado.\nA direcci\u00f3n cient\u00edfica do est\u00e1ndar InChI l\u00e9vaa a cabo o Subcomit\u00e9 da Divisi\u00f3n VIII da IUPAC, e o financiamento dos subgrupos que investigan e definen a expansi\u00f3n do est\u00e1ndar real\u00edzana tanto a IUPAC coma o InChI Trust. O InChI Trust financiou o desenvolvemento, a proba e a documentaci\u00f3n do InChI. As extensi\u00f3ns actuais est\u00e1n sendo definidas para manexar pol\u00edmeros e mesturas, estruturas Markush, reacci\u00f3ns e organomet\u00e1licos, e unha vez aceptadas polo Subcomit\u00e9 da Divisi\u00f3n VIII son engadidas ao algoritmo.\nAdopci\u00f3n.\nO InChI foi adoptado por moitas bases de datos grandes e pequenas, entre as que est\u00e1n ChemSpider, ChEMBL, Golm Metabolome Database, OpenPHACTS, e PubChem. Por\u00e9n, a adopci\u00f3n non \u00e9 directa e moitas bases de datos mostran unha discrepancia entre as estruturas qu\u00edmicas e o InChI que conte\u00f1en, o cal \u00e9 un problema para ligar as bases de datos."}
{"id": "321733", "revid": "1131", "url": "https://gl.wikipedia.org/wiki?curid=321733", "title": "Copa do Mundo de Rugby a 7 2013", "text": "A Copa do Mundo de Rugby a 7 2013 foi a sexta edici\u00f3n da Copa do Mundo de Rugby a 7 celebrada entre o 28 e o 30 de setembro en Moscova, a capital de Rusia. O estadio principal foi o Estadio de Luzhnki, a\u00ednda que tam\u00e9n se disputou alg\u00fan partido entre mulleres no Gordook Stadium. O campionato foi organizado polo World Rugby, m\u00e1ximo organismo do rugby a nivel internacional. Os campi\u00f3ns foron de Nova Zelandia tanto na categor\u00eda masculina coma na categor\u00eda feminina.\nNa competici\u00f3n masculina, os \"All-Blacks\" lograron a vitoria despois de que na final se impuxeran con moita claridade ante a selecci\u00f3n de rugby de Inglaterra. No terceiro lugar rematou o combinado da selecci\u00f3n de Fidxi que veu na batalla polo terceiro lugar ante .\nNa competici\u00f3n feminina, a selecci\u00f3n de rugby de Nova Zelandia ga\u00f1ou \u00e1 selecci\u00f3n do Canad\u00e1 na final e conseguiu o t\u00edtulo. En terceira posici\u00f3n quedaron as rapazas dos Estados Unidos e en cuarto lugar finalizou a selecci\u00f3n feminina de rugby de Espa\u00f1a.\nElecci\u00f3n da sede.\nEn decembro de 2009, a International Rugby Board confirmou que as federaci\u00f3ns nacionais de Alema\u00f1a, Rusia e o Brasil expresaron formalmente a intenci\u00f3n de organizar a Copa do Mundo de Rugby a 7 de 2013. A Scottish Rugby Union, que previamente expresara a s\u00faa intenci\u00f3n de celebrar o campionato, m\u00e1is tarde dixo que non ti\u00f1a interese neste torneo.\nEn febreiro de 2010, a IRB concedeu a organizaci\u00f3n do campionato mundial \u00e1 federaci\u00f3n rusa xa que as outras d\u00faas organizaci\u00f3ns que poxaban pola celebraci\u00f3n do torneo (Alema\u00f1a e o Brasil) se apearon do proxecto.\nNo congreso anual da IRB celebrado o 12 de maio de 2010, o torneo foi oficialmente concedido a Rusia.\nCompetici\u00f3n masculina.\n En verde, os combinados clasificados para a Copa de Ouro (Cup).\n En laranxa, os combinados clasificados para a Copa de Prata (Plate).\n En vermello, os combinados clasificados para a Copa de Bronce (Bowl).\nCompetici\u00f3n feminina.\n En verde, os combinados clasificados para a Copa de Ouro (Cup).\n En vermello, os combinados clasificados para a Copa de Bronce (Bowl).\nOs cuartos de final da \"Cup\" son os mesmos que os da \"Plate\" os que perden van \u00e1 Copa de Prata mentres que os ga\u00f1adores contin\u00faan na Copa de Ouro."}
{"id": "321734", "revid": "27155", "url": "https://gl.wikipedia.org/wiki?curid=321734", "title": "IUPAC International Chemical Identifier", "text": ""}
{"id": "321735", "revid": "27155", "url": "https://gl.wikipedia.org/wiki?curid=321735", "title": "International Chemical Identifier", "text": ""}
{"id": "321766", "revid": "89787", "url": "https://gl.wikipedia.org/wiki?curid=321766", "title": "Copa do Mundo de Rugby a 7 2009", "text": "A Copa do Mundo de Rugby a 7 2009 foi a quinta edici\u00f3n da Copa do Mundo de Rugby a 7 celebrada entre o 5 e o 7 de marzo en Dubai, Emiratos \u00c1rabes Unidos. O estadio no que se disputaron os encontros foi o The Sevens Stadium. O campionato foi organizado pola International Rugby Board, m\u00e1ximo organismo do rugby a nivel internacional. Os campi\u00f3ns foron os xogadores do \"VII do Drag\u00f3n\" do Pa\u00eds de Gales en categor\u00eda masculina e as \"Wallabies\" de Australia na competici\u00f3n de f\u00e9minas.\nNa competici\u00f3n masculina, os galeses venceron na final \u00e1 selecci\u00f3n de rugby da Arxentina. As selecci\u00f3ns semifinalistas foron Samoa que perdeu ante o Pa\u00eds de Gales e Kenya que tropezou con claridade ante a Arxentina.\nNa competici\u00f3n feminina, a selecci\u00f3n de rugby de Australia ga\u00f1ou \u00e1 Selecci\u00f3n de rugby de Nova Zelandia no derbi oce\u00e1nico da primeira final feminina da Copa do Mundo de Sevens. \u00c1s semifinais chegaron as rapazas dos Estados Unidos que perderon contra as \"All Blacks\" e a selecci\u00f3n de Sur\u00e1frica que perdeu conta o conxunto campi\u00f3n.\nElecci\u00f3n da sede.\nUn r\u00e9cord de sete naci\u00f3ns se presentou para albergar a copa inicialmente, a\u00ednda que xa no inicio Kenya e Sur\u00e1frica se apearon do proceso. Os Emiratos \u00c1rabes Unidos, Australia, os Pa\u00edses Baixos, Rusia e os Estados Unidos eran os cinco candidatos que foron \u00e1 votaci\u00f3n. O proceso de votaci\u00f3n consistiu en d\u00faas roldas. Logo de votar, as d\u00faas candidatas que pasaron \u00e1 segunda fase foron os Emiratos \u00c1rabes e Australia. Nesta segunda rolda, a IRB proclamou aos Emiratos \u00c1rabes Unidos como a naci\u00f3n que \u00eda celebrar o campionato\nAlg\u00fans dos factores das causa desta elecci\u00f3n foron a creaci\u00f3n dun novo estadio de rugby e a creaci\u00f3n do torneo do Dubai Sevens.\nCompetici\u00f3n masculina.\n En verde, os combinados clasificados para a Copa de Ouro (Cup).\n En laranxa, os combinados clasificados para a Copa de Prata (Plate).\n En vermello, os combinados clasificados para a Copa de Bronce (Bowl).\nCompetici\u00f3n feminina.\n En verde, os combinados clasificados para a Copa de Ouro (Cup).\n En vermello, os combinados clasificados para a Copa de Bronce (Bowl).\nOs cuartos de final da \"Cup\" son os mesmos que os da \"Plate\" os que perden van \u00e1 Copa de Prata mentres que os ga\u00f1adores contin\u00faan na Copa de Ouro."}
{"id": "321767", "revid": "27155", "url": "https://gl.wikipedia.org/wiki?curid=321767", "title": "InChIKey", "text": ""}
{"id": "321768", "revid": "89787", "url": "https://gl.wikipedia.org/wiki?curid=321768", "title": "Berce da Humanidade", "text": "O Berce da Humanidade \u00e9 un lugar Patrimonio da Humanidade pola UNESCO dende 1999, a 50 quil\u00f3metros \u00f3 noroeste de Xohanesburgo, Sur\u00e1frica, na provincia de Gauteng. O lugar ocupa unha superficie de 47\u00a0000 hect\u00e1reas e \u00e9 un complexo que cont\u00e9n covas calcarias.\nNas covas de Sterkfontein foi descuberto un f\u00f3sil de 2,3 mill\u00f3ns de anos do \"Australopithecus africanus\" (alcumado \"Mrs. Ples\") en 1947 por Robert Broom e John T. Robinson. O achado axudou a corroborar o descubrimento de 1924 dunha caveira de \"Australopithecus africanus\", o \"Neno de Taung\", por Raymond Dart, en Taung na provincia do noroeste, onde as escavaci\u00f3ns a\u00ednda contin\u00faan.\nPreto do sitio, no sistema de covas \"Rising Star\", dentro da C\u00e1mara Dinaledi atop\u00e1ronse no 2013 quince esqueletos f\u00f3siles dunha especie extinta de hom\u00ednido, provisionalmente chamado \"Homo naledi\"."}
{"id": "321770", "revid": "56817", "url": "https://gl.wikipedia.org/wiki?curid=321770", "title": "Zhuanxu", "text": "Zhuanxu (Chin\u00e9s:\u00a0\u9853\u980a, \u00a0\u989b\u987c, \u00a0Zhu\u0101nx\u016b), tam\u00e9n co\u00f1ecido como Gaoyang (t\u00a0\u9ad8\u967d, s\u00a0\u9ad8\u9633, p\u00a0G\u0101oy\u00e1ng), foi un emperador m\u00edtico da antiga China, reco\u00f1ecido pola maior\u00eda das fontes antigas como un dos Cinco Emperadores.\nTraxectoria.\nSegundo relata Sima Qian na s\u00faa obra \"Shiji\" (s\u00e9culo I a.C.), Zhuanxu era neto de Huangdi (o emperador Amarelo) e liderou o clan Shi na s\u00faa emigraci\u00f3n cara a Shandong. Aos vinte anos converteuse no soberano, gobernando durante 78 anos deica a s\u00faa morte. Fixo grandes contribuci\u00f3ns na elaboraci\u00f3n dun calendario unificado, na astrolox\u00eda, e realizou reformas na relixi\u00f3n para opo\u00f1erse ao xamanismo, apoiando o sistema patriarcal, e prohibiu o casamento entre persoas con parentesco moi pr\u00f3ximo. \nAs dinast\u00edas posteriores, Mi de Chu e Yue, Y\u00edng de Qin, Cao de Wei reclam\u00e1ronse descendentes de Zhuanxu."}
{"id": "321771", "revid": "65337", "url": "https://gl.wikipedia.org/wiki?curid=321771", "title": "Teorema de Fermat sobre a suma de dous cadrados", "text": "En matem\u00e1ticas, o teorema dos dous cadrados de Fermat enuncia as condici\u00f3ns para que un n\u00famero enteiro sexa a suma de dous cadrados de enteiros, e precisa de cantos xeitos diferentes pode selo. Por exemplo, segundo este teorema, un n\u00famero primo impar \u00e9 a suma de dous cadrados de enteiros s\u00f3 se o residuo da s\u00faa divisi\u00f3n euclidiana entre 4 \u00e9 1; neste caso, os cadrados quedan determinados de xeito \u00fanico. P\u00f3dese verificar sobre 17 (= 4 \u00d7 4 + 1) ou 97 (= 4 \u00d7 24 + 1), que \u00e1mbolos dous se poden expresar dun \u00fanico xeito como unha suma de dous cadrados (17 = 1\u00b2 + 4\u00b2 e 97 = 9\u00b2 + 4\u00b2); tam\u00e9n, que n\u00fameros primos, como 7 (= 4 \u00d7 1 + 3) ou 31 (= 4 \u00d7 7 + 3), non se poden expresar como a suma de dous cadrados. Este resultado tam\u00e9n \u00e9 chamado sinxelamente teorema dos dous cadrados.\nInscr\u00edbese na longa historia da representaci\u00f3n de n\u00fameros como a suma de cadrados que se remonta at\u00e9 a antig\u00fcidade. Foi expresado de forma expl\u00edcita por Pierre de Fermat (1601-1665) no s\u00e9culo XVII, pero a primeira proba publicada co\u00f1ecida \u00e9 obra de Leonhard Euler, un s\u00e9culo m\u00e1is tarde. Malia isto, a s\u00faa demostraci\u00f3n non pecha todos os interrogantes. No devir dos s\u00e9culos posteriores propux\u00e9ronse novas probas e diversas xeneralizaci\u00f3ns. Estas contribuci\u00f3ns representaron un papel importante no desenvolvemento da p\u00f3la das matem\u00e1ticas chamada teor\u00eda alx\u00e9brica dos n\u00fameros.\nA semellanza de moitas ecuaci\u00f3ns diof\u00e1nticas, \u00e9 dicir, de ecuaci\u00f3ns nas cales os coeficientes e as soluci\u00f3ns buscadas son n\u00fameros enteiros ou racionais, a sinxeleza do enunciado agocha unha dificultade real na s\u00faa demostraci\u00f3n. Algunhas das probas propostas axudaron \u00e1 posta a punto de ferramentas por veces sotisficadas, como as curvas el\u00edpticas ou a xeometr\u00eda dos n\u00fameros, relacionando as\u00ed a teor\u00eda dos n\u00fameros elemental con outras p\u00f3las das matem\u00e1ticas."}
{"id": "321772", "revid": "23204", "url": "https://gl.wikipedia.org/wiki?curid=321772", "title": "Teorema dos dous cadrados de Fermat", "text": ""}
{"id": "321773", "revid": "23204", "url": "https://gl.wikipedia.org/wiki?curid=321773", "title": "Teorema dos dous cadrados", "text": ""}
{"id": "321774", "revid": "23204", "url": "https://gl.wikipedia.org/wiki?curid=321774", "title": "Teorema de Fermat da suma de dous cadrados", "text": ""}
{"id": "321775", "revid": "56817", "url": "https://gl.wikipedia.org/wiki?curid=321775", "title": "Forma can\u00f3nica de Jordan", "text": "A forma can\u00f3nica de Jordan ou forma normal de Jordan \u00e9 un termo matem\u00e1tico empregado en \u00e1lxebra lineal. Debe o seu nome \u00f3 matem\u00e1tico franc\u00e9s Camille Jordan, que a descubriu en 1871 para solucionar sistemas de ecuaci\u00f3ns diferenciais complexas para matrices complexas. En concreto, \u00e9 a representaci\u00f3n dun endomorfismo cunha matriz de Jordan, que \u00e9 unha forma especial de matriz triangular superior, en certa base.\nO problema de atopar a forma can\u00f3nica de Jordan dun endomorfismo consiste en atopar cal \u00e9 a matriz de Jordan que o representa e cal \u00e9 a base na que o endomorfismo colle esta forma.\nA aparencia dunha matriz (ou dun endomorfismo, ou dun operador lineal) en forma can\u00f3nica de Jordan \u00e9 o dunha matriz con case todas as entradas nulas, levado da diagonal principal e dos elementos inmediatamente por enriba (ou por baixo) desta diagonal, que son 1 ou 0.\nNun espazo vectorial complexo de dimensi\u00f3n finita, calquera endomorfismo ten unha forma can\u00f3nica de Jordan. En troques, nun espazo vectorial real, non todos os endomorfismos te\u00f1en unha forma can\u00f3nica de Jordan real."}
{"id": "321776", "revid": "23204", "url": "https://gl.wikipedia.org/wiki?curid=321776", "title": "Forma normal de Jordan", "text": ""}
{"id": "321777", "revid": "89787", "url": "https://gl.wikipedia.org/wiki?curid=321777", "title": "Samsung Galaxy S III", "text": "O Samsung Galaxy S III (GT-i9300) \u00e9 un tel\u00e9fono intelixente multit\u00e1ctil dese\u00f1ado, desenvolvido e publicitado por Samsung Electronics que funciona co sistema operativo Android anunciado por Samsung. Cont\u00e9n caracter\u00edsticas de programaci\u00f3n adicional, maquinaria ampliada, e un dese\u00f1o refeito do predecesor, o Samsung Galaxy S II. O dispositivo foi lanzado co Android 4.0.4 \"Ice Cream Sandwich\", e pode ser actualizado Android 4.1.2 \"Jelly Bean\". O sucesor do tel\u00e9fono, o Samsung Galaxy S4, foi anunciado o 14 de marzo de 2013 e lanzado o mes seguinte."}
{"id": "321778", "revid": "98629", "url": "https://gl.wikipedia.org/wiki?curid=321778", "title": "Determinante (matem\u00e1ticas)", "text": "En matem\u00e1ticas, o determinante \u00e9 unha ferramenta moi potente en numerosos dominios (estudo de endomorfismos, busca de valores propios, c\u00e1lculo diferencial). \u00c9 as\u00ed como se define o determinante dun sistema de ecuaci\u00f3ns, o determinante dun endomorfismo, ou o determinante dun sistema de vectores. Foi introducido inicialmente na \u00e1lxebra para resolver o problema de determinar o n\u00famero de soluci\u00f3ns dun sistema de ecuaci\u00f3ns lineais.\nComa en moitas outras operaci\u00f3ns, o determinante pode ser definido por unha colecci\u00f3n de propiedades axiomas que se resumen coa expresi\u00f3n \u00abforma n - lineal alternada\u00bb. Esta definici\u00f3n permite facer un estudo te\u00f3rico completo e ampliar a\u00ednda m\u00e1is os seus campos de aplicaci\u00f3n. Mais o determinante tam\u00e9n pode concibir como unha xeneralizaci\u00f3n no espazo de dimensi\u00f3n \"n\" da noci\u00f3n de superficie ou de volume orientados. Este aspecto, a mi\u00fado esquecido, \u00e9 un enfoque pr\u00e1ctico e luminoso das propiedades do determinante.\nMatriz.\nMatematicamente en forma de matriz:\nA expresi\u00f3n xeom\u00e9trica equivalente:\nonde formula_3 \u00e9 o \u00e1ngulo formado polos vectores formula_4 e formula_5."}
{"id": "321779", "revid": "22570", "url": "https://gl.wikipedia.org/wiki?curid=321779", "title": "Autodesk 3ds Max", "text": "Autodesk 3ds Max anteriormente chamado 3D Studio Max \u00e9 un programa de renderizado 3D da empresa Autodesk. O programa \u00e9 empregado para a creaci\u00f3n de imaxes 3D realistas, anuncios de televisi\u00f3n, videoxogos ou pel\u00edculas."}
{"id": "321780", "revid": "23204", "url": "https://gl.wikipedia.org/wiki?curid=321780", "title": "Elizabeth May", "text": "Elizabeth May, nada en Harford o 9 de xu\u00f1o de 1954, \u00e9 unha avogada, escritora e pol\u00edtica canadense, l\u00edder do Partido Verde do Canad\u00e1.\nTraxectoria.\nNaceu nos Estados Unidos, no seu dunha familia acomodada. S\u00faa nai era unha prominente militante antinuclear e seu pai era un alto executivo de Aetna A s\u00faa familia instaluse na illa de Cabo Bret\u00f3n en 1972.\nLicenciouse en dereito na Dalhousie Law School en 1983. Exerceu de avogada e foi conselleira de Tom McMillan, ministro de Medio Ambiente no goberno de Brian Mulroney, e directora executiva do Sierra Club do Canad\u00e1 entre 1989 e 2006.\nAnglicana practicante, comezou a estudar teolox\u00eda en 2004 na Universidade de San Paulo de Ottawa coa intenci\u00f3n de se ordenar sacerdote pero que abandonou por falta de tempo.\nEn maio de 2006 o Partido Verde do Canad\u00e1 elixiuna a s\u00faa l\u00edder co 65% dos votos. Nas elecci\u00f3ns federais de 2008 presentouse como candidata na circunscrici\u00f3n de Central Nova, logrando o 32% dos votos, tras do candidato conservador Peter MacKay (46 %).\nNas elecci\u00f3ns federais de 2011 resultou elixida deputada pola circunscrici\u00f3n de Saanich-Gulf Islands, na illa de Vancouver, derrotando ao ministro conservador Gary Lunn. A s\u00faa vitoria significou a primeira elecci\u00f3n dun membro do Partido Verde no Parlamento Canadense."}
{"id": "321781", "revid": "89787", "url": "https://gl.wikipedia.org/wiki?curid=321781", "title": "Ra\u00edz c\u00fabica", "text": "En matem\u00e1ticas, unha ra\u00edz c\u00fabica dun n\u00famero \u00e9 aquela cantidade que multiplicada tres veces por ela mesma d\u00e1 unha cantidade determinada, da cal \u00e9 a ra\u00edz. En notaci\u00f3n matem\u00e1tica escr\u00edbese formula_1 ou \"x\"1/3, \u00e9 un n\u00famero \"a\" tal que \"a\"3\u00a0=\u00a0\"x\".\nA ra\u00edz c\u00fabica real \"y\" dun n\u00famero real \"x\" p\u00f3dese interpretar coa lonxitude que debe ter a aresta dun cubo para que o cubo te\u00f1a un volume de \"x\" unidades. De aqu\u00ed v\u00e9n o nome de r\u00e1iz \"c\u00fabica\"."}
{"id": "321782", "revid": "22570", "url": "https://gl.wikipedia.org/wiki?curid=321782", "title": "Aritm\u00e9tica modular", "text": "En matem\u00e1ticas, e m\u00e1is concretamente en teor\u00eda de n\u00fameros alx\u00e9bricos, a aritm\u00e9tica modular \u00e9 un conxunto de m\u00e9todos que permiten a resoluci\u00f3n de problemas sobre os n\u00fameros enteiros. Estes m\u00e9todos xorden do estudo do residuo obtido por unha divisi\u00f3n.\nA idea de base da aritm\u00e9tica modular \u00e9 de traballar non sobre os n\u00fameros mesmos, sen\u00f3n sobre os residuos da s\u00faa divisi\u00f3n por algunha cousa. Cando se fai, por exemplo, a proba do nove, efect\u00faase unha operaci\u00f3n de aritm\u00e9tica modular sen sabelo: o divisor \u00e9 o valor 9.\nMalia que as s\u00faas orixes se remontan \u00e1 antig\u00fcidade, xeralmente, os historiadores asocian o seu nacemento co ano 1801, data da publicaci\u00f3n do libro \"Disquisitiones arithmeticae\" de Carl Friedrich Gauss (1777 - 1855). O seu novo enfoque permite elucidar c\u00e9lebres conxecturas e simplifica as demostraci\u00f3ns de importantes resultados grazas a unha maior abstracci\u00f3n. Se ben o eido natural destes m\u00e9todos \u00e9 a teor\u00eda dos n\u00fameros, as consecuencias das ideas de Gauss at\u00f3pase tam\u00e9n noutros campos das matem\u00e1ticas, como a \u00e1lxebra ou a xeometr\u00eda."}
{"id": "321785", "revid": "5132", "url": "https://gl.wikipedia.org/wiki?curid=321785", "title": "Ligue Nationale de Basketball Pro A", "text": ""}
{"id": "321786", "revid": "5132", "url": "https://gl.wikipedia.org/wiki?curid=321786", "title": "FA Mulhouse", "text": ""}
{"id": "321787", "revid": "5132", "url": "https://gl.wikipedia.org/wiki?curid=321787", "title": "Foyer alsacien Mulhouse", "text": ""}
{"id": "321788", "revid": "1131", "url": "https://gl.wikipedia.org/wiki?curid=321788", "title": "Accidente do transbordador espacial Challenger", "text": "O accidente do transbordador espacial \"Challenger\" produciuse o 28 de xaneiro de 1986, cando o transbordador espacial \"Challenger\", na misi\u00f3n STS-51-L, rompe 73 segundos despois do lanzamento, provocando a morte dos sete membros da tripulaci\u00f3n. A nave desintegrouse sobre o oc\u00e9ano Atl\u00e1ntico, diante da costa do centro de Florida (Estados Unidos de Am\u00e9rica) \u00e1s 11:39 (EST) (16:39 UTC).\nA desintegraci\u00f3n do veh\u00edculo enteiro comezou despois que unha xunta t\u00f3rica do seu foguete acelerador s\u00f3lido (SRB) dereito fallase durante o lanzamento. O erro da xunta t\u00f3rica causou a abertura dunha fenda, permitindo que o gas quente presurizado do interior do motor de foguete s\u00f3lido sa\u00edse \u00f3 exterior e contactase coa estrutura adxacente de conexi\u00f3n co SRB e o tanque externo de combustible. Isto provocou a separaci\u00f3n da conexi\u00f3n posterior do SRB dereito e o colapso estrutural do dep\u00f3sito externo. As forzas aerodin\u00e1micas destru\u00edron axi\u00f1a o orbitador.\nO compartimento da tripulaci\u00f3n e outros anacos do veh\u00edculo foron finalmente recuperados do fondo do oc\u00e9ano despois dunha longa operaci\u00f3n de busca e recuperaci\u00f3n. Malia que non se sabe o intre exacto no que morreron os membros da tripulaci\u00f3n, s\u00e1bese que alg\u00fans membros sobreviviron \u00e1 ruptura inicial da nave. Por\u00e9n, o transbordador carec\u00eda de dispositivo de sa\u00edda de emerxencia e os astronautas non sobreviviron \u00f3 impacto do transbordador contra a superficie do oc\u00e9ano.\nO accidente supuxo un paro de 32 meses do programa do transbordador espacial e a formaci\u00f3n da Comisi\u00f3n Rogers, unha comisi\u00f3n especial creada polo presidente Ronald Reagan para investigar o accidente. A Comisi\u00f3n Rogers descubriu que a cultura organizativa da NASA e os procesos de toma de decisi\u00f3ns contribu\u00edran de xeito decisivo no accidente. Os directores da NASA co\u00f1ec\u00edan dende 1977 que o dese\u00f1o dos foguetes aceleradores s\u00f3lidos do contratista Morton Thiokol ti\u00f1an un defecto potencialmente catastr\u00f3fico nas xuntas t\u00f3ricas, pero nunca se resolvera adecuadamente. Tam\u00e9n ignoraron as advertencias de enxe\u00f1eiros sobre os perigos no lanzamento provocados polas fr\u00edas temperaturas daquela ma\u00f1\u00e1 e non informaran axeitadamente \u00f3s seus superiores destas preocupaci\u00f3ns. A Comisi\u00f3n Rogers fixo recomendaci\u00f3ns \u00e1 NASA que ter\u00edan que ser postas en marcha antes de continuar cos voos de transbordadores.\nMoita xente viu o lanzamento en directo porque entre a tripulaci\u00f3n estaba Christa McAuliffe, a primeira membro do Proxecto Teacher in Space, que ter\u00eda sido o primeiro mestre no espazo. A cobertura dos medios de comunicaci\u00f3n sobre o accidente foi extensa: un estudo revelou que o 85 por cento dos estadounidense interrogados sentiran a nova durante a hora posterior \u00f3 accidente. O accidente do \"Challenger\" foi empregado como caso de estudo en moitas discusi\u00f3ns sobre seguridade en enxe\u00f1ar\u00eda e \u00e9tica no lugar de traballo, e en 1990 inspirou un filme para televisi\u00f3n titulado \"Challenger\"."}
{"id": "321789", "revid": "23204", "url": "https://gl.wikipedia.org/wiki?curid=321789", "title": "Accidente do Challenger", "text": ""}
{"id": "321790", "revid": "23204", "url": "https://gl.wikipedia.org/wiki?curid=321790", "title": "Cat\u00e1strofe do Challenger", "text": ""}
{"id": "321791", "revid": "23204", "url": "https://gl.wikipedia.org/wiki?curid=321791", "title": "Desastre do Challenger", "text": ""}
{"id": "321792", "revid": "56817", "url": "https://gl.wikipedia.org/wiki?curid=321792", "title": "Angu\u00eda el\u00e9ctrica", "text": "A angu\u00eda el\u00e9ctrica (Electrophorus electricus) \u00e9 unha especie de peixe da familia Gymnotidae. Pode emitir descargas el\u00e9ctricas de at\u00e9 600 voltios a partir dun grupo de c\u00e9lulas especializadas. Emprega as descargas el\u00e9ctricas para cazar presas, para defenderse e para comunicarse con outras angu\u00edas. \u00c9 a \u00fanica especie do seu x\u00e9nero. A\u00ednda de chamarselle comunmente angu\u00eda, non est\u00e1 emparentada con ela, sen\u00f3n coa carpa, o bagre...\nSon nativas de toda Am\u00e9rica do Sur, t\u00edpica da Bac\u00eda amaz\u00f3nica (r\u00edos Amazonas, Orinoco, Madeira), onde \u00e9 co\u00f1ecida como \"poraqu\u00ea\"."}
{"id": "321793", "revid": "27249", "url": "https://gl.wikipedia.org/wiki?curid=321793", "title": "Electrophorus electricus", "text": ""}
{"id": "321794", "revid": "1131", "url": "https://gl.wikipedia.org/wiki?curid=321794", "title": "Transportes Almacenes Transitarios SA", "text": "Transportes Almacenes Transitarios SA \u00e9 unha empresa galega de transporte por estrada con sede en Nar\u00f3n, A Coru\u00f1a. As orixes da empresa est\u00e1n nos anos 1990, no transporte de aceiro e chatarra para Megasa no porto de Ferrol. Nos inicios este transporte de mercador\u00edas o fac\u00edan camioneiros aut\u00f3nomos ou pequenas empresas. O volume de negocio, a necesidade de m\u00e1is cami\u00f3ns para facer o transporte de carb\u00f3n cara As Pontes e diversas folgas fixeron que Megasa e P\u00e9rez Torres (empresa de estiba do porto de Ferrol) fundasen TT como empresa de transporte. A empresa diversificou o negocio transportando cargas a outros puntos de Espa\u00f1a e traballando para outros operadores lox\u00edsticos. A empresa ten m\u00e1is de 250 tr\u00e1ileres."}
{"id": "321795", "revid": "1131", "url": "https://gl.wikipedia.org/wiki?curid=321795", "title": "Accidente do transbordador espacial Columbia", "text": "O accidente do transbordador espacial \"Columbia\" foi un accidente espacial que se produciu o 1 de febreiro de 2003 durante a misi\u00f3n STS-107, provocando a destruci\u00f3n do transbordador e a morte dos sete tripulantes durante a reentrada atmosf\u00e9rica.\nA destruci\u00f3n do \"Columbia\" foi o resultado de danos sufridos polo transbordador durante o lanzamento, cando un anaco de escuma illante da medida dunha pequena maleta se desprendeu do tanque externo (o dep\u00f3sito principal de propergol) da nave espacial por mor das forzas aerodin\u00e1micas do lanzamento. Este anaco bateu contra o bordo de ataque da \u00e1 esquerda, danando o sistema de protecci\u00f3n t\u00e9rmica do transbordador espacial (TPS), que protexe o transbordador da calor xerada durante a reentrada \u00e1 atmosfera. Cando o \"Columbia\" a\u00ednda estaba en \u00f3rbita, alg\u00fans enxe\u00f1eiros xa sospeitaran que se produciran danos, pero os directores da NASA limitaron as investigaci\u00f3ns, argumentando que a\u00ednda que se atopasen problemas, non se poder\u00eda facer nada.\nO comit\u00e9 da NASA encargado da seguridade do transbordador declarou que a escuma do revestimento do tanque externo e outros anacos que impactaron contra o transbordador son problemas de seguridade que ter\u00edan que terse resolto antes de autorizar un lanzamento, pero que a mi\u00fado daban luz verde a lanzamentos malia que os enxe\u00f1eiros detectaran un problema no revestimento de escuma sen achegar unha soluci\u00f3n. A maior\u00eda de lanzamentos de transbordadores padec\u00edan estes desprendementos de escuma e danos nas tellas t\u00e9rmicas, cousa que violaba as normas de seguridade. Durante a reentrada da misi\u00f3n STS-107, a zona danada permitiu \u00f3s gases quentes penetrar e destru\u00edr axi\u00f1a a estrutura interna da \u00e1, desencadeando a desintegraci\u00f3n do veh\u00edculo. As buscas sobre un vasto territorio en partes de Texas, Luisiana e Arcansas permitiron recuperar restos dos tripulantes e numerosos anacos do veh\u00edculo."}
{"id": "321796", "revid": "23204", "url": "https://gl.wikipedia.org/wiki?curid=321796", "title": "Accidente do Columbia", "text": ""}
{"id": "321797", "revid": "23204", "url": "https://gl.wikipedia.org/wiki?curid=321797", "title": "Desastre do Columbia", "text": ""}
{"id": "321798", "revid": "23204", "url": "https://gl.wikipedia.org/wiki?curid=321798", "title": "Cat\u00e1strofe do Columbia", "text": ""}
{"id": "321799", "revid": "23204", "url": "https://gl.wikipedia.org/wiki?curid=321799", "title": "Gap (empresa)", "text": "Gap \u00e9 unha empresa norteamericana adicada \u00e1 produci\u00f3n e comercializaci\u00f3n de roupa e complementos con sede en San Francisco. Ten seis marcas principais: Banana Republic, Old Navy, Piperlime, Intermix, Athleta e Gap Inc. \u00c9 a primeira empresa do mundo en vendas e n\u00famero de establecementos de roupa seguida por Inditex e H&amp;M. Gap est\u00e1 centrada no mercado nos Estados Unidos, ten 135 000 empregados e opera 3 076 tendas en todo o mundo das cales 2 551 son nos Estados Unidos. A empresa non ten tendas f\u00edsicas en Espa\u00f1a pero vende por internet."}
{"id": "321801", "revid": "22795", "url": "https://gl.wikipedia.org/wiki?curid=321801", "title": "Dermoptera", "text": ""}
{"id": "321803", "revid": "56817", "url": "https://gl.wikipedia.org/wiki?curid=321803", "title": "Aumento ebulosc\u00f3pico", "text": "O aumento ou ascenso ebulosc\u00f3pico \u00e9 o aumento da temperatura de ebulici\u00f3n que experimenta unha disoluci\u00f3n respecto da temperatura de ebulici\u00f3n do disolvente puro.\nA magnitude do ascenso ebulosc\u00f3pico, \"\u2206Tb\", v\u00e9n dada pola diferenza de temperaturas de ebulici\u00f3n da disoluci\u00f3n e do disolvente puro, \"Tb\" e \"Tb*\", respectivamente:\nformula_1\nO aumento ou ascenso ebulosc\u00f3pico \u00e9 unha das propiedades coligativas e, coma o resto destas propiedades, a magnitude de ascenso s\u00f3 depende da natureza do disolvente e da cantidade disolta de soluto, \u00e9 dicir, \u00e9 independente da natureza do soluto. Dito noutras palabras, calquera soluto, na mesma cantidade, produce o mesmo efecto. Na figura adxunta repres\u00e9ntase o diagrama de fases da auga. Unha disoluci\u00f3n acuosa experimenta un descenso da presi\u00f3n de vapor do l\u00edquido, o cal se traduce nun ascenso da temperatura de ebulici\u00f3n, xa que \u00e9 precisa m\u00e1is temperatura pola presi\u00f3n de vapor do disolvente na disoluci\u00f3n igual \u00e1 presi\u00f3n atmosf\u00e9rica.\nAs investigaci\u00f3ns m\u00e1is destacadas sobre este fen\u00f3meno d\u00e9bense \u00f3 qu\u00edmico franc\u00e9s Fran\u00e7ois Marie Raoult e datan de 1887. Raoult conseguiu unha ecuaci\u00f3n experimental que reproduce ben os datos que se obte\u00f1en a baixas concentraci\u00f3ns onde a curva se achega a unha recta. Outros cient\u00edficos, entre os cales destacan Jacobus van' t Hoff, Wilhelm Ostwald e Ernst Otto Beckmann, ampliaron posteriormente os estudos sobre o ascenso ebulosc\u00f3pico."}
{"id": "321804", "revid": "23204", "url": "https://gl.wikipedia.org/wiki?curid=321804", "title": "Aumento do punto de ebulici\u00f3n", "text": ""}
{"id": "321805", "revid": "23204", "url": "https://gl.wikipedia.org/wiki?curid=321805", "title": "Ascenso ebulosc\u00f3pico", "text": ""}
{"id": "321806", "revid": "98629", "url": "https://gl.wikipedia.org/wiki?curid=321806", "title": "Derm\u00f3pteros", "text": "A dos derm\u00f3pteros (\"Dermoptera\") \u00e9 unha orde de mam\u00edferos placentarios que comprende unha\nsoa familia, a dos cinocef\u00e1lidos (\"Cynocephalidae\"), que s\u00f3 alberga dous x\u00e9neros con cadans\u00faa especie actual, propias do sueste asi\u00e1tico, co\u00f1ecidas na bibliograf\u00eda internacional como cinoc\u00e9falos, colugos, galeopitecos e l\u00e9mures voadores.\nA\u00ednda que en ocasi\u00f3ns se lles chama l\u00e9mures voadores, os derm\u00f3pteros non son primates. Modernos estudos do ADN destes animais realizados na Universidade de Texas, EE.\u00a0UU., revelaron que os primates e os derm\u00f3pteros tiveron un antepasado com\u00fan hai uns 80 mill\u00f3ns de anos, durante o cret\u00e1ceo.\nSon animais arbor\u00edcolas que se alimentan de froitos e follas, e que pos\u00faen unha membrana cut\u00e1nea ou pataxio, que une o colo, as extremidades e a cola, que lles permite facer voos planados.\nTaxonom\u00eda.\nDescrici\u00f3ns.\nOrde.\nA orde dos \"Dermoptera\" foi descrita en 1811 polo zo\u00f3logo alem\u00e1n Johann Karl Wilhelm Illiger, na s\u00faa obra \"Prodromus Systematis Mammalium et Avium\". \nFamilia.\nEn canto \u00e1 famnilia dos \"Cynocephalidae\" describiuna en 1945 o bi\u00f3logo estadounidense George Gaylord Simpson, en \"Bull. Am. Nat. Hist\"., 85: 54.\nAdemais de polo nome actualmente v\u00e1lido, a familia co\u00f1eceuse tam\u00e9n polos sin\u00f3nimos:\nEtimolox\u00edas.\nO nome cient\u00edfico da orde, \"Dermoptera\", est\u00e1 formado polos elementos do lat\u00edn cient\u00edfico \"dermo-\", tirado do termo do grego antigo \u03b4\u03ad\u03c1\u03bc\u03b1 \"d\u00e9rma\", \"pel\", e \"-ptera\", forma neutra plural derivada do grego antigo \u03c0\u03c4\u03b5\u03c1\u03cc\u03bd \"pter\u00f3n\", \"\u00e1\", \"ala\". Literalmente: \"os de \u00e1s de pel\".\nO nome da familia, \"Cynocephalidae\" est\u00e1 formado, como \u00e9 normal, sobre a base do nome de seu x\u00e9nero tipo, \"Cynocephalus\", coa desinencia \"\u00b4-idae\", propia dos nomes das familias de animais.\nE o nome \"Cynocephalus\" \u00e9 a adaptaci\u00f3n do termo do grego cl\u00e1sico \u03ba\u03c5\u03bd\u03bf\u03ba\u03ad\u03c6\u03b1\u03bb\u03bf\u03c2 \"kinok\u00e9phalos\", derivcada de \u03ba\u03cd\u03c9\u03bd \"k\u00fd\u014dn\" (ou \u03ba\u03c5\u03bd\u03cc\u03c2 \"kyn\u00f3s\"), \"can\", e \u03ba\u03b5\u03c6\u03b1\u03bb\u03ae \"kephl\u0113\", \"cabeza\". Literalmente: \"o de cabeza de can\".\nO nome vulgar cinoc\u00e9falos \u00e9 unha adaptaci\u00f3n evidente do nome do x\u00e9nero \"Cynocephalus\".\nColugos deriva de \"colugo\", dunha lingua indo-malaia, quizais dunha lingua de Filipinas.\nGaleopitecos, nome empregado adoito na bibliograf\u00eda internacional, \u00e9 unha adaptaci\u00f3n do nome do x\u00e9nero \"Galopithecus\" , o tipo da familia dos \"Galeopithecidae\" , sin\u00f3nimo de \"Cynocephalidae\", cando se pensaba que estas animais formaban parte da orde dos \"Primates\" .\nClasificaci\u00f3n.\nNa actualidade, a orde comprende tan s\u00f3 unha familia, con dous x\u00e9neros con cadans\u00faa especie.\nOrde \"Dermoptera\" \nAnatom\u00eda e biolox\u00eda.\nCaracter\u00edsticas xerais.\nOs derm\u00f3pteros, pouco maiores que un coello (a lonxitude da cabeza e o tronco \u00e9 duns 40\u00a0cm \u2014a cola mide uns 25\u00a0cm\u2014 e cun peso de aproximadamente quilo e medio), e \"pousados\", non chaman demasiado a atenci\u00f3n. Pendurados dunha p\u00f3la polas mans e os p\u00e9s, ou simplemente polas mans, provistas de fortes u\u00f1as, ded\u00edcanse a comer as follas, florres, abrochos, xemas e froitos que te\u00f1en ao seu alcance. Para beberen lamben a auga das follas, ou a buscan nas flores traopicais que poden almacenar gran cantidade dela.\nPero todo cambia, por\u00e9n, cando un galeopiteco quere desprazarse a algunha distancia, ou fuxir dun perseguidor. Daquela, l\u00e1nzase ao aire, estendendo as s\u00faas extremidades e a cola, co que se desprega unha gran membrana peluda ou \"membrana voadora\", formada por pregaduras cut\u00e1neas aos lados do corpo, moito maior que \u00e1s dos esqu\u00edos e dos marsupiais voadores, que \u00e9 a s\u00faa principal caracater\u00edstica e a que fai referencia ao seu nome de \"derm\u00f3pteros\". \nEsta membrana, que une o colo, cos membros anteriores e posteriores \u2014inclu\u00edndo os dedos\u2014, e os membros coa cola, est\u00e1 formada por d\u00faas capas de pel con pelo. Grazas a ela, os derm\u00f3pteros poden planar distancias m\u00e1is longas que ning\u00fan outro mam\u00edfero, de xeito que, en base \u00e1 s\u00faa capacidade para o desprazamento a\u00e9reo, estes animais foron considerados algunha vez, antigamente, como membros da orde dos quir\u00f3pteros (morcegos).\nPero a s\u00faa estrutura anat\u00f3mica indica, por\u00e9n, que non existe unha relaci\u00f3n pr\u00f3xima entres estas d\u00faas ordes. As adaptaci\u00f3ns e o modo de locomoci\u00f3n a\u00e9rea, exclusivamente pasiva nos derm\u00f3pteros, foron alcanzados independentemente por ambos os grupos, a\u00ednda que \u00e9 pos\u00edbel que os morcegos atravesaran no curso da s\u00faa evoluci\u00f3n por un estadio similar ao da presente estrutura dos derm\u00f3pteros.\nA pelaxe dos derm\u00f3pteros \u00e9 de cor parda ou parda-agrisada. Na s\u00faa pel existen gl\u00e1ndulas sudor\u00edparas e seb\u00e1ceas, pero nunca forman agregados.\nEsqueleto.\nAs fosas orbitais son grandes e abertas, pero est\u00e1n parcialmente separadas da temporal mediante procesos nos \u00f3sos frontal e zigom\u00e1tico. A estrutura de ambas as cinturas, escapular e pelviana, \u00e9 a t\u00edpica dos aniamais terrestres, e diferente, por tanto, \u00e1 propia dos morcegos. O membro anterior ten unha gran mobilidade na articulaci\u00f3n da cintura. O antebrazo \u00e9 moito m\u00e1is longo que o brazo. Ambas as patas, anteriores e posteriores, son pentad\u00e1ctilas. Os dedos son longos e te\u00f1en garras afiadas. A s\u00faa f\u00f3rmula dentaria \u00e9 2.1.2.3 / 2.1.2.3. Os incisivos inferiores est\u00e1n dirixidos cara a adiante, son comprimidos. O bordo anterior de cada incisivo inferior ten sucos profundos, o que lle d\u00e1 a aparencia de peite; estes serven, como nos l\u00e9mures, para limpar a pel. A forma serrada dos incisivos suporiores e dos molares e dos caninos est\u00e1 menis dsenvolvida. Os molares superiores son esencialmente trituberculares, a\u00ednda que hai, por\u00e9n, unha tendencia \u00e1 formaci\u00f3n de c\u00faspides adicionais, que agrandan a superficie da coroa.\nAparello dixestivo.\nO est\u00f3mago \u00e9 simple, e o intestino presenta un cego grande. Os derm\u00f3pteros est\u00e1n adaptados a unha dieta fit\u00f3faga, como quedou dito m\u00e1is arriba.\nSistema nervioso e \u00f3rganos dos sentidos.\nOs hemisferios cerabrais son pequenos, e presentan s\u00f3 lixeiras circunvoluci\u00f3ns. Os centros olfactivos est\u00e1n moi desenvolvidos, e o sentido do olfacto parece ser o m\u00e1is importante de todos.\nReproduci\u00f3n.\nOs machos te\u00f1en os test\u00edculos contiodos nun escroto. Te\u00f1en un \"baculum\" ou \u00f3so peneano. As femias te\u00f1en un \u00fatero bicorne, e cando quedan pre\u00f1adas a s\u00faa placenta \u00e9 discoidal. Te\u00f1en un par de mamas pectorais. Despois dun per\u00edodo de xestaci\u00f3n de dous meses, a femia pare unha cr\u00eda, ocasionalmente a d\u00faas. Os xoves c\u00f3lganse do pelo da nai, que os transporta no abdome.\nCostumes, h\u00e1bitat e distribuci\u00f3n.\nOs derm\u00f3pteros son nocturnos, e pasan a maior parte do d\u00eda en ocos de \u00e1rbores, onde dormen coa cabeza cara a arriba, ao contrario que os morcegos. Por\u00e9n, algunhas veces dormen pendurados das ramas. Pasan a maior parte do seu tempo entre as \u00e1rbores, e non lles gusta baixa ao solo, onde se moven moi trorpemente.\nAs d\u00faas especies actualmente viventes habitan nas selvas tropicais h\u00famidas do sueste asi\u00e1tico. \nA especie \"Cynocephalus volans\" \u00e9 end\u00e9mica de Filipinas, encontr\u00e1ndose nas illas de Mindanao, Bohol, Leyte, Palawan e ouras illas menores.\nPola s\u00faa parte, \"Galeopterus variegatus\" distrib\u00faese desde Indochina, polo norte (inclu\u00edndo Vietnam, Laos e Camboxa) e, a trav\u00e9s de Tailandia, Myanmar oriental e Malaisia (a pen\u00ednsula Malaia, Sabah e Sarawak) chega polo sur at\u00e9 Indonesia (Kalimantan, Sumatra e Xava occidental.\nEvoluci\u00f3n.\nOs derm\u00f3pteros son un vello grupo de mam\u00edferos placentarios que se diferenciou xa no paleoceno. Por\u00e9n, non se co\u00f1ece demasiado sobre o seu desenvolvemento ao longo de case todo o terciario. Parecen derivar de insect\u00edvoros primitivos que evolucionaron cara ao voo planado e cara a unha alimentaci\u00f3n fit\u00f3faga. No paleoceno de Norteam\u00e9rica viviu a familia dos \"Plagiomedidae\" \u2020, que se extringuiu no eoceno. Os dentes das especies pertencentes a esta familia eran similares aos dos derm\u00f3pteros; os seus incisivos ti\u00f1an unha estrutura incipiente de peite. Pero non se co\u00f1ece nada respecto ao seu esqueleto.\nAs\u00ed mesmo, a especies da familia dos \"Mixodectidae\" \u2020 parecen seren f\u00f3siles dos \"Dermoptera\". A\u00ednda que outros mam\u00edferos do paleoceno foron interpretados, como vimos, como relacionados cos derm\u00f3pteros, a evidencia desta asociaci\u00f3n \u00e9 incerta, e moitos destes f\u00f3siles xa non se interpretan hoxe como mam\u00edferos planadores. Na actualidade, o rexistro f\u00f3sil de derm\u00f3pteros considerados como certos lim\u00edtase a d\u00faas especies do x\u00e9nero \"Dermotherium\" \u2020, da familia dos cinocef\u00e1lidos, do eoceno e o oligoceno.\nEstudos filoxen\u00e9ticos moleculares recentes demostraron que os derm\u00f3pteros pertencen ao clado \"Euarchonta\", xunto cos tupaias ou musara\u00f1as arbor\u00edcolas (orde dos \"Scandentia\") e os primates, cos cinoc\u00e9falos m\u00e1is estreitamente vinculados aos primates. Nesta taxonom\u00eda, o clado dos \"Euarchonta\" \u00e9 irm\u00e1n dos \"Glires\" (roedores e lagomorfos), e estes dous grupos compo\u00f1en o clado dos \"Euarchontoglires\"."}
{"id": "321807", "revid": "22795", "url": "https://gl.wikipedia.org/wiki?curid=321807", "title": "Cinocef\u00e1lidos", "text": ""}
{"id": "321808", "revid": "22795", "url": "https://gl.wikipedia.org/wiki?curid=321808", "title": "Cynocephalidae", "text": ""}
{"id": "321809", "revid": "1131", "url": "https://gl.wikipedia.org/wiki?curid=321809", "title": "Grandvalira", "text": "Grandvalira \u00e9 unha estaci\u00f3n de esqu\u00ed dos Pireneos localizada na zona leste do Principado de Andorra, nas parroquias de Encamp e Canillo. A estaci\u00f3n est\u00e1 principalmente destinada para a pr\u00e1ctica do esqu\u00ed alpino e chega dende o centro da naci\u00f3n at\u00e9 o leste, onda a fronteira con Francia.\nEste \u00e9 o dominio esqui\u00e1bel m\u00e1is grande dos Pireneos e de todo o Sur de Europa, xa que ten un total de 210 quil\u00f3metros de pistas. A etaci\u00f3n toma o seu nome do r\u00edo Valira, o r\u00edo m\u00e1is grande de Andorra que \u00e9 resultado da fusi\u00f3n do r\u00edo Valira de Oriente e do r\u00edo Valira de Occidente en Escaldes-Engordany.\nHistoria.\nGrandvalira creouse no inverno de 2003 como resultado dunha fusi\u00f3n entre as estaci\u00f3ns de \"Pas de la Casa - Grau Roig\" e \"Soldeu El Tarter\". En 2007, Pas de la Casa - Grau Roig celebrou o seu 50 aniversario. O primeiro telesqu\u00ed foi instalado no ano 1956 por Francesc Viladomat na cima do \"Coll Blanc\". Este telesqu\u00ed chegaba a transportar 450 equiadores \u00e1 hora. Dende a fusi\u00f3n, a estaci\u00f3n foi ampliada ao \"Cercle de Pessons\" e aos \"Cortals d'Encamp\".\nOs primeiros can\u00f3ns de neve artificiais foron instalados en 1985. O primeiro telecadeira desembrag\u00e1bel de seis prazas instalouse en 1997. Estes dous feitos ocorreron na estaci\u00f3ns de esqu\u00ed de Pas de la Casa - Grau Roig.\nSectores.\nA estaci\u00f3n de esqu\u00ed de Grandvalira conta con seis sectores diferentes:"}
{"id": "321810", "revid": "23204", "url": "https://gl.wikipedia.org/wiki?curid=321810", "title": "Colexiata de Cangas", "text": "A antiga Colexiata de Cangas \u00e9 un templo relixioso da vila de Cangas. A maior parte da construci\u00f3n data do s\u00e9culo XVI, a\u00ednda que se cre que o primitivo templo se remonta polo menos un s\u00e9culo m\u00e1is atr\u00e1s. Durante case 500 anos padeceu modificaci\u00f3ns e contribuci\u00f3ns de cada \u00e9poca e estilo, sufriu modificaci\u00f3ns en 1585 e entre 1901-1921.\nHistoria.\nDesco\u00f1\u00e9cese a data exacta da construci\u00f3n anterior \u00e1 que hoxe se conserva. A actual data de principio do s\u00e9culo XVI. Erixiuse polo papa Paulo III, en 1545, ao rango de Colexiata de Santiago de Cangas. A fachada, a parte m\u00e1is valorada do edificio, por\u00e9n, non se levantou at\u00e9 1585, sendo proxectada por X\u00e1come Fern\u00e1ndez. A torre distribu\u00edda en dous corpo \u00e9 do s\u00e9culo XVIII.\nCaracter\u00edsticas.\nTr\u00e1tase dun templo con planta de cruz latina de tres naves. O cruceiro dunha soa nave moi ancha, pos\u00fae uns brazos pouco profundos. Carece de ciborio e, no seu lugar, \u00e9rguese un eirado balaustrado e profusamente decorado. Abundan, tam\u00e9n, os contrafortes que soste\u00f1en as presi\u00f3ns das b\u00f3vedas interiores.\nExterior.\nNo per\u00edmetro dos tellados at\u00f3pase a presenza de g\u00e1rgolas labradas de xeito realista.\nNo que a s\u00faa fachada se refire, \u00e9 unha das mellores mostras da arquitectura e escultura renacentistas de toda Galiza. A ornamentaci\u00f3n escult\u00f3rica do front\u00f3n da fachada remite a tema b\u00edblicos \u2014coma a Anunciaci\u00f3n\u2014 e representa tam\u00e9n varios anxos. Existe unha figura dun bispo. As esculturas est\u00e1n danadas pola erosi\u00f3n e as inclemencias meteorol\u00f3xicas que borraron os principais trazos das esculturas. Sobre a s\u00faa \u00fanica porta de entrada ten un grande roset\u00f3n e en ambos os lados uns contrafortes. Na parte dereita da fachada \u00e1chase a torre edificada durante o s\u00e9culo XVIII.\nInterior.\nO interior at\u00f3pase dividido en tres naves de grande altura, divididas por vieiros e columnatas de orde x\u00f3nica. A nave central p\u00e9chase con b\u00f3vedas de cruzar\u00eda sexpartitas. Mentres, as naves laterais c\u00f3brense con b\u00f3vedas de cruzar\u00eda cadripartitas. Todas estas cubertas tende ao apuntamento g\u00f3tico, mais sen chegar a esaxeralo. A ornamentaci\u00f3n interna dos nervios tam\u00e9n remite ao g\u00f3tico flam\u00edxero.\nO cruceiro disp\u00f3n dunha soa nave, tan ancha coma a nave central do tramo principal. C\u00f3brese, como esta, con b\u00f3vedas de cruzar\u00eda sexpartitas.\nA colexiata conta cunha capela maior cun retablo barroco do ano 1744 e outras capelas laterais con tallas de gran valor art\u00edstico, entre os piares acaroados, reflexo interno dos contrafortes externos.\nEn talla, salienta a figura do Cristo do Consolo executada por Juan Pintos en 1796."}
{"id": "321811", "revid": "54334", "url": "https://gl.wikipedia.org/wiki?curid=321811", "title": "Tabarra", "text": "Jos\u00e9 Laurentino Lorenzo \u00c1lvarez, m\u00e1is co\u00f1ecido como Tabarra, nado en Ourense o 11 de abril de 1871 e finado na mesma cidade o 25 de novembro de 1923, foi un caricaturista galego.\nTraxectoria.\nLicenciouse en dereito na Universidade de Santiago de Compostela (1893), durante a s\u00faa \u00e9poca de estudante principiou a colaborar coa publicaci\u00f3n sat\u00edrica \"Caf\u00e9 con Gotas\", e tras dunha breve estada en Madrid publicou en \"Solidaridad\", \"La Lucha\", \"La Rep\u00fablica\", \"El Liberal\" ou \"Barcelona C\u00f3mica\". En 1903 ga\u00f1ou o segundo premio de caricaturas de \"El Liberal\". De ideas socialistas foi membro da Agrupaci\u00f3n Socialista de Ourense, present\u00e1ndose \u00e1s elecci\u00f3ns municipais de 1909 nunha coalici\u00f3n republicano-socialista. Escribiu os folletos pol\u00edticos \"Nuestras Ideas\" e \"El R\u00e9gimen Socialista\". Foi o pai de Xaqu\u00edn Lorenzo e Xurxo Lorenzo Fern\u00e1ndez."}
{"id": "321812", "revid": "55340", "url": "https://gl.wikipedia.org/wiki?curid=321812", "title": "Jos\u00e9 Lorenzo \u00c1lvarez", "text": ""}
{"id": "321814", "revid": "56817", "url": "https://gl.wikipedia.org/wiki?curid=321814", "title": "Pentadactilia", "text": "A pentadactilia ou pentadactilidade \u00e9 a calidade dun animal de ter cinco dedos, xa sexa en todas as extremidades, ou s\u00f3 nun par delas, anteriores ou posteriores. \nDun animal que presente esta caracer\u00edstica dise que \u00e9 pentad\u00e1ctilo.\nComo s\u00f3 os animais vertebrados terrestres te\u00f1en dedos, unicamente a este tipo de animais se lle pode aplicar o termo. Por\u00e9n, hai moitas criaturas que poden presentar esta caracter\u00edstica.\nEtimolox\u00eda.\nO termo, e os seus derivados, est\u00e1 formado polo elemento \"penta-\", correspondente da do grego antigo \u03c0\u03b5\u03bd\u03c4\u03b1- \"penta-\", de \u03c0\u03ad\u03bd\u03c4\u03b5 \"p\u00e9nte\", \"cinco\", e a ra\u00edz \u03b4\u03ac\u03ba\u03c4\u03c5\u03bb- \"d\u00e1ctyl-\" do termo grego \u03b4\u03ac\u03ba\u03c4\u03c5\u03bb\u03bf\u03c2 \"d\u00e1ktylos\", \"dedo\", coas desinencias do galego \"-ia\", \"idade\" ou \"-o\", respectivamente. "}
{"id": "321815", "revid": "22795", "url": "https://gl.wikipedia.org/wiki?curid=321815", "title": "Pentad\u00e1ctilo", "text": ""}
{"id": "321816", "revid": "22795", "url": "https://gl.wikipedia.org/wiki?curid=321816", "title": "Pentadactilidade", "text": ""}
{"id": "321817", "revid": "22795", "url": "https://gl.wikipedia.org/wiki?curid=321817", "title": "Pentad\u00e1ctila", "text": ""}
{"id": "321818", "revid": "17467", "url": "https://gl.wikipedia.org/wiki?curid=321818", "title": "L\u00e9mures", "text": ""}
{"id": "321819", "revid": "1888", "url": "https://gl.wikipedia.org/wiki?curid=321819", "title": "Jos\u00e9 Laurentino Lorenzo \u00c1lvarez", "text": ""}
{"id": "321820", "revid": "98629", "url": "https://gl.wikipedia.org/wiki?curid=321820", "title": "Real Salt Lake", "text": "O Real Salt Lake \u00e9 un club de f\u00fatbol estadounidense que xoga na Major League Soccer. \u00c9 o equipo de f\u00fatbol de Salt Lake City, no estado de Utah, polo que xoga na conferencia Oeste. A franqu\u00eda foi fundada en 2004 coincidindo coa expansi\u00f3n da Major League Soccer. Xoga os seus partidos no Rio Tinto Stadium en Sandy, Utah \u00e1s aforas da cidade de Salt Lake City. O nome de \"Real\" prov\u00e9n da admiraci\u00f3n do fundador do club polo Real Madrid .\nO equipo, na s\u00faa curta historia, conta na s\u00faa vitrina cun t\u00edtulo, unha MLS Cup.\nHistoria.\nInicios.\nO 14 de xullo de 2004 fundouse o Real Salt Lake que xogar\u00eda provisionalmente no Rice-Eccles Stadium na Universidade de Utah. A primerira fichaxe do equipo foi o dianteiro Jason Kreis. O primeiro partido oficial xogouse contra os New York MetroStars en New Jersey.\nAs d\u00faas primeiras tempadas foron moi irregulares para a franqu\u00eda e non conseguiron clasificarse para as roldas eliminatorias. A boa noticia foi que o dianteiro Jeff Cunningham conseguiu ga\u00f1ar a bota de ouro da MLS . Ese mesmo ano o Real Salt Lake e o Real Madrid asinaron un acordo de colaboraci\u00f3n para a construci\u00f3n dunha academia para mozos e a disputa de dous amig\u00e1beis, a\u00ednda que o trato finalmente rompeuse e s\u00f3 xogouse un dos partidos . Se as d\u00faas primeiras tempadas non foran boas a do ano 2007 foi a\u00ednda peor. Realizouse unha reconstruci\u00f3n completa do club. Jason Kreis foi nomeado adestrador e retirouse como xogador, houbo cambio de presidente, Jeff Cunningham abandonou o equipo e con el tam\u00e9n varios xogadores importantes.\nNo ano 2008 e coincidindo c\u00e1 apertura do Rio Tinto Stadium, o equipo clasificouse por primeira vez para os playoffs. Onde eliminou na primeira rolda \u00f3 Chivas USA pero non foi qu\u00e9n de ga\u00f1ar \u00f3 NY Red Bulls. A seguinte tempada o Real Salt Lake clasificouse na \u00faltima xornada para as roldas eliminatorias. Na primeira rolda enfrontar\u00edanse \u00f3 Columbus Crew, que ga\u00f1ou a edici\u00f3n do ano anterior e ademais foi o mellor equipo na fase regular. Pero a\u00ednda as\u00ed o equipo de Utah conseguiu pasar de rolda. Na final de conferencia xogaron fronte o Chicago Fire e pasaron a final da MLS Cup tras vencer nos penaltis. O \"Royals\" ti\u00f1a que xogar a final contra o Los Angeles Galaxy de David Beckham. A final rematou cun empate a un gol, polo que o t\u00edtulo decidir\u00edase na rolda de penales, e non foi ata a s\u00e9tima rolda de lanzamentos cando o gol de Robbie Russell deulles o t\u00edtulo \u00f3s de Utah, co porteiro Nick Rimando como mellor xogador da final.\nTras a vitoria do ano anterior o \"RSL\" seguiu co seu bo estado de forma, conseguindo o r\u00e9cord de m\u00e1is partidos imbatidos na casa, cun total de 25 partidos . Ga\u00f1ar o t\u00edtulo da MLS Cup proporciona unha praza na fase de grupos da Liga de Campi\u00f3ns da CONCACAF, polo que ser\u00eda a primeira participaci\u00f3n nun torneo continental. Na fase de grupos o Real Salt Lake pasou como primeiro por diante do Cruz Azul mexicano. Nos cuartos de final venceron \u00f3 Columbus Crew e nas semifinais \u00f3 Saprissa costarrique\u00f1o. Na final ti\u00f1an que enfrontarse \u00f3 FC Monterrey, o primeiro partido disputouse en M\u00e9xico cun resultado de 2-2 e o segundo en Utah onde os mexicanos ga\u00f1aron 0-1 e conseguiron o t\u00edtulo.\nNos anos 2011 e 2012 o \"Claret and Cobalt\" clasific\u00e1ronse para as roldas eliminatorias pero non acadaron a faza\u00f1a de chegar \u00e1 final. No ano 2012 volveu xogar a Liga de Campi\u00f3ns da CONCACAF, pero desta vez non foron quen de superar a fase de grupos.\nNovo propietario.\nEn 2013 o propietario da franqu\u00eda Dave Checketts, vendeu o Real Salt Lake a Dell Loy Hansen. Ese mesmo ano o club chegou a d\u00faas finais, primeiro a da U.S. Open Cup e perdeuna fronte \u00f3 DC United. E despois xogou por segunda vez na s\u00faa historia a final da MLS Cup contra o Sporting Kansas City onde de novo chegaron os penales, pero desta vez o trinfou foi para os de Kansas. Tam\u00e9n se confirmou este ano a sa\u00edda da lenda do club, Jason Kreis. A presenza dos \"Royals\" nos playoffs era unha constante ata o ano 2015, nos que por primeira vez en oito anos non lograron clasificarse as roldas eliminatorias. Na terceira participaci\u00f3n na Liga de Campi\u00f3ns da CONCACAF, na tempada 2015-2016, a franqu\u00eda caeu fronte \u00f3 Tigres UANL mexicano nos cuartos de final.\nPara a tempada do ano 2017, Jeff Cassar o sucesor de Jason Kreis foi relevado do posto de adestrador e no seu lugar foi contratado Mike Petke."}
{"id": "321822", "revid": "56817", "url": "https://gl.wikipedia.org/wiki?curid=321822", "title": "UNII", "text": "O UNII ou Unique Ingredient Identifier (Identificador de ingrediente \u00fanico) \u00e9 un identificador non patentado (non propietario), libre, \u00fanico e inequ\u00edvoco, non sem\u00e1ntico e alfanum\u00e9rico vinculado \u00e1 estrutura molecular dunha substancia qu\u00edmica e/ou \u00e1 informaci\u00f3n descritiva polo Sistema de Rexistro de Substancias (\"Substance Registration System\", SRS) da FDA norteamericana. Un UNII sempre ten unha lonxitude de dez caracteres e x\u00e9rase aleatoriamente, para que non conte\u00f1a ningunha informaci\u00f3n inherente sobre o momento de entrada ou o tipo de substancia.\nO SRS util\u00edzase para xerar identificadores permanentes e \u00fanicos para as substancias en produtos regulados, tales como ingredientes de medicamentos. O sistema utiliza a estrutura molecular e a informaci\u00f3n descritiva para definir unha substancia e xerar un UNII. O principal modo usado para a definici\u00f3n dunha substancia \u00e9 pola s\u00faa estrutura molecular representada nun plano bidimensional. Cando unha estrutura molecular non est\u00e1 dispo\u00f1ible (por exemplo, produtos bot\u00e1nicos), o UNII def\u00ednese a partir da informaci\u00f3n descritiva.\nO procedemento e manexo do SRS proporci\u00f3nao o Consello SRS, que incl\u00fae expertos da FDA e da United States Pharmacopeia (USP)."}
{"id": "321823", "revid": "27155", "url": "https://gl.wikipedia.org/wiki?curid=321823", "title": "Unique Ingredient Identifier", "text": ""}
{"id": "321824", "revid": "111586", "url": "https://gl.wikipedia.org/wiki?curid=321824", "title": "Duarte Mendes", "text": "Jos\u00e9 Henrique Duarte Mendes, m\u00e1is co\u00f1ecido como Duarte Mendes, nado en Lisboa o 7 de agosto de 1947, \u00e9 un cantante portugu\u00e9s. \u00c9 co\u00f1ecido principalmente f\u00f3ra de Portugal pola s\u00faa participaci\u00f3n no Festival de Eurovisi\u00f3n 1975 coa canci\u00f3n \"Madrugada\".\nCarreira.\nA primeira participaci\u00f3n de Duarte Mendes no Festival RTP da Can\u00e7\u00e3o foi en 1970 coa canci\u00f3n \"Ent\u00e3o Dizia-te\". En 1973 volta coa canci\u00f3n \"Gente\" logrando un terceiro lugar, chegando a editar un \u00e1lbum.\nDuarte foi un dos capit\u00e1ns de Abril da \"Revolu\u00e7\u00e3o dos Cravos\", facendo parte da \"Escola Pr\u00e1tica de Artilharia de Vendas Novas\".\nEn 1975 venceu finalmente o Festival RTP da Can\u00e7\u00e3o coa canci\u00f3n \"Madrugada\". No Festival de Eurovisi\u00f3n 1975 ficou nun 16\u00ba lugar, conseguindo os \"12 puntos\" de Turqu\u00eda.\nAta o abandono da s\u00faa carreira art\u00edstica, Duarte Mendes lanzou dez \u00e1lbums. En 2015 versionou o seu tema \"Madrugada\" co cantante luso Pedro Madeira, trinta anos ap\u00f3s a s\u00faa participaci\u00f3n en Eurovisi\u00f3n."}
{"id": "321827", "revid": "98629", "url": "https://gl.wikipedia.org/wiki?curid=321827", "title": "Teor\u00eda da Conspiraci\u00f3n Jade Helm 15", "text": "A orixe da teor\u00eda da Conspiraci\u00f3n Jade Helm 15 est\u00e1 nun exercicio de adestramento militar que tivo lugar en varios estados dos Estados Unidos.\nOs exercicios comezaron o d\u00eda 15 de xullo de 2015 e remataron o 15 de setembro do mesmo ano.\nOs exercicios militares.\nEste exercicio de guerra non convencional ficaron o USASOC (siglas en ingl\u00e9s United States Army Special Operations Command, en galego Comando de operaci\u00f3ns especiais do Ex\u00e9rcito dos Estados Unidos) e o Joint Special Operations Command (JSOC) xunto con outras unidades das Forzas Armadas dos Estados Unidos en varios estados americanos, inclu\u00edndo aos estados de Texas, Arizona, Florida, Luisiana, Mississippi e Novo M\u00e9xico. As tropas implicadas no exercicio militar asumiron por unha banda o de papel de forzas de ocupaci\u00f3n ou ben as de resistencia.\nA maior\u00eda dos enclaves foron en rexi\u00f3ns \u00e1ridas pouco poboadas e preto de cidades pequenas. Alg\u00fans dos participantes neste exercicio usaban traxes civ\u00eds e tam\u00e9n utilizaban veh\u00edculos civ\u00eds.\nNos mapas dos exercicios militares foron inclu\u00eddas \u00e1reas como Colorado e California onde tam\u00e9n se realizar\u00edan unha serie de operaci\u00f3ns reais.\nAs cidades en Texas inclu\u00eddas no programa foron Bastrop/Smithville, Big Spring, Caddo Lake, Caldwell, Christoval, College Station, Dell City, Eldorado, Goliad, Junction, Leakey, Menard, Mountain Home, San Angelo, San Antonio e Victoria.\nO tenente coronel Mark Last\u00f3ria, nunha sesi\u00f3n informativa para os residentes en Bastrop (Texas), dixo que a simulaci\u00f3n militar axudaba aos soldados a adaptarse a un terreo desco\u00f1ecido.\nEn Bastrop establec\u00e9ronse sesenta soldados, inclu\u00edndo a presenza de dous Humvee e un tanque de auga (\"water buffalo\"). Unha serie de terreos privados dos residentes da cidade foron utilizados para o exercicio militar, e sinalouse que non se pagar\u00eda polo uso dese terreo sen\u00f3n que se aplicar\u00eda unha reduci\u00f3n de impostos. Last\u00f3ria tam\u00e9n alegou que haber\u00eda uns ingresos indirectos para a cidade duns 150.000 d\u00f3lares debido ao consumo de comida, combustibles e diversas compras.\nNesta operaci\u00f3n os xornalistas non foron autorizados a se incorporar na operaci\u00f3n militar. O Texas State Guard e o grupo civil Counter Jade Helm monitorizaron o exercicio militar.\nTeor\u00edas.\nAs teor\u00edas da conspiraci\u00f3n parecen xurdir do mapa do Comando de Operaci\u00f3ns Especiais do Ex\u00e9rcito dos Estados Unidos, que divide a rexi\u00f3n en catro cores, con dous Estados \"host\u00eds\", dous estados \"permisivos\", dous estados que se inclinan dunha forma ou doutra, e California dividida.\nSegundo o xornal\"Hartford Courant\", as teor\u00edas da conspiraci\u00f3n sobre Jade Helm 15 descr\u00edbena como unha \"operaci\u00f3n psicol\u00f3xica que ten como obxectivo levar a xente a se acostumar a ver as forzas militares nas r\u00faas\" (para que non se decatar cando tivese lugar unha invasi\u00f3n no lugar), a dunha operaci\u00f3n internacional que tivo como obxectivo comisar armas das persoas. Tam\u00e9n pensan que se trata dun plan militar para \"suprimir disidentes pol\u00edticos\" e \"eliminar figuras pol\u00edticas clave\", que se poder\u00eda p\u00f3r en contra ante a imposici\u00f3n dunha lei marcial\nOutras teor\u00edas feitas por bloggers de dereita e activistas describiron o Jade Helm 15 como un \"plan secreto\" para impo\u00f1er a lei marcial, confiscar armas de fogo, invadir Texas e establecer o \"control total da poboaci\u00f3n\".\nAs teor\u00edas da conspiraci\u00f3n inclu\u00eduron tam\u00e9n a preocupaci\u00f3n polo nome do exercicio, en referencia posible a China. e JADE e posiblemente un acr\u00f3nimo de intelixencia artificial desenvolvida polos militares dos Estados Unidos.\nAlex Jones, un te\u00f3rico da conspiraci\u00f3n e presentador de radio texano, dixo que Helm \u00e9 un acr\u00f3nimo (en lingua inglesa - H.E.L.M \u00a0\"Homeland Erradication of Local Militants\") que ten como significado \u00e1 \"Erradicaci\u00f3n de militantes locais da Patria\".\nCometa ou impacto de asteroide.\nAlg\u00fans te\u00f3ricos da conspiraci\u00f3n te\u00f1en ligado o exercicio militar Jade Helm 15 a unha apocalipse causada por un cometa ou asteroide que chocase coa Terra.\nO exercicio militar de Jade Helm 15 ten unha data final de 15 de setembro de 2015, que \u00e9 o mesmo mes identificado por alg\u00fans te\u00f3ricos da conspiraci\u00f3n, ao impacto catastr\u00f3fico dun cometa ou asteroide, baseado en parte nunha declaraci\u00f3n feita 13 de maio de 2014 polo ministro de Asuntos Exteriores franc\u00e9s Laurent Fabius de que o mundo ten \"500 d\u00edas para evitar o caos clim\u00e1tico\".\nOs te\u00f3ricos da conspiraci\u00f3n afirman que Jade Helm 15 \u00e9 un ensaio xeral para a imposici\u00f3n de lei marcial que ter\u00eda que ser aplicada no caso dunha cat\u00e1strofe dun gran nivel de gravidade.\nCon todo, a NASA publicou o Sentry T\u00e1boa Risk, que \u00e9 unha lista que identifica ditas ameazas, e esta lista non incl\u00fae calquera obxecto cun alto n\u00famero na Escala de Torino (unha medida de gravidade da ameaza) para 2015.\nAdemais, un portavoz da NASA dixo: \"Na actualidade a NASA non co\u00f1ece ning\u00fan asteroide ou cometa en ruta de colisionar coa Terra\". Pero alg\u00fans te\u00f3ricos da conspiraci\u00f3n afirman que o obxecto xa foi catalogado para dentro de anos vindeiros, e que a ameaza non est\u00e1 publicada publicamente a causa do p\u00e1nico que xorder\u00eda na xente."}
{"id": "321828", "revid": "22570", "url": "https://gl.wikipedia.org/wiki?curid=321828", "title": "Analizador de espectro", "text": "Un analizador de espectro \u00e9 un equipo de medici\u00f3n electr\u00f3nica que permite visualizar nunha pantalla as compo\u00f1entes espectrais dun espectro de frecuencia de sinais presentes nunha entrada, podendo ser estes calquera tipo de ondas, el\u00e9ctricas, ac\u00fasticas ou \u00f3pticas.\nNo eixe de ordenadas adoita presentarse nunha escala logar\u00edtmica o nivel en dBm do contido espectral do sinal. No eixo de abscisas repres\u00e9ntase a frecuencia, nunha escala en funci\u00f3n da separaci\u00f3n temporal e o n\u00famero de mostras capturadas. Denom\u00ednase \"frecuencia central\" do analizador a que corresponde coa frecuencia no punto medio da pantalla.\nCon el m\u00eddese o espectro da potencia el\u00e9ctrica.\nActualmente est\u00e1 sendo substitu\u00eddo polo analizador vectorial de sinais."}
{"id": "321831", "revid": "75439", "url": "https://gl.wikipedia.org/wiki?curid=321831", "title": "Terremoto de M\u00e9xico de 1985", "text": "O terremoto de M\u00e9xico de 1985 foi un sismo ocorrido \u00e1s 07:17:47 hora local (UTC-6), do xoves 19 de setembro de 1985, que acadou unha magnitude de 8.1 (MW). O epicentro localizouse no oc\u00e9ano Pac\u00edfico mexicano, preto da embocadura do r\u00edo Balsas na costa do estado de Michoac\u00e1n, a 15 quil\u00f3metros de profundidade baixo a codia terrestre.\nCaracter\u00edsticas e consecuencias.\nO tremor afectou \u00e1 zona centro, sur e occidente de M\u00e9xico, e en particular ao Distrito Federal, situado a 390 km do epicentro, onde se percibiu \u00e1s 07:19 hora local. Foi o m\u00e1is significativo e mort\u00edfero da historia escrita do pa\u00eds e da s\u00faa capital, superando en intensidade e danos ao rexistrado en 1957, que ata daquela fora o m\u00e1is notable na cidade. A r\u00e9plica que se sentiu o d\u00eda seguinte, na noite do 20 de setembro de 1985, tam\u00e9n tivo unha forte repercusi\u00f3n na capital ao colapsar estruturas amolentadas o d\u00eda anterior.\nM\u00e9xico carec\u00eda dunha cultura da protecci\u00f3n civil, de protocolos de actuaci\u00f3n e de recursos para facer fronte a grandes cat\u00e1strofes e a inacci\u00f3n e o intento de minimizar as consecuencias por parte do goberno federal encabezado polo ent\u00f3n presidente Miguel de la Madrid contribu\u00edu a que o estado que se viviu nas 48 horas seguintes ao sismo fora dun caos xeneralizado, paliado pola organizaci\u00f3n da sociedade da capital ao autoorganizarse no rescate e asistencia das v\u00edtimas e damnificados.\nO n\u00famero de mortos, feridos e os danos materiais non se co\u00f1ecen con precisi\u00f3n ao existiren s\u00f3 estimaci\u00f3ns que van desde os 4001 ata os 20 000; e os danos calcul\u00e1ronse en 8 mil mill\u00f3ns de d\u00f3lares, 250 000 persoas sen fogar e 900 000 desprazados. As tarefas de rescate prolong\u00e1ronse ata o mes de outubro, e as de levantamento de cascallos ata dez anos. En 2015 a\u00ednda exist\u00edan campamentos derivados dos sismos.\nAs consecuencias directas e indirectas do terremoto foron de diversa \u00edndole, pero abrangueron un gran n\u00famero de aspectos tanto da Cidade de M\u00e9xico como do propio pa\u00eds. As directas, derivadas do propio movemento tel\u00farico durante os meses posteriores polo alto n\u00famero de v\u00edtimas e feridos, o levantamento de cascallos e os esforzos de toda clase por lograr a \u2014denominada as\u00ed ent\u00f3n\u2014 \"volta \u00e1 normalidade\"; ata as indirectas que resultaron nun cambio da contorna urbana de diversas zonas da cidade como a creaci\u00f3n de novos inmobles que substitu\u00edron outros e ampliaron os existentes; a creaci\u00f3n de novos espazos p\u00fablicos como parques, prazas e complexos de edificios nos espazos nos que xa exist\u00edan edificios; unha maior participaci\u00f3n pol\u00edtica da cidadan\u00eda e o nacemento de grupos pol\u00edticos e organizaci\u00f3ns non gobernamentais, o cambio pol\u00edtico que levar\u00eda \u00e1 democratizaci\u00f3n da capital en 1993 coa creaci\u00f3n da Asemblea de Representantes do Distrito Federal e a posibilidade de elixir os seus gobernantes en 1997; a modificaci\u00f3n da lexislaci\u00f3n de edificaci\u00f3ns a nivel nacional axustadas \u00e1 realidade s\u00edsmica do pa\u00eds e o nacemento dunha cultura de prevenci\u00f3n e protecci\u00f3n civil e de resposta ante as grandes emerxencias; as\u00ed como o desenvolvemento da investigaci\u00f3n na prevenci\u00f3n e estudo da natureza s\u00edsmica mexicana."}
{"id": "321832", "revid": "54336", "url": "https://gl.wikipedia.org/wiki?curid=321832", "title": "Igrexa da Soidade de Vigo", "text": "A igrexa de Nosa Se\u00f1ora da Soidade de Vigo \u00e9 un templo cat\u00f3lico constru\u00eddo en pedra no barrio do Castro, no ano 1957 polo arquitecto galego Antonio Cominges Tapias. Igrexa de estilo neoclasicista, pr\u00f3stilo de nave rectangular, inspirada na igrexa parisiense da Madalena de Vignon. Na fachada principal sit\u00faase un p\u00f3rtico tret\u00e1stilo no que est\u00e1n presentes todos os elementos da orde x\u00f3nica. Na entrada principal mantense o sistema cl\u00e1sico e en cada \u00e1ngulo do paramento frontal incorp\u00f3rase unha pilastra x\u00f3nica. Foi promovida polo que foi bispo vigu\u00e9s de Madrid-Alcal\u00e1 Leopoldo Eijo Garay do seu propio peculio e doada polos seus herdeiros ao Bispado de Tui-Vigo o 9 de outubro de 1964."}
{"id": "321834", "revid": "10599", "url": "https://gl.wikipedia.org/wiki?curid=321834", "title": "Burato das Choias", "text": ""}
{"id": "321835", "revid": "5863", "url": "https://gl.wikipedia.org/wiki?curid=321835", "title": "Casa do Concello do Porri\u00f1o", "text": ""}
{"id": "321836", "revid": "89787", "url": "https://gl.wikipedia.org/wiki?curid=321836", "title": "Cronolox\u00eda do descubrimento dos planetas do sistema solar e os seus sat\u00e9lites naturais", "text": "Esta cronolox\u00eda do descubrimento dos planetas do sistema solar e os seus sat\u00e9lites naturais rexistra o progreso no descubrimento de novos corpos celestes no transcurso da historia.\nNas t\u00e1boas que aparecen a continuaci\u00f3n, os sat\u00e9lites ind\u00edcanse en letra grosa (por exemplo L\u00faa), mentres que os planetas que orbitan o Sol, tanto maiores como menores, est\u00e1n en cursiva (por exemplo a \"Terra\"). Os cadros est\u00e1n ordenados segundo a data de publicaci\u00f3n/anuncio dos descubrimentos; as devanditas datas ind\u00edcanse acompa\u00f1adas dos seguintes s\u00edmbolos:\n\"Nota: As l\u00faas indicadas cun asterisco (*) tiveron algunhas dificultades nos seus descubrimentos. En moitos destes casos precis\u00e1ronse diversos anos para confirmar as s\u00faas existencias, e en diversas ocasi\u00f3ns chegaron a \u00abextraviarse\u00bb e volveron ser redescubertas. Algunhas l\u00faas atop\u00e1ronse durante a an\u00e1lise das fotograf\u00edas enviadas polas sondas espaciais Voyager, anos despois de que fosen tiradas.\" \nLenda.\nOs planetas e os seus sat\u00e9lites naturais ind\u00edcanse mediante as seguintes cores:\nPrehistoria.\n&lt;onlyinclude&gt;\n&lt;/includeonly&gt;&lt;/onlyinclude&gt;"}
{"id": "321837", "revid": "15490", "url": "https://gl.wikipedia.org/wiki?curid=321837", "title": "Alexander Rossi", "text": "Alexander Rossi, nado en Aubrun, Placer County (California), o 25 de setembro de 1991 \u00e9 un piloto estadounidense, probador de Marussia, logo de selo en Caterham desde . No 2015, pasou a GP2 Series e conseguiu ser subcampi\u00f3n por detr\u00e1s de Stoffel Vandoorne; e ese mesmo ano debutou na F\u00f3rmula 1 co equipo Marussia en cinco GGPP nos que se sinalou polas cinco sa\u00eddas de pista.\nDesde 2016 corre no campionato IndyCar Series con Andretti Autosport e nas que destacou por conseguir o t\u00edtulo de \"novato do ano\" e por vencer, tam\u00e9n ese ano, na 100\u00aa edici\u00f3n das 500 millas de Indian\u00e1polis na s\u00faa primeira participaci\u00f3n na proba. Igualmente, conseguiu o subcampionato en 2018 e o terceiro posto en 2019. \nTraxectoria.\nInicios.\nEmpezou a s\u00faa traxectoria no karting, pasando en 2005 aos monoprazas na escola Skip Barber, onde quedou terceiro na Skip Barber National de 2006. Na tempada 2007 na Formula BMW estadounidense, Rossi acabou con tres vitorias, unha pole e d\u00faas voltas r\u00e1pidas. Na tempada 2008 ga\u00f1ar\u00eda a F\u00f3rmula BMW estadounidense con dez vitorias en quince carreiras.\nF\u00f3rmula Master Internacional.\nRossi decidiu mudarse a competir en Europa en 2009. Elixiu para competir a F\u00f3rmula Master Internacional con Hitech Racing Logo de d\u00faas roldas, Rossi fichou con ISR Racing para o resto da tempada. Rossi ga\u00f1ou tres carreiras no transcurso da tempada. As vitorias en Brno, Spa e Imola deron a Rossi a segunda maior cifra de vitorias durante a tempada 2009, s\u00f3 Fabio Leimer (sete) ga\u00f1ou m\u00e1is. Rossi foi cuarto na xeral do campionato, o piloto novato mellor clasificado.\nGP3 Series.\nEn 2010, Rossi pasouse \u00e1 nova GP3 Series, pilotando para o equipo ga\u00f1ador e m\u00faltiple campi\u00f3n ART Grand Prix. Uniuse a Pedro Nunes e Esteban Guti\u00e9rrez no equipo, ga\u00f1ando d\u00faas veces e terminando cuarto na serie\nWorld Series by Renault.\nLogo dunha tempada na GP3, Rossi pasou a competir nas F\u00f3rmula Renault 3.5 Series con Fortec Motorsport. Estivo acompa\u00f1ado no equipo polo piloto brasileiro e campi\u00f3n italiano de F\u00f3rmula 3 C\u00e9sar Ramos. Ga\u00f1ou a primeira carreira da tempada en Arag\u00f3n e a segunda carreira en Le Castellet, e, finalmente, terminou terceiro no campionato, e mellor piloto novato, detr\u00e1s dos pilotos de Carlin Robert Wickens e Jean-\u00c9ric Vergne.\nRossi quedou na serie durante a tempada 2012, pero cambiou aos novos Arden Caterham Motorsport, en asociaci\u00f3n co piloto apoiado por Red Bull Lewis Williamson. \nGP2 Series.\nRossi competiu na 2009-10 GP2 Asia Series. Logo de competir con Ocean Racing Technology na primeira rolda de Abu Zabi, Rossi trasladouse ao Team Meritus para as roldas restantes Rossi causou unha forte impresi\u00f3n de inmediato ao terminar cuarto na s\u00faa carreira de debut, desde d\u00e9cimo terceira posici\u00f3n da grella. Rossi foi o segunda americano en competir na GP2, precedido s\u00f3 por Scott Speed que competiu na F\u00f3rmula Un coa Scuderia Toro Rosso en e . Rossi terminou noveno na clasificaci\u00f3n do campionato.\nLogo do seu paso pola F\u00f3rmula Renault 3.5, Rossi fixo o seu debut nas GP2 Series na rolda de Bahrain en 2013 logo de substitu\u00edr o piloto chin\u00e9s Ma Qing Hua, que terminou terceiro na s\u00faa carreira de debut. O 16 de xullo de 2014, Rossi anunciou que partira o equipo de GP2 de Caterham, e m\u00e1is tarde uniuse a Campos Racing en Hockenheimring, en substituci\u00f3n de Kimiya Sato. Unirase Racing Engineering para a tempada 2015 co novato brit\u00e1nico Jordan King.\nF\u00f3rmula Un.\nRossi foi un dos tres pilotos vinculados ao equipo de F\u00f3rmula 1 con sede nos Estados Unidos, US F1, xunto con Jos\u00e9 Mar\u00eda L\u00f3pez e Jonathan Summerton. Rossi foi contratado para ser o piloto reserva e de probas antes de que o equipo pechara. Tam\u00e9n probou coche de F\u00f3rmula Un o 2009-spec BMW Sauber F1.09 como parte da proba de novos pilotos da F\u00f3rmula Un en Xerez. Isto foi por ga\u00f1ar o Formula BMW World Final. nesta proba Rossi logrou a s\u00faa S\u00faper Licenza da FIA e en 2015 era o \u00fanico americano que a ti\u00f1a. O 9 de marzo de 2012 presentouse como piloto de probas do equipo Caterham F1, xunto co piloto de reserva Giedo van der Garde. Na rolda espa\u00f1ola pilotou o coche de Heikki Kovalainen na primeira sesi\u00f3n de adestramentos libres, convert\u00e9ndose no primeiro estadounidense en pilotar un F\u00f3rmula Un no per\u00edodo de sesi\u00f3ns (durante unha carreira fin de semana) desde Scott Speed no Gran Premio de Europa de 2007. En 2013 pilotou o Caterham na primeira sesi\u00f3n de adestramentos do Gran Premio do Canad\u00e1 e en Silverstone. En xullo, volveu facelo nun test para pilotos novos. En 2014 pilotou o Caterham na primeira sesi\u00f3n de adestramentos do Gran Premio do Canad\u00e1. O 16 de xullo de 2014, Rossi anunciou que deixara Caterham tras a sa\u00edda de Tony Fernandes e a entrada de novos investidores su\u00edzos e do Oriente Medio. \nO 24 de xullo Marussia F1 anunciou que Rossi se unir\u00eda ao equipo como piloto de reserva para o resto da tempada. O 21 de agosto de 2014, Marussia anunciou que Rossi far\u00eda a s\u00faa debut na F\u00f3rmula Un esa fin de semana no Gran Premio de B\u00e9lxica en substituci\u00f3n do piloto brit\u00e1nico Max Chilton. Con todo, o 22 de agosto de 2014, a decisi\u00f3n foi revertida. Malia que Marussia contratou a Rossi para substitu\u00edr o ferido Jules Bianchi no Gran Premio de Rusia, m\u00e1is tarde, decidiu participar cun s\u00f3 coche con Chilton.\nRossi tam\u00e9n estivo en negociaci\u00f3ns con Gene Haas para unirse ao equipo Haas F1 Team na tempada .\nManor (2015).\nO 16 de setembro de 2015, anunciouse que Rossi pilotar\u00eda o Manor Motorsport xunto con Will Stevens durante cinco dos \u00faltimos sete Grandes Premios da tempada 2015 a partir do Gran Premio de Singapur ata o Gran Premio de M\u00e9xico.\nRexistro de carreiras.\nTraxectoria profesional.\n\u2020\u00a0\u2013 como Rossi era un piloto invitado, era inelixible para puntuar.\nResultados completos GP2 Series.\n) (Carreiras en letra grosa indican pole position) (Carreiras en \"italica\" indican volta r\u00e1pida)\nResultados completos na Formula Renault 3.5 Series.\n\u2020 Non terminou o Gran Premio, pero se clasificou ao completar m\u00e1is do 90% da distancia de carreira."}
{"id": "321843", "revid": "22795", "url": "https://gl.wikipedia.org/wiki?curid=321843", "title": "Cinoc\u00e9falos", "text": ""}
{"id": "321844", "revid": "5863", "url": "https://gl.wikipedia.org/wiki?curid=321844", "title": "Xogos Ol\u00edmpicos de M\u00e9xico 1968", "text": ""}
{"id": "321845", "revid": "89787", "url": "https://gl.wikipedia.org/wiki?curid=321845", "title": "Ariba", "text": "Ariba \u00e9 unha empresa estadounidense de software e servizos tecnol\u00f3xicos. A s\u00faa sede sit\u00faase en Sunnyvale, California, e o ano da s\u00faa fundaci\u00f3n foi o 1996. O ano 2012 foi adquirida pola empresa alem\u00e1 de software SAP AG por 4,3 bill\u00f3ns de d\u00f3lares americanos.\nOrixes.\nAriba foi fundada no 1996 por Bobby Lent, Boris Putanec, Paul Touw, Rob Desantis, Ed Kinsey, Paul Hegarty e Keith Krach coa idea de usar internet para permitir e facilitar \u00e1s empresas \u00f3 proceso de compra de subministraci\u00f3ns e servizos. Tradicionalemente este proceso de compra (ou Procurement na terminolox\u00eda inglesa) t\u00ed\u00f1ase baseado no papel, sendo unha labor moi custosa en canto a man de obra e ineficiente en canto a consecuci\u00f3n de bos resultados financeiros e de calidade. Os principais competidores de Ariba neste campo son Tungsten Network, GEP, Basware and iPayables. De acordo a propia web da empresa, Ariba proporciona soluci\u00f3ns para o control do gasto; que axuda \u00e1s empresas a analizar, entender e dirixir os seus procesos de gasto para acadar reduci\u00f3n de custos e mellorar a eficiencia do proceso de negocio da compra. Actualmente, 94 das 100 compa\u00f1\u00edas da revista Fortune e outras 200.000 empresas m\u00e1is empregan os produtos \"software coma servizo\" (SaaS) de Ariba, para dirixir os seus procesos de gasto e actividades comerciais.\nAdquisici\u00f3ns pasadas e competidores.\nO 17 de decembro de 1999, Ariba anunciou a compra de da compa\u00f1\u00eda de Atlanta, TRADEX Technologies Inc. TRADEX era o l\u00edder dos primeiros softwares empregados no campo do Digital Marketplace ou, Mercado dixital. Outras adquisici\u00f3ns foron, no 2001 Agile Software, no 2004 FreeMarkets, no 2007 a empresa Procuri, que permitiu a Ariba mellorar a s\u00faa rede de clientes e os seus servizos on-demand, no 2010 Quadrem e no 2011 b-process, unha empresa de capital franc\u00e9s e l\u00edder europeo no eido da facturaci\u00f3n electr\u00f3nica.\nOs competidores de Ariba son Taulia, Wax Digital, GEP, PROACTIS, SAP, Bravosolution, In-tend Ltd, MultiQuote, Oracle, Procurify, Zycus, Rosslyn Analytics, Ivalua, Tradeshift, Coupa, SciQuest, e Emptoris."}
{"id": "321846", "revid": "5132", "url": "https://gl.wikipedia.org/wiki?curid=321846", "title": "Copa de baloncesto de Francia", "text": "A Copa de baloncesto de Francia (en franc\u00e9s: \"Coupe de France de basket-ball\") \u00e9 competici\u00f3n de copa do baloncesto profesional masculino en Francia. Organizada pola Federaci\u00f3n Francesa de Baloncesto (FFBB) desde 1953, \u00e9 tam\u00e9n co\u00f1ecida como Trofeo Robert Busnel."}
{"id": "321847", "revid": "5132", "url": "https://gl.wikipedia.org/wiki?curid=321847", "title": "Copa de Baloncesto de Francia", "text": ""}
{"id": "321848", "revid": "5132", "url": "https://gl.wikipedia.org/wiki?curid=321848", "title": "Copa de Francia de baloncesto", "text": ""}
{"id": "321849", "revid": "5132", "url": "https://gl.wikipedia.org/wiki?curid=321849", "title": "Copa de Francia de Baloncesto", "text": ""}
{"id": "321850", "revid": "5132", "url": "https://gl.wikipedia.org/wiki?curid=321850", "title": "Coupe de France de Basket", "text": ""}
{"id": "321851", "revid": "5132", "url": "https://gl.wikipedia.org/wiki?curid=321851", "title": "Coupe de France de basket-ball", "text": ""}
{"id": "321852", "revid": "865", "url": "https://gl.wikipedia.org/wiki?curid=321852", "title": "Boeing 757-300", "text": ""}
{"id": "321853", "revid": "865", "url": "https://gl.wikipedia.org/wiki?curid=321853", "title": "Douglas DC-10", "text": ""}
{"id": "321854", "revid": "98629", "url": "https://gl.wikipedia.org/wiki?curid=321854", "title": "Douglas C-47 Skytrain", "text": "O Douglas C-47 Skytrain ou Dakota (designaci\u00f3n da RAF) \u00e9 un avi\u00f3n militar de transporte desenvolvido a partir do avi\u00f3n de pasaxeiros civil Douglas DC-3. Foi usado estensamente polos Aliados durante a segunda guerra mundial e a\u00ednda est\u00e1 en servizo activo con varias forzas a\u00e9reas hoxe en d\u00eda.\nDese\u00f1o e desenvolvemento.\nO C-47 diferenciase do DC-3 civil en numerosas modificaci\u00f3ns, como unha porta de carga, un chan reforzado, puntos de ancoraxe para un elevador, un cono de cola m\u00e1is curto para grilletes de remolque para planeadores, e un astrodomo no teito da cabina.\nO especializado C-53 Skytrooper de transporte de tropas comezou a fabricarse en outubro de 1941 na planta de Douglas Aircraft en Santa Monica, California. Esta variante carec\u00eda da porta de carga, puntos de ancoraxe do elevador e chan reforzado do C-47. S\u00f3 se fabricaron 380 unidades en total, xa que se demostrou que o C-47 era m\u00e1is vers\u00e1til.\nDurante a segunda guerra mundial, as forzas armadas de moitos pa\u00edses usaron o C-47 e DC-3 modificados para o transporte de tropas, carga e feridos. A designaci\u00f3n para a Armada estadounidense foi R4D. En total fabric\u00e1ronse m\u00e1is de 10 000 avi\u00f3ns nas f\u00e1bricas de Long Beach, Santa Monica e Oklahoma City. Entre marzo de 1943 e agosto de 1945 a planta de Oklahoma City fabricou 5 354 C-47."}
{"id": "321855", "revid": "98629", "url": "https://gl.wikipedia.org/wiki?curid=321855", "title": "Douglas DC-4", "text": "O Douglas DC-4 \u00e9 un avi\u00f3n catrimotor de pasaxeiros desenvolvido por Douglas Aircraft Company. Serviu durante a segunda guerra mundial, no bloqueo a Berl\u00edn e ata os anos 60 como avi\u00f3n militar. Dende 1945 moitas aeroli\u00f1as oper\u00e1rono por todo o mundo.\nDese\u00f1o.\nDespois de que o DC-4E demostrase ser complicado de manter e pouco rendible, Douglas respostou \u00e1s petici\u00f3ns de Eastern e United cun substituto m\u00e1is pequeno e sinxelo. Antes de que o definitivo DC-4 puidese entrar en servizo, o estoupido da segunda guerra mundial causou que a produci\u00f3n se canalizase cara a Forza A\u00e9rea estadounidense, sendo designados os seus avi\u00f3ns C-54 Skymaster, mentres que os da Armada se designaron Douglas R5D. O primeiro, un C-54, voou dende Clover Field en Santa Monica o 14 de febreiro de 1942.\nO tren de aterraxe en triciclo do DC-4 permit\u00edalle \u00e1 s\u00faa fuselaxe ter unha secci\u00f3n transversal constante na meirande parte da s\u00faa lonxitude, polo que puido ser doadamente alongada para os posteriores DC-6 e DC-7. Fabric\u00e1ronse un total de 1.163 C-54/R5D para as forzas armadas dos Estados Unidos entre 1942 e xaneiro de 1946; 79 DC-4 ser\u00edan constru\u00eddos despois da guerra."}
{"id": "321857", "revid": "98629", "url": "https://gl.wikipedia.org/wiki?curid=321857", "title": "Douglas DC-6", "text": "O Douglas DC-6 \u00e9 un avi\u00f3n de pasaxe e transporte fabricado por Douglas Aircraft Company dende 1946 ata 1958. Orixinalmente pretendeu ser un transporte militar para as \u00fatimas etapas da segunda guerra mundial, pero foi redese\u00f1ado unha vez rematada a guerra para competir co Lockheed Constellation no mercado do transporte a\u00e9reo de longo alcance. Fabric\u00e1ronse m\u00e1is de 700 unidades e alg\u00fans deles a\u00ednda voan como cargueiros ou na extinci\u00f3n de incendios.\nO DC-6 foi co\u00f1ecido como C-118 Liftmaster na Forza A\u00e9rea dos Estados Unidos e como R6D na Armada dese pa\u00eds ata 1962, cando todas as variantes pasaron a designarse C-118.\nDese\u00f1o e desenvolvemento.\nAs Forzas A\u00e9reas do Ex\u00e9rcito dos Estados Unidos (USAAF) encargaron o proxecto DC-6 como o XC-112 en 1944. A USAAF quer\u00eda unha versi\u00f3n alongada e presurizada do transporte C-54 Skymaster baseado no DC-4 con motores m\u00e1is potentes. Na \u00e9poca na que o prototipo XC-112A voou por vez primeira o 15 de febreiro de 1946 a guerra rematara e a USAAF rescindiu o seu requisito, sendo o avi\u00f3n convertido no YC-112A, vendido en 1955.\nDouglas Aircraft modificou o dese\u00f1o a un transporte civil 200 cm m\u00e1is longo que o DC-4. O DC-6 civil voou por vez primeira o 29 de xu\u00f1o de 1946, sendo mantido por Douglas para probas. As primeiras entregas foron para American Airlines e United Airlines o 24 de novembro dese ano. Unha serie de incendio en voo, inclu\u00eddo o accidente fatal do voo 608 de United Airlines, deixou en terra \u00e1 frota de DC-6 en 1947. Atopouse que a causa era unha sa\u00edda de combustible preto da entrada da turbina de refrixeraci\u00f3n da cabina; todos os DC-6 foron modificados e a frota puido voar de novo tras catro meses en terra."}
{"id": "321858", "revid": "23204", "url": "https://gl.wikipedia.org/wiki?curid=321858", "title": "Gerrit Smith Miller", "text": "Gerrit Smith Miller, Jr., nado o 9 de decembro de 1869 en Peterboro, estado de Nova York, e finado o 24 de febreiro de 1956 en Washington, D.C., foi un zo\u00f3logo e bot\u00e1nico estadounidense.\nTraxectoria.\nEn 1869 graduouse na Universidade de Harvard e, en 1894, traballou \u00e1s ordes de Clinton Hart Merriam no Departamento de Agricultura dos Estados Unidos.\nEn 1898 foi conservador axudante de mam\u00edferos no Museo Nacional dos Estados Unidos de Washington, e conservador titular entre 1909 e 1940, cando se converteu en asociado en biolox\u00eda no Instituto Smithsoniano.\nEn 1906 desprazouse a Francia, Espa\u00f1a e T\u00e1nxer nunha viaxe de recolecci\u00f3n.\nEn 1915 publicou os resultados dos seus estudos de moldes de exemplares asociados co home de Piltdown, chegando \u00e1 conclusi\u00f3n de que a mand\u00edbula provi\u00f1a en realidade dun simio f\u00f3sil.\nAbreviaturas.\nA abreviatura G.S.Mill. empr\u00e9gase para indicar a Gerrit Smith Miller como autoridade na descrici\u00f3n e clasificaci\u00f3n cient\u00edfica dos vexetais.\nA abreviatura Miller empr\u00e9gase para indicar a Gerrit Smith Miller como autoridade na descrici\u00f3n e taxonom\u00eda en zoolox\u00eda."}
{"id": "321859", "revid": "865", "url": "https://gl.wikipedia.org/wiki?curid=321859", "title": "Douglas C-47", "text": ""}
{"id": "321860", "revid": "25871", "url": "https://gl.wikipedia.org/wiki?curid=321860", "title": "Canadair CL-44", "text": "O Canadair CL-44 foi un avi\u00f3n de pasaxeiros e carga turboh\u00e9lice canadense baseado no Bristol Britannia e desenvolvido por Canadair entre finais dos anos 50 e principios dos 60. A pesar de ser un aparello innovador, s\u00f3 se fabricou un pequeno n\u00famero deles para a Royal Canadian Air Force (RCAF) (como o CC-106 Yukon), e para operadores comerciais de todo o mundo."}
{"id": "321861", "revid": "25871", "url": "https://gl.wikipedia.org/wiki?curid=321861", "title": "L\u00e9mure voador filipino", "text": "Cynocephalus volans , que, a\u00ednda que non \u00e9 un verdadeiro l\u00e9mur, en moitos idiomas co\u00f1\u00e9cese vulgarmente con termos que podemos traducir ao galego como l\u00e9mure voador filipino, \u00e9 a \u00fanica especie actual do x\u00e9nero \"Cynocephalus\", un dos dous que forman a familia dos cinocef\u00e1lidos, que \u00e9 a \u00fanica integrante da orde dos derm\u00f3pteros.\nEsta especie \u00e9 end\u00e9mica de Filipinas, onde as s\u00faas poboaci\u00f3ns se concentran nas illas de Mindanao, Bohol e outras menores.\nA pesar dos seus nomes com\u00fans, non \u00e9 un l\u00e9mure; de feito, nin sequera \u00e9 un primate. Por\u00e9n, como os esqu\u00edos voadores, ou os morcegos cos que foi algunha vez clasificado, est\u00e1 equipado cunha membrana ou pataxio que lle permite facer voos planados.\nEstudos xen\u00e9ticos recentes sit\u00faano, por\u00e9n, como pr\u00f3ximo aos primates.\nTaxonom\u00eda.\nO x\u00e9nero \"Cynocephalus\" foi descrito en 1768 polo m\u00e9dico e naturalista holand\u00e9s Pieter Boddaert, en \"Dierk. Meng.\", 2: 8.\nA especie foi descrita por primeira vez por Linneo na 10\u00aa edici\u00f3n do seu \"Systema Naturae\" (tomo 1, p.\u00a030), co nome de \"Lemur volans\", xa que o clasificou como un l\u00e9mure, \u00e9 dicir, un prosimio.\nSin\u00f3nimos.\nAdemais de polo nome orixinario que lle deu Boddaert, e que \u00e9 o actualmente v\u00e1lido, co\u00f1eceuse tam\u00e9n polos sin\u00f3nimos:\nAdemais de polo nome que lle adxudicou Linneo, actuamente v\u00e1lido, a especie co\u00f1eceuse tam\u00e9n polos sin\u00f3nimos:\nEtimolox\u00edas.\nO nome xen\u00e9rico, \"Cynocephalus\", \u00e9 a adaptaci\u00f3n do termo do grego cl\u00e1sico \u03ba\u03c5\u03bd\u03bf\u03ba\u03ad\u03c6\u03b1\u03bb\u03bf\u03c2 \"kinok\u00e9phalos\", derivado de \u03ba\u03cd\u03c9\u03bd \"k\u00fd\u014dn\" (ou \u03ba\u03c5\u03bd\u03cc\u03c2 \"kyn\u00f3s\"), \"can\", e \u03ba\u03b5\u03c6\u03b1\u03bb\u03ae \"kephl\u0113\", \"cabeza\". O ep\u00edteto espec\u00edfico, \"volans\", \u00e9 o nominativo de \"volans, -antis\", \"que voa\", tirado do verbo \"volo\", \"voar\". Literalmente: \"o de cabeza de can que voa\".\nO nome vulgar cinoc\u00e9falo \u00e9 unha adaptaci\u00f3n evidente do nome do x\u00e9nero \"Cynocephalus\".\nColugo deriva de \"colugo\", dunha lingua indo-malaia, quizais dunha lingua de Filipinas.\nGaleopiteco, nome empregado adoito na bibliograf\u00eda internacional, \u00e9 unha adaptaci\u00f3n do nome do x\u00e9nero \"Galopithecus\" , o tipo da familia dos \"Galeopithecidae\" , sin\u00f3nimo de \"Cynocephalidae\", cando se pensaba que estas animais formaban parte da orde dos \"Primates\" .\nCaracter\u00edsticas.\nO corpo mide aproximadamente 30\u00a0cm de longo. Pos\u00fae unha membrana que une as patas e a cola, o pataxio, que deixa libre s\u00f3 a cabeza, o que lle permite planar sobre varias decenas de metros cando salta de \u00e1rbore en \u00e1rbore. Despregada, esta membrana pode alcanzar 60\u00a0cm de anchura, formando como unha especie de paraca\u00eddas.\nA lonxitude total, cola inclu\u00edda, \u00e9 de 77 a 95\u00a0cm na idade adulta, cun peso de 1 a 1,750\u00a0kg.\nA s\u00faa pelaxe \u00e9 mesta e suave, dunha cor agrisada con tons pardo-avermellados. Para permitir unha boa camuflaxe nas \u00e1rbores onde vive ten pintas brancas no dorso , e un ton dourado ou amarelado na zona ventral. As patas te\u00f1en cinco dedos cunhas garras fortes, curtas e curvadas, para garantir un bo agarre na codia das \u00e1rbores; ademais, os membros anteriores son pr\u00e9nsiles. \nA cabeza ten un certo parecido \u00e1 dun can.\nCo fin de aumentar a\u00ednda m\u00e1is a superficie total do pataxio, at\u00e9 os espazos interdixitais est\u00e1n palmados.\nTen unha excelente visi\u00f3n nocturna grazas aos seus grandes ollos redondos.\nA dentici\u00f3n \u00e9 primitiva. Ten a particularidade de ter os incisivos en forma de peite, que lle serven tanto para esgazar os vexetais dos que se alimenta como para coidar a s\u00faa pel.\nEstado de conservaci\u00f3n.\nEn 2008 a Uni\u00f3n Internacional para a Conservaci\u00f3n da Natureza e dos Recursos Naturais (UICN) cualificou o status de \"Cynocephalus volans\" como \"LC\" (pouco preocupante), situaci\u00f3n que mant\u00e9n a d\u00eda de hoxe (setembro de 2015), debido a que a s\u00faa poboaci\u00f3n suponse que \u00e9 grande, sendo pouco prob\u00e1bel que a s\u00faa diminuci\u00f3n sexa suficiente como para cualificar o seu status nunha categor\u00eda ameazada, e a\u00ednda que houbo unha deforestaci\u00f3n significativa na s\u00faa \u00e1rea de dispersi\u00f3n, a especie persiste en h\u00e1bitats degradados. Por\u00e9n, a explotaci\u00f3n forestal comercial \u00e9 unha ameaza."}
{"id": "321863", "revid": "17467", "url": "https://gl.wikipedia.org/wiki?curid=321863", "title": "Cynocephalus", "text": ""}
{"id": "321864", "revid": "5863", "url": "https://gl.wikipedia.org/wiki?curid=321864", "title": "Xogos Ol\u00edmpicos de Berl\u00edn de 1936", "text": ""}
{"id": "321865", "revid": "5863", "url": "https://gl.wikipedia.org/wiki?curid=321865", "title": "Xogos Ol\u00edmpicos de Los \u00c1ngeles de 1984", "text": ""}
{"id": "321866", "revid": "5863", "url": "https://gl.wikipedia.org/wiki?curid=321866", "title": "Xogos Ol\u00edmpicos de Los \u00c1ngeles 1984", "text": ""}
{"id": "321867", "revid": "865", "url": "https://gl.wikipedia.org/wiki?curid=321867", "title": "C-47 Skytrain", "text": ""}
{"id": "321868", "revid": "98629", "url": "https://gl.wikipedia.org/wiki?curid=321868", "title": "Gran Premio do Xap\u00f3n de 2015", "text": "O Gran Premio do Xap\u00f3n de 2015, foi a d\u00e9cimo cuarta carreira da tempada de F\u00f3rmula Un de . Celebrouse o 27 de setembro de 2015 no circu\u00edto de Suzuka, en Suzuka, Xap\u00f3n, foi a 14\u00aa rolda da tempada e o 42\u00ba Gran Premio do Xap\u00f3n.\nLewis Hamilton comezo a carreira como o campi\u00f3n defensor do Gran Premio e l\u00edder do Campionato de Pilotos cunha vantaxe de 41 puntos sobre o seu compa\u00f1eiro en Mercedes Nico Rosberg. Sebastian Vettel no Ferrari inicia a carreira oito puntos m\u00e1is atr\u00e1s no terceiro posto. Mercedes lidera o Mundial de Construtores sobre Ferrari por 153 puntos, con Williams outros 110 puntos por detr\u00e1s de Ferrari.\nHamilton ga\u00f1ou a carreira, despois de superar a Rosberg na sa\u00edda, que caeu ao cuarto lugar, pero recuperouse para terminar segundo. A distancia de Rosberg do campionato de pilotos, por tanto, aumentou a 48 puntos. Sebastian Vettel terminou terceiro para Ferrari.\nResumo.\nAntecedentes.\nPor terceiro ano consecutivo, Pirelli optou por traer os seus dous compostos de seco m\u00e1is duro para esta carreira, o composto duro de Bandas laranxa como a selecci\u00f3n \"prime\", mentres que o composto medio con bandas brancas como a selecci\u00f3n \"option\". Os dous pneum\u00e1ticos de mollado, os pneum\u00e1ticos intermedios con bandas verdes e os azuis par moi mollado, tam\u00e9n estar\u00e1n dispo\u00f1ibles para o seu uso, en caso de choiva. Pirelli aduciu a natureza da pista e as altas cargas de enerx\u00eda laterais experimentadas nas curvas, en particular 130R, se toma co acelerador pisado a fondo e a m\u00e1xima velocidade nas carreiras en seco, como raz\u00f3ns para utilizar os pneum\u00e1ticos m\u00e1is duros. O fornecedor espera unha diferenza de rendemento de 0\u00b46-0\u00b48 segundos por volta entre os dous compostos.\nO Gran Premio do Xap\u00f3n \u00e9 un dos dous eventos que te\u00f1en unha singular zona de DRS similar ao do M\u00f3naco. A zona de DRS en Suzuka estar\u00e1 no lugar tradicional, na recta de meta entre a curva 18 e a curva un, co punto de detecci\u00f3n xusto antes do complexo do Casino Triange.\nO piloto de Force India Nico H\u00fclkenberg tivo unha penalizaci\u00f3n de tres posici\u00f3ns na grella tras ser considerado culpable dun choque co piloto de Williams Felipe Massa na carreira anterior en Singapur.\nEsta ser\u00e1 a primeira carreira do Gran Premio do Xap\u00f3n logo do mortal accidente de Jules Bianchi na edici\u00f3n anterior, Bianchi sucumbiu as feridas nove meses despois do accidente. O equipo Manor Marussia anunciou que \u00edan conmemorar a ocasi\u00f3n dun xeito \"moi privado\". Como consecuencia do accidente, os organizadores do Gran Premio do Xap\u00f3n instalaron un guindastre de grandes dimensi\u00f3ns no lugar no que Bianchi chocou co tractor. O equipamento do equipo Lotus chegou tarde a Suzuka, mentres os membros do equipo tampouco puideron acceder a s\u00faa unidade de hospitalidade logo dos problemas de liquidez que provocou que non a pagaran a tempo. Xa que logo, o equipo viuse obrigado a buscar a hospitalidade doutros equipos para o xantar o xoves.\nPr\u00e1ctica libre.\nPolo regulamento para a tempada de 2015, celebr\u00e1ronse tres quenllas de pr\u00e1ctica; houbo d\u00faas sesi\u00f3ns de 1\u00b45 horas o venres e outra sesi\u00f3n dunha hora antes da cualificaci\u00f3n do s\u00e1bado. Na primeira pr\u00e1ctica, Carlos Sainz logrou o mellor tempo con 1m49.434s en condici\u00f3ns de choiva, ao redor de medio segundo por diante do segundo clasificado, Daniil Kvyat. Oito pilotos optaron por non establecer un tempo, con queixas sobre aquaplaning na \u00faltima etapa da sesi\u00f3n. Os primeiros cincuenta minutos da sesi\u00f3n viron a maior\u00eda dos condutores s\u00f3 fixeron voltas de proba. Mentres que as primeiras voltas cronometradas establec\u00e9ronse cos pneum\u00e1ticos de mollado, os dous Williams foron os primeiros en sa\u00edr con pneum\u00e1ticos intermedios. Nico Rosberg correu coa unidade de potencia que utilizara brevemente no Gran Premio de Italia antes de cambiala debido a unha fuga de refrixerante. cambiou de novo \u00e1 que utilizou na carreira anterior en Singapur para o resto da fin de semana. Jolyon Palmer de novo substitu\u00edu a Romain Grosjean no Lotus, pero non fixo unha volta cronometrada.\nCando a choiva cesou a principios da segunda sesi\u00f3n, a pista a\u00ednda estaba h\u00famida e inicialmente todos os pilotos montaron pneum\u00e1ticos intermedios. Daniil Kvyat finalmente marcou o mellor tempo en 1m48.277s, apenas 0\u00b4023s por diante de Nico Rosberg, con Lewis Hamilton terceiro, con medio segundo sobre Kvyat. Sainz, o m\u00e1is r\u00e1pido na primeira pr\u00e1ctica, escoitou \"ru\u00eddos estra\u00f1os\" na s\u00faa unidade de potencia, pero finalmente terminou no s\u00e9timo posto. Felipe Massa foi o \u00fanico piloto de Williams en correr, xa que Valtteri Bottas gardou os pneum\u00e1ticos de choiva. Logo de m\u00e1is de media hora, comezou a chover de novo e varios pilotos sa\u00edron a facer un tempo cos pneum\u00e1ticos de mollado. Isto inclu\u00edu a Fernando Alonso, que fora obrigado a esperar corenta minutos para iniciar a s\u00faa proba debido a un problema non especificado coa unidade de potencia.\nA terceira sesi\u00f3n do s\u00e1bado levouse a cabo en condici\u00f3ns secas. Os dous pilotos de Mercedes Nico Rosberg e Lewis Hamilton marcaron os mellores tempos, sendo o primeiro ao redor de tres d\u00e9cimas de segundo m\u00e1is r\u00e1pido que o segundo. O Red Bull de Daniel Ricciardo foi terceiro, medio segundo detr\u00e1s do tempo de Rosberg de 1m33.995s. Kvyat no outro Red Bull non tivo unha boa sesi\u00f3n, terminando und\u00e9cimo. Detr\u00e1s de Ricciardo, ambos Williams quedaron por diante dos dous Ferrari.\nCualificaci\u00f3n.\nAs eliminatorias constaron de tres quendas de, 18, 15 e 12 minutos de duraci\u00f3n, respectivamente, con cinco pilotos eliminados da competici\u00f3n logo de cada unha das d\u00faas primeiras quendas. A primeira quenda da cualificaci\u00f3n (Q1) foi interrompida cara ao final, cando Max Verstappen de Toro Rosso quedou parado na forquita, impedindo que varios pilotos melloraran os seus tempos de volta. Marcus Ericsson, cuxa primeira volta cronometrada fora mala debido a un trompo, foi un dos pilotos afectados e foi eliminado no posto 17. Jenson Button tampouco puido pasar \u00e1 Q2. A s\u00faa segunda volta tam\u00e9n viuse afectada por Verstappen, perdera tempo na s\u00faa primeira debido a un fallo de comunicaci\u00f3n acerca do seu modo de motor. Tam\u00e9n quedou eliminado o segundo Sauber de Felipe Nasr e os dous Manor Motorsport.\nDo mesmo xeito que na Q1, os dous Mercedes tam\u00e9n estableceron os tempos m\u00e1is r\u00e1pidos da Q2. Verstappen non puido continuar, polo que s\u00f3 catro dos coches que participaban na Q2 deb\u00edan ser eliminados. Eses foron H\u00fclkenberg, o segundo Toro Rosso de Sainz, Pastor Maldonado e Fernando Alonso, quen dixo que a s\u00faa volta probablemente fora mellor que fixera nunca nese circu\u00edto.\nOs dez pilotos que disputaron a Q3 pola pola pole position foron os dous pilotos de Mercedes, que estableceron os tempos m\u00e1is r\u00e1pidos, unha vez m\u00e1is, con Rosberg superando compa\u00f1eiro de equipo Hamilton por s\u00f3 0\u00b4076 segundos. Valtteri Bottas colocou o seu Williams terceiro, mentres que Massa perdeu cuarto posto na grella en favor do Ferrari de Sebastian Vettel, debido a un erro cara ao final da volta. Detr\u00e1s de Massa, Kimi R\u00e4ikk\u00f6nen logrou o sexto lugar, coa que describiu como unha volta de \"mediocre\". As posici\u00f3ns mantiv\u00e9ronse sen cambios no final da quenda porque os pilotos non puideron mellorar os tempos de volta porque Daniil Kvyat estrelouse contra as barreiras na curva dez e sacouse a bandeira vermella. Tocou a herba cando viraba, e o seu coche envorcou co impacto, pero Kvyat sa\u00edu ileso. Como s\u00f3 quedaban 36 segundos da quenda logo da bandeira vermella, foi imposible establecer novas voltas r\u00e1pidas. Lewis Hamilton quedou decepcionado, xa que era d\u00e9cima e media m\u00e1is r\u00e1pido que o seu compa\u00f1eiro de equipo na s\u00faa segunda volta r\u00e1pida cando sacaron as bandeiras vermellas."}
{"id": "321869", "revid": "22570", "url": "https://gl.wikipedia.org/wiki?curid=321869", "title": "Gran Premio de Rusia de 2015", "text": "O Gran Premio de Rusia de 2015, (oficialmente 2015 Formula 1 Russian Grand Prix en ruso \"\u0413\u0440\u0430\u043d-\u043f\u0440\u0438 \u0420\u043e\u0441\u0441\u0438\u0438 2015 \u0433\u043e\u0434\u0430\") foi unha carreira de F\u00f3rmula Un, que se celebrou o 11 de outubro de 2015 no Circu\u00edto urbano de Sochi, na cidade de Sochi no Krai de Krasnodar, Rusia. Nesta carreira Mercedes proclamouse ga\u00f1ador do Campionato do Mundo de Construtores a falta de catro carreiras para o fin da tempada.\nResumo.\nCarreira.\nCarlos Sainz foi autorizado a correr a\u00ednda que non logrou marcar un tempo na cualificaci\u00f3n, permitiuselle comezar desde o final da grella. Ao comezo, Rosberg pilotou lonxe de Hamilton, mentres na parte traseira do peloton na curva 2, Nico H\u00fclkenberg trompeou, golpeou a Verstappen e Ericcson, Hulkenberg e Ericcson quedaron fora no acto, mentres que Verstappen sufriu unha picada. Sa\u00edu o coche de seguridade. Cando a carreira p\u00faxose en marcha de novo, Rosberg reportou problemas co acelerador. Cometeu un erro na curva 2, e varios outros antes de retirarse na volta 8, entregando o liderado da carreira ao l\u00edder do campionato, Lewis Hamilton. Na volta 10, Pastor Maldonado superou a Jenson Button para po\u00f1erse d\u00e9cimo, mentres que Hamilton foi ampliando a s\u00faa vantaxe sobre o segundo clasificado, Bottas. Unha segunda aparici\u00f3n do coche de seguridade produciuse na volta 12, cando Romain Grosjean trompeou nacurva 3, golpeando espectacularmente a parede antes de quedar esnaquizado nun lado da pista. Grosjean sa\u00edu ileso, pero o seu coche sufriu graves danos. Cunha gran cantidade de restos na pista, o coche de seguridade mant\u00edvose ata a volta 17. \nHamilton ampliou a s\u00faa vantaxe sobre Bottas a 7\u00b45 segundos na volta 24 con Vettel tam\u00e9n acheg\u00e1ndose ao finland\u00e9s. Logo de que varios pilotos optaran por entrar boxes durante a segunda sa\u00edda do coche de seguridade, a maior\u00eda dos pilotos da parte dianteira decidiron entrar en boxes a partir da volta 25. Carlos Sainz cruzou a li\u00f1a branca ao sa\u00edr do pit lane, recibindo cinco segundos de penalizaci\u00f3n que cumprir\u00eda na s\u00faa segunda parada. Bottas foi o primeiro dos pilotos de cabeza que entrar en boxes na volta 27, sa\u00edndo en tr\u00e1fico. Isto permitiu a Sebastian Vettel compensar tempos sa\u00edndo da s\u00faa parada en boxes por diante de Bottas na volta 31. Unha volta m\u00e1is tarde, R\u00e4ikk\u00f6nen entrou tam\u00e9n, sa\u00edndo xusto detr\u00e1s de Bottas. Hamilton, l\u00edder da carreira entrou outra volta m\u00e1is tarde, conservando a s\u00faa vantaxe e sen incidentes. Na volta 37, R\u00e4ikk\u00f6nen utilizou o DRS para po\u00f1erse por diante de Bottas polo quinto posto, s\u00f3 para que o piloto de Williams retomara a posici\u00f3n na seguinte curva.\nUnha parada en boxes cedo durante a sa\u00edda do coche de seguridade puxera a Sergio P\u00e9rez arriba no terceiro lugar, con Daniel Ricciardo atr\u00e1s en cuarto. Na volta 43, Ricciardo, Bottas e R\u00e4ikk\u00f6nen todos recortaran distancia con P\u00e9rez, que estaba tratando de manter con vida os seus gastados pneum\u00e1ticos. Na volta 45, Bottas utilizou o DRS para adiantar a Ricciardo no Red Bull. Unha volta m\u00e1is tarde, R\u00e4ikk\u00f6nen tratou de seguir o seu exemplo, s\u00f3 para sairse, tendo que ceder a posici\u00f3n de novo a Ricciardo. Na volta 47, Carlos Sainz retirouse logo de trompear na pista, perdendo o seu aler\u00f3n traseiro. Cando un comisario recuperou un \u00e1 da pista en plena carreira, case foi atropelado por Sebastian Vettel que chamouno \"un ruso moi valente\". Despois de ser pasado por Raikkonen na volta 49, Daniel Ricciardo tivo que retirarse cun fallo na suspensi\u00f3n. O final da volta 52 viu a Valtteri Bottas po\u00f1erse por diante de P\u00e9rez no terceiro lugar, con R\u00e4ikk\u00f6nen facendo o mesmoa continuaci\u00f3n. Con todo, s\u00f3 algunhas curvas m\u00e1is tarde na \u00faltima volta da carreira, os dous chocaron, o que obrigou a Bottas a retirarse e causando graves danos no Ferrari de Raikkonen. P\u00e9rez logrou o terceiro lugar e logrou primeiro podio de Force India da tempada. Na parte dianteira, Hamilton acadou a s\u00faa novena vitoria da tempada, por diante de Vettel, que agora era o seu rival m\u00e1is pr\u00f3ximo no campionato.\nPoscarreira.\nR\u00e4ikk\u00f6nen foi degradado do quinto ao oitavo lugar e anotou s\u00f3 catro puntos en lugar de dez, isto asegurou o campionato de construtores para Mercedes. O piloto de McLaren Fernando Alonso recibiu cinco segundos de penalizaci\u00f3n por exceder os l\u00edmites da pista, permitindo que o Toro Rosso de Max Verstappen quedara d\u00e9cimo. Cando se lle preguntou pola colisi\u00f3n con Bottas, Kimi R\u00e4ikk\u00f6nen dixo: \"O meu parecer non cambiou. Houbo algunhas discusi\u00f3ns. Gustar\u00edame volver facelo ma\u00f1\u00e1 de novo, non cambia a historia...\""}
{"id": "321870", "revid": "98629", "url": "https://gl.wikipedia.org/wiki?curid=321870", "title": "Douglas DC-2", "text": "O Douglas DC-2 \u00e9 un avi\u00f3n bimotor de pasaxeiros de 14 prazas producido pola compa\u00f1\u00eda estadounidense Douglas Aircraft Corporation a partir do ano 1934. Este modelo compet\u00eda co Boeing 247. En 1935 comezou a fabricar unha versi\u00f3n m\u00e1is grande chamada DC-3, que se converter\u00eda nun dos m\u00e1is famosos avi\u00f3ns de todos os tempos.\nDese\u00f1o.\nA comezos dos anos 30 os temores sobre a seguridade das estruturas de madeira dos avi\u00f3ns (responsable do accidente dun Fokker Trimotor) obrigaron \u00e1 industria estadounidense a desenvolver aparellos totalmente met\u00e1licos. A United Aircraft and Transport Corporation ti\u00f1a o monopolio sobre o Boeing 247; o s\u00faa rival Transcontinental and Western Air emitiu unha especificaci\u00f3n para un trimotor met\u00e1lico.\nA resposta de Douglas foi m\u00e1is radical. Cando esta voou o 1 de xullo de 1933, o prototipo DC-1 ti\u00f1a unha robusta \u00e1 c\u00f3nica, unha tren de aterraxe retr\u00e1ctil e dous motores radiais Wright con h\u00e9lices de paso variable. O modelo pod\u00eda levar 12 pasaxeiros.\nA TWA aceptou o dese\u00f1o b\u00e1sico e pediu vinte DC-2 con motores m\u00e1is potentes e un pouco m\u00e1is logo, con capacidade para levar 14 pasaxeiros. O dese\u00f1o impresionou a aeroli\u00f1as estadounidenses e europeas e segu\u00edronlle m\u00e1is pedidos. A\u00ednda que Fokker mercara unha licenza de fabricaci\u00f3n a Douglas por 100.000 d\u00f3lares non se fabricaron avi\u00f3ns nos Pa\u00edses Baixos. Os exemplares para os clientes europeos (KLM, LOT, Swissair, CLS e LAPE, mercados a trav\u00e9s de Fokker foron fabricados por Douglas nos Estados Unidos e enviados por mar a Europa coas \u00e1s e os motores desmontado, e posteriormente montados pola compa\u00f1\u00eda neerlandesa en aer\u00f3dromos preto dos portos de chegada. Airspeed Ltd. mercou unha licenza semellante para os DC-2 entregados no Reino Unido asign\u00e1ndolles ao avi\u00f3n o nome Airspeed AS.23, e a\u00ednda que se reservou o rexistro dun exemplar nonchegou a fabricar ning\u00fan. Nakajima Aircraft Company mercou outra licenza no Xap\u00f3n; a diferenza de Fokker e Airspeed, Nakajima fabricar\u00eda cinco unidades ademais de montar polo menos un avi\u00f3n fabricado por Douglas. Construir\u00edanse un total de 130 DC-2 civ\u00eds e outros 62 para as forzas armadas estadounidenses."}
{"id": "321872", "revid": "98629", "url": "https://gl.wikipedia.org/wiki?curid=321872", "title": "Fomento de Construcciones y Contratas", "text": "Fomento de Construciones y Contratas, S.A. (FCC) \u00e9 un grupo empresarial espa\u00f1ol con sede en Barcelona, especializado en servizos cidad\u00e1ns, que nace en marzo de 1992, froito da fusi\u00f3n das empresas: Construciones y Contratas, fundada en Madrid en 1944, e Fomento de Obras y Construciones, creada en Barcelona\u00a0no ano 1900, cuxas acci\u00f3ns empezaron a cotizar en Bolsa en decembro de 1900.\nFCC \u00e9 a matriz dun dos maiores grupos europeos de infraestrutura e servizos p\u00fablicos, tanto por volume de cifra de negocios, como por rendibilidade. A\u00ednda que era inicialmente unha empresa de construci\u00f3n, en 1911 iniciou a s\u00faa actividade no campo dos servizos p\u00fablicos cun contrato de limpeza e mantemento da rede de rede de sumidoiros de Barcelona.\nAs s\u00faas actividades b\u00e1sicas son a xesti\u00f3n de servizos ambientais e auga, a construci\u00f3n de grandes infraestruturas, a produci\u00f3n de cemento, equipamentos urbanos e a xeraci\u00f3n de enerx\u00edas renovables.\nTen presenza en 34 pa\u00edses de todo o mundo e m\u00e1is do 44% da s\u00faa facturaci\u00f3n prov\u00e9n dos mercados internacionais, principalmente Europa e os Estados Unidos. En xu\u00f1o de 2013 adxudic\u00f3uselles un contrato para constru\u00edr o Metro de Riad.\nEn outubro de 2013, Bill Gates entrou na compa\u00f1\u00eda como accionista de referencia cun 5,7% debido ao posicionamento de FCC en sectores ligados \u00e1s s\u00faas visi\u00f3ns de sustentabilidade (Servizos Ambientais e Auga). Pouco despois, en decembro dese mesmo ano, o financeiro George Soros entrou no accionariado da compa\u00f1\u00eda cun 3%.\nEn decembro de 2014, FCC realizou unha ampliaci\u00f3n de capital por importe de 1.000 mill\u00f3ns de euros , o que permitiu a incorporaci\u00f3n do empresario Carlos Slim como accionista cun 25,6%.\nFCC foi asociada a dous pagos ao Partido Popular en 2008 que ascenden a 165.000 euros, ano en que era o terceiro maior contratista de obras p\u00fablicas de Espa\u00f1a e un dos seus dirixentes era Jos\u00e9 Mar\u00eda Mayor Oreja, irm\u00e1n do destacado dirixente do Partido Popular Jaime Mayor Oreja."}
{"id": "321873", "revid": "8354", "url": "https://gl.wikipedia.org/wiki?curid=321873", "title": "Galindo II Azn\u00e1rez", "text": "Galindo II, finado en 922, foi conde de Arag\u00f3n (893-922).\nTraxectoria.\nFillo do conde Aznar II e a s\u00faa esposa Onega de Pamplona, patrocinou no 905 o golpe de estado de Pamplona co que se mudou a dinast\u00eda Arista pola dinast\u00eda Ximena, moito m\u00e1is favor\u00e1bel aos intereses dos condes de Arag\u00f3n. Casou en primeiras nupcias con Acibela de Gascu\u00f1a, filla de Garc\u00eda I de Gascu\u00f1a e Aimena de Perigord. Desta uni\u00f3n naceron:\nCasou en segundas nupcias con Sancha Garc\u00e9s de Pamplona, filla de Garc\u00eda II de Pamplona. Desta uni\u00f3n naceu Andregoto Gal\u00edndez, finada en 972, condesa de Arag\u00f3n, casada en 925 con Garc\u00eda II S\u00e1nchez I de Navarra.\nA s\u00faa morte no ano 922 comportou que a s\u00faa filla Andregoto Gal\u00edndez recibise o condado. Polo seu matrimonio co rei de Navarra o condado de Arag\u00f3n se integrou na coroa navarra durante case un s\u00e9culo."}
{"id": "321875", "revid": "5863", "url": "https://gl.wikipedia.org/wiki?curid=321875", "title": "Francisco Ponte y Blanco", "text": ""}
{"id": "321878", "revid": "5863", "url": "https://gl.wikipedia.org/wiki?curid=321878", "title": "H&amp;M", "text": "H&amp;M (H &amp; M Hennes &amp; Mauritz AB) \u00e9 unha empresa multinacional de orixe sueca de roupa e complementos. \u00c9 a segunda empresa do sector en Europa despois de Inditex."}
{"id": "321881", "revid": "5132", "url": "https://gl.wikipedia.org/wiki?curid=321881", "title": "AEK Atenas BC", "text": ""}
{"id": "321882", "revid": "5132", "url": "https://gl.wikipedia.org/wiki?curid=321882", "title": "Aris BC", "text": ""}
{"id": "321883", "revid": "5132", "url": "https://gl.wikipedia.org/wiki?curid=321883", "title": "Ilisiakos BC", "text": ""}
{"id": "321884", "revid": "5132", "url": "https://gl.wikipedia.org/wiki?curid=321884", "title": "Iraklis Thessaloniki BC", "text": ""}
{"id": "321885", "revid": "5132", "url": "https://gl.wikipedia.org/wiki?curid=321885", "title": "Kolossos Rodou BC", "text": ""}
{"id": "321886", "revid": "5132", "url": "https://gl.wikipedia.org/wiki?curid=321886", "title": "Makedonikos BC", "text": ""}
{"id": "321887", "revid": "5132", "url": "https://gl.wikipedia.org/wiki?curid=321887", "title": "Maroussi BC", "text": ""}
{"id": "321888", "revid": "5132", "url": "https://gl.wikipedia.org/wiki?curid=321888", "title": "Olympia Larissa BC", "text": ""}
{"id": "321889", "revid": "5132", "url": "https://gl.wikipedia.org/wiki?curid=321889", "title": "Olympiacos BC", "text": ""}
{"id": "321890", "revid": "5132", "url": "https://gl.wikipedia.org/wiki?curid=321890", "title": "Panathinaikos BC", "text": ""}
{"id": "321891", "revid": "5132", "url": "https://gl.wikipedia.org/wiki?curid=321891", "title": "Panionios BC", "text": ""}
{"id": "321892", "revid": "5132", "url": "https://gl.wikipedia.org/wiki?curid=321892", "title": "PAOK Tesal\u00f3nica BC", "text": ""}
{"id": "321893", "revid": "5132", "url": "https://gl.wikipedia.org/wiki?curid=321893", "title": "Peristeri BC", "text": ""}
{"id": "321894", "revid": "5132", "url": "https://gl.wikipedia.org/wiki?curid=321894", "title": "AS Trikala 2000 BC", "text": ""}
{"id": "321895", "revid": "12452", "url": "https://gl.wikipedia.org/wiki?curid=321895", "title": "Panellinios Gymnastikos Syllogos", "text": ""}
{"id": "321896", "revid": "5132", "url": "https://gl.wikipedia.org/wiki?curid=321896", "title": "P.A.O.K. B.C.", "text": ""}
{"id": "321897", "revid": "89787", "url": "https://gl.wikipedia.org/wiki?curid=321897", "title": "Diocese cat\u00f3lica latina de Smolensk", "text": "A diocese de Smolensk foi unha diocese cat\u00f3lica latina entre o Gran Ducado de Lituania e o Imperio Ruso, suprimida en 1818.\nTerritorio.\nA diocese abrangu\u00eda orixinalmente parte do Gran Ducado de Lituania, arredor do voivodato de Smolensk. A s\u00faa s\u00e9 era a cidade de Smolensk, onde estaba a catedral da Anunciaci\u00f3n da Virxe. Coa conquista rusa quedou a maior parte do territorio baixo incorporado ao Imperio Ruso.\nEn 1744 a diocese s\u00f3 ti\u00f1a tres parroquias para un total de 20.000 fieis de rito latino.\nHistoria.\nA diocese foi erixida en 1611, e no consistorio do 1 de setembro de 1636 recibiu o seu primeiro bispo, como sufrag\u00e1nea da arquidiocese de Gniezno.\nCoa conquista rusa na Guerra ruso-polaca (1654-1667) a maior\u00eda do territorio pasou a pertencer ao Imperio Ruso, a\u00ednda que unha pequena parte ficou no Gran Ducado de Lituania. En 1783 cedeu parte do seu territorio para erixir a arquidiocese de Mahilio\u016d.\nA diocese foi suprimida definitivamente en 1818, e os seus territorios pasaron a formar parte da arquidiocese de Mahilio\u016d."}
{"id": "321899", "revid": "98629", "url": "https://gl.wikipedia.org/wiki?curid=321899", "title": "Stade Pierre-Mauroy", "text": "O Stade Pierre-Mauroy (at\u00e9 o ano 2013: Grand Stade Lille M\u00e9tropole) \u00e9 un estadio multi\u00fasos localizado en Villeneuve-d'Ascq, Lille, Francia. Foi constru\u00eddo entre 2009 e 2012. Ten unha capacidade de 50.186 espectadores e substit\u00fae ao antigo Stadium Lille M\u00e9tropole, ademais o novo estadio conta cun teito m\u00f3bil.\nO eqipo que xoga como local no campo \u00e9 o Lille OSC que milita na Ligue 1 (m\u00e1xima categor\u00eda do f\u00fatbol franc\u00e9s). A maiores dos partidos do LOSC, a construci\u00f3n tam\u00e9n albergou importantes eventos deportivos como: a final da Copa Davis 2014 entre Francia e Su\u00edza, partidos da selecci\u00f3n de rugby de Francia ou a fase final do EuroBasket 2015. No futuro tam\u00e9n se celebrar\u00e1n partidos Eurocopa 2016 aqu\u00ed. A cualificaci\u00f3n do estadio para UEFA \u00e9 de catro estrelas"}
{"id": "321900", "revid": "5132", "url": "https://gl.wikipedia.org/wiki?curid=321900", "title": "Iraklis B.C.", "text": ""}
{"id": "321901", "revid": "22570", "url": "https://gl.wikipedia.org/wiki?curid=321901", "title": "Jean-Fran\u00e7ois Fortin", "text": "Jean-Fran\u00e7ois Fortin, nado o 12 de setembro de 1973, \u00e9 un pol\u00edtico quebequ\u00e9s, l\u00edder do partido Forzas e Democracia.\nTraxectoria.\nJean-Fran\u00e7ois Fortin realizou estudos de ciencias pol\u00edticas na Universidade do Quebec en Montreal, completando os seus estudos cun certificado sobre a pol\u00edtica estranxeira da Uni\u00f3n Europea na Universidade de Li\u00f3n (Francia). Especializouse en an\u00e1lise pol\u00edtica e relaci\u00f3ns internacional, materias que ensinou no C\u00e9gep de Rimouski entre xaneiro de 2001 e maio de 2011.\nA s\u00faa primeira participaci\u00f3n en pol\u00edtica foi como concelleiro en Sainte-Flavie (2003.2006), localidade da que foi alcalde en 2009. Nas elecci\u00f3ns federais de 2011 presentouse polo Bloque Quebequ\u00e9s na circunscrici\u00f3n de Haute-Gasp\u00e9sie\u2014La Mitis\u2014Matane\u2014Matap\u00e9dia en substituci\u00f3n de Jean-Yves Roy, que por problemas de sa\u00fade decidira non presentarse. Resultou elixido nun contexto de baixada electoral para o BQ.\nTras a dimisi\u00f3n de Gilles Duceppe, foi un dos candidatos a liderar o Bloque nas primarias que celebradas en decembro de 2011 pero quedou por detr\u00e1s de Maria Mourani, e do vencedor Daniel Paill\u00e9.\nEn 2014, apoiou a Andr\u00e9 Bellavance como l\u00edder do Bloque nas primarias dese ano, pero contra progn\u00f3stico ga\u00f1ou Mario Beaulieu. O 12 de agosto de 2014 anunciou a s\u00faa baixa do partido, non obstante permaneceu na C\u00e1mara dos Com\u00fans como independente, denunciando a intransixencia de Beaulieu e a radicalizaci\u00f3n do que fora o seu partidoi, e anunciou a creaci\u00f3n dun partido sen li\u00f1a pol\u00edtica e que mirase polos intereses das rexi\u00f3ns quebequesas.\nO 21 de outubro de 2014, co deputado do NPD Jean-Fran\u00e7ois Larose, fundou Forzas e Democracia, un novo partido pol\u00edtico quebequ\u00e9s rexistrado federalmente."}
{"id": "321902", "revid": "839", "url": "https://gl.wikipedia.org/wiki?curid=321902", "title": "Diocese cat\u00f3lica latina de Vilnius", "text": ""}
{"id": "321905", "revid": "89787", "url": "https://gl.wikipedia.org/wiki?curid=321905", "title": "Rancho La Brea", "text": "O Rancho La Brea ou La Brea Tar Pits (en galego, pozos de brea de La Brea) son un grupo de pozos de betume que se formaron hai milleiros de anos na contorna do parque Hancock, na zona central da cidade dos \u00c1nxeles, en California. Ese asfalto natural infiltrouse nesta zona dende o solo hai ducias de milleiros de anos e adoita atoparse cuberto de po, follas ou auga. Nestes pozos preserv\u00e1ronse os \u00f3sos dos animais que quedaron atrapados no betume. O Museo George C. Page est\u00e1 dedicado a estudar eses pozos e amosar os animais que al\u00ed se atoparon. O Rancho La Brea \u00e9 unha Paraxe Natural Nacional dos Estados Unidos de Am\u00e9rica.\nLocalizaci\u00f3n e formaci\u00f3n.\nOs pozos de La Brea e Hancock Park est\u00e1n situados no que noutrora foi a concesi\u00f3n mexicana Rancho La Brea, e agora forma parte da \u00e1rea urbana dos \u00c1nxeles, no distrito de Miracle Mile.\nOs pozos de betume est\u00e1n compostos por fracci\u00f3ns de cru pesado denominado gilsonita, que se filtraron dende o solo. En Hancock Park o petr\u00f3leo cru escorre pola fenda \u00f3 longo da 6th Street dende o Salt Lake Oil Field. O petr\u00f3leo aflora e forma na superficie piscinas en varios lugares do parque, torn\u00e1ndose en asfalto cando as fracci\u00f3ns m\u00e1is lixeiras do petr\u00f3leo se degradan ou evaporan.\nEstas filtraci\u00f3ns l\u00e9vanse producindo dende fai decenas de milleiros de anos. De cando en vez, o asfalto forma dep\u00f3sitos o suficientemente consistentes como para atrapar os animais, quedando a superficie cuberta con capas de auga, po ou follas. Os animais chegar\u00edan vagando, quedar\u00edan atrapados na poza, e acabar\u00edan por morrer. Os depredadores tentar\u00edan apresar os animais capturados no piche resultando tam\u00e9n entrampados.\nOs pozos de brea que existen actualmente foron escavados polo ser humano. O meirande era orixinalmente unha mina de asfalto. Os outros pozos fix\u00e9ronse entre o 1913 e o 1915, cando foron escavados m\u00e1is de 100 pozos na procura dos \u00f3sos de grandes mam\u00edferos do Plistoceno. Distintas combinaci\u00f3ns de asfalto e auga asolagan estes buratos. Normalmente o asfalto xorde de gretas, endurecendo \u00f3 aflorar e formando mont\u00edculos que se poden ver en varias zonas do parque.\nOs \u00f3sos dos animais mortos, \u00f3 afundir e penetrar neles o asfalto, t\u00f3rnanse dunha cor marr\u00f3n escura ou negra. As fracci\u00f3ns m\u00e1is lixeiras do petr\u00f3leo evap\u00f3ranse quedando unha substancia m\u00e1is s\u00f3lida, que preserva os \u00f3sos. F\u00f3siles de grandes mam\u00edferos foron extra\u00eddos do alcatr\u00e1n, pero tam\u00e9n se recuperaron microf\u00f3siles: madeira e plantas, \u00f3sos de roedores, insectos, moluscos, po, sementes, follas, e mesmo grans de pole. Exp\u00f3\u00f1ense no museo George C. Page algunhas mostras destes achados.\nA dataci\u00f3n radiom\u00e9trica da madeira preservada e dos \u00f3sos deu unha idade de 38 000 anos para o material m\u00e1is antigo descuberto en La Brea. Os pozos a\u00ednda hoxe atrapan organismos, os m\u00e1is deles est\u00e1n cercados para evitar accidentes.\nDescubrimentos cient\u00edficos.\nO xe\u00f3logo da Union Oil William Warren Orcutt no 1901 \u00e9 a primeira persoa acreditada en desvelar que os \u00f3sos fosilizados e preservados nos pozos de asfalto pertencen a animais prehist\u00f3ricos.\nAs primeiras escavaci\u00f3ns para estudar os f\u00f3siles de animais prehist\u00f3ricos realiz\u00e1ronse entre os anos 1913 e 1915. Durante as d\u00e9cadas de 1940 e 1950 a preparaci\u00f3n dos f\u00f3siles recuperados en escavaci\u00f3ns precedentes dos grandes mam\u00edferos do Plistoceno xerou grande expectaci\u00f3n. Estudos posteriores determinaron que o material f\u00f3sil dos vertebrados estaba ben preservado, con pouca evidencia de degradaci\u00f3n bacteriana da prote\u00edna \u00f3sea.\nNa d\u00e9cada de 1970 a atenci\u00f3n dos investigadores centrouse nos pequenos exemplares, como insectos e plantas, inclu\u00edndo microf\u00f3siles, como grans de pole. O estudo destes restos contribu\u00edu a unha mellor comprensi\u00f3n da conca dos \u00c1nxeles durante a \u00faltima glaciaci\u00f3n.\nFonte de metano descuberta.\nO gas metano escapa dos pozos de piche causando burbullas que fan que o asfalto pareza ferver. No ano 2007 os investigadores da Universidade de California Riverside descubriron que as burbullas son causadas por formas resistentes de bacterias vinculadas \u00f3 asfalto natural. Tras consumir o petr\u00f3leo, as bacterias liberan metano. \"Das bacterias estudadas, entre 200 e 300 eran especies previamente desco\u00f1ecidas\".\nGeorge C. Page Museum.\nO Museo George C. Page \u00e9 o centro de interpretaci\u00f3n do Rancho La Brea e forma parte do Museo de Historia Natural do Condado dos \u00c1nxeles, foi constru\u00eddo \u00e1 beira dos pozos de piche en Hancock Park. Comezouse a constru\u00edr no 1975, o museo abriu \u00f3 p\u00fablico no ano 1977. Describe a historia dos pozos de piche e amosa as especies neles atopadas. Os visitantes poden cami\u00f1ar arredor do parque e ver os pozos de asfalto. Dos m\u00e1is de 100 pozos, o \u00fanico regularmente escavado polos investigadores na actualidade \u00e9 o pozo 91. O traballo de escavaci\u00f3n l\u00e9vano a cabo voluntarios supervisados por paleont\u00f3logos.\nEscavaci\u00f3n de pozos descubertos recentemente.\nO 18 de febreiro de 2009 o Museo George C. Page anunciou formalmente o descubrimento de 16 novos dep\u00f3sitos de f\u00f3siles durante a construci\u00f3n dun aparcadoiro subterr\u00e1neo para o Museo de Arte do Condado dos \u00c1nxeles no ano 2006, a car\u00f3n dos pozos de piche. Entre os achados est\u00e1n restos dun felino con dentes de sabre, seis lobos prehist\u00f3ricos, bisontes, cabalos, un preguiceiro xigante, tartarugas, caracois, moluscos, milp\u00e9s, peixes, esqu\u00edos, e un le\u00f3n das cavernas. Tam\u00e9n se descubriu un esqueleto de mamut case intacto, alcumado Zed; as \u00fanicas pezas que faltan son unha perna traseira, unha v\u00e9rtebra e parte superior do cranio, danado cando se realizaba a construci\u00f3n da estrutura do aparcadoiro.\nEstes f\u00f3siles foron embalados en caixas in situ e lev\u00e1ronse para un compartimento \u00f3 lado do pozo 91, propiedade do Page Museum, para que puidesen continuar as obras de construci\u00f3n. Deposit\u00e1ronse vinte e tres grandes caix\u00f3ns con esp\u00e9cimes e alcatr\u00e1n no Page Museum, denomin\u00e1ndose esta tarefa de investigaci\u00f3n \"Proxecto 23\". Os investigadores do museo saben que m\u00e1is pozos de piche ser\u00e1n descubertos durante os traballos de ampliaci\u00f3n da li\u00f1a p\u00farpura do metro. No 2014, nunhas prospecci\u00f3ns en Miracle Mile, foron encontrados obxectos prehist\u00f3ricos.\nFlora e fauna.\nEntre as especies prehist\u00f3ricas asociadas \u00f3 Rancho La Brea est\u00e1n os mamuts, lobos prehist\u00f3ricos, osos de foci\u00f1o curto, preguiceiros xigantes e o felino dentes de sabre. S\u00f3 se atopou un humano, un esqueleto parcial de muller de fai 10 000 anos, que no momento da s\u00faa morte ti\u00f1a entre 17 e 25 anos e atopouse xunto \u00f3s restos dun can dom\u00e9stico, interpret\u00e1ndose como un enterramento cerimonial. John C. Merriam da Universidade de California levou a maior parte do traballo inicial de identificaci\u00f3n de especies nos inicios do s\u00e9culo XX.\nLa Brea \u00e9 co\u00f1ecido pola achega de milleiros de f\u00f3siles de mam\u00edferos do Plistoceno, e a\u00ednda que os f\u00f3siles de mam\u00edferos xeran un interese significativo, outros f\u00f3siles, inclu\u00edndo insectos e plantas fosilizadas, e mesmo grans de pole, tam\u00e9n te\u00f1en gran valor. Estes microf\u00f3siles son recuperados a partir dunha matriz de asfalto e arxila areosa mediante o lavado cun disolvente para eliminar o petr\u00f3leo e deseguido selecci\u00f3nanse baixo unha lente de alta potencia."}
{"id": "321906", "revid": "51040", "url": "https://gl.wikipedia.org/wiki?curid=321906", "title": "Facenda La Brea", "text": ""}
{"id": "321907", "revid": "51040", "url": "https://gl.wikipedia.org/wiki?curid=321907", "title": "La Brea Tar Pits", "text": ""}
{"id": "321910", "revid": "18868", "url": "https://gl.wikipedia.org/wiki?curid=321910", "title": "Pega marxa", "text": ""}
{"id": "321911", "revid": "18868", "url": "https://gl.wikipedia.org/wiki?curid=321911", "title": "Pega rebord\u00e1", "text": ""}
{"id": "321912", "revid": "1131", "url": "https://gl.wikipedia.org/wiki?curid=321912", "title": "Pega (hom\u00f3nimos)", "text": "Pega p\u00f3dese referir a:\nPor outra banda, P\u00e9ga p\u00f3dese referir a:"}
{"id": "321913", "revid": "18868", "url": "https://gl.wikipedia.org/wiki?curid=321913", "title": "Pega fr\u00eda", "text": ""}
{"id": "321914", "revid": "12452", "url": "https://gl.wikipedia.org/wiki?curid=321914", "title": "Cola de andori\u00f1a", "text": ""}
{"id": "321916", "revid": "18868", "url": "https://gl.wikipedia.org/wiki?curid=321916", "title": "Camar\u00f3n galo", "text": ""}
{"id": "321917", "revid": "98629", "url": "https://gl.wikipedia.org/wiki?curid=321917", "title": "L\u00e9mure voador malaio", "text": "O L\u00e9mure voador malaio, Galeopterus variegatus , \u00e9 unha das d\u00faas especies actuais da familia dos cinocef\u00e1lidos, da orde dos derm\u00f3pteros, end\u00e9mica do sueste asi\u00e1tico, encontr\u00e1ndose en Indochina (Vietnam, Laos e Camboxa), Tailandia, o leste de Myanmar, Malaisia (pen\u00ednsula de Malaca, Sabah e Sarawak) e Indonesia (Sumatra, Borneo e o oeste da illa de Xava).\nA pesar do seu nome com\u00fan, non \u00e9 un l\u00e9mure; de feito, nin sequera \u00e9 un primate. Por\u00e9n, como os esqu\u00edos voadores, ou os morcegos cos que foi algunua vez clasificado, est\u00e1 equipado cunha membrana ou pataxio que lle permite facer voos planados.\nRecentes estudos xen\u00e9ticos sit\u00faano, por\u00e9n, como pr\u00f3ximo aos primates.\nTaxonom\u00eda.\nO x\u00e9nero \"Galeopterus\" foi descrito en 1908 polo zo\u00f3logo ingl\u00e9s Oldfield Thomas, en \"Ann. Mag. Nat. Hist\"., ser. 8, 1: 252.\nEtimolox\u00edas.\nO nome xen\u00e9rico, \"Galeopterus\", est\u00e1 formado pola uni\u00f3n dos elementos do lat\u00edn cient\u00edfico \"gale-\", derivada do grego antigo \u03b3\u03b1\u03bb\u1fc6 \"gal\u00ea\", \"donicela\", \"gata\", e \"-pterus\", tirada do grego antigo \u03c0\u03c4\u03b5\u03c1\u03cc\u03bd \"pter\u00f3n\", \"a\", \"ala\", cun \"-o-\" de uni\u00f3n. O ep\u00edteto espec\u00edfico, \"variegatus\", est\u00e1 tirado do lat\u00edn cl\u00e1sico \"varieg\u0101tus\", participio pasado de \"varieg\u0101re\", \"pintar de varias cores\". Literalmente: \"a donicla con \u00e1s de varias cores\".\nControversias taxon\u00f3micas.\nAt\u00e9 hai pouco tempo consider\u00e1base que as especies \"Galeopterus variegatus\" e \"Cynocephalus volans\" pertenc\u00edan ao mesmo x\u00e9nero (\"Cynocephalus\"), a a\u00ednda moitos autores pensan as\u00ed.\nPor outra parte, Cabrera, en 1925, d\u00e1 a Geoffroy como o autor do nome \"Galeopterus\", en 1796. Por\u00e9n, a lectura de Geoffroy indica que s\u00f3 usou o franc\u00e9s para os nomes com\u00fans para esta especie nese ano. Desmarest, en 1820 apoiou esta interpretaci\u00f3n. Ademais, Cabrera sinala a \"G. marmoratus\" como sin\u00f3nimo de \"G. variegatus\".. No aparece citada en Sherborn (1927, 1931), e tampouco en Temminck (1824-1841). Desmarest, incorrectamente, deu como localizaci\u00f3ns de \"G. rufus\" e \"G. ternatensis\" a illa Palau e a de Ternate, respectivamente. Estes nomes son sin\u00f3mimos de \"G. variegatus\", xa que nas descrici\u00f3ns de Desmarest parecen m\u00e1is pr\u00f3ximas a esta especie, e porque na s\u00faa l\u00e1mina 22, figura 2, mostra un animal co rostro estreito, caracter\u00edstico de \"G. variegatus\". Chasen e Kloss, en 1929, describen \"G. variegatus terutaus\" e \"G. variegauts perhentianus\" como subespecies.\nAnatom\u00eda e biolox\u00eda.\nCaracter\u00edsticas.\nDe tama\u00f1o aproximadamente como o dun gato, ten o esqueleto gr\u00e1cil, cos membros moi alongados, a cabeza pequena e a cola relativamente curta.\nA s\u00faa pelaxe \u00e9 de cor avermellada, m\u00e1is ou menos monocroma, en contraste co do medio en que vive. Por\u00e9n, na rexi\u00f3n dorsal, para facilitar a camuflaxe, presenta numerosas manchas brancas (ao que alude o seu nome espec\u00edfico).\nNa s\u00faa pel existen gl\u00e1ndulas sudor\u00edparas e seb\u00e1ceas, pero nunca forman agregados.\nO trazo m\u00e1is sobresaliente da s\u00faa morfolox\u00eda \u00e9 unha gran membrana peluda ou \"membrana voadora\", chamada pataxio, formada por pregaduras cut\u00e1neas aos lados do corpo, moito maior que \u00e1s dos esqu\u00edos e dos marsupiais voadores, que fai referencia ao nome de \"derm\u00f3pteros\" da orde \u00e1 que pertence.\nEsta membrana, que une o colo, cos membros anteriores e posteriores \u2014inclu\u00edndo os dedos\u2014, e os membros coa cola, est\u00e1 formada por d\u00faas capas de pel con pelo. Grazas a ela, tanto desta especie coa a s\u00faa pr\u00f3xima parente \"Cynocephalus volans\", as d\u00faas \u00fanicas da orde) poden planar distancias m\u00e1is longas que ning\u00fan outro mam\u00edfero, de xeito que, en base \u00e1 s\u00faa capacidade para o desprazamento a\u00e9reo, estes animais foron considerados algunha vez, antigamente, como membros da orde dos quir\u00f3pteros (morcegos).\nPero a s\u00faa estrutura anat\u00f3mica indica, por\u00e9n, que non existe unha relaci\u00f3n pr\u00f3xima entres estas d\u00faas ordes. As adaptaci\u00f3ns e o modo de locomoci\u00f3n a\u00e9rea, exclusivamente pasiva nos derm\u00f3pteros, foron alcanzados independentemente por ambos os grupos, a\u00ednda que \u00e9 pos\u00edbel que os morcegos atravesaran no curso da s\u00faa evoluci\u00f3n por un estadio similar ao da presente estrutura dos derm\u00f3pteros.\nAs extremidades anteriores te\u00f1en unha gran mobilidade na articulaci\u00f3n da cintura. O antebrazo \u00e9 moito m\u00e1is longo que o brazo. Ambas as patas, anteriores e posteriores, son pentad\u00e1ctilas. Os dedos son longos e te\u00f1en garras afiadas.\nA s\u00faa f\u00f3rmula dentaria \u00e9 2.1.2.3 / 2.1.2.3. Os incisivos inferiores est\u00e1n dirixidos cara a adiante, e son comprimidos. O bordo anterior de cada incisivo inferior ten sucos profundos, o que lle d\u00e1 a aparencia de peite; estes serven, como nos l\u00e9mures, para limpar a pel. A forma serrada dos incisivos superiores e dos molares e dos caninos est\u00e1 menos desenvolvida. Os molares superiores son esencialmente trituberculares, a\u00ednda que hai, por\u00e9n, unha tendencia \u00e1 formaci\u00f3n de c\u00faspides adicionais, que agrandan a superficie da coroa. No aparello dixestivo o est\u00f3mago \u00e9 simple, e o intestino presenta un cego grande. Est\u00e1 adaptado a unha dieta fit\u00f3faga.\nOs hemisferios cerebrais son pequenos, e presentan s\u00f3 lixeiras circunvoluci\u00f3ns. Os centros olfactivos est\u00e1n moi desenvolvidos, e o sentido do olfacto parece ser o m\u00e1is importante de todos.\nOs machos te\u00f1en os test\u00edculos contidos nun escroto. Te\u00f1en un \"baculum\" ou \u00f3so peneano. As femias te\u00f1en un \u00fatero bicorne, e cando quedan pre\u00f1adas a s\u00faa placenta \u00e9 discoidal. Te\u00f1en un par de mamas pectorais. Despois dun per\u00edodo de xestaci\u00f3n de dous meses, a femia pare unha cr\u00eda, ocasionalmente d\u00faas. Os xoves c\u00f3lganse do pelo da nai, que os transporta no abdome.\nCostumes, h\u00e1bitat e distribuci\u00f3n.\n\u00c9 un animal nocturno, e pasa a maior parte do d\u00eda en ocos de \u00e1rbores, onde dorme coa cabeza cara a arriba, ao contrario que os morcegos. Por\u00e9n, algunhas veces dormen pendurados das ramas. Pasan a maior parte do seu tempo entre as \u00e1rbores, e non lles gusta baixar ao solo, onde se moven moi torpemente.\nPara despraz\u00e1rense l\u00e1nzanse ao espazo desde as ramas altas cos membros separados e mantidos nun mesmo plano horizontal, quedando deste xeito despregado o pataxio. As femias saltan dunha \u00e1rbore a outro, e incluso planean, levando \u00e1 s\u00faa cr\u00eda agarrada aos pelos do seu peito.\nHabita nas selvas tropicais h\u00famidas do sueste asi\u00e1tico. \n\"Galeopterus variegatus\" distrib\u00faese desde Indochina, polo norte (inclu\u00edndo Vietnam, Laos e Camboxa) e, a trav\u00e9s de Tailandia, Myanmar oriental e Malaisia (a pen\u00ednsula Malaia, Sabah e Sarawak) chega polo sur at\u00e9 Indonesia (Kalimantan, Sumatra e Xava occidental.\nEstado de conservaci\u00f3n.\nEn 2008 a Uni\u00f3n Internacional para a Conservaci\u00f3n da Natureza e dos Recursos Naturais (UICN) cualificou o status de \"Galeopithecus variegatus\" como \"LC\" (pouco preocupante), situaci\u00f3n que mant\u00e9n a d\u00eda de hoxe (setembro de 2015), a\u00ednda que as s\u00faas poboaci\u00f3ns estean diminu\u00edndo debido \u00e1 perda de h\u00e1bitat, \u00e1 pos\u00edbel competencia de \"Callosciurus notatus\" e \u00e1 caza tradicional en Xava e talvez noutros lugares. Neces\u00edtase m\u00e1is informaci\u00f3n sobre a poboaci\u00f3n, pero na actualidade crese que a taxa da s\u00faa ca\u00edda probabelmente non \u00e9 o suficientemente r\u00e1pida como para situar a especie en calquera categor\u00eda que non sexa a de \"pouco preocupante\"."}
{"id": "321918", "revid": "17467", "url": "https://gl.wikipedia.org/wiki?curid=321918", "title": "Galeopterus", "text": ""}
{"id": "321920", "revid": "5132", "url": "https://gl.wikipedia.org/wiki?curid=321920", "title": "Mens Sana Siena", "text": ""}
{"id": "321921", "revid": "5863", "url": "https://gl.wikipedia.org/wiki?curid=321921", "title": "Francisco Jos\u00e9 Fern\u00e1ndez de la Cigo\u00f1a N\u00fa\u00f1ez", "text": ""}
{"id": "321923", "revid": "98629", "url": "https://gl.wikipedia.org/wiki?curid=321923", "title": "Jean Shrimpton", "text": "Jean Rosemary Shrimpton, nada en High Wycombe (Buckinghamshire) o 6 de novembro de 1942, \u00e9 unha modelo e actriz inglesa. Foi unha icona do Swinging London e \u00e9 considerada como unha das primeiras supermodelos do mundo.\nApareceu nas portadas de numerosas revistas como \"Vogue\", \"Harper Bazar\", \"Vanity Fair\", \"Glamour\", \"Elle\", \"Ladie's Home Journal\", \"Newsweek\" ou \"Time\". En 2012, Shrimpton foi nomeada por \"Time\" como unha das 100 iconas m\u00e1is influentes de toda a historia. En 1967 protagonizou xunto a Paul Jones o filme \"Privilege\".\nTraxectoria.\nJean Shrimpton medrou nunha granxa e foi educada no colexio cat\u00f3lico de St. Bernard's Convent. Posteriormente, matriculouse no Langham Secretarial College aos dezasete anos. Unha entrevista co director Cy Endfield levouna a unha reuni\u00f3n fracasada co produtor do seu filme \"Mysterious Island\"; Endfield ent\u00f3n suxeriu que Jean asistise \u00f3 curso de modelaxe da Lucie Clayton Charm Academy. En 1960, \u00e1 idade de 17 anos, comezou a traballar de modelo, aparecendo nas portadas de revistas populares como \"Vogue\", \"Harper's Bazaar\" ou \"Vanity Fair\".\nA carreira de Shrimpton comezou a ga\u00f1ar prominencia debido \u00f3 seu traballo co fot\u00f3grafo David Bailey. Co\u00f1ec\u00e9ronse en 1960 nunha sesi\u00f3n fotogr\u00e1fica na que Shrimpton, quen por aquel ent\u00f3n era unha modelo desco\u00f1ecida, estaba traballando co fot\u00f3grafo Brian Duffy para un anuncio de Kellog's. Duffy d\u00edxolle que ela era demasiado remirada para el, mais Bailey nin se inmutou.\nA primeira sesi\u00f3n fotogr\u00e1fica de Shrimpton con Bailey foi en 1960 (a cal servir\u00eda tanto para Cond\u00e9 Nast \"Brides\" o 7 de decembro de 1960 como para o \"Vogue\" brit\u00e1nico). Comezou a facerse co\u00f1ecida no mundo da moda no tempo no que ela estaba a traballar con Bailey.. Shrimpton declarou que lle debe a s\u00faa carreira a Bailey, e el \u00e9 citado a mi\u00fado como o seu descubridor. Do mesmo xeito, ela era a s\u00faa musa e as fotograf\u00edas dela axud\u00e1ronlle a Bailey a aumentar a fama nos seus primeiros anos de carreira.\nDurante a s\u00faa carreira, Shrimpton era amplamente mencionada como a \"modelo mellor pagada do mundo\" e \"a modelo m\u00e1is fotografada do planeta\". Era considerada tam\u00e9n como a \"cara m\u00e1is bonita do mundo\" e \"a rapariga m\u00e1is fermosa do mundo\". Foi bautizada como \"The It Girl\", \"A Cara\", \"A Cara do Momento\", e \"A Cara dos sesenta\". \"Glamour\" nomeouna como a s\u00faa \"Modelo do ano\" en xu\u00f1o de 1963. Shrimpton contrastaba coas modelos de aire aristocr\u00e1tico dos anos 50 representando o aspecto do movemento youthquake do Swinging London dos 60, sendo incluso nomeada como o s\u00edmbolo do mesmo movemento. Rompendo o popular molde de figuras voluptuosas coas s\u00faas longas pernas e delgada figura, foi apodada \"The Shrimp\" (a Gamba). Jean Shrimpton tam\u00e9n foi co\u00f1ecida pola s\u00faa longa melena con floco, a s\u00faa maquillaxe de ollos con longas pestanas, as cellas arqueadas e polos seus beizos carnosos.\nShrimpton axudou tam\u00e9n \u00e1 fama da minisaia. En 1965, fixo d\u00faas semanas de visita promocional a Australia, patrocinada polo Victoria Racing Club e por unha empresa de fibra sint\u00e9tica local que a contratou para promocionar unha gama de vestidos novos feitos de Orlon. Pag\u00f3uselle por isto 2000 \u20a4, o cal era unha suma enorme no tempo. Causou unha sensaci\u00f3n en Melbourne cando chegou para o Derby de Victoria, xa que leva un vestido recto branco feito por Colin Rolfe o cal acababa 10\u00a0cm por riba dos seus xeonllos. Non levou ning\u00fan chapeu, medias ou luvas, e luc\u00eda un reloxo de home, o cal era infrecuente no tempo. Shrimpton non era consciente de que causar\u00eda tal reacci\u00f3n na comunidade de Melbourne e nos medios de comunicaci\u00f3n.\nNo seu artigo \"The Man in the Bill Blass Suit\", Nora Ephron fala sobre o tempo no que Jean Shrimpton posou para un anuncio de Revlon cun vestido antigo branco de encaixe cun cinto de Chantilly dese\u00f1ado por Blass. Minutos despois de que o anuncio fora posto nas drogar\u00edas, a central de Revlon recibiu numerosas chamadas de mulleres preguntando onde pod\u00edan mercar o vestido.\nShrimpton \u00e9 apodada como \"Jeannie Shrimpton\" na canci\u00f3n \"Behind the Wall of Sleep\" do grupo The Smithereens, no ano 1986.\nVida persoal.\nShrimpton e Bailey comezaron a sa\u00edr pouco despois de comezar a traballar xuntos e posteriormente tiveron unha relaci\u00f3n que durou catro anos, rematando en 1964. Durante o tempo que estiveron xuntos, Bailey a\u00ednda estaba casado coa s\u00faa primeira muller Rosemary Bramble, deix\u00e1ndoa tras nove meses e divorci\u00e1ndose despois para estar con Shrimpton.\nUn dos idilios m\u00e1is co\u00f1ecidos de Shrimpton foi co actor Terence Stamp. Jean casou co fot\u00f3grafo Michael Cox en 1979 cando levaba catro meses gr\u00e1vida do seu fillo Thaddeus (nado en 1979). Xuntos pos\u00faen o Abbey Hotel en Penzance, Cornwall, agora xestionado por Thaddeus e a s\u00faa familia. A s\u00faa irm\u00e1 m\u00e1is nova Chrissie era tam\u00e9n actriz, vinculada a Mick Jagger e Steve Marriott do grupo Small Faces.\nO 26 de xaneiro de 2012 a historia da s\u00faa relaci\u00f3n con David Bailey foi dramatizada nun filme da BBC, con Karen Gillan no papel de Shrimpton."}
{"id": "321924", "revid": "55340", "url": "https://gl.wikipedia.org/wiki?curid=321924", "title": "Pemex", "text": "Pemex (Petr\u00f3leos Mexicanos) \u00e9 unha empresa mexicana estatal adicada \u00e1 explotaci\u00f3n, extracci\u00f3n, refino e venda de produtos petrol\u00edferos. Pemex \u00e1 a maior empresa de M\u00e9xico e a segunda m\u00e1is grande de Am\u00e9rica despois da brasileira Petrobras.\nPemex en Galiza.\nPemex investiu en 2015 cinco mill\u00f3ns de euros na compra do 51% do estaleiro Barreras de Vigo. En 2014 contratou a construci\u00f3n de dous floteis en Galiza: \"Reforma Pemex\" e \"Orgullo Petrolero\", cun custo duns 150 mill\u00f3ns de euros cada un. Un buque constru\u00eddo en Barreras Vigo e outro en Navantia Ferrol.\nEn 2012 a empresa ti\u00f1a chegado a un acordo para a construci\u00f3n en Punta Langosteira dunha terminal petroleira de 30.000 metros cadrados cun orzamento de 26,5 mill\u00f3ns de euros e un pantal\u00e1n por outros 30,5 mill\u00f3ns."}
{"id": "321925", "revid": "89787", "url": "https://gl.wikipedia.org/wiki?curid=321925", "title": "Orgullo Petrolero", "text": "Orgullo Petrolero (renomeado como Cerro de la Pez) \u00e9 un buque de apoio a plataformas petrol\u00edferas, constru\u00eddo na R\u00eda de Ferrol por Navantia para Pemex, cun custo de 150 mill\u00f3ns de euros. O buque forma parte dunha serie de dous contratados xunto con Barreras Vigo, o Reforma Pemex.\nDescrici\u00f3n.\nOs inicios do proxecto partiron da negociaci\u00f3n da Xunta de Galicia con Pemex para conseguir traballo nos estaleiros galegos. O 5 de marzo de 2014 asinouse o acordo coa sociedade PMI Norteam\u00e9rica S.A.\nDurante a construci\u00f3n do buque, Pemex tentou a venda do flotel \u00e1 operadora norueguesa Volstad, que o ceder\u00eda en r\u00e9xime de alugueiro.\nO buque botouse na r\u00eda de Ferrol cun adianto de dous meses sobre a data prevista, tendo constru\u00eddo o 65%. Foi botado o 28 de agosto de 2015, sendo madri\u00f1a Victoria Eugenia Aguiar Meugniot. Permaneceu atracado na r\u00eda de Ferrol ata maio de 2018."}
{"id": "321927", "revid": "29227", "url": "https://gl.wikipedia.org/wiki?curid=321927", "title": "Naz\u0131m Hikmet", "text": ""}
{"id": "321928", "revid": "98629", "url": "https://gl.wikipedia.org/wiki?curid=321928", "title": "Douglas A-1 Skyraider", "text": "O Douglas A-1 Skyraider foi un avi\u00f3n monopraza de ataque estadounidense en servizo entre finais dos 40 e principios dos 80. O Skyraider tivo unha destacadamente longa e exitosa carreira; converteuse nun anacronismo na era dos reactores ao ser un avi\u00f3n de pist\u00f3n e foi bautizado \"Spad\", polo caza franc\u00e9s da primeira guerra mundial.\nOperou para Armada estadounidense, o corpo de Marines e a Forza A\u00e9rea, e tam\u00e9n serviu coa Armada Real brit\u00e1nica, a Forza A\u00e9rea francesa ou a Forza A\u00e9rea da Rep\u00fablica do Vietnam. Nos Estados Unidos foi finalmente substitu\u00eddo polo reitor subs\u00f3nico LTV A-7 Corsair II a pincipios dos anos 70."}
{"id": "321929", "revid": "98629", "url": "https://gl.wikipedia.org/wiki?curid=321929", "title": "Douglas A-3 Skywarrior", "text": "O Douglas A-3 Skywarrior foi un bombardeiro estrat\u00e9xico da Armada dos Estados Unidos que estivo entre avi\u00f3ns embarcados m\u00e1is lonxevos da historia. Entrou en servizo a mediados dos anos 50 e foi retirado en 1991. Ao longo da s\u00faa carreira foi o avi\u00f3n m\u00e1is pesado en operar dende portaavi\u00f3ns, ga\u00f1\u00e1ndose o alcume de \"The Whale\" (a balea). As s\u00faas funci\u00f3ns principais durante a meirande parte do tempo do seu final de vida activa foi de plataforma de guerra electr\u00f3nica, plataforma de reco\u00f1ecemento a\u00e9reo t\u00e1ctico, e avi\u00f3n de repostaxe a\u00e9reo de gran capacidade.\nO 31 de marzo de 1956 o Skywarrior entrou en servizo coa Armada dos Estados Unidos. Inicialmente usado no rol de bombardeo estrat\u00e9xico con armas nucleares, a aparici\u00f3n de m\u00edsiles bal\u00edsticos efectivos levou a que esta misi\u00f3n deixase de ser prioritaria a principios dos anos 60.\nO Skywarrior \u00e9 un dos dous \u00fanicos avi\u00f3ns de ataque da Armada estadounidense pensado como bombardeiro estrat\u00e9xico en entrar en servizo a grande escala, sendo o outro o seu predecesor, o North American AJ Savage. O avi\u00f3n embarcado supers\u00f3nico North American A-5 Vigilante tam\u00e9n foi dese\u00f1ado orixinalmente para misi\u00f3ns de ataque nuclear estrat\u00e9xico e inicialmente, moi brevemente, suplantou ao A-3 nese rol a principios dos anos 60. Un derivado modificado do Skywarrior, o B-66 Destroyer, serviu na USAF, onde foi operado como bombardeiro t\u00e1ctico, avi\u00f3n de guerra electr\u00f3nica e plataforma de reco\u00f1ecemento a\u00e9reo ata a s\u00faa retirada nos anos 70."}
{"id": "321933", "revid": "89787", "url": "https://gl.wikipedia.org/wiki?curid=321933", "title": "N\u00famero da Comunidade Europea", "text": "O N\u00famero da Comunidade Europea ou n\u00famero CE (European Community number, EC Number) \u00e9 un identificador \u00fanico de sete d\u00edxitos que se asigna a cada substancia qu\u00edmica na Uni\u00f3n Europea pola Comisi\u00f3n Europea con finalidade regulatoria para o seu uso nas normativas. O denominado \"Inventario CE\" comprende tres inventarios: EINECS, ELINCS e a lista NLP.\nNon se debe confundir co n\u00famero co que se designan os enzimas asignado pola Comisi\u00f3n de Encimas, que tam\u00e9n se chama n\u00famero EC.\nEstrutura.\nO n\u00famero CE pode escribirse en forma xeral como: NNN-NNN-R, onde R \u00e9 un d\u00edxito de comprobaci\u00f3n e N representa n\u00fameros enteiros. O d\u00edxito de comprobaci\u00f3n calc\u00falase usando o m\u00e9todo do ISBN. De acordo con este m\u00e9todo, o d\u00edxito de comprobaci\u00f3n R \u00e9 o seguinte m\u00f3dulo suma 11:\nSe R \u00e9 igual a 10, esa combinaci\u00f3n de d\u00edxitos non se usa para un n\u00famero CE. Como exemplo, o n\u00famero CE da dexametasona \u00e9 200-003-9. N1 \u00e9 2, desde N2 a N5 \u00e9 0, e N6 \u00e9 3.\nO resto \u00e9 9, que \u00e9 o d\u00edxito.\nInventario CE.\nO inventario CE incl\u00fae as substancias contidas nos seguintes inventarios. O contido destes inventarios est\u00e1 fixado e \u00e9 oficial.\nLista de n\u00fameros.\nA Axencia de Produtos Qu\u00edmicos Europea (\"European Chemicals Agency\", ECHA) tam\u00e9n aplica o formato de n\u00fameros CE ao que se denomina \"N\u00famero de lista\". Os n\u00fameros as\u00edgnanse baixo a Regulaci\u00f3n REACH sen que neste caso estean legalmente reco\u00f1ecidos. Por tanto, non son oficiais porque non foron publicados no Diario Oficial da Uni\u00f3n Europea. Os n\u00fameros de lista son soamente ferramentas administrativas e non deber\u00edan utilizarse con fins oficiais."}
{"id": "321934", "revid": "5132", "url": "https://gl.wikipedia.org/wiki?curid=321934", "title": "TSV Bayer 04 Leverkusen", "text": ""}
{"id": "321938", "revid": "89787", "url": "https://gl.wikipedia.org/wiki?curid=321938", "title": "Pinsk", "text": "Pinsk (en ; en ; en ; en ; en ) \u00e9 unha cidade da rexi\u00f3n de Brest (Belar\u00fas), na rexi\u00f3n hist\u00f3rica da Polesia, ao suroeste de Minsk. A cidade est\u00e1 atravesada polo r\u00edo Pina, e a rexi\u00f3n \u00e9 co\u00f1ecida como a marisma de Pinsk. A poboaci\u00f3n actual da cidade \u00e9 de 130.000 habitantes."}
{"id": "321941", "revid": "17467", "url": "https://gl.wikipedia.org/wiki?curid=321941", "title": "L\u00e9mure voador", "text": ""}
{"id": "321946", "revid": "23204", "url": "https://gl.wikipedia.org/wiki?curid=321946", "title": "Jean-Baptiste Audebert", "text": "Jean Baptiste Audebert, nado en 1759 en Rochefort, Charente Mar\u00edtimo, e finado en 1800 en Par\u00eds, foi un ilustrador e naturalista franc\u00e9s.\nTraxectoria.\nEstudou pintura e debuxo en Par\u00eds, e pronto adquiriu unha gran reputaci\u00f3n como pintor de miniaturas. Foi contratado para preparar os gravados da \"Historie des cloportes\" de Antoine Guillaume Olivier (1756-1814) o que lle fixo adquirir unha grande inclinaci\u00f3n pola historia natural.\nEn 1800 publicou o seu primeiro traballo orixinal, a \"Histoire naturelle des singes, des makis, etc.\", ilustrado con sesenta e d\u00faas l\u00e1minas, debuxadas e gravadas por el mesmo. O colorido das s\u00faas l\u00e1minas \u00e9 dunha beleza infrecuente.\n\u00c1 s\u00faa morte, Audebert deixou outro traballo incompleto, unha \"Histoire des colibris, oiseaux-mouches, jacamars et promerops\", que apareceu postumamente en 1802. Douscentos exemplares foron impresos en \"in-folio\", un cento nun gran formato \"in-quarto\" e cincuenta co texto en letras douradas. Outro traballo, que deixou tam\u00e9n inacabado, apareceu despois da s\u00faa morte, \"L'Histoire des grimpereaux et des oiseaux de paradis\". Estas d\u00faas obras apareceron agrupadas nun s\u00f3 volume baixo o t\u00edtulo \"Oiseaux dor\u00e9s, ou \u00e0 reflets m\u00e9talliques\" (1802).\nAbreviatura.\nA abreviatura Audebert empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "321947", "revid": "22795", "url": "https://gl.wikipedia.org/wiki?curid=321947", "title": "Jean Baptiste Audebert", "text": ""}
{"id": "321948", "revid": "98629", "url": "https://gl.wikipedia.org/wiki?curid=321948", "title": "Bruce Arena", "text": "Bruce Arena \u00e9 un adestrador de f\u00fatbol estadounidense e ex xogador de f\u00fatbol nado en Brooklyn, Nova York. Est\u00e1 considerado como un dos mellores adestradores de Norte Am\u00e9rica. Actualmente adestra a Los Angeles Galaxy da Major League Soccer.\nCarreira como xogador.\nInstituto e universidade.\nComezou a xogar no instituto como defensa antes de ser porteiro. Mentres a\u00ednda cursaba no instituto chegou a xogar unha tempada co Hota S.C. da liga de f\u00fatbol da cidade de Nova York. Despois da s\u00faa graduaci\u00f3n, xogou dos anos no equipo da universidade de Nassau. Tras isos dous anos foi tranferido \u00f3 equipo da Universidade Cornell.\nProfesional.\nTras rematar a universidade, Arena foi seleccionado no draft da Liga de f\u00fatbol de Norte Am\u00e9rica polo New York Cosmos, pero pronto rescidiron o seu contrato. Pero foi fichado polo Tacoma Tides, sendo o segundo porteiro do equipo, \u00e1 vez que xogaba para os Tides tam\u00e9n adestraba \u00f3 equipo da Universidade de Puget Sound.\nInternacional.\nBruce foi seleccionado coa selecci\u00f3n dos Estados Unidos nun amigable contra Israel, entrando na segunda parte, o partido rematou con vitoria israel\u00ed por dous goles a cero. Tam\u00e9n foi seleccionado para un partido contra Hait\u00ed pero non contou con minutos.\nCarreira como adestrador.\nUniversidade.\nEn 1978, comezou a s\u00faa carreira como adestrador, no equipo de f\u00fatbol da Universidade de Virxinia onde permaneceu durante dezaoito anos, ga\u00f1ando 5 campionatos.\nD.C. United.\nNo ano 1996, deixou o equipo da Universidade de Virxinia e a Estados Unidos Sub-23 para adestrar o D.C. United na primeira tempada da historia da MLS. E no primeiro ano consegiu a primeira Copa MLS e o primeiro U.S. Open Cup da historia. \u00d3 ano seguinte volveu ga\u00f1ar a Copa MLS co D.C. United e foi nomeado como o mellor adestrador da tempada. No ano 1998, Bruce consegiu levar \u00f3s \"Black-and-red\" \u00e1 final da Liga de Campi\u00f3ns da CONCACAF e ademais ga\u00f1ala.\nSelecci\u00f3n nacional.\nTomou o control da selecci\u00f3n no ano 1998. O seu primeiro partido foi fronte Australia. O seu primeiro torneo foi a Copa Mundial de F\u00fatbol de 1998.\nNo seu segundo mundial, Arena logrou a mellor clasificaci\u00f3n da selecci\u00f3n dos Estados Unidos perdendo nos cuartos de final fronte Alema\u00f1a, 1-0, con gol de Michael Ballack.\nNo mundial de 2006 en Alema\u00f1a, os Estados Unidos realizaron un pobre papel sendo eliminados na fase de grupos. Con t\u00e1cticas moi cuestion\u00e1beis por parte de Arena. Tras este mundial a federaci\u00f3n de f\u00fatbol dos Estados Unidos decidiu non prorrogarlle o contrato.\nBruce Arena \u00e9 o t\u00e9cnico con m\u00e1is vitorias internacionais coa selecci\u00f3n dos Estados Unidos, e logrou o posto m\u00e1is elevado na clasificaci\u00f3n mundial da FIFA (4\u00aa posici\u00f3n) da historia dos Estados Unidos.\nNew York Red Bulls.\nTras o seu paso pola selecci\u00f3n dos Estados Unidos, o adestrador de Brooklyn asinou co conxunto New York Red Bulls. O seu primeiro partido foi un amigable fronte o F.C. Barcelona. Tras estes dous anos, as d\u00faas partes decidiron, de mutuo acordo, romper o acordo que os un\u00eda.\nLos Angeles Galaxy.\nNo ano 2008, Arena fichou polo conxunto anxelino. Los Angeles Galaxy vi\u00f1an dunha moi mala racha na \u00faltima tempada. Pero coa chegada do novo adestrador lograron ser o segundo mellor equipo de toda a MLS. No ano 2011, consegiu levar o seu equipo a ga\u00f1ar a MLS Supporters' Shield e a Copa MLS. \u00f3 ano seguinte volveu revalidar o seu \u00faltimo t\u00edtulo."}
{"id": "321949", "revid": "22795", "url": "https://gl.wikipedia.org/wiki?curid=321949", "title": "Equus quagga quagga", "text": ""}
{"id": "321950", "revid": "1131", "url": "https://gl.wikipedia.org/wiki?curid=321950", "title": "Robert Ouko", "text": "Robert John Ouko, nado en Nyahera o 31 de marzo de 1931 e asasinado en Koru o 12 de febreiro de 1990, foi un pol\u00edtico kenyano, ministro varias veces nos gobernos de Daniel arap Moi entre 1979 e 1990.\nPrimeiros anos.\nRobert Ouko naceu no seo da tribo luo, e recibiu a s\u00faa educaci\u00f3n primaria na na escola de Ogada Primary School e na de Nyang\u2019ori. Estudou logo na Siriba Teachers Training College convert\u00e9ndose en mestre de primaria.\nEn 1955 logrou o posto de inspector de finanzas p\u00fablicas de Kisii no distrito de Nyanza Sur, asemade estudaba por correspondencia para obter o certificado en educaci\u00f3n na Cambridge School, o que lle permitu estudar entre 1958 e 1962 na Universidade de Ad\u00eds Abeba en Etiop\u00eda un mestrado en administraci\u00f3n p\u00fablica, ciencias econ\u00f3micas e ciencia pol\u00edtica. En 1962 obtivo un diploma en relaci\u00f3ns internacionais e diplomacia na Universidade Makerere de Uganda.\nVida pol\u00edtica.\nPouco antes da independencia de Kenya en 1963, traballou como secretario adxunto do gobernador brit\u00e1nico Patrick Muir Renison e en decembro converteuse en secretario permanente no novo ministerio de traballo kenyano. En 1969 accedeu ao posto de ministro de finanzas e da administraci\u00f3n da Comunidade da \u00c1frica Oriental e despois e ata a disoluci\u00f3n desta \u00faltima en 1977 o de econom\u00eda e mercado com\u00fan. En 1978 converteuse en membro designado do parlamento kenyano e ministro de econom\u00eda e asuntos sociais no goberno de Daniel Arap Moi\nElixido como deputado nas elecci\u00f3ns de 1979, converteuse no novo ministro de asuntos exteriores. Reelixido en 1983 e designado ministro de traballo. Tras dunha viaxe oficial a Washington, Ouko ent\u00f3n ministro de exteriores, desapareceu a noite do 12 de febreiro de 1990 na s\u00faa propiedade de Koru, preto de Muhoroni. Atopouse o seu corpo sen vida no outeiro pr\u00f3ximo de Got Alila o 16 de febreiro. O seu corpo estaba mutilado con signos de tortura. O seu asasinato nunca se resolveu."}
{"id": "321951", "revid": "55340", "url": "https://gl.wikipedia.org/wiki?curid=321951", "title": "Cricket", "text": ""}
{"id": "321953", "revid": "23204", "url": "https://gl.wikipedia.org/wiki?curid=321953", "title": "Pieter Boddaert", "text": "Pieter Boddaert, nado en 1730 en Middelburg, Zelandia (daquela nas Provincias Unidas dos Pa\u00edses Baixos), e finado en 1795 en Utrecht (daquela na Rep\u00fablica B\u00e1tava), foi un m\u00e9dico e naturalista holand\u00e9s.\nTraxectoria.\nFillo do xurista e poeta do mesmo nome (1694-1760), obtivo o seu doutourado en medicina na Universidade de Utrecht en 1764, pasando a ditar clases de historia natural nesa Universidade.\nFoi amigo de Albert Schlosser, cuxo gabinete de \"curiosidades\" (obxectos de historia natural) describiu, e de Linneo. \nCons\u00e9rvanse catorce cartas da s\u00faa correspondencia con este \u00faltimo, datadas entre 1768 e 1775.\nEn 1783 publicou cincuenta exemplares dunha \"Clave de identificaci\u00f3n dos debuxos de Edm\u00e9-Louis Daubenton\", das que deu os nomes cient\u00edficos a cada unha das especies das l\u00e1minas. Moitos destes primeiros nomes cient\u00edficos por el propostos permanecen vixentes a\u00ednda hoxe.\nEn 1785 publicou \"Elenchus Animalium\", no que inclu\u00edu os primeiros nomes binomiais (e trinomiais) de varios mam\u00edferos, inclu\u00edndo o do tarp\u00e1n (\"Equus ferus\") e o da quagga (\"Equus quagga quagga\").\nHonores.\nFoi membro en 1771 da \"Deutsche Akademie der Naturforscher Leopoldina\" (Academia Leopoldina).\nAbreviatura.\nA abreviatura Boddaert empr\u00e9gase para sinalar a como autoridade na descrici\u00f3n e taxonom\u00eda en zoolox\u00eda."}
{"id": "321955", "revid": "47401", "url": "https://gl.wikipedia.org/wiki?curid=321955", "title": "The Dark Knight Rises", "text": ""}
{"id": "321957", "revid": "23204", "url": "https://gl.wikipedia.org/wiki?curid=321957", "title": "Psor\u00edase", "text": "A psor\u00edase \u00e9 unha doenza autoinmune que se caracteriza por manchas anormais na pel. Estas manchas na pel son polo xeral vermellas, resecas, con pro\u00eddo e descamaci\u00f3n. Nas persoas coa pel escura as manchas poden adquirir a cor p\u00farpura. A psor\u00edase var\u00eda en funci\u00f3n do seu tama\u00f1o e poden ser manchas localizadas ou estendidas por todo o corpo. As lesi\u00f3ns na pel poden desencadear cambios psori\u00e1ticos na rexi\u00f3n afectada, o cal \u00e9 co\u00f1ecido como fen\u00f3meno de Koebner.\nExisten cinco tipos principais de psor\u00edase: vulgar, guttata, inversa, pustulosa e eritrod\u00e9rmica. A psor\u00edase de placas, tam\u00e9n co\u00f1ecida como \"psoriasis vulgaris\", sup\u00f3n arredor do 90% dos casos. Pres\u00e9ntase polo xeral como manchas vermellas con escamas brancas na parte superior. As \u00e1reas do corpo que adoitan ser as m\u00e1is afectadas son a parte posterior dos antebrazos, canelas, \u00e1rea do embigo e o coiro cabeludo. A psor\u00edase guttata presenta lesi\u00f3ns en forma de pinga. A psor\u00edase pustulosa presenta pequenas b\u00f3chegas non infecciosas cheas de brume. A psor\u00edase inversa forma parches vermellos nos pregos da pel. A psor\u00edase eritrod\u00e9rmica ocorre cando a erupci\u00f3n se estende moito e pode desenvolverse a partir de calquera dos outros tipos. As unllas das mans e dos p\u00e9s vense afectadas na maior\u00eda das persoas con psor\u00edase nalg\u00fan momento da s\u00faa vida. Isto pode provocar manchas ou cambio de cor nas unllas.\nConsid\u00e9rase que a psor\u00edase \u00e9 unha doenza xen\u00e9tica que \u00e9 desencadeada por factores ambientais. En estudos de xemelgos, os xemelgos id\u00e9nticos te\u00f1en tres veces m\u00e1is de posibilidades de verse afectados en comparanza cos xemelgos non id\u00e9nticos. Isto suxire que os factores xen\u00e9ticos predispo\u00f1en a psor\u00edase. Os s\u00edntomas adoitan empeorar durante o inverno e con certas menci\u00f1as, como beta bloqueadores ou antiinflamatorios non-esteroides. As infecci\u00f3ns e o estr\u00e9s psicol\u00f3xico poden xogar un papel determinante na doenza. A psor\u00edase non \u00e9 unha doenza contaxiosa. O seu mecanismo subxacente implica o sistema inmunitario en reacci\u00f3n \u00e1s c\u00e9lulas da pel. A diagnose bas\u00e9ase polo xeral en sinais e s\u00edntomas.\nNon existe cura para a psor\u00edase mais diversos tratamentos poden axudar a controlar os s\u00edntomas. Estes tratamentos incl\u00faen cremas de esteroides, cremas de vitamina D3, luz ultravioleta e menci\u00f1as inmunosupresoras, como o metotrexato. Arredor do 75% dos casos poden ser controlados s\u00f3 con cremas. A doenza afecta entre o 2 \u00f3 4% da poboaci\u00f3n. Os homes e as mulleres vense afecatadas por ela coa mesma frecuencia. A doenza pode comezar a calquera idade, mais polo xeral comeza na idade adulta. A psor\u00edase est\u00e1 asociada cun incremento no risco de padecer artrite psori\u00e1sica, linfoma, unha doenza cardiovascular, o mal de Crohn e depresi\u00f3n. A artrite psori\u00e1sica afecta \u00f3 30% dos individuos con psor\u00edase.\nSinais e s\u00edntomas.\nPsor\u00edase vulgar.\nA psor\u00edase vulgar (tam\u00e9n co\u00f1ecida como psor\u00edase cr\u00f3nica estacionaria ou psor\u00edase de placas) \u00e9 a forma m\u00e1is com\u00fan e afecta \u00f3 85%\u201390% das persoas co psor\u00edase. A psor\u00edase en placas aparece tipicamente como zonas de pel inflamada cubertas con escamas de cor branca prateada. Estas \u00e1reas son m\u00e1is com\u00fans en c\u00f3bados, xeonllos, coiro cabeludo e lombo. A eritrodermia psori\u00e1sica implica inflamaci\u00f3n xeneralizada e exfoliaci\u00f3n da pel sobre a maior parte da superficie do corpo. Pode estar acompa\u00f1ada de pel seca, pro\u00eddo, inchaz\u00f3n e dor. A mi\u00fado \u00e9 o resultado dunha exacerbaci\u00f3n da psor\u00edase vulgar inestable, en particular despois da retirada abrupta de glicocorticoides sist\u00e9micos. Esta forma de psor\u00edase pode ser fatal, xa que a inflamaci\u00f3n extrema e a exfoliaci\u00f3n interrompen a capacidade do corpo para regular a temperatura e realizar as funci\u00f3ns de barreira.\nOutras formas.\nAs outras formas de psor\u00edase abranguen arredor do 10% dos casos. Incl\u00faen as formas pustulosa, inversa, de cueiro, guttata, oral e seborreica.\nPsor\u00edase pustulosa.\nA psor\u00edase pustulosa aparece como protuberancias elevadas cheas de brume non infeccioso (p\u00fastulas). A pel baixo e arredor das p\u00fastulas \u00e9 vermella e mol.\nPsor\u00edase inversa.\nA psor\u00edase inversa (tam\u00e9n co\u00f1ecida como psor\u00edase flexural) aparece como manchas na pel, lisas e inflamadas. As manchas afectan de forma frecuente os pregamentos da pel, particularmente arredor dos xenitais (entre a coxa e a ingua), os sobrazos, nos pregamentos da pel dun abdome con sobrepeso (co\u00f1ecido como panniculus), entre as n\u00e1degas e na fenda intergl\u00fatea, e baixo os seos no pregamento inframamario. Crese que a calor, o trauma e infecci\u00f3n desempe\u00f1an un papel no desenvolvemento desta forma at\u00edpica de psor\u00edase.\nPsor\u00edase de cueiro.\nA psor\u00edase de cueiro \u00e9 un subtipo de psor\u00edase com\u00fan en nenos que se caracteriza por p\u00e1pulas vermellas con escamas prateadas na \u00e1rea do cueiro que poden estenderse \u00f3 torso ou extremidades. A psor\u00edase de cueiro \u00e9 diagnosticada \u00e1s veces de forma errada como dermatite por cueiro.\nPsor\u00edase guttata.\nA psor\u00edase guttata caracter\u00edzase por numerosas e pequenas lesi\u00f3ns escamosas, vermellas ou rosadas con forma de pinga (p\u00e1pulas). Estas numerosas manchas de psor\u00edase aparecen en grandes \u00e1reas do corpo, principalmente no torso, mais tam\u00e9n nas extremidades e o coiro cabeludo. A psor\u00edase guttata \u00e9 desencadeada a mi\u00fado por unha infecci\u00f3n de \"Streptococcus pyogenes\", normalmente unha farinxite estreptoc\u00f3cica.\nBoca.\nA psor\u00edase na boca \u00e9 moi rara, \u00f3 contrario que o lique plano, outra desorde papuloescamosa com\u00fan que adoita afectar a pel e a boca. Cando a psor\u00edase afecta a mucosa bucal (o revestimento da boca), pode ser asintom\u00e1tica, mais pode aparecer como placas brancas ou agrisadas-amareladas. A lingua fisurada \u00e9 o trazo m\u00e1is com\u00fan nas persoas con psor\u00edase oral e informouse que ocorre no 6,5 \u00f3 20% das persoas con psor\u00edase que afecta a pel. A aparencia microsc\u00f3pica da mucosa oral afectada por lingua xeogr\u00e1fica \u00e9 moi semellante \u00e1 aparencia da psor\u00edase. Por\u00e9n, os estudos modernos non conseguiron demostrar ningunha relaci\u00f3n entre as d\u00faas condici\u00f3ns.\nPsor\u00edase de tipo seborreica.\nA psor\u00edase de tipo seborreica \u00e9 unha forma com\u00fan de psor\u00edase cos aspectos cl\u00ednicos com\u00fans desta doenza e os da dermatite seborreica, o cal fai que sexa dif\u00edcil distinguila desta \u00faltima. Esta forma de psor\u00edase manif\u00e9stase como placas vermellas con escamas agrisadas nas \u00e1reas de maior produci\u00f3n de sebo como o coiro cabeludo, a fronte, os sucos nasolabiais, a pel arredor da boca, a pel do peito por enriba do esterno, e as \u00e1reas intertrixinosas.\nArtrite psori\u00e1sica.\nA artrite psori\u00e1sica \u00e9 unha forma de artrite inflamatoria cr\u00f3nica que ten unha presenza altamente variable e que adoita ocorrer en asociaci\u00f3n coa psor\u00edase na pel e unllas. Polo xeral implica a inflamaci\u00f3n dolorosa das articulaci\u00f3ns e do tecido conxuntivo e pode aparecer en calquera articulaci\u00f3n, a\u00ednda que as m\u00e1is com\u00fans son as dos dedos e as das dedas. Pode provocar a inchaz\u00f3n en forma de salchicha dos dedos e das dedas co\u00f1ecida como dactilite. A artrite psori\u00e1sica tam\u00e9n pode afectar os cadr\u00eds, os xeonllos, a columna (espondilite), e a articulaci\u00f3n sacro-il\u00edaca (sacroile\u00edte). Arredor do 30% das persoas con psor\u00edase desenvolve artrite psori\u00e1sica. As manifestaci\u00f3ns cut\u00e1neas da psor\u00edase adoitan ocorrer antes das manifestaci\u00f3ns artr\u00edticas en arredor do 75% dos casos.\nCambios nas unllas.\nA psor\u00edase pode afectar as unllas e produce unha serie de cambios na aparencia das unllas dos dedos e das dedas. A psor\u00edase nas unllas prod\u00facese no 40\u201345% das persoas afectadas por psor\u00edase na pel, e ten unha incidencia de por vida no 80\u201390% de t\u00f3dolos casos de artrite psori\u00e1sica. Estes cambios incl\u00faen manchas nas unllas (as depresi\u00f3ns na unlla do tama\u00f1o dun alfinete aparece no 70% dos casos), leuconiquia, pequenas \u00e1reas de sangrado de capilares baixo as unllas, coloraci\u00f3n avermellada das unllas co\u00f1ecida como pinga de aceite ou mancha de salm\u00f3n, secura, engrosamento da pel debaixo da unlla (hiperqueratose subungueal), afrouxamento ou separaci\u00f3n das unllas (onicolise) e desprendemento da unlla.\nSinais m\u00e9dicos.\nAdemais da aparici\u00f3n e distribuci\u00f3n da erupci\u00f3n, os sinais m\u00e9dicos espec\u00edficos poden ser usados polos m\u00e9dicos profesionais para axudar na diagnose. Estes poden inclu\u00edr o sinal de Auspitz (sangrado puntual cando se retira a escama), o fen\u00f3meno de Koebner (lesi\u00f3ns psori\u00e1sicas da pel inducidas por un traumatismo), e pro\u00eddo e dor localizados en p\u00e1pulas e placas.\nCausas.\nA causa da psor\u00edase non est\u00e1 completamente entendida mais existen diversas teor\u00edas.\nXen\u00e9tica.\nArredor dun terzo das persoas con psor\u00edase te\u00f1en antecedentes familiares da doenza, e os investigadores identificaron os loci xen\u00e9ticos asociados coa condici\u00f3n. Os estudos en xemelgos id\u00e9nticos suxiren un 70% de probabilidades de que un xemelgo desenvolva psor\u00edase se o outro ten o trastorno. O risco \u00e9 de arredor do 20% en xemelgos non id\u00e9nticos. Estes descubrimentos suxiren susceptibilidade xen\u00e9tica e unha resposta ambiental no desenvolvemento da psor\u00edase.\nA psor\u00edase ten un forte compo\u00f1ente hereditario, e moitos xenes est\u00e1n asociados a ela, mais non est\u00e1 claro de que xeito os xenes traballan xuntos. A maior\u00eda dos xenes identificados est\u00e1n relacionados co sistema inmunol\u00f3xico, particularmente o complexo maior de histocompatibilidade (CMH) e o linfocito T. Os estudos xen\u00e9ticos son valiosos debido \u00e1 s\u00faa capacidade para identificar mecanismos moleculares e v\u00edas para estudos adicionais e posibles obxectivos farmacol\u00f3xicos.\nA an\u00e1lise cl\u00e1sica de ligamento do xenoma identificou nove loci en diferentes cromosomas asociados coa psor\u00edase. Denom\u00ednanse susceptibilidade \u00e1 psor\u00edase do 1 \u00f3 9 (\"PSORS1\" a \"PSORS9\"). Nestes loci existen xenes en v\u00edas que conducen \u00e1 inflamaci\u00f3n. Certas variaci\u00f3ns (mutaci\u00f3ns) destes xenes aparecen comunmente na psor\u00edase. As exploraci\u00f3ns de asociaci\u00f3n de todo o xenoma identificaron outros xenes que se alteran por variantes caracter\u00edsticas na psor\u00edase. Alg\u00fans destes xenes expresan prote\u00ednas de sinal inflamatorio que afectan as c\u00e9lulas do sistema inmunol\u00f3xico, as cales tam\u00e9n est\u00e1n involucradas na psor\u00edase. Alg\u00fans destes xenes tam\u00e9n est\u00e1n involucrados noutras doenzas autoinmunes.\nO principal determinante \u00e9 \"PSORS1\", o que probablemente representa o 35%-50% da herdabilidade da psor\u00edase. Controla os xenes que afectan o sistema inmunol\u00f3xico ou codifica prote\u00ednas da pel que son abondosas na psor\u00edase. \"PSORS1\" at\u00f3pase no cromosoma 6 no complexo maior de histocompatibilidade (CMH), que controla importantes funci\u00f3ns inmunes. Tres xenes do locus \"PSORS1\" te\u00f1en unha forte asociaci\u00f3n coa psor\u00edase vulgar: \"HLA-C\" variante \"HLA-Cw6\", que codifica unha prote\u00edna MHC de clase I; \"CCHCR1\", variante WWC, que codifica unha prote\u00edna de h\u00e9lice superenrolada que est\u00e1 sobreexpresada na epiderme psori\u00e1sica; e \"CDSN\", variante alelo 5, que codifica a corneodesmosina, unha prote\u00edna que se expresa na capa granular e cornificada da epiderme e que regula o abrocho da psor\u00edase.\nDous xenes principais do sistema inmunitario baixo investigaci\u00f3n son a subunidade beta de interleucina 12 (\"IL12B\") no cromosoma 5q, que expresa a interleucina-12B; e o \"IL23R\" no cromosoma 1p, que expresa o receptor de interleucina-23 e est\u00e1 involucrado na diferenciaci\u00f3n de c\u00e9lulas T. O receptor de interleucina-23 e \"IL12B\" foron fortemente vinculados coa psor\u00edase. As c\u00e9lulas T est\u00e1n involucradas no proceso inflamatorio que conduce \u00e1 psor\u00edase. Estes xenes at\u00f3panse entre os que regulan \u00e1 alza o factor de necrose tumoral \u03b1 e o factor nuclear \u03baB, dous xenes involucrados na inflamaci\u00f3n. Recentemente, identificouse o primeiro xene directamente ligado coa psor\u00edase. Unha mutaci\u00f3n rara no xene que codifica a prote\u00edna \"CARD14\" m\u00e1is un causante ambiental foron suficientes para causar a psor\u00edase en placa (a forma m\u00e1is com\u00fan de psor\u00edase).\nEstilo de vida.\nEntre as condici\u00f3ns de vida que se te\u00f1en rexistrados como agravantes da doenza est\u00e1n as infecci\u00f3ns cr\u00f3nicas, o estr\u00e9s e os cambios de estaci\u00f3n e clima. Outras que poden empeorar a condici\u00f3n son a auga quente, as lesi\u00f3ns produto do ra\u00f1ado, a secura da pel, o consumo excesivo de alcohol, fumar e a obesidade.\nVIH.\nA taxa de psor\u00edase en individuos VIH positivos \u00e9 comparable \u00e1 de individuos VIH negativos, por\u00e9n, a psor\u00edase tende a ser m\u00e1is grave en persoas infectadas co VIH. Os individuos VIH positivos te\u00f1en unha taxa moito maior de artrite psori\u00e1sica que os que non te\u00f1en a infecci\u00f3n. A resposta inmune naqueles infectados con VIH caracter\u00edzase polo xeral por sinais celulares no subconxunto Th2 de c\u00e9lulas T auxiliares CD4+, mentres que a resposta inmune na psor\u00edase vulgar caracter\u00edzase por un padr\u00f3n de sinais celulares t\u00edpicas do subconxunto Th1 de c\u00e9lulas T auxiliares CD4+ e de c\u00e9lulas T Th17 auxiliares. Prop\u00faxose a hip\u00f3tese de que a diminuci\u00f3n da presenza de c\u00e9lulas T CD4+ provoca unha sobreactivaci\u00f3n das c\u00e9lulas T CD8+, responsables da exacerbaci\u00f3n da psor\u00edase en persoas VIH positivas. A psor\u00edase nas persoas con VIH/SIDA a mi\u00fado \u00e9 grave e pode ser intratable coa terapia convencional. Nas persoas con psor\u00edase ben controlada a longo prazo, a infecci\u00f3n por VIH pode desencadear un abrocho grave de psor\u00edase e ou artrite psori\u00e1sica.\nMicrobios.\nA psor\u00edase foi descrita como unha doenza que xorde despois da farinxite estreptoc\u00f3cica, e pode empeorar pola colonizaci\u00f3n na pel ou do intestino de \"Staphylococcus aureus\", \"Malassezia\" e \"Candida albicans\".\nMedicaci\u00f3ns.\nA psor\u00edase inducida por f\u00e1rmacos pode producirse por mor de beta bloqueadores, litio, medicaci\u00f3n contra a malaria, antiinflamatorios non-esteroides, terbinafina, bloqueadores das canles de calcio, captopril, gliburida, factor estimulante de colonias de granulocitos, interleucinas, interfer\u00f3n, hipolipemiantes, e paradoxicamente inhibidores de TNF como infliximab ou adalimumab. A retirada de corticosteroides (crema t\u00f3pica de esteroides) pode agravar a psor\u00edase por mor do efecto rebote.\nMecanismo.\nA psor\u00edase caracter\u00edzase por un crecemento anormalmente excesivo e r\u00e1pido da capa epid\u00e9rmica da pel. A produci\u00f3n anormal de c\u00e9lulas da pel (especialmente durante a cicatrizaci\u00f3n) e unha sobreabundancia de c\u00e9lulas da pel producen como resultado a secuencia de eventos patol\u00f3xicos na psor\u00edase. Con psor\u00edase, as c\u00e9lulas da pel an\u00f3vanse cada 3 ou 5 d\u00edas, no canto dos 28 ou 30 d\u00edas da pel sa. Crese que estes cambios prove\u00f1en da maduraci\u00f3n prematura de queratinocitos inducida por un cadoiro inflamatorio na derme, que implica c\u00e9lulas dendr\u00edticas, macr\u00f3fagos e linfocitos T (tres subtipos de leucocitos). Estas c\u00e9lulas inmunes m\u00f3vense dende a derme at\u00e9 a epiderme e segregan sinais qu\u00edmicos inflamatorios (citoquinas) como interleucina-36\u03b3, factor de necrose tumoral alfa, interleucina 1\u03b2, interleucina 6 e interleucina 22. C\u00f3idase que estes sinais inflamatorios estimulan a proliferaci\u00f3n de queratinocitos. Unha hip\u00f3tese prop\u00f3n que a psor\u00edase est\u00e1 relacionada cun defecto nos linfocitos T reguladores, e na citoquina regulatoria interleucina 10.\nAs mutaci\u00f3ns xen\u00e9ticas das prote\u00ednas involucradas na capacidade da pel para funcionar como unha barreira foron identificadas como marcadores de susceptibilidade para o desenvolvemento da psor\u00edase.\nO ADN liberado das c\u00e9lulas que morren act\u00faa como un est\u00edmulo inflamatorio na psor\u00edase e estimula os receptores en certas c\u00e9lulas dendr\u00edticas, que \u00e1 s\u00faa vez producen a citoquina interfer\u00f3n-\u03b1. En resposta \u00e1s mensaxes qu\u00edmicas das c\u00e9lulas dendr\u00edticas e das c\u00e9lulas T, os queratinocitos tam\u00e9n segregan citoquinas como interleucina 1, interleucina 6 e factor de necrose tumoral alfa, que sinalizan as c\u00e9lulas inflamatorias posteriores para que cheguen e estimulen unha inflamaci\u00f3n adicional.\nAs c\u00e9lulas dendr\u00edticas unen o sistema inmunitario innato e o sistema inmunitario adaptativo. Aumentan nas lesi\u00f3ns psori\u00e1sicas e inducen a proliferaci\u00f3n de c\u00e9lulas T e c\u00e9lulas T auxiliares tipo 1 (Th1). A inmunoterapia dirixida, as\u00ed como o psoraleno e a terapia con radiaci\u00f3n ultravioleta A poden reducir o n\u00famero de c\u00e9lulas dendr\u00edticas e favorecer a segregaci\u00f3n dun padr\u00f3n de citoquinas de c\u00e9ulas Th2 sobre un perfil de citoquinas de c\u00e9lulas Th1/Th17. As c\u00e9lulas T psori\u00e1sicas m\u00f3vense dende a derme at\u00e9 a epiderme e segregan interfer\u00f3n-\u03b3 e interleucina 17. A interleucina 23 \u00e9 co\u00f1ecida por inducir a produci\u00f3n de interleucina 17 e interleucina 22. A interleucina 22 traballa en combinaci\u00f3n coa interleucina 17 para inducir os queratinocitos a segregar citoquinas atraentes de neutr\u00f3filos.\nDiagnose.\nA diagnose da psor\u00edase bas\u00e9ase polo xeral na aparencia da pel. As caracter\u00edsticas m\u00e1is com\u00fans da pel con psor\u00edase son as escamas, as placas eritematosas, as p\u00e1pulas ou parches da pel que poden ser dolorosos e proer. Normalmente non se requiren an\u00e1lises de sangue ou procedementos especiais para facer a diagnose.\nA diagnose diferencial da psor\u00edase incl\u00fae condici\u00f3ns dermatol\u00f3xicas semellantes en aparencia tales como eccema discoido, dermatite seborreica, pitir\u00edase rosada (pode ser confundida coa psor\u00edase guttata), \"tinea unguium\" (pode ser confundida coa psor\u00edase nas unllas) ou linfoma cut\u00e1neo de c\u00e9lulas T (o 50% dos individuos con este cancro son mal diagnosticados con psor\u00edase). As manifestaci\u00f3ns dermatol\u00f3xicas de doenzas sist\u00e9micas como a erupci\u00f3n de s\u00edfilis secundaria poden ser confundidas coa psor\u00edase.\nSe a diagnose cl\u00ednica non \u00e9 clara, pode realizarse unha biopsia da pel ou un raspado para desbotar outros trastornos e confirmar a diagnose. A pel dunha biopsia amosar\u00e1 proxecci\u00f3ns epid\u00e9rmicas con forma de porra que interdixitan coa derme no microscopio. O engrosamento epid\u00e9rmico \u00e9 outra caracter\u00edstica histol\u00f3xica que se pode atopar nas lesi\u00f3ns psori\u00e1sicas. A capa do estrato granuloso da epiderme a mi\u00fado falta ou red\u00facese significativamente nas lesi\u00f3ns psori\u00e1sicas; as c\u00e9lulas da capa m\u00e1is superficial da pel tam\u00e9n son anormais xa que nunca maduran completamente. A diferenza dos seus hom\u00f3logos maduros, estas c\u00e9lulas superficiais mante\u00f1en o seu n\u00facleo. Os infiltrados inflamatorios p\u00f3dense visualizar tipicamente en microscop\u00eda cando se examina o tecido da pel ou o tecido articular afectado pola psor\u00edase. O tecido cut\u00e1neo epid\u00e9rmico afectado pola inflamaci\u00f3n psori\u00e1sica a mi\u00fado ten moitas c\u00e9lulas T CD8+, mentres que o predominio das c\u00e9lulas T CD4+ constit\u00fae os infiltrados inflamatorios da capa d\u00e9rmica da pel e das articulaci\u00f3ns.\nClasificaci\u00f3n.\nMorfol\u00f3xica.\nA psor\u00edase clasif\u00edcase como un trastorno papuloescamoso e subdiv\u00eddese normalmente en diferentes categor\u00edas segundo as caracter\u00edsticas histol\u00f3xicas. Entre as s\u00faas variantes est\u00e1n a psor\u00edase de placas, pustulosa, guttata e flexural. Cada variante ten o seu propio c\u00f3digo CIE-10. A psor\u00edase tam\u00e9n pode ser clasificada nos tipos pustulosa e non pustulosa.\nPat\u00f3xena.\nOutro esquema de clasificaci\u00f3n considera factores xen\u00e9ticos e demogr\u00e1ficos. O tipo 1 ten un historial familiar positivo, comeza antes dos 40 anos e est\u00e1 asociado co ant\u00edxeno leucocitario humano, \"HLA-Cw6\". Pola contra, o tipo 2 non ten historial familiar, pres\u00e9ntase despois dos 40 anos e non est\u00e1 asociado co \"HLA-Cw6\". O tipo 1 representa arredor do 75% das persoas con psor\u00edase.\nA clasificaci\u00f3n da psor\u00edase como unha doenza autoinmune provocou un debate considerable. Os investigadores propuxeron diferentes descrici\u00f3ns da psor\u00edase e a artrite psori\u00e1sica; alg\u00fans autores clasific\u00e1ronas como doenzas autoinmunes mentres que outros autores clasific\u00e1ronas como diferentes das doenzas autoinmunes e refer\u00edronse a elas como doenzas inflamatorias mediadas polo sistema inmunol\u00f3xico.\nGravidade.\nNon hai consenso sobre como clasificar a gravidade da psor\u00edase. A psor\u00edase leve definiuse como unha porcentaxe da \u00e1rea de superficie corporal (BSA)\u226410, un \u00edndice de gravidade da zona de psor\u00edase (PASI) de \u226410 e o \u00edndice de calidade de vida da dermatolox\u00eda (DLQI) de \u226410. A psor\u00edase moderada a grave foi definida polo mesmo grupo como BSA &gt;10 ou PASI &gt;10 e DLQI de &gt;10.\nO DLQI \u00e9 unha ferramenta de dez preguntas empregada para medir o impacto de varias doenzas dermatol\u00f3xicas na vida diaria. O DLQI punt\u00faa dende o 0 (deterioraci\u00f3n m\u00ednima) at\u00e9 o 30 (deterioraci\u00f3n m\u00e1xima) e calc\u00falase con cada resposta asignada de 0 a 3 puntos, coas puntuaci\u00f3ns m\u00e1is altas indicando unha maior deterioraci\u00f3n social ou ocupacional.\nO \u00edndice de gravidade da \u00e1rea de psor\u00edase (PASI) \u00e9 a ferramenta de medici\u00f3n m\u00e1is empregada para a psor\u00edase. PASI aval\u00eda a gravidade das lesi\u00f3ns e da \u00e1rea afectada e combina estes dous factores nunha puntuaci\u00f3n \u00fanica de 0 (sen enfermidade) a 72 (enfermidade m\u00e1xima). Por\u00e9n, o PASI pode ser dif\u00edcil de m\u00e1is para empregalo f\u00f3ra dun contexto de investigaci\u00f3n, o cal levou a tentar simplificar o \u00edndice para uso cl\u00ednico.\nTratamento.\nMalia que non hai cura para a psor\u00edase, existen moitas opci\u00f3ns de tratamento. Polo xeral, os axentes t\u00f3picos \u00fasanse para doenzas lenes, a fototerapia para doenzas moderadas e os axentes sist\u00e9micos para doenzas graves.\nAxentes t\u00f3picos.\nAs compostos t\u00f3picos de corticosteroides son os axentes m\u00e1is eficaces cando se usan de xeito continuo durante 8 semanas; descubriuse que os retinoides e o alcatr\u00e1n de hulla te\u00f1en un beneficio limitado e poden non ser mellores que o placebo. Observouse un maior beneficio cos corticosteroides moi potentes en comparanza cos corticosteroides potentes.\nAn\u00e1logos da vitamina D como o paricalcitol son superiores \u00f3 placebo. A terapia de combinaci\u00f3n con vitamina D e un corticosteroide foi superior a calquera tratamiento s\u00f3 e descubriuse que a vitamina D \u00e9 superior \u00f3 alcatr\u00e1n de hulla na psor\u00edase de placas cr\u00f3nica.\nPara a psor\u00edase no coiro cabeludo, unha recensi\u00f3n de 2016 describiu que a terapia dual (an\u00e1logos de vitamina D e corticosteroides t\u00f3picos) ou a monoterapia con corticosteroides son m\u00e1is eficaces e seguras que os an\u00e1logos t\u00f3picos da vitamina D s\u00f3s. Debido \u00f3s seus perf\u00eds de seguridade semellantes e \u00f3 m\u00ednimo beneficio da terapia dual sobre a monoterapia, a monoterapia con corticosteroides parece ser un tratamento aceptable para o manexo a curto prazo.\nCremas hidrantes e emolientes como o aceite mineral, vaselina, calcipotriol e decubal (un emoliente de aceite en auga) aumentan a depuraci\u00f3n das placas psori\u00e1sicas. Demostrouse que alg\u00fans emolientes son a\u00ednda m\u00e1is efectivos para eliminar as placas psori\u00e1sicas cando se combinan con fototerapia. Por\u00e9n, certos emolientes non te\u00f1en impacto no aclarado da placa de psor\u00edase ou mesmo poden diminu\u00edr o efecto da fototerapia, como o emoliente do \u00e1cido salic\u00edlico, que ten unha estrutura semellante \u00f3 \u00e1cido 4-aminobenzoico (PABA) e \u00e9 moi com\u00fan nas cremas solares, e \u00e9 co\u00f1ecido por interferir na fototerapia en psor\u00edase. O aceite de coco, cando \u00e9 empregado como emoliente na psor\u00edase, dimin\u00fae o aclarado da placa con fototerapia. As cremas e unturas medicinais aplicadas directamente enriba das placas psori\u00e1sicas poden axudar a reducir a inflamaci\u00f3n, eliminar a escama acumulada, reducir o recambio da pel e despexar a pel afectada das placas. Os ung\u00fcentos que conte\u00f1en alcatr\u00e1n de hulla, ditranol, corticosteroides (como desoximetasona), fluocinonide, an\u00e1logos de vitamina D3 (como o calcipotriol) e retinoides son usados de forma rutineira. O uso da unidade da punta do dedo pode ser unha \u00fatil gu\u00eda para saber canta crema t\u00f3pica empregar.\nOs an\u00e1logos de vitamina D poden ser \u00fatiles con esteroides, mais por si s\u00f3s te\u00f1en unha alta taxa de efectos secundarios. En combinaci\u00f3n, poden permitir o uso de menos esteroides.\nOutra terapia t\u00f3pica para o tratamento da psor\u00edase \u00e9 unha forma de balneoterapia, que implica ba\u00f1os diarios no Mar Morto. Isto faise polo xeral durante catro semanas co beneficio atribu\u00eddo tam\u00e9n \u00e1 exposici\u00f3n \u00f3 sol, e especificamente \u00e1 luz ultravioleta. Isto \u00e9 altamente rendible e propagouse como unha forma efectiva de tratar a psor\u00edase sen medicamentos. Observ\u00e1ronse con frecuencia diminuci\u00f3ns das puntuaci\u00f3ns PASI superiores \u00f3 75% e a remisi\u00f3n durante varios meses. Os efectos secundarios poden ser lenes, como pro\u00eddo foliculite, queimadura solar, poikiloderma e un risco te\u00f3rico de cancro de pel non melanoma. Por\u00e9n, estudos m\u00e1is recentes determinaron que non semella incrementar o risco de melanoma a longo prazo. Os datos non son conclu\u00edntes respecto do cancro de pel non melanoma, pero apoia a idea de que a terapia est\u00e1 asociada cun maior risco de formas benignas de dano cut\u00e1neo inducido polo sol, como elastose act\u00ednica ou lentixa solar. A balneoterapia no Mar Morto tam\u00e9n \u00e9 efectiva para a artrite psori\u00e1sica.\nFototerapia ultravioleta.\nA fototerapia na forma de luz solar foi empregada dende hai tempo para tratar a psor\u00edase. A luz ultravioleta con lonxitude de onda de 311 a 313\u00a0nan\u00f3metros \u00e9 a m\u00e1is efectiva, e desenvolv\u00e9ronse l\u00e1mpadas especiais para esta aplicaci\u00f3n. O tempo de exposici\u00f3n debe ser controlado para evitar danos e queimaduras na pel. As l\u00e1mpadas ultravioleta deben contar cun temporizador que apague a l\u00e1mpada cando se cumpra o tempo \u00f3ptimo. A cantidade de luz empregada \u00e9 determinada polo tipo de pel da persoa. O aumento do \u00edndice de cancro no tratamento parece ser pequeno. A Fototerapia con banda angosta de luz UVB (NB-UVB) demostrou ter unha eficacia semellante \u00e1 fototerapia de psoraleno e ultravioleta A (PUVA). Nunha metaan\u00e1lise de 2013 non se atopou diferenza entre os m\u00e9todos NB-UVB e PUVA no tratamento da psor\u00edase, mais a NB-UVB \u00e9 polo xeral m\u00e1is conveniente.\nUn dos principais problemas coa fototerapia cl\u00ednica \u00e9 a dificultade que moitos pacientes te\u00f1en para acceder a unha instalaci\u00f3n. As instalaci\u00f3ns de bronceado en interiores son case omnipresentes no presente e poder\u00edan considerarse como un medio para que os pacientes se expo\u00f1an a raios UV cando o dermat\u00f3logo non dispo\u00f1a de fototerapia. Moitas persoas xa utilizan o bronceado en interiores como tratamento para a psor\u00edase; unha instalaci\u00f3n interior informou que o 50% dos seus clientes estaban usando o centro para o tratamento da psor\u00edase mentres que outro centro informou que o 36% estaba facendo o mesmo. Por\u00e9n, existe unha preocupaci\u00f3n polo uso de bronceado comercial xa que as c\u00e1maras que emiten principalmente UVA poder\u00edan non tratar eficazmente a psor\u00edase. Un estudo demostrou que a psor\u00edase en placa responde a doses eritemox\u00e9nicas de UVA ou UVB, xa que a exposici\u00f3n a calquera delas pode causar a disipaci\u00f3n das placas psori\u00e1sicas. Requ\u00edrese de m\u00e1is enerx\u00eda para chegar at\u00e9 a dose eritemox\u00e9nica con UVA.\nT\u00f3dalas terapias con luz UV te\u00f1en riscos; as c\u00e1maras de bronceado non son unha excepci\u00f3n, particularmente pola relaci\u00f3n entre a luz UV e o incremento no risco de cancro de pel. Hai maiores riscos de melanoma, carcinomas de c\u00e9lulas escamosas e de c\u00e9lulas basais; os pacientes m\u00e1is novos con psor\u00edase, especialmente os menores de 35 anos, te\u00f1en un maior risco de melanoma polo tratamento con luz UV. A Organizaci\u00f3n Mundial da Sa\u00fade clasificou as c\u00e1maras de bronceado como cancer\u00edxenas. Unha recensi\u00f3n de estudos recomenda que a xente que \u00e9 susceptible de cancro de pel te\u00f1a moita conta cando empregue a terapia de luz UV como tratamento.\nUn mecanismo importante de NBUVB \u00e9 a induci\u00f3n de danos no ADN en forma de d\u00edmeros de pirimidina. Este tipo de fototerapia \u00e9 \u00fatil no tratamento da psor\u00edase porque a formaci\u00f3n destes d\u00edmeros interfire co ciclo celular e deteno. A interrupci\u00f3n do ciclo celular inducida por NBUVB oponse \u00e1 divisi\u00f3n r\u00e1pida caracter\u00edstica das c\u00e9lulas da piel observada na psor\u00edase. A actividade de moitos tipos de c\u00e9lulas inmunitarias que se encontran na pel tam\u00e9n se suprime de maneira efectiva cos tratamentos de fototerapia NBUVB. O efecto secundario a curto prazo m\u00e1is com\u00fan desta forma de fototerapia \u00e9 o avermellado da pel; efectos secundarios menos com\u00fans da fototerapia NBUVB son o pro\u00eddo e as b\u00f3chegas na pel tratada, irritaci\u00f3n dos ollos en forma de conxuntivite ou inflamaci\u00f3n da c\u00f3rnea, ou herpes por mor da activaci\u00f3n do virus do herpes simplex na pel arredor dos beizos. \u00c9 com\u00fan a protecci\u00f3n ocular durante os tratamentos de fototerapia.\nO psoraleno e a fototerapia ultravioleta A (PUVA) combina a administraci\u00f3n oral ou t\u00f3pica de psoraleno con exposici\u00f3n \u00e1 luz ultravioleta A (UVA). O mecanismo de acci\u00f3n da PUVA \u00e9 desco\u00f1ecido, mais probablemente involucre a activaci\u00f3n do psoraleno pola luz UVA, que inhibe a produci\u00f3n anormalmente r\u00e1pida das c\u00e9lulas na pel psori\u00e1sica. Existen m\u00faltiples mecanismos de acci\u00f3n asociados coa PUVA, inclu\u00eddos os efectos sobre o sistema inmunol\u00f3xico da pel. A PUVA est\u00e1 asociada con n\u00e1useas, cefalalxia, cansazo, pro\u00eddo e comech\u00f3n. O tratamento a longo prazo est\u00e1 asociado co carcinoma espinocelular (mais non con melanoma). A terapia de combinaci\u00f3n para casos de psor\u00edase moderada e grave usando PUVA m\u00e1is acitretina tivo beneficios, pero o uso de acitretina est\u00e1 asociado con doenzas conx\u00e9nitas e danos no f\u00edgado.\nAxentes sist\u00e9micos.\nA psor\u00edase resistente a tratamentos t\u00f3picos e fototerapia pode ser tratada con terapias sist\u00e9micas, inclu\u00edndo f\u00e1rmacos orais ou inxecci\u00f3ns. As persoas sometidas a tratamentos sist\u00e9micos deben facer an\u00e1lises de sangue e tests das funci\u00f3ns hep\u00e1ticas para comprobar a toxicidade dos medicamentos. O embarazo debe ser evitado durante a maior\u00eda destes tratamentos. A maior\u00eda das persoas experimentan unha recorrencia da psor\u00edase despois de interromper o tratamento sist\u00e9mico.\nOs tratamentos sist\u00e9micos non biol\u00f3xicos empregados frecuentemente para a psor\u00edase incl\u00faen metotrexato, ciclosporina, hidroxicarbamida, \u00e1cidos fum\u00e1ricos como o dimetilfumarato, e retinoides. O metotrexato e a ciclosporina son f\u00e1rmacos que suprimen o sistema inmune; os retinoides son formas sint\u00e9ticas de vitamina A. Estes axentes tam\u00e9n se consideran tratamentos de primeira li\u00f1a para a eritrodermia psori\u00e1sica. Os corticosteroides orais non deben utilizarse, xa que poden provocar unha exacerbaci\u00f3n da psor\u00edase \u00f3 suspendela.\nOs axentes biol\u00f3xicos son prote\u00ednas fabricadas que interrompen o proceso inmunol\u00f3xico involucrado na psor\u00edase. A diferenza das terapias con medicamentos inmunosupresores xeneralizados, como o metotrexato, os produtos biol\u00f3xicos enf\u00f3canse en aspectos espec\u00edficos do sistema inmunitario que contrib\u00faen \u00e1 psori\u00edase. Estes medicamentos xeralmente son ben tolerados e os datos limitados de resultados a longo prazo demostraron que os produtos biol\u00f3xicos son seguros para o uso a longo prazo na psor\u00edase en placa de moderada a grave. Por\u00e9n, debido \u00e1s s\u00faas acci\u00f3ns inmunosupresoras, os produtos biol\u00f3xicos asoci\u00e1ronse cun pequen aumento no risco de infecci\u00f3n.\nAs directrices oficiais consideran os produtos biol\u00f3xicos como tratamentos de terceira li\u00f1a para a psor\u00edase en placa despois dunha resposta inadecuada \u00f3 tratamento t\u00f3pico, a fototerapia e os tratamentos sist\u00e9micos non biol\u00f3xicos. A seguridade dos produtos biol\u00f3xicos durante o embarazo non foi avaliada. As directrices europeas recomendan evitar os produtos biol\u00f3xicos se se prop\u00f3n quedar embarazada; as terapias anti-TNF como o infliximab non se recomendan para uso en portadores cr\u00f3nicos de virus da hepatite B ou individuos afectados polo VIH.\nVarios anticorpos monoclonais atacan as citoquinas, as mol\u00e9culas que as c\u00e9lulas empregan para enviarse sinais inflamatorios entre elas. O factor de necrose tumoral alfa \u00e9 unha das principais citoquinas inflamatorias que o executan. Desenvolv\u00e9ronse catro anticorpos monoclonais (MAbs) (infliximab, adalimumab, golimumab e certolizumab pegol) e un receptor reclamo recombinante TNF-\u03b1, o etanercept, para evitar os sinais do TNF-\u03b1. Ademais, desenvolv\u00e9ronse anticorpos monoclonais, como ixekizumab, contra as citoquinas proinflamatorias e inhiben a v\u00eda inflamatoria nun punto diferente \u00f3s anticorpos anti-TNF-\u03b1. IL-12 e IL-23 comparten un dominio com\u00fan, p40, que \u00e9 o obxectivo do ustekinumab da Food and Drug Administration. En 2017, a US FDA aprobou guselkumab para psor\u00edase de placas. Realiz\u00e1ronse poucos estudos sobre a eficacia dos f\u00e1rmacos anti-TNF para a psor\u00edase en nenos. Un estudo de control aleatorizado suxeriu que 12 semanas de tratamento con etanercept reduciron a extensi\u00f3n da psor\u00edase en nenos sen efectos adversos duradeiros.\nDous f\u00e1rmacos que se dirixen \u00e1s c\u00e9lulas T son efalizumab e alefacept. Efalizumab \u00e9 un anticorpo monoclonal que se dirixe especificamente \u00e1 subnidade CD11a do ant\u00edxeno asociado \u00e1 funci\u00f3n do linfocito 1. Tam\u00e9n bloquea a adhesi\u00f3n de c\u00e9lulas endoteliais que se atopan nos vasos sangu\u00edneos e que atraen as c\u00e9lulas T. Efalizumab foi retirado polo fabricante voluntariamente do mercado europeo en febreiro de 2009 e do mercado estadounidense en xu\u00f1o de 2009 debido \u00e1 asociaci\u00f3n da medicaci\u00f3n con casos de leucoencefalopat\u00eda multifocal progresiva. Alefacept tam\u00e9n bloquea as mol\u00e9culas que as c\u00e9lulas dendr\u00edticas utilizan para comunicarse coas c\u00e9lulas T e mesmo fai que as c\u00e9lulas asasinas naturais eliminen as c\u00e9lulas T como un xeito de controlar a inflamaci\u00f3n. Tam\u00e9n pode utilizarse apremilast con este obxectivo.\nAs persoas con psor\u00edase poden desenvolver anticorpos neutralizantes contra os anticorpos monoclonais. A neutralizaci\u00f3n prod\u00facese cando un anticorpo antif\u00e1rmacos evita que un anticorpo monoclonal como o infliximab se una \u00f3 ant\u00edxeno nunha proba de laboratorio. Especificamente, a neutralizaci\u00f3n ocorre cando o anticorpo antif\u00e1rmaco se une no sitio de uni\u00f3n do ant\u00edxeno de infliximab no lugar de TNF-\u03b1. Cando infliximab xa non se une \u00f3 factor de necrose tumoral alfa, xa non dimin\u00fae a inflamaci\u00f3n, e a psor\u00edase pode empeorar. Non se rexistraron anticorpos neutralizantes contra etanercept, un f\u00e1rmaco biol\u00f3xico que \u00e9 unha prote\u00edna de fusi\u00f3n composta de dous receptores de TNF-\u03b1. A falta de anticorpos neutralizantes contra o etanercept \u00e9 probablemente secundaria \u00e1 presenza innata do receptor de TNF-\u03b1, e do desenvolvemento de tolerancia inmunol\u00f3xica.\nUnha metaan\u00e1lise de 2017 descubriu que ixekizumab, secukinumab, brodalumab, guselkumab, certolizumab e ustekinumab foron os biol\u00f3xicos m\u00e1is efectivos para trata-la psor\u00edase. En xeral, os biol\u00f3xicos anti-IL17, anti-IL12/23, anti-IL23 e anti-TNF alpha son considerados m\u00e1is efectivos c\u00f3s tratamentos sist\u00e9micos tradicionais. As v\u00edas inmunol\u00f3xicas da psor\u00edase involucran os linfocitos TH-9, TH-22, TH-17 e TH-1, e os produtos biol\u00f3xicos anteriores dificultan diferentes aspectos destas v\u00edas.\nOutro posible tratamento para psor\u00edase de moderada a grave \u00e9 o \u00e1cido fum\u00e1rico que pode ter unha efectividade semellante \u00f3 metotrexato.\nCirurx\u00eda.\nEvidencia limitada suxire que a extirpaci\u00f3n das am\u00edgdalas pode beneficiar \u00e1s persoas con psor\u00edase de placas cr\u00f3nica, psor\u00edase guttata e palmoplantar pustulosa.\nDieta.\nEstudos non controlados suxeriron que os individuos con psor\u00edase ou artrite psori\u00e1sica poden beneficiarse dunha dieta con suplementos de aceite de pescado rico en \u00e1cido eicosapentaenoico (EPA) e \u00e1cido docosahexaenoico (DHA). As recomendaci\u00f3ns diet\u00e9ticas incl\u00faen o consumo de peixes de auga fr\u00eda (preferiblemente peixes silvestres, non de granxa) como o salm\u00f3n, arenque e xarda, aceite de oliva virxe extra, legumes, vexetais, froitas e cereais, as\u00ed como evitar o consumo de alcohol, carne vermella e produtos l\u00e1cteos. O efecto do consumo de cafe\u00edna (inclu\u00edndo caf\u00e9, t\u00e9 negro, mate e chocolate negro) a\u00ednda non foi determinado.\nHai unha alta taxa de enfermidade cel\u00edaca entre as persoas con psor\u00edase. \u00d3 adoptar unha dieta sen glute, a gravidade da doenza xeralmente dimin\u00fae nas persoas con enfermidade cel\u00edaca e aquelas con anticorpos anti-gliadina.\nPrognose.\nA maior\u00eda das persoas con psor\u00edase non experimentan nada m\u00e1is que lesi\u00f3ns cut\u00e1neas lenes que poden tratarse de xeito eficaz con terapias t\u00f3picas.\nS\u00e1bese que a psor\u00edase ten un impacto negativo na calidade de vida tanto da persoa afectada coma dos membros da familia. Dependendo da gravidade e a localizaci\u00f3n dos abrochos, os individuos poden experimentar un malestar f\u00edsico significativo e algunha discapacidade. O pro\u00eddo e a dor poden interferir coas funci\u00f3ns b\u00e1sicas, como o coidado persoal e o sono. A participaci\u00f3n en actividades deportivas, certas ocupaci\u00f3ns e o coidado dos membros da familia poden converterse en actividades dif\u00edciles para quen ten placas nas mans e nos p\u00e9s. As placas no coito cabeludo poden ser particularmente embarazosas xa que as placas escamosas no cabelo poden ser confundidas con caspa.\nAs persoas con psor\u00edase poden sentirse avergonzadas pola s\u00faa aparencia e ter unha mala imaxe de si mesmas, o cal pode derivar nun temor \u00f3 rexeitamento p\u00fablico e preocupaci\u00f3ns psicosexuais. A psor\u00edase asociouse cunha baixa autoestima e a depresi\u00f3n \u00e9 m\u00e1is com\u00fan entre as persoas con esta condici\u00f3n. As persoas con psor\u00edase a mi\u00fado s\u00e9ntense discriminadas por mor da crenza errada de que a psor\u00edase \u00e9 contaxiosa. A angustia psicol\u00f3xica pode provocar trastorno depresivo maior e illamento social; unha alta taxa de pensamentos suicidas foi asociada coa psor\u00edase. Existen moitas ferramentas para medir a calidade de vida dos pacientes con psor\u00edase e outros trastornos dermatol\u00f3xicos. A investigaci\u00f3n cl\u00ednica sinalou que os individuos a mi\u00fado experimentan unha calidade de vida diminu\u00edda. Os nenos con psor\u00edase poden ser v\u00edtimas de bullying.\nVarias condici\u00f3ns est\u00e1n asociadas coa psor\u00edase. Estas ocorren con m\u00e1is frecuencia nas persoas maiores. Case a metade das persoas con psor\u00edase maiores de 65 anos te\u00f1en cando menos tres comorbilidades (condici\u00f3ns concurrentes), e dous terzos te\u00f1en cando menos d\u00faas comorbilidades.\nDoenzas cardiovasculares.\nA psor\u00edase asociouse coa obesidade e outros trastornos cardiovasculares e metab\u00f3licos. A incidencia da diabetes \u00e9 un 27% m\u00e1is alta nas persoas afectadas de psor\u00edase que naquelas que non padecen esta condici\u00f3n. A psor\u00edase grave pode asociarse m\u00e1is estreitamente co desenvolvemento da diabetes que a psor\u00edase lene. As persoas m\u00e1is novas con psor\u00edase tam\u00e9n poden ter un maior risco de desenvolver diabetes. As persoas con psor\u00edase ou artrite psori\u00e1sica te\u00f1en un risco lixeiramente maior de padecer doenzas e ataques card\u00edacos en comparanza coa poboaci\u00f3n xeral. O risco de doenza cardiovascular parece estar relacionado coa gravidade da psor\u00edase e da s\u00faa duraci\u00f3n. Non existen evidencias s\u00f3lidas que suxiran que a psor\u00edase estea asociada cun maior risco de morte por eventos cardiovasculares. O metotrexato pode achegar un grao de protecci\u00f3n para o coraz\u00f3n.\nAs probabilidades de ter hipertensi\u00f3n son 1,58 veces m\u00e1is altas nas persoas con psor\u00edase que nas que non te\u00f1en a condici\u00f3n; estas probabilidades son a\u00ednda maiores nos casos graves de psor\u00edase. Observouse unha asociaci\u00f3n semellante nas persoas con artrite psori\u00e1sica: descubriuse que as probabilidades de ter hipertensi\u00f3n eran 2,07 veces maiores en comparanza coas probabilidades da poboaci\u00f3n xeral. O v\u00ednculo entre a psor\u00edase e a hipertensi\u00f3n non se entende polo momento. Os mecanismos que se supo\u00f1en implicados nesta relaci\u00f3n incl\u00faen os seguintes: desregulaci\u00f3n do sistema renina-anxiotensina, niveis elevados de endotelina 1 no sangue, e aumento do estr\u00e9s oxidativo. A incidencia da normalidade card\u00edaca de fibrilaci\u00f3n auricular \u00e9 1,31 veces m\u00e1is alta nas persoas con psor\u00edase e 1,63 veces nas persoas con psor\u00edase grave. Pode haber un risco lixeiramente maior de accidente cerebrovascular asociado coa psor\u00edase, especialmente en casos graves. O tratamento de niveis elevados de colesterol con estatinas asociouse coa diminuci\u00f3n da gravidade da psor\u00edase, medida coa puntuaci\u00f3n PASI, e tam\u00e9n se asociou con melloras noutros factores de risco de doenza cardiovascular como os marcadores de inflamaci\u00f3n. Estes efectos cardioprotectores atrib\u00faense \u00e1 capacidade das estatinas de mellorar o perfil de l\u00edpidos no sangue e debido \u00f3s seus efectos antiinflamatorios. O uso de estatinas en persoas con psor\u00edase e hiperlipidemia foi asociado co incremento dos niveis da prote\u00edna C reactiva e TNF\u03b1 as\u00ed como a diminuci\u00f3n da actividade da prote\u00edna inmune LFA-1. En comparanza con persoas sen psor\u00edase, os afectados con psor\u00edase te\u00f1en m\u00e1is posibilidades de satisfacer os criterios da s\u00edndrome metab\u00f3lica.\nOutras doenzas.\nAs taxas da doenza de Crohn e de colite ulcerosa son superiores \u00e1s da poboaci\u00f3n xeral, nun factor de 3,8 e 7,5 respectivamente. As persoas con psor\u00edase tam\u00e9n te\u00f1en un alto risco de padecer enfermidade cel\u00edaca. Poucos estudos avaliaron a relaci\u00f3n da esclerose m\u00faltiple coa psor\u00edase e a s\u00faa relaci\u00f3n est\u00e1 en cuesti\u00f3n. A psor\u00edase asociouse cun incremento do 16% no risco relativo xeral de cancro non de pel. As persoas con psor\u00edase te\u00f1en un 52% m\u00e1is de risco de padecer cancros de pulm\u00f3n e bronquios, un 205% m\u00e1is de desenvolver cancros do tracto gastrointestinal, un 31% m\u00e1is de desenvolver cancros do tracto urinario, un 90% m\u00e1is de desenvolver cancro de f\u00edgado e un 46% m\u00e1is de risco de desenvolver cancro de p\u00e1ncreas. O risco de desenvolver cancro de pel non melanoma tam\u00e9n \u00e9 maior. A psor\u00edase incrementa o risco de desenvolver cancro epidermoide nun 431% e de cancro basocelular nun 100%. Non existe maior risco de desenvolver melanoma asociado coa psor\u00edase.\nEpidemiolox\u00eda.\nEst\u00edmase que a psor\u00edase afecta a un 2 ou 4% da poboaci\u00f3n da sociedade occidental. A taxa de psor\u00edase var\u00eda segundo a idade, a rexi\u00f3n e a etnia, e est\u00edmase que unha combinaci\u00f3n de factores ambientais e xen\u00e9ticos son os responsables destas diferenzas. Pode producirse a calquera idade, a\u00ednda que aparece de maneira m\u00e1is frecuente por vez primeira entre os 15 e os 25 anos. Arredor dun terzo das persoas con psor\u00edase foron diagnosticadas antes dos 20 anos. A psor\u00edase afecta a \u00e1mbolos dous sexos do mesmo xeito.\nA psor\u00edase afecta a m\u00e1is de 6,7 mill\u00f3ns de estadounidenses e \u00e9 m\u00e1is frecuente en adultos. No 2011, esta doenza afectaba a m\u00e1is de 39\u00a0000 persoas en Galicia.\nAs persoas con doenza inflamatoria intestinal como o mal de Crohn ou colite ulcerosa te\u00f1en un risco superior de desenvolver psor\u00edase. A psor\u00edase \u00e9 m\u00e1is com\u00fan nos pa\u00edses arredados do ecuador. As persoas de ascendencia europea te\u00f1en m\u00e1is posibilidades de ter psor\u00edase e esta condici\u00f3n \u00e9 relativamente pouco com\u00fan entre os afroamericanos e extremadamente pouco com\u00fan entre os ind\u00edxenas americanos.\nHistoria.\nOs estudosos cren que a psor\u00edase puido ser unha das diversas condici\u00f3ns da pel chamadas \"tzaraath\" (traducido como lepra) na Biblia hebrea, unha condici\u00f3n imposta como castigo por difamaci\u00f3n. O paciente era considerado \"impuro\" (v\u00e9xase tumah e taharah) durante a s\u00faa fase de aflici\u00f3n e finalmente era tratado polo kohen. Por\u00e9n, \u00e9 m\u00e1is probable que esta confusi\u00f3n xurdise do uso do mesmo termo grego para \u00e1mbalas d\u00faas condici\u00f3ns. Os gregos usaron o termo lepra (\u03bb\u03b5\u03c0\u03c1\u03b1) para condici\u00f3ns da pel escamosa. Usaron o termo psora para describir comech\u00f3n na pel. Comezou a ser co\u00f1ecida como a \"lepra de Willan\" a finais do s\u00e9culo XVIII cando o dermat\u00f3logo ingl\u00e9s Robert Willan e Thomas Bateman a diferenciaron doutras doenzas da pel. A lepra, segundo eles, dist\u00ednguese pola forma regular e circular dos parches, mentres que a psor\u00edase \u00e9 sempre irregular. Willan identificou d\u00faas categor\u00edas: \"leprosa graecorum\" e \"psora leprosa\".\nCrese que a psor\u00edase foi descrita por vez primeira polo romano Aulo Cornelio Celso. O dermat\u00f3logo brit\u00e1nico Thomas Bateman describiu unha posible relaci\u00f3n entre a psor\u00edase e os s\u00edntomas da artrite en 1813.\nA historia da psor\u00edase est\u00e1 inzada de tratamentos de dubidosa eficacia e alta toxicidade. Nos s\u00e9culos XVIII e XIX, a soluci\u00f3n de Fowler, que conti\u00f1a un veleno e composto ars\u00e9nico carcin\u00f3xeno, foi usado polos dermat\u00f3logos para o tratamento da psor\u00edase. Tam\u00e9n se usou o mercurio para o tratamento da psor\u00edase durante este per\u00edodo de tempo. O xofre, o iodo e o fenol tam\u00e9n foron usados nesta \u00e9poca porque se cr\u00eda incorrectamente que a psor\u00edase era unha doenza infecciosa. Os alcatr\u00e1ns de hulla us\u00e1ronse amplamente coa irradiaci\u00f3n con luz ultravioleta como un enfoque de tratamento t\u00f3pico a comezos do s\u00e9culo XX. Durante este mesmo per\u00edodo, os casos de artrite psori\u00e1sica trat\u00e1ronse con preparaci\u00f3ns de ouro administradas por v\u00eda intravenosa da mesma maneira que a artrite reumatoide. Todos estes tratamentos foron substitu\u00eddos por terapias modernas t\u00f3picas e sist\u00e9micas.\nEtimolox\u00eda.\nA verba \"psor\u00edase\" prov\u00e9n do grego \u03c8\u03c9\u03c1\u03af\u03b1\u03c3\u03b9\u03c2, que quere dicir \"condici\u00f3n de pro\u00eddo\" ou \"ter pro\u00eddo\" de \"psora\", \"pro\u00eddo\" e \"-iasis\", \"acci\u00f3n, condici\u00f3n\".\nSociedade e cultura.\nA Federaci\u00f3n Internacional de Asociaci\u00f3ns de Psor\u00edase (IFPA) \u00e9 a organizaci\u00f3n paraugas global para asociaci\u00f3ns nacionais e rexionais de pacientes de psor\u00edase e tam\u00e9n re\u00fane os principais expertos en investigaci\u00f3n da psor\u00edase e artrite psori\u00e1sica para celebrar congresos cient\u00edficos cada tres anos. A Rede Internacional de Psor\u00edase, un programa da Fundaci\u00f3n Ren\u00e9 Touraine]], re\u00fane dermat\u00f3logos, reumat\u00f3logos e outros profesionais relacionados co tratamento da psor\u00edase.\nOrganizaci\u00f3ns sen \u00e1nimo de lucro como a \"National Psoriasis Foundation\" nos Estados Unidos, a \"Psoriasis Association\" no Reino Unido e \"Psoriasis Australia\" ofrecen apoio e educaci\u00f3n sobre a psor\u00edase nos seus respectivos pa\u00edses.\nCusto.\nO custo anual do tratamento da psor\u00edase nos Estados Unidos estimouse en 32,5 bill\u00f3ns de d\u00f3lares, inclu\u00edndo 12,2 bill\u00f3ns en custos directos. Os custos da farmacia son a principal fonte de gastos directos, sendo a terapia biol\u00f3xica a m\u00e1is prevalente. Estes custos medran significativamente cando se te\u00f1en en conta as afecci\u00f3ns concomitantes, como doenzas card\u00edacas, hipertensi\u00f3n, diabetes, doenzas pulmonares e trastornos psiqui\u00e1tricos. Os gastos relacionados coas comorbilidades estim\u00e1ronse en 23\u00a0000 d\u00f3lares engadidos por paciente e por ano.\nInvestigaci\u00f3n.\nO papel da resistencia \u00e1 insulina na patoxenia da psor\u00edase at\u00f3pase actualmente en investigaci\u00f3n. A investigaci\u00f3n preliminar suxeriu que os antioxidantes como o polifenol pode ter efectos beneficiosos nas caracter\u00edsticas inflamatorias da psor\u00edase.\nMoitos dos medicamentos novos que se est\u00e1n a investigar dir\u00edxense \u00f3 eixo Th17/IL-23, particularmente os inhibidores de IL-23p19, xa que a IL-23p19 est\u00e1 presente en concentraci\u00f3ns elevadas nas lesi\u00f3ns da pel causadas pola psor\u00edase, \u00e1 vez que contrib\u00fae menos \u00e1 protecci\u00f3n contra as infecci\u00f3ns oportunistas. Outras citoquinas como a IL-17 e IL-22 tam\u00e9n foron obxectivos de inhibici\u00f3n, xa que desempe\u00f1an funci\u00f3ns importantes na patox\u00e9nese da psor\u00edase. Outra v\u00eda de investigaci\u00f3n centrouse no uso de inhibidores do factor de crecemento endotelial vascular para tratar a psor\u00edase. Os axentes orais que est\u00e1n sendo investigados como alternativas a medicaci\u00f3ns administradas por inxecci\u00f3ns son os inhibidores da quinase Janus, inhibidores da prote\u00edna quinase C, inhibidores de prote\u00edna quinase activada por mit\u00f3xeno e inhibidores de fosfodiesterasae 4, t\u00f3dolos cales demostraron a s\u00faa eficacia en varios ensaios cl\u00ednicos de fases 2 e 3. Por\u00e9n, estes axentes te\u00f1en efectos secundarios potencialmente graves por mor dos seus mecanismos inmunosupresores."}
{"id": "321968", "revid": "10599", "url": "https://gl.wikipedia.org/wiki?curid=321968", "title": "Vuelta a Espa\u00f1a 2015", "text": "A Volta a Espa\u00f1a 2015 foi a 70\u00ba edici\u00f3n da Volta a Espa\u00f1a, a terceira volta m\u00e1is importante do mundo. Comezou o 22 de setembro en Marbella e tras percorrer 3.358 quil\u00f3metros rematou o 13 de setembro na Praza de Cibeles de Madrid. O percorrido contou con 21 etapas: unha contra reloxo por equipos inicial, outra contra reloxo individual, cinco de media monta\u00f1a, seis de alta monta\u00f1a e oito planas.\nO campi\u00f3n foi o ciclista sardo Fabio Aru. Na segunda posici\u00f3n, quedou o escalador catal\u00e1n Joaquim Rodr\u00edguez, que tam\u00e9n conseguiu a clasificaci\u00f3n da combinada, e no terceiro lugar quedou o polaco Rafa\u0142 Majka.\nNas clasificaci\u00f3ns secundarias: Alejandro Valverde ga\u00f1ou a clasificaci\u00f3n por puntos, Omar Fraile a clasificaci\u00f3n da monta\u00f1a e o Movistar Team logrou a clasificaci\u00f3n por equipos.\nA gran revelaci\u00f3n da carreira foi o mozo e gran contrarreloxista neerland\u00e9s Tom Dumoulin que chegaba \u00e1 Vuelta como favorito para a etapa 17, pero que resultou un \u00f3so duro de roer e que despois de aguantar s\u00f3 os ataques dos seus rivais caeu na pen\u00faltima etapa ao perder m\u00e1is de oito minutos con Fabio Aru, o que at\u00e9 aquel intre era segundo na carreira. Por isto todo, a organizaci\u00f3n premiouno co Premio Super Combativo.\nEquipos.\nNa competici\u00f3n participaron 22 equipos diferentes, 17 da categor\u00eda UCI World Tour e 5 da categor\u00eda Profesional Continental invitados pola organizaci\u00f3n (Cofidis, Solutions Cr\u00e9dits, Colombia, Caja Rural-Seguros RGA, Team Europcar e MTN Qhubeka). En total tomaron a sa\u00edda 198 ciclistas de 22 equipos (9 participantes por equipo).\nClasificaci\u00f3n xeral.\nA seguinte t\u00e1boa amosa as vinte primeiras posici\u00f3ns da clasificaci\u00f3n xeral tralo remate da Volta 2015:"}
{"id": "321971", "revid": "1131", "url": "https://gl.wikipedia.org/wiki?curid=321971", "title": "Alc\u00e1zar dos Reis Cristi\u00e1ns", "text": "O Alc\u00e1zar dos Reis Cristi\u00e1ns, \u00e9 un edificio de car\u00e1cter militar ordenado constru\u00edr polo rei Afonso XI de Castela no ano 1328, sobre construci\u00f3ns anteriores (o Alc\u00e1zar andalus\u00ed, antes residencia do Gobernador Romano e a Aduana, situada nunha das marxes do r\u00edo Guadalquivir), en C\u00f3rdoba, Espa\u00f1a. O conxunto arquitect\u00f3nico ten un car\u00e1cter sobrio no seu exterior e espl\u00e9ndido no seu interior, cos magn\u00edficos xard\u00edns e patios que mante\u00f1en unha inspiraci\u00f3n mud\u00e9xar.\nO Alc\u00e1zar est\u00e1 declarado Ben de Interese Cultural dende o ano 1931. Forma parte do centro hist\u00f3rico de C\u00f3rdoba que foi declarado Patrimonio da Humanidade pola Unesco en 1994.\nHistoria.\nTras a conquista castel\u00e1 da cidade, o soar ocupado polo antigo alc\u00e1zar andalus\u00ed foi repartido entre o rei Fernando III, o bispo, alg\u00fans nobres e a orde de Calatrava. Foi decidida a s\u00faa fortificaci\u00f3n entre o ano 1328 e 1329, polo rei castel\u00e1n Afonso XI, sobre construci\u00f3ns anteriores.\nAloxamento de reis nas s\u00faas estancias de C\u00f3rdoba, os Reis Cat\u00f3licos pasaron m\u00e1is de oito anos na fortaleza, dirixindo dende a mesma, a campa\u00f1a contra o Reino de Granada. Nestas mesmas dependencias (Torre da Homenaxe), Cristovo Col\u00f3n solicitou fondos para a s\u00faa aventura mar\u00edtima no ano 1486, as\u00ed como viron o nacemento dun dos seus fillos, a infanta dona Mar\u00eda de Arag\u00f3n, futura ra\u00ed\u00f1a de Portugal.\nTras a campa\u00f1a de Granada e a finalizaci\u00f3n das campa\u00f1as contra os musulm\u00e1ns en Espa\u00f1a, os Reis Cat\u00f3licos cederon o inmoble \u00e1s autoridades eclesi\u00e1sticas, as cales o converteron en Tribunal do Santo Oficio, perdendo ent\u00f3n o seu car\u00e1cter palaciano. En 1812, e tras a abolici\u00f3n por parte das Cortes Constitu\u00edntes de C\u00e1diz do Tribunal da Inquisici\u00f3n, converteuse en c\u00e1rcere civil ata que no ano 1931, destinouse a instalaci\u00f3ns militares, os cales o cederon no ano 1955 ao Concello de C\u00f3rdoba.\nActualmente o Alc\u00e1zar \u00e9 sede de diferentes eventos municipais, como a celebraci\u00f3n de vodas civ\u00eds impartidas por diferentes ed\u00eds cordobeses, as\u00ed como ser sede e exposici\u00f3n de presentaci\u00f3ns varias.\nExterior.\nTorres.\nAt\u00f3pase rematado por catro torres (Pomba, Le\u00f3ns, Homenaxe e Inquisici\u00f3n), dando ao edificio unha forma case cadrada.\nInterior.\nSal\u00f3n dos Mosaicos.\nA sala principal do edificio, constru\u00edda no s\u00e9culo XVIII, denom\u00ednase \"Sal\u00f3n dos Mosaicos\", xa que nela p\u00f3dense admirar os impresionantes mosaicos atopados a finais dos anos 50 na Praza da \"Corredera\" e que formaban parte do circo romano, as\u00ed como un sarc\u00f3fago do s\u00e9culo III. Na actualidade tr\u00e1tase dun lugar moi solicitado polos cordobeses para contraer matrimonio civil.\nNo subsolo da actual planta, \u00e9 posible atopar a\u00ednda restos dos que se cren era ba\u00f1os reais utilizados polos altos dignatarios da \u00e9poca musulm\u00e1.\nPatio mourisco.\nO patio mourisco, tam\u00e9n co\u00f1ecido como patio mud\u00e9xar, at\u00f3pase no lado occidental do alc\u00e1zar. \u00c9 de planta cadrada e at\u00f3pase rodeado de galer\u00edas arcadas, excepto na s\u00faa cara oeste, onde se acha a muralla que conecta a torre dos Le\u00f3ns coa da Inquisici\u00f3n e a trav\u00e9s da cal se pode acceder aos xard\u00edns do alc\u00e1zar. O patio pos\u00fae no seu centro unha fonte con chafariz e dous estanques situados a ambos os dous lados do mesmo.\nPatio das mulleres.\nO patio das mulleres, tam\u00e9n co\u00f1ecido como patio oriental, at\u00f3pase no lado oriental do alc\u00e1zar. Recibe o seu nome da \u00e9poca na cal o alc\u00e1zar foi utilizado como c\u00e1rcere, xa que neste patio era onde se atopaba a secci\u00f3n feminina da mesma. Neste patio \u00e1chanse restos arqueol\u00f3xicos das distintas fases construtivas do alc\u00e1zar as\u00ed como dos edificios precedentes, o castellum romano e o alc\u00e1zar andalus\u00ed.\nSala de recepci\u00f3ns.\nA sala de recepci\u00f3ns, tam\u00e9n co\u00f1ecida como sala do Oc\u00e9ano, \u00e9 un cuarto de planta cadrada situada xunto ao sal\u00f3n dos mosaicos. Nun dos seus muros \u00e1chase incrustado un mosaico romano dedicado ao deus Oc\u00e9ano. Tam\u00e9n se atopan aqu\u00ed alg\u00fans sitiales do antigo coro capitular, que datan do s\u00e9culo XVII.\nBa\u00f1os reais de Dona Leonor.\nForon constru\u00eddos en 1328 polo rei Afonso XI. Est\u00e1n estruturados en catro salas: sala de vestiario, sala fr\u00eda, sala t\u00e9peda e sala quente. Recibe o seu nome de Leonor de Guzm\u00e1n, amante do rei en cuxa honra se constru\u00edron os ba\u00f1os.\nXard\u00edns do Alc\u00e1zar.\nA antiga Horta do Alc\u00e1zar transformouse nunha impresionante superficie de aproximadamente 55.000m\u00b2 de magn\u00edficos xard\u00edns con especies como palmeiras, alciprestes, laranxeiras e limoeiros, que rodean a unhas elegantes fontes e estanques. Os xard\u00edns estrut\u00faranse en tres niveis: o xard\u00edn alto, o xard\u00edn medio e o xard\u00edn baixo.\nO paseo dos Reis \u00e9 un paseo bordeado por unha fila de alciprestes cil\u00edndricos e dividido en dous por dous estreitos estanques. Neste paseo \u00e1chanse varias esculturas dos reis que constru\u00edron o alc\u00e1zar, situadas sobre pedestais repartidos entre as sebes."}
{"id": "321973", "revid": "98629", "url": "https://gl.wikipedia.org/wiki?curid=321973", "title": "Douglas DC-1", "text": "O Douglas DC-1 foi o primeiro modelo da famosa serie DC (Douglas Commercial) de avi\u00f3ns de transporte comerciais estadounidenses. A pesar de que s\u00f3 se fabricou unha unidade do DC-1, o dese\u00f1o foi a base para o Douglas DC-2 e Douglas DC-3.\nDese\u00f1o.\nO desenvolvemento do DC-1 pode remontarse ao accidente en 1931 do voo 599 de TWA, sufrido por un Fokker F.10 trimotor cun fallo estrutural nunha das s\u00faas \u00e1s, probablemente debido a auga que co tempo foi filtr\u00e1ndose entre as capas do laminado de madeira e acabou por disolver o pegamento que as manti\u00f1a xuntas. Tras o accidente, a divisi\u00f3n de aeron\u00e1utica do Departamento de Comercio estadounidense impuxo restrici\u00f3ns estritas no uso de \u00e1s de madeira en avi\u00f3ns de pasaxe. Boeing presentou unha proposta, o Boeing 247, un monoplano bimotor totalmente met\u00e1lico cunha tren de aterraxe retr\u00e1ctil, pero a s\u00faa capacidade de produci\u00f3n estaba reservada para satisfacer as necesidades de United Airlines, parte de United Aircraft and Transport Corporation, que tam\u00e9n era dona de Boeing. TWA precisaba un avi\u00f3n semellante para responder \u00e1 competencia do Boeing 247 e solicitou a cinco fabricantes presentar ofertas para a construci\u00f3n dun trimotor de 12 asentos met\u00e1lico, con capacidade para voar 1.740\u00a0km a 242\u00a0km/h. A parte m\u00e1is esixente das especificaci\u00f3ns era que o avi\u00f3n deber\u00eda ser capaz de engalar con seguridade dende calquera dos aeroportos das principais rutas de TWA (e en particular o de Albuquerque, a unha grande altitude e con temperaturas severas en ver\u00e1n) cun dos motores non operativo.\nDonald Douglas foi inicialmente reticente a participar da invitaci\u00f3n de TWA. Dubidou de se haber\u00eda un mercado para 100 avi\u00f3ns, o n\u00famero de vendas precisa para cubrir os custos de desenvolvemento. Por\u00e9n, presentou un dese\u00f1o dun avi\u00f3n bimotor de \u00e1 baixa met\u00e1lico para 12 pasaxeiros, unha tripulaci\u00f3n de dous e un asistente de voo. O avi\u00f3n superou as especificaci\u00f3ns da TWA incluso con s\u00f3 dous motores, principalmente debido ao uso de h\u00e9lices de paso controlado. O avi\u00f3n foi illado contra o ru\u00eddo e a calor, e era totalmente capaz de voar e realizar engalaxes e aterraxes controladas cun s\u00f3 motor.\nHistoria operacional.\nSo se chegou a fabricar unha unidade. O avi\u00f3n realizou o seu voo de estrea o 1 de xullo de 1933, pilotado por Carl Cover. O modelo foi bautizado como DC-1, derivado de \"Douglas Commercial\". Durante medio ano de probas realizou m\u00e1is de 200 voos e demostrou a s\u00faa superioridade con respecto aos avi\u00f3ns de pasaxeiros m\u00e1is usados na \u00e9poca, o Ford Trimotor e Fokker F.10. Voou ao longo dos Estados Unidos, facendo a viaxe nun tempo r\u00e9cord de 13 horas e 5 minutos.\nTWA aceptou o avi\u00f3n o 15 de setembro de 1933 cunhas poucas modificaci\u00f3ns (principalmente incrementando a capacidade a 14 pasaxeiros e engadindo motores m\u00e1is potentes) e pediu 20 unidades do modelo de produci\u00f3n, que foi nomeado Douglas DC-2.\nO DC-1 foi vendido a Lord Forbes no Reino Unido en maio de 1938, que o operou durante uns poucos meses antes de vendelo en Francia no mes de outubro. Posteriormente foi vendido a L\u00edneas A\u00e9reas Postales Espa\u00f1olas (L.A.P.E.) en novembro e foi tam\u00e9n usado polas Forzas A\u00e9reas da Rep\u00fablica Espa\u00f1ola como avi\u00f3n de transporte. Despois operou para Iberia dende xullo de 1939 co nome de \"Negron\". O avi\u00f3n realizou unha aterraxe de emerxencia en M\u00e1laga en decembro de 1940 sufrindo danos m\u00e1is al\u00f3 da s\u00faa reparci\u00f3n."}
{"id": "321974", "revid": "98629", "url": "https://gl.wikipedia.org/wiki?curid=321974", "title": "Douglas DC-5", "text": "O Douglas DC-5 \u00e9 probablemente o menos co\u00f1ecido da famosa serie DC de avi\u00f3ns de pasaxe. Foi un aparello bimotor de entre 16 e 22 asentos para rutas m\u00e1is curtas que as dos Douglas DC-3 e Douglas DC-4. Por\u00e9n, no tempo que entrou no servizo comercial en 1940, moitas aeroli\u00f1as estaban cancelando pedidos de avi\u00f3ns. Polo tanto s\u00f3 se fabricaron cinco DC-5 civ\u00eds. Coa Douglas Aircraft Company volc\u00e1ndose xa na produci\u00f3n militar para a segunda guerra mundial, o DC-5 foi superado rapidamente polos acontecementos, a\u00ednda que se fabricaron unha cantidade limitada de versi\u00f3ns militares.\nDese\u00f1o e desenvolvemento.\nO Douglas Commercial Model 5 desenvolveuse en 1938 como un avi\u00f3n de pasaxeiros civil de 16-22 asentos, dese\u00f1ado para usar tanto motores Pratt &amp; Whitney R-1690 Hornet como Wright R-1820 Cyclone. Foi o primeiro avi\u00f3n de pasaxeiros en combinar \"\u00e1s de ombro\" (por riba da metade da fuselaxe) e tren de aterraxe en triciclo, unha configuraci\u00f3n que a\u00ednda \u00e9 com\u00fan en avi\u00f3ns turboh\u00e9lice e transportes militares. O tren en triciclo foi unha innovaci\u00f3n para os avi\u00f3ns de transporte, xa que proporcionaba un mellor manexo e visibilidade en terra. A fuselaxe estaba a uns dous p\u00e9s do chan polo que a carga de pasaxeiros e carga era m\u00e1is doada que nos avi\u00f3ns con tren convencional. Un dos primeiros cambios no dese\u00f1o foi a alteraci\u00f3n dos planos horizontais de cola para engadir un diedro de 15 graos co obxectivo de mellorar a estabilidade. Outra modificaci\u00f3n significativa foi engadirlle escapes na carcasa do motor, que se aplicou retroactivamente despois de que a serie entrase en produci\u00f3n. Aplicouse un \"truco \u00f3ptico\" pouco habitual ao perfil do prototipo. A parte superior do estabilizador vertical e o contorno das g\u00f3ndolas do motor pint\u00e1ronse nunha cr m\u00e1is escura seguindo o contorno do avi\u00f3n, facendo que a cola e os motores parecesen m\u00e1is pequenos e o avi\u00f3n m\u00e1is elegante.\nAntes de que os Estados Unidos entrasen na segunda guerra mundial, foran fabricados un prototipo e catro unidades de produci\u00f3n."}
{"id": "321975", "revid": "98629", "url": "https://gl.wikipedia.org/wiki?curid=321975", "title": "Douglas DC-7", "text": "O Douglas DC-7 \u00e9 un avi\u00f3n de pasaxe e transporte fabricado por Douglas Aircraft Company entre 1953 e 1958. Foi o derradeiro grande avi\u00f3n de pist\u00f3ns constru\u00eddo por Douglas, sendo desenvolvido pouco despois do primeiro reactor comercial, o de Havilland Comet. Entrou en servizo s\u00f3 uns poucos anos antes de que o reactor Douglas DC-8 realizase o seu primeiro voo."}
{"id": "321976", "revid": "56817", "url": "https://gl.wikipedia.org/wiki?curid=321976", "title": "Douglas XA-2", "text": "O Douglas XA-2 foi un prototipo de avi\u00f3n de ataque estadounidense convertido a partir dun Douglas O-2 de observaci\u00f3n na primavera de 1926 por Douglas Aircraft Company. S\u00f3 se fabricou un prototipo e o modelo non pasou \u00e1 fase de produci\u00f3n."}
{"id": "321977", "revid": "1131", "url": "https://gl.wikipedia.org/wiki?curid=321977", "title": "Baiordo", "text": ""}
{"id": "321978", "revid": "1131", "url": "https://gl.wikipedia.org/wiki?curid=321978", "title": "Baio Pequeno", "text": ""}
{"id": "321979", "revid": "1131", "url": "https://gl.wikipedia.org/wiki?curid=321979", "title": "A Bailada", "text": ""}
{"id": "321980", "revid": "1131", "url": "https://gl.wikipedia.org/wiki?curid=321980", "title": "A Baia", "text": ""}
{"id": "321981", "revid": "1131", "url": "https://gl.wikipedia.org/wiki?curid=321981", "title": "A Baiuca", "text": ""}
{"id": "321982", "revid": "56817", "url": "https://gl.wikipedia.org/wiki?curid=321982", "title": "A Baiuca de Pulleiro", "text": "O top\u00f3nimo galego A Baiuca de Pulleiro pode referirse a:"}
{"id": "321983", "revid": "18868", "url": "https://gl.wikipedia.org/wiki?curid=321983", "title": "Pementeiro", "text": ""}
{"id": "321984", "revid": "98629", "url": "https://gl.wikipedia.org/wiki?curid=321984", "title": "DrugBank", "text": "DrugBank \u00e9 unha base de datos en li\u00f1a de acceso libre, completa que cont\u00e9n informaci\u00f3n de f\u00e1rmacos e dianas de f\u00e1rmacos. DrugBank \u00e9 un recurso tanto bioinform\u00e1tico coma quimioinform\u00e1tico que combina datos detallados de f\u00e1rmacos (\u00e9 dicir, datos qu\u00edmicos, farmacol\u00f3xicos e farmac\u00e9uticos) con informaci\u00f3n completa das dianas de f\u00e1rmacos (\u00e9 dicir, informaci\u00f3n de secuencias, estrutura, e rutas). Debido ao amplo \u00e1mbito que abrangue e as referencias completas e datos infrecuentemente ben detallados das descrici\u00f3ns, DrugBank \u00e9 m\u00e1is parecida a unha enciclopedia de f\u00e1rmacos que a unha simple base de datos. Hai ligaz\u00f3ns a DrugBank para case todos os f\u00e1rmacos mencionados nas wikipedias. DrugBank util\u00edzase amplamente na industria farmac\u00e9utica, polos qu\u00edmicos de medicamentos, farmac\u00e9uticos, m\u00e9dicos, estudantes e p\u00fablico en xeral. Os seus amplos datos de f\u00e1rmacos e dianas de f\u00e1rmacos permitiron o descubrimento e busca de novos usos para moitos dos f\u00e1rmacos existentes para tratar doenzas raras e de nova identificaci\u00f3n.\nA \u00faltima versi\u00f3n que sa\u00edu desta base de datos \u00e9 a 4.0, a cal cont\u00e9n 7677 entradas de f\u00e1rmacos inclu\u00edndo 1558 f\u00e1rmacos de pequenas mol\u00e9culas aprobados pola FDA norteamericana, 155 f\u00e1rmacos biotecnol\u00f3xicos (prote\u00edna/p\u00e9ptido) aprobados pola FDA, 87 nutrac\u00e9uticos e uns 6000 f\u00e1rmacos experimentais. Ademais, cont\u00e9n 4270 prote\u00ednas non redundantes (\u00e9 dicir, secuencias de dianas de f\u00e1rmacos/encimas/transportadores/carrexadores) que est\u00e1n ligadas \u00e1s entradas destes f\u00e1rmacos.\nCada entrada de DrugCard (Fig. 1) cont\u00e9n m\u00e1is de 200 campos de datos coa metade da informaci\u00f3n dedicada a dar datos de f\u00e1rmacos/compostos qu\u00edmicos e a outra metade dedicada a datos de dianas de f\u00e1rmacos ou datos de prote\u00ednas.\nCatro bases de datos adicionais, que son: HMDB, T3DB, SMPDB e FooDB, forman tam\u00e9n parte do paquete xeral de bases de datos metabol\u00f3micas/quimioinform\u00e1ticas. A HMDB cont\u00e9n informaci\u00f3n equivalente de m\u00e1is de 40000 metabolitos humanos, T3DB cont\u00e9n informaci\u00f3n de 3100 toxinas com\u00fans e contaminantes ambientais, SMPDB cont\u00e9n diagramas de rutas de case 700 v\u00edas metab\u00f3licas humanas e v\u00edas de enfermidades, e FooDB cont\u00e9n informaci\u00f3n equivalente sobre ~28000 compo\u00f1entes de alimentos e aditivos alimentarios.\nHistoria das sucesivas versi\u00f3ns.\nA primeira versi\u00f3n de DrugBank sa\u00edu en 2006. Este primeiro lanzamento conti\u00f1a unha cantidade de informaci\u00f3n relativamente modesta con s\u00f3 841 f\u00e1rmacos de mol\u00e9culas pequenas aprobados pola FDA e 113 f\u00e1rmacos biotecnol\u00f3xicos. Tam\u00e9n inclu\u00eda informaci\u00f3n sobre 2133 dianas de f\u00e1rmacos. Asegunda versi\u00f3n de DrugBank sa\u00edu en 2009. Esta versi\u00f3n moi ampliada e mellorada da base de datos inclu\u00eda xa 1344 f\u00e1rmacos de pequenas mol\u00e9culas aprobados e 123 f\u00e1rmacos biotecnol\u00f3xicos, xunto con 3037 dianas de f\u00e1rmacos \u00fanicas. A versi\u00f3n 2.0 tam\u00e9n inclu\u00eda por primeira vez f\u00e1rmacos retirados e drogas ilegais, e ampla informaci\u00f3n sobre interacci\u00f3ns alimentos-f\u00e1rmacos e f\u00e1rmaco-f\u00e1rmaco e par\u00e1metros ADMET (absorci\u00f3n, distribuci\u00f3n, metabolismo, excreci\u00f3n e toxicidade). A versi\u00f3n 3.0 apareceu en 2011. Esta versi\u00f3n conti\u00f1a 1424 f\u00e1rmacos de pequenas mol\u00e9culas aprobados e 132 f\u00e1rmacos biotecnol\u00f3xicos e &gt;4000 dianas de f\u00e1rmacos \u00fanicas. A versi\u00f3n 3.0 tam\u00e9n incl\u00fae datos de transportes de f\u00e1rmacos, datos de rutas de f\u00e1rmacos, prezos de f\u00e1rmacos, patentes e datos de fabricaci\u00f3n e datos sobre &gt;5000 f\u00e1rmacos experimentais. A versi\u00f3n 4.0 apareceu en 2014. Nesta versi\u00f3n incl\u00faense 1558 f\u00e1rmacos de pequenas mol\u00e9culas aprobados pola FDA, 155 f\u00e1rmacos biotecnol\u00f3xicos e 4200 dianas de f\u00e1rmacos \u00fanicas. A versi\u00f3n 4.0 tam\u00e9n incorporou ampla informaci\u00f3n sobre metabolitos f\u00e1rmacos (estruturas e reacci\u00f3ns), taxonom\u00eda de f\u00e1rmacos, espectros de f\u00e1rmacos, constantes de afinidade de f\u00e1rmacos e informaci\u00f3n sobre s\u00edntese de f\u00e1rmacos. A T\u00e1boa 1 proporciona un resumo estat\u00edstico m\u00e1is completo da historia do desenvolvemento de DrugBank.\nAlcance e acceso.\nTodos os datos de DrugBank son non propietarios ou der\u00edvanse dunha fonte non propietaria. Son libremente accesibles e dispo\u00f1ibles para calquera. Ademais, case cada \u00edtem de datos \u00e9 totalmente rastrexable e explicitamente referenciado \u00e1 fonte orixinal. Os datos de DrugBank est\u00e1n dispo\u00f1ibles a trav\u00e9s dunha interface de p\u00e1xina web p\u00fablica e por descargas.\nOs usuarios poden procurar datos en DrugBank de diversos xeitos:\nPoden facerse buscas de textos simples do compo\u00f1ente textual enteiro da base de datos. Clicando no bot\u00f3n de busca x\u00e9rase unha sinopse tabular do contido de DrugBank. Isto permite aos usuarios desprazarse a trav\u00e9s da base de datos ou reordenar os seus contidos (Fig. 2).\nO bot\u00f3n ChemQuery permite que os usuarios debuxen (utilizando applets ChemAxon) ou escriban (como cadeas de datos SMILES) un composto qu\u00edmico e busquen en DrugBank os compostos qu\u00edmicos similares ou id\u00e9nticos ao composto procurado (Fig. 3).\nOs usuarios poden descargar compo\u00f1entes de textos seleccionados e datos de secuencias de DrugBank e rastrexar as \u00faltimas noticias sobre DrugBank por medio de provedores (\"feeds\") de noticias regulares no seu sitio web e en Twitter e Facebook."}
{"id": "321985", "revid": "89787", "url": "https://gl.wikipedia.org/wiki?curid=321985", "title": "Piperaceae", "text": "Piperaceae, as piper\u00e1ceas son unha familia de anxiospermas na orde Piperales. Consta de 13 x\u00e9neros e unhas 1919 especies, que se distrib\u00faen polas rexi\u00f3ns tropicais do planeta.\nEcolox\u00eda.\nA polinizaci\u00f3n en \"Piper\" adoita realizala abellas. Os froitos maduros son consumidos por morcegos e as sementes espallanas nas s\u00faas feces. No caso de \"Macropiper\", os froitos son suculentos e brillantemente coloreados, e ao parecer cons\u00f3menos as aves. Os froitos de \"Peperomia\" desenvolven unha prolongaci\u00f3n viscosa que contrib\u00fae probabelmente a unha exozoocoria, mentres que \"Zippelia\" consegue os mesmos efectos cos seus froitos con esp\u00ednulas gloquidiadas.\nOs membros desta familia son plantas adaptadas \u00e1s condici\u00f3ns de vida nos tr\u00f3picos e subtr\u00f3picos, fundamentalmente nas selvas, en lugares umbr\u00edos, \u00e1s veces como ep\u00edfitas, outras veces como oportunistas en zonas de demesta para estradas ou pasteiros.\nFitoqu\u00edmica.\nAs especies desta familia producen unha gran cantidade de diferentes compostos qu\u00edmicos, especialmente derivados da fenilalanina. Os aceites esenciais conte\u00f1en monoterpenos, sesquiterpenos e fenilpropanos a partes m\u00e1is ou menos iguais. Son caracter\u00edsticos os lignanos, un derivado furfur\u00e1nico, cinnamoilamidas, \u03b1-pironas e derivados da aporfina. Proantocianidinas e flavonois ausentes. Cianox\u00e9nese ausente.\nUsos.\nDesde un punto de vista econ\u00f3mico, a especie m\u00e1is importante \u00e9 a pementeira (\"Piper nigrum\"), da que existen diferentes variedades en cultivo dende tempo inmemorial e \u00e9 unha das especias m\u00e1is importantes (pementa negra: o froito semimaduro, ou branca: inmaturo e sen casca). Xunto a esta, outras especies \u00fasanse coma suced\u00e1neo, como \"Piper longum\". As follas de \"Piper betle\" \u00fasanse en Asia e \u00c1frica para envolver as noces de betel (\"Areca catechu\", Arecaceae), usado como mastigatorio. Os froitos de \"Ottonia darienensis\" te\u00f1en sabor a esencia de cravo e se usan como este para adurmi\u00f1ar os dentes que doen. Outras especies de \"Piper\" e \"Macropiper\" \u00fasanse localmente en farmacopea, na obtenci\u00f3n de bebidas estimulantes ou narc\u00f3ticas (kava de \"Macropiper methysticum\") e como veleno de peixes. Algunhas especies son plantas ornamentais populares.\nPosici\u00f3n sistem\u00e1tica.\nAs piper\u00e1ceas son un grupo primitivo de Anxiospermas. No pasado, consider\u00e1ronse, xunto coas saurur\u00e1ceas, directamente derivadas das Magnoliales. Por\u00e9n, as inflorescencias en espiga, a ausencia de perianto e a simetr\u00eda floral bilateral dist\u00ednguenas perfectamente. Tam\u00e9n se postulou relaci\u00f3n coas Monocotiled\u00f3neas en base \u00e1 estrutura vascular. O APW (Angiosperm Phylogeny Website) considera que forma parte da Orde Piperales, sendo o grupo irm\u00e1n das saurur\u00e1ceas.\nT\u00e1xones inclu\u00eddos.\nA familia vense subdividindo en d\u00faas subfamilias: Peperomioideae e Piperoideae. Por\u00e9n, recentes an\u00e1lises filoxen\u00e9ticas non confirman esta divisi\u00f3n b\u00e1sica, posto que o clado basal estar\u00eda formado polos x\u00e9neros \"Zippelia\" + \"Manekia\", que ser\u00eda o grupo irm\u00e1n dun n\u00facleo que conter\u00eda o resto dos x\u00e9neros (Jaramillo \"et al\"., 2004, v\u00e9xase referencias).\nOs x\u00e9neros reco\u00f1ecidos p\u00f3dense distinguir coa clave a seguir:"}
{"id": "321986", "revid": "18868", "url": "https://gl.wikipedia.org/wiki?curid=321986", "title": "Piper\u00e1ceas", "text": ""}
{"id": "321988", "revid": "89787", "url": "https://gl.wikipedia.org/wiki?curid=321988", "title": "Parab\u00e9ns para ti!", "text": "\"Parab\u00e9ns para ti!\" \u00e9 unha canci\u00f3n popular orixinalmente en lingua inglesa e co\u00f1ecida habitualmente nesa lingua como \"Happy Birthday to You\" ou simplemente \"Happy Birthday\", adoita cantarse nas festas de aniversario. Comp\u00faxerona en 1893 as irm\u00e1s Patty Hill e Mildred Hill, mestras de profesi\u00f3n co t\u00edtulo \"Good Morning to All\". A letra da canci\u00f3n foi rexistrada con copyright en 1935. Os dereitos da canci\u00f3n foron explotados pola editora musical Warner/Chappell ata 2015 cando pasaron ao dominio p\u00fablico por decisi\u00f3n xudicial."}
{"id": "321991", "revid": "839", "url": "https://gl.wikipedia.org/wiki?curid=321991", "title": "J\u00f3zef Wr\u00f3bel", "text": "J\u00f3zef Wr\u00f3bel, nado o 18 de outubro de 1952 en Bestwina (Polonia), \u00e9 un bispo cat\u00f3lico latino, bispo de Helsinqui entre 2000 e 2008, e dende ent\u00f3n bispo auxiliar de Lublin.\nTraxectoria.\nO 28 de decembro de 1974 profesou os votos solemnes na congregaci\u00f3n dos Sacerdotes do Sagrado Coraz\u00f3n de Xes\u00fas. O 12 de xu\u00f1o de 1980 foi ordenado sacerdote polo arcebispo de Cracovia Franciszek Macharski.\nO 30 de novembro de 2000 o papa Xo\u00e1n Paulo II nomeouno bispo de Helsinqui, recibindo a consagraci\u00f3n episcopal o 27 de xaneiro de 2001 de mans do cardeal Edward Cassidy.\nO 28 de xu\u00f1o de 2008 foi nomeado bispo auxiliar de Lublin e bispo titular de \"Suas\". En 2009 participou na consagraci\u00f3n do seu sucesor en Helsinqui, Teemu Sippo, primeiro bispo cat\u00f3lico finland\u00e9s dende a reforma protestante."}
{"id": "321992", "revid": "98629", "url": "https://gl.wikipedia.org/wiki?curid=321992", "title": "Franciszek Macharski", "text": "Franciszek Macharski, nado o 20 de maio de 1927 en Cracovia (Polonia) e finado na mesma cidade o 2 de agosto de 2016, foi un arcebispo e cardeal da Igrexa Cat\u00f3lica, arcebispo de Cracovia entre 1978 e 2005.\nTraxectoria.\nFranciszek Macharski naceu en Cracovia o 20 de maio de 1927. Durante a ocupaci\u00f3n alem\u00e1 estudou clandestinamente na Escola de Econ\u00f3micas de Cracovia, gradu\u00e1ndose a finais da segunda guerra mundial.\nEn 1945 entrou ao seminario da arquidiocese de Cracovia, e o 2 de abril de 1950 foi ordenado sacerdote polo cardeal Sapieha. Posteriormente licenciouse en Teolox\u00eda pola Universidade Iaguel\u00f3nica. Ao negarse a cooperar co servizo de seguridade, foille negado o pasaporte.\nCando Karol Wojty\u0142a foi elixido papa en 1978, nomeouno como sucesor en Cracovia. Recibiu a consagraci\u00f3n episcopal o 6 de xaneiro de 1979 de mans do mesmo papa, quen no consistorio do 26 de xu\u00f1o de 1967 creouno cardeal co t\u00edtulo de \"Cardeal-Presb\u00edtero de San Giovanni a Porta Latina\".\nRetirouse como arcebispo de Cracovia o 3 de xu\u00f1o de 2005. Finou o 2 de agosto de 2016."}
{"id": "321994", "revid": "22570", "url": "https://gl.wikipedia.org/wiki?curid=321994", "title": "Piperales", "text": "Piperales \u00e9 o nome bot\u00e1nico para unha orde de faner\u00f3gamas. Necesariamente incl\u00fae a familia Piperaceae mais a s\u00faa circunscrici\u00f3n ten variado moito co tempo.\nNo sistema APG II, de 2003, esta orde fica no clado magnoliids e circunscrito coma segue:\nIsto \u00e9 unha expansi\u00f3n do sistema APG, de 1998, que tam\u00e9n o situaba nos magnoliids mais con outra circunscrici\u00f3n: \nO sistema Cronquist, de 1981, situaba a ordee na subclase Magnoliidae da clase Magnoliopsida = dicotiled\u00f3nea e con esta circunscrici\u00f3n: \nO sistema Engler, na s\u00faa actualizaci\u00f3n de 1964, colocaba a orde na subclase Archychlamydeae, da clase Dicotiled\u00f3nea = dicotyledons e con esta circunscrici\u00f3n: \nO sistema Wettstein, nunha \u00faltima versi\u00f3n de 1935, asignou a orde a Monochlamideae na subclase Choripetalae da clase Dicotyledones, circunscrita a:"}
{"id": "321995", "revid": "98629", "url": "https://gl.wikipedia.org/wiki?curid=321995", "title": "Hydrangeaceae", "text": "Hydrangeaceae (as hidranxe\u00e1ceas) \u00e9 unha familia pertencente \u00e1 orde Cornales, cunha ampla distribuci\u00f3n en Asia e Am\u00e9rica do Norte, e localmente en Europa.\nA familia incl\u00fae 17 x\u00e9neros, por\u00e9n alg\u00fans botanistas dividen a familia en dous, con sete x\u00e9neros separados na familia Philadelphaceae.\nOs x\u00e9neros caracter\u00edzanse polas follas opostas e flores regulares, bisexuais con 4 p\u00e9talos (raramente 5-12). O froito \u00e9 unha c\u00e1psula ou unha baga que cont\u00e9n varias sementes. As sementes te\u00f1en endospermo carnoso.\nA popular planta ornamental hortensia pertence a esta familia.\nDescrici\u00f3n.\nSon arbustos, rubideiras ou herbas rizomatosas; plantas hermafroditas. Follas opuestas, \u00e1s veces verticiladas ou alternas, enteiras, dentadas ou lobadas; est\u00edpulas ausentes. Inflorescencias en cimas corimbiformes a paniculiformes, flores ep\u00edxinas ou \u00e1s veces hip\u00f3xinas, maiormente actinomorfas, mais \u00e1s veces con alg\u00fans s\u00e9palos petaloides agrandados nas flores marxinais; s\u00e9palos 4\u20135 (\u201312), valvados ou imbricados; p\u00e9talos 4\u20135 (\u201312), ceibos, valvados, imbricados ou convolutos; estames en dobre n\u00famero ca os p\u00e9talos ou m\u00e1is numerosos, filamentos ceibos; xineceo de 3\u20135 (\u201312) carpelos unidos formando un ovario plurilocular, 1\u2013varios \u00f3vulos, estilos libres ou curtamente unidos no baseamento; disco intrastaminal presente. Froito: unha c\u00e1psula ou baga; sementes con embri\u00f3n recto e endosperma carnoso.\nX\u00e9neros.\nO x\u00e9nero \"Pottingeria\" \u00e9 algunhas veces inclu\u00eddo en Hydrangeaceae, mentres outros incl\u00faena en Balanophoraceae, ou na s\u00faa propia familia Pottingeriaceae."}
{"id": "321996", "revid": "72012", "url": "https://gl.wikipedia.org/wiki?curid=321996", "title": "Parque Nacional da Serra de Guadarrama", "text": "O parque nacional da serra de Guadarrama at\u00f3pase nas provincias de Madrid e Segovia.\nOrixe.\nO parque estableceuse para garantir a supervivencia de especies en perigo de extinci\u00f3n, ou ben de gran valor ambiental. Entre as primeiras nomear a cego\u00f1a negra ou a aguia imperial ib\u00e9rica. Entre as segundas citar o bufo real, o corzo e diversas especies de aguias. De feito est\u00edmase que o 45% da fauna do territorio espa\u00f1ol e o 18% da europea, p\u00f3dese atopar nestas monta\u00f1as.\nDifer\u00e9ncianse tres zonas: o parque con 34.084 hect\u00e1reas, onde non se permite ning\u00fan tipo de construci\u00f3n. O preparque onde a construci\u00f3n \u00e9 controlada, e a zona de transici\u00f3n, onde a construci\u00f3n \u00e9 permitida.\nTam\u00e9n se permiten as actividades humanas tradicionais, coma a gander\u00eda. Por outro lado establec\u00e9ronse controis sobre as pistas de esqu\u00edo de Navacerrada e Cotos."}
{"id": "321997", "revid": "18868", "url": "https://gl.wikipedia.org/wiki?curid=321997", "title": "Endospermo", "text": ""}
{"id": "321998", "revid": "89787", "url": "https://gl.wikipedia.org/wiki?curid=321998", "title": "Cornales", "text": "Cornales \u00e9 unha Orde de plantas eudicotiled\u00f3neas que se incl\u00fae dentro do clado das ast\u00e9ridas."}
{"id": "321999", "revid": "18868", "url": "https://gl.wikipedia.org/wiki?curid=321999", "title": "Ast\u00e9ridas", "text": ""}
{"id": "322000", "revid": "1987", "url": "https://gl.wikipedia.org/wiki?curid=322000", "title": "Daniel Scioli", "text": "Daniel Osvaldo Scioli, nado en Buenos Aires, o 13 de xaneiro de 1957, \u00e9 un pol\u00edtico, deportista e empresario arxentino, gobernador da provincia de Buenos Aires desde 2007 e candidato \u00e1 presidencia da Arxentina nas elecci\u00f3ns de 2015.\nTraxectoria.\nDurante as d\u00e9cadas de 1980 e 1990, Scioli foi un reco\u00f1ecido deportista n\u00e1utico, oito veces campi\u00f3n mundial de moton\u00e1utica. Logo de retirarse entrou en pol\u00edtica, como membro do Partido Xusticialista polo que foi deputado nacional (1997-2002), e tam\u00e9n secretario de deportes e mais de turismo (2002-2003).\nFoi vicepresidente da Rep\u00fablica Arxentina durante a presidencia de N\u00e9stor Kirchner (2003-2007) e desde o 10 de decembro de 2007 \u00e9 gobernador da provincia de Buenos Aires, Reelixido en 2011, foi tam\u00e9n o presidente do Partido Xusticialista entre 2010 e maio de 2014. Candidato a presidente da Arxentina pola Fronte para a Vitoria para as elecci\u00f3ns do ano 2015, acompa\u00f1ado por Carlos Zannini como candidato a vicepresidente. Nas elecci\u00f3ns primarias dese ano logrou o primeiro lugar entre todos os candidatos, impo\u00f1endose cun 38,41 % dos votos v\u00e1lidos, triunfando en 20 dos 24 distritos electorais."}
{"id": "322004", "revid": "55340", "url": "https://gl.wikipedia.org/wiki?curid=322004", "title": "Parab\u00e9ns para ti", "text": ""}
{"id": "322007", "revid": "55340", "url": "https://gl.wikipedia.org/wiki?curid=322007", "title": "Happy Birthday to You", "text": ""}
{"id": "322009", "revid": "5863", "url": "https://gl.wikipedia.org/wiki?curid=322009", "title": "Casta\u00f1eira", "text": "O termo casta\u00f1eira pode referirse a unha persoa que vende casta\u00f1as;\nCasta\u00f1eira tam\u00e9n \u00e9 a \u00e9poca do outono en que maduran as casta\u00f1as e se varean os casti\u00f1eiros para recollelas.\nAmais, como top\u00f3nimo pode referirse a:"}
{"id": "322010", "revid": "56817", "url": "https://gl.wikipedia.org/wiki?curid=322010", "title": "Fol", "text": "Fol ou fole p\u00f3dese referir a:"}
{"id": "322011", "revid": "18868", "url": "https://gl.wikipedia.org/wiki?curid=322011", "title": "Fole", "text": ""}
{"id": "322012", "revid": "89787", "url": "https://gl.wikipedia.org/wiki?curid=322012", "title": "Fol (pneum\u00e1tico)", "text": "Un fol ou fole \u00e9 un dispositivo mec\u00e1nico cuxa funci\u00f3n \u00e9 a de conter ar para expelelo a certa presi\u00f3n e en certa direcci\u00f3n para diversos fins. Basicamente, un fol \u00e9 un contedor deform\u00e1bel o cal ten un bico de sa\u00edda. Cando o volume do fol dimin\u00fae, o ar sae expulsado do mesmo a trav\u00e9s dun bico. Un t\u00edpico fol ten tam\u00e9n unha entrada e sa\u00edda de ar separadas ou valvas de non retorno (valva \"check\"), o que asegura que o ar entre e saia nunha direcci\u00f3n determinada. Noutros termos, p\u00f3deselle considerar como unha especie de bomba pneum\u00e1tica.\nUsos.\nMetalurxia.\nDurante numerosos procesos, tales como a fundici\u00f3n ou a forxa de metais e incluso a soldadura, requ\u00edrese moita calor, o cal s\u00f3 puido desenvolverse a trav\u00e9s da invenci\u00f3n do fol. Os foles son usados para achegar ar ao combust\u00edbel elevando o nivel de combusti\u00f3n e consigo a cantidade de calor. Varios tipos de foles \u00fasanse na metalurxia.\nO antigo enxe\u00f1eiro chin\u00e9s Du Shi nalgunha ocasi\u00f3n usou o poder do movemento das ca\u00eddas da auga para accionar foles de altos fornos para a forxa do ferro, contra o s\u00e9culo III a. C.. Os antigos gregos e os romanos e outras civilizaci\u00f3ns usaron os foles en fornos onde se produc\u00eda ferro coado. Na industria moderna os foles reciprocantes son usualmente substitu\u00eddos por ventiladores motorizados.\nInstrumentos musicais.\nNalg\u00fans instrumentos musicais, os foles \u00fasanse frecuentemente coma un substituto ou regulador do ar a presi\u00f3n provista polos pulm\u00f3ns humanos.\nOs instrumentos a seguir usan foles:\nOs reloxos de cuco tam\u00e9n usan un fol para xerar o cl\u00e1sico son."}
{"id": "322018", "revid": "98629", "url": "https://gl.wikipedia.org/wiki?curid=322018", "title": "Lemuriformes", "text": "A dos lemuriformes (\"Lemuriformes\") \u00e9 unha infraorde de mam\u00edferos da orde dos primates e a suborde dos estrepsirrinos, end\u00e9micos da illa de Madagascar.\nCo\u00f1\u00e9cense co nome vulgar de l\u00e9mures, derivado dos \"lemures\" ou \"larvae\", fantasmas o esp\u00edritos da morte da mitolox\u00eda romana, debido \u00e1s estrepitosas vocalizaci\u00f3ns que emiten estes animais, os seus ollos brillantes e os h\u00e1bitos nocturnos dalgunhas das s\u00faas especies.\nA\u00ednda que moitas veces se confundan con primates ancestrais, os primates antropoides (monos, hominoides e seres humanos) non evolucionaron dos l\u00e9mures, a\u00ednda que comparten trazos morfol\u00f3xicos e de comportamento con primates basalis.\nNa actualidade perviven unhas cen especies de l\u00e9mures, a maior parte delas descubertas ou promovidas ao status de especie a partir dos anos 1990.\nCaracter\u00edsticas.\nCun peso que vai desde os trinta gramos ata os nove quilogramos, os l\u00e9mures comparten moitos dos trazos b\u00e1sicos dos primates, como mans e p\u00e9s con cinco dedos e polgar opo\u00f1\u00edbel, e u\u00f1as en lugar de garras (que presentan a maior\u00eda das especies). Por\u00e9n, a s\u00faa proporci\u00f3n cerebro-masa corporal \u00e9 menor que nos primates antropoides e, ao igual que os demais primates estrepsirrinos, te\u00f1en o \u00abnariz h\u00famido\u00bb (rinario). Os l\u00e9mures son xeralmente os estrepsirrinos m\u00e1is sociais, e comun\u00edcanse entre eles m\u00e1is con olores e vocalizaci\u00f3ns que con sinais visuais. Te\u00f1en un metabolismo basal relativamente baixo, moitos reprod\u00facense estacionalmente, te\u00f1en per\u00edodos de dormencia (como hibernaci\u00f3n ou letargo), e alg\u00fans mostran un dominio social das femias. A maior\u00eda alim\u00e9ntanse cunha ampla variedade de froitas e follas, mentres que outros son especialistas. A\u00ednda que moitos comparten dietas similares, especies distintas comparten os mesmos bosques a trav\u00e9s dun proceso de diferenciaci\u00f3n de nicho.\nDescubrimentos tard\u00edos.\nA investigaci\u00f3n sobre estes primates centrouse na s\u00faa taxonom\u00eda e na recollida de esp\u00e9cimes durante os s\u00e9culos XVIII e XIX. A\u00ednda que as observaci\u00f3ns achegadas polos primeiros investigadors de campo foron abundantes, os estudos modernos sobre a ecolox\u00eda e o comportamento destes animais non se desenvolveron at\u00e9 os anos 1950 e 1960. Ante as dificultades xurdidas pola inestabilidade pol\u00edtica e a confusi\u00f3n reinante en Madagascar a mediados dos anos 1970, os traballos de campo detiv\u00e9ronse, pero retom\u00e1ronse nos anos 1980 e supuxeron un grande avance no co\u00f1ecemento destes primates. Instalaci\u00f3ns de investigaci\u00f3n como o Duke Lemur Center da Universidade Duke proporcionaron a oportunidade de avanzar no seu estudo nun ambiente controlado.\nOs l\u00e9mures son importantes para a investigaci\u00f3n porque a mestura que presentan de caracter\u00edsticas primitivas e trazos compartidos cos primates antropoides pode subministrar un maior co\u00f1ecemento sobre a evoluci\u00f3n dos primates e dos humanos. Por\u00e9n, moitas especies de l\u00e9mur est\u00e1n en perigo de extinci\u00f3n debido \u00e1 perda dos seus h\u00e1bitats e \u00e1 caza. Pese a que, polo xeral, as tradici\u00f3ns locais axudan a protexer aos l\u00e9mures e os seus bosques, a talla forestal ilegal, a xeneralizaci\u00f3n da pobreza e a inestabilidade pol\u00edtica dificultan os esforzos pola conservaci\u00f3n destes primates. Debido a estas ameazas e \u00e1 diminuci\u00f3n constante das s\u00faas poboaci\u00f3ns, a Uni\u00f3n Internacional para a Conservaci\u00f3n da Natureza e dos Recursos Naturais (UICN) considera que os l\u00e9mures son os mam\u00edferos en maior perigo de extinci\u00f3n, considerando, no ano 2013, que m\u00e1is do 90 % das especies de l\u00e9mures estaban ameazadas.\nTaxonom\u00eda.\nA clasificaci\u00f3n taxon\u00f3mica dos lemuriformes est\u00e1 controvertida e depende de que concepto de especie se utilice. Incluso disc\u00fatese a taxonom\u00eda de nivel m\u00e1is alto, e alg\u00fans expertos sit\u00faan a maior parte dos l\u00e9mures na infraorde dos lemuriformes, mentres que outros prefiren que o grupo dos \"Lemuriformes\" conte\u00f1a a todos os estrepsirrinos existentes, colocando a todos os l\u00e9mures na superfamilia dos \"Lemuroidea\" e as familias dos \"Lorisidae\" e \"Galagidae\" na superfamilia dos \"Lorisoidea\".\nEtimolox\u00eda.\nLinneo, o fundador da nomenclatura binomial moderna, deulles o nome de l\u00e9mures xa en 1758 na 10\u00aa edici\u00f3n do sey \"Systema Naturae\". Linneo situou tres especies baixo o x\u00e9nero \"Lemur\": \"L. tardigradus\" (o loris esvelto vermello, actualmente \"Loris tardigradus\"), \"L. catta\" (o l\u00e9mure) e \"L. volans\" (o l\u00e9mur voador de Filipinas, hoxe \"Cynocephalus volans\"). A\u00ednda que o termo \"l\u00e9mure\" se aplicara inicialmente aos loris, pronto foi asociado a todos os primates end\u00e9micos de Madagascar, que son co\u00f1ecidos desde ent\u00f3n como l\u00e9mures.\nO nome prov\u00e9n do lat\u00edn \"lem\u016dres\", espectros ou esp\u00edritos da morte co\u00f1ecidos como \"larvae\" ou \"lemures\" na Roma Antiga. Linneo co\u00f1ec\u00eda os h\u00e1bitos nocturnos e o aspecto fantasmal de l\u00e9mures e loris, as\u00ed como os seus movementos silenciosos pola noite, os seus tam\u00e9n fantasmais ollos reflectintes e os seus gritos. Tam\u00e9n \u00e9 pos\u00edbel que os poboadores malgaches lle contaran algunhas lendas que falaban dos l\u00e9mures como as almas dos seus antepasados. Estando familiarizado cos traballos de Virxilio e Ovidio a as s\u00faas referencias \u00e1s \"Lemuralia\" ou festival de Lemuria, e vendo unha analox\u00eda que encaixaba no seu esquema de nomenclatura, Linneo asignou o termo \"lemur\" a estes primates nocturnos.\nClasificaci\u00f3n.\nA infraorde dos \"Lemuriformes\" foi descrita en 1821 polo zo\u00f3logo ingl\u00e9s John Edward Gray, a\u00ednda que alg\u00fans autores atrib\u00faena ao paleont\u00f3logo estadounidense William King Gregory, en 1915.\nSegundo Wilson e Reeder en \"Mammal Species of the World\", a clasificaci\u00f3n da infraorde, dentro dos primates, comprende as superfamilias e familias seguintes:\nEvoluci\u00f3n e filoxenia.\nOs lorisiformes chegaron a Madagascar hai aproximadamente entre 62 e 65 mill\u00f3ns de anos por \"rafting\" (dispersi\u00f3n biol\u00f3xica por balsas de vexetaci\u00f3n) nalg\u00fan momento en que as correntes oce\u00e1nicas favoreceron a dispersi\u00f3n cara \u00e1 illa. Desde ent\u00f3n, os l\u00e9mures evolucionaron para enfrontarse a un ambiente sumamente estacional e as s\u00faas adaptaci\u00f3ns lles dan un nivel de diversidade que rivaliza cos demais grupos de primates. At\u00e9 a chegada dos humanos \u00e1 illa, hai aproximadamente 2 000 anos, exist\u00edan l\u00e9mures tan grandes como un gorila macho.\nCladograma.\nFiloxenia dos \"Lemuriformes\" "}
{"id": "322019", "revid": "1505", "url": "https://gl.wikipedia.org/wiki?curid=322019", "title": "L\u00e9mures (mitolox\u00eda)", "text": "Na mitolox\u00eda romana, os lemures (l\u00e9mures, en galego) ou larvae (larvas, en galego) eran os espectros ou esp\u00edritos da morte. Eran a versi\u00f3n maligna dos \"lares\", ou deuses protectores da casa.\nAlg\u00fans autores romanos aplicaban o nome de l\u00e9mures para todos os esp\u00edritos da morte, e divid\u00edanos en d\u00faas clases: os \"lares\", ou almas benevolentes da familia, que protexen a \"domus\" ou casa, e as \"larvae\", ou inquietas e horribles almas de homes malvados. Pero a idea m\u00e1is com\u00fan era que os l\u00e9mures e as larvas eran o mesmo. Dic\u00edase que vagaban pola noite e que atormentaban e asustaban aos vivos.\nOs d\u00edas 9, 11 e 13 de maio, celebr\u00e1base a \"Lemuralia\" ou \"Lemuria\", a festa dos l\u00e9mures, na que se lles ofrec\u00edan fabas negras coa esperanza de facelas propicias; us\u00e1banse tam\u00e9n ru\u00eddos fortes para escorrentalas.\nOs lemuriformes (primates de Madagascar) foron chamados \"lemures\" polo naturalista Linneo polos seus grandes ollos, os seus h\u00e1bitos nocturnos e polos sons tremendos que fan pola noite. Algunhas especies de l\u00e9mures foron identificadas polas s\u00faas chamadas incluso antes de que fosen vistos individuos concretos. Linneo acu\u00f1ou tam\u00e9n o uso moderno da palabra \"larva\" para denotar o estadio de eiruga no ciclo vital dos insectos."}
{"id": "322021", "revid": "22795", "url": "https://gl.wikipedia.org/wiki?curid=322021", "title": "Estrepsirrinos", "text": ""}
{"id": "322023", "revid": "61897", "url": "https://gl.wikipedia.org/wiki?curid=322023", "title": "Lois XVI de Francia", "text": ""}
{"id": "322024", "revid": "61897", "url": "https://gl.wikipedia.org/wiki?curid=322024", "title": "Lois XIV de Francia", "text": ""}
{"id": "322025", "revid": "85894", "url": "https://gl.wikipedia.org/wiki?curid=322025", "title": "Putrajaya", "text": "Putrajaya \u00e9 unha cidade planificada, 25\u00a0km ao sur de Kuala Lumpur, que serve como o centro administrativo federal de Malaisia. A sede do goberno trasladouse en 1999 de Kuala Lumpur a Putrajaya, debido ao hacinamento e a conxesti\u00f3n na \u00e1rea de Kuala Lumpur. Con todo, Kuala Lumpur segue sendo capital nacional de Malaisia, ao ser a sede do Rei e o Parlamento, as\u00ed como o centro comercial e financeiro do pa\u00eds. Putrajaya foi idea do ex primeiro ministro Tun Mahathir Mohammad. En 2001, converteu Putrajaya no terceiro Territorio Federal de Malaisia logo de Kuala Lumpur e Labuan.\nLeva o nome do primeiro O primeiro ministro de Malaisia, Tunku Abdul Rahman Putra, a cidade est\u00e1 dentro d Corredor Super Multimedia, xunto \u00e1 recentemente desenvolvida Cyberjaya. En s\u00e1nscrito, \"putra\" significa \"pr\u00edncipe\" ou \"fillo var\u00f3n\", e \"Jaya\" significa \"\u00e9xito\" ou \"vitoria\". O desenvolvemento de Putrajaya comezou a principios de 1990, e hoxe en d\u00eda os principais puntos de referencia complet\u00e1ronse e esp\u00e9rase que a poboaci\u00f3n creza nun futuro pr\u00f3ximo.\nHistoria e dese\u00f1o.\nPutrajaya, que orixinalmente cham\u00e1base Prang Besar (\u06a4\u0631\u0627\u06a0 \u0628\u0633\u0631), fundouse en 1918 como Air Hitam polos brit\u00e1nicos. fundada cunha superficie de 3\u00b42\u00a0km\u00b2, logo expandiuse a 32\u00a0km\u00b2, e fusionouse cas leiras circundantes, inclu\u00edndo Estet Raja Alang, Estet Galloway e Estet Bukit Prang..\nA idea de crear un novo Centro Administrativo do Goberno Federal para substitu\u00edr a Kuala Lumpur como a capital administrativa xurdiu a finais de 1980, durante o mandato do cuarto primeiro ministro de Malaisia, Dr. Mahathir Bin Mohamad . A nova cidade foi pensada para estar situada entre Kuala Lumpur e o novo Aeroporto Internacional de Kuala Lumpur (KLIA).\nO goberno federal negociou co estado de Selangor a perspectiva doutro Territorio Federal na d\u00e9cada de 1990, o goberno federal pagou unha cantidade substancial de di\u00f1eiro a Selangor por aproximadamente 45\u00b48\u00a0km\u00b2 de terra en Prang Besar, Selangor. Como resultado desta compra de terras, o estado de Selangor agora rodea completamente os dous territorios federais dentro das s\u00faas fronteiras, \u00e9 dicir, Kuala Lumpur e Putrajaya.\nPlaneado como un xard\u00edn e cidade intelixente, o 38% da superficie est\u00e1 reservada para espazos verdes, facendo fincap\u00e9 na mellora da paisaxe natural. Unha rede de espazos abertos e amplos bulevares incorpor\u00e1ronse ao plan. A construci\u00f3n comezou en agosto de 1995 e foi o proxecto m\u00e1is grande de Malaisia e un dos m\u00e1is grandes de Asia Sur Oriental cun custo final estimado de 8\u00b41 mil mill\u00f3ns de d\u00f3lares USA. Todo o proxecto foi dese\u00f1ado e constru\u00eddo por empresas de Malaisia con s\u00f3 o 10% dos materiais importados.\nA crise financeira asi\u00e1tica de 1997/1998 reduciu un pouco o desenvolvemento de Putrajaya. En 1999, 300 membros do persoal da oficina do primeiro ministro trasladouse a Putrajaya e os funcionarios p\u00fablicos restantes mov\u00e9ronse en 2005. O 1 de febreiro de 2001 Tun Dr. Mahathir declarou Putrajaya como Territorio Federal coa cerimonia de entrega do municipio de Putrajaya \u00e1s autoridades estatais de Selangor.\nEn 2002, foi inaugurado un enlace ferroviario chamado KLIA Tr\u00e1nsito, que une tanto a Putrajaya con Kuala Lumpur e o aeroporto internacional de Kuala Lumpur en Sepang. Con todo, a construci\u00f3n do monorra\u00edl de Putrajaya, que estaba destinado a ser o sistema de metro da cidade, foi suspendido debido aos custos. Unha das pontes colgantes do monorra\u00edl en Putrajaya permanece sen utilizar.\nEn 2007, a poboaci\u00f3n de Putrajaya est\u00edmase en m\u00e1is de 30.000 habitantes, que se comp\u00f3n principalmente de funcionarios gobernamentais. Alentouse aos funcionarios gobernamentais a trasladarse \u00e1 cidade a trav\u00e9s dunha variedade de programas de subvenci\u00f3ns e pr\u00e9stamos do goberno.\nEn abril de 2013, o goberno de Putrajaya asinou unha carta de intenci\u00f3n (LOI) co goberno da Cidade Sejong de Corea do Sur para marcar a cooperaci\u00f3n entre as d\u00faas cidades.\nGoberno e a infraestrutura.\nA partir de 2012 case todos os ministerios gobernamentais de Malaisia traslad\u00e1ronse a Putrajaya. Os \u00fanicos ministerios que quedan en Kuala Lumpur son o Ministerio de Comercio Internacional e Industria, Ministerio de Defensa e o Ministerio de Obras..\nRelixi\u00f3n.\nSegundo o censo de poboaci\u00f3n de 2010 de Putrajaya \u00e9 97,4% musulm\u00e1, 1,0% hind\u00fa, 0,9% cristi\u00e1, 0,4% budista, e o 0,3% outros ou ateos..\nTransporte.\nPutrajaya ten a rotonda m\u00e1is grande do mundo, a Persiaran Sult\u00e1n Salahuddin Abdul Aziz Shah cun per\u00edmetro de 3\u00b45\u00a0km."}
{"id": "322026", "revid": "1410", "url": "https://gl.wikipedia.org/wiki?curid=322026", "title": "F\u00fcchse Berlin", "text": "O F\u00fcchse Berlin \u00e9 un equipo profesional de balonm\u00e1n da cidade de Berl\u00edn, Alema\u00f1a. Xoga os seus partidos como local no Max-Schmeling-Halle e actualmente compite na m\u00e1xima competici\u00f3n do balonm\u00e1n alem\u00e1n, Handball-Bundesliga."}
{"id": "322027", "revid": "89787", "url": "https://gl.wikipedia.org/wiki?curid=322027", "title": "L\u00e9mure (hom\u00f3nimos)", "text": "O termo l\u00e9mure pode referirse a"}
{"id": "322028", "revid": "5312", "url": "https://gl.wikipedia.org/wiki?curid=322028", "title": "Haribo", "text": "Haribo \u00e9 unha marca alem\u00e1 de larpeiradas fundada en Bonn en 1920. O nome da empresa son as iniciais do seu fundador e da cidade: Hans Riegel, Bonn. En 1922 creou o seu produto m\u00e1is co\u00f1ecido: o osi\u00f1o de gominola. Haribo ten f\u00e1brica en Espa\u00f1a dende 1995 en Cornell\u00e0 de Terri (Xirona) con 500 traballadores."}
{"id": "322029", "revid": "55340", "url": "https://gl.wikipedia.org/wiki?curid=322029", "title": "Marina Matulovi\u0107-Dropuli\u0107", "text": "Marina Matulovi\u0107-Dropuli\u0107, nada o 21 de xu\u00f1o de 1942, \u00e9 unha pol\u00edtica croata membro da Uni\u00f3n Democr\u00e1tica Croata.\nTraxectoria.\nMatulovi\u0107-Dropuli\u0107 foi a alcaldesa da cidade de Zagreb por dous mandatos. O seu primeiro mandato foi un par de meses no ano 1996 durante a crise croata, e despois outra vez nas elecci\u00f3ns de 1997 at\u00e9 o ano 2000. Foi a primeira alcaldesa da cidade.\nNas elecci\u00f3n parlamentarias croatas do ano 2000, foi escollida como membro do Parlamento de Croacia e estivo en funci\u00f3ns at\u00e9 o ano 2003. Desde o 2003, Marina foi ministra no goberno de Ivo Sanader e despois do de Jadranka Kosor. No ano 2007 foi escollida para a listaxe do HDZ, mais refusou dela e permaneceu sendo ministra do goberno."}
{"id": "322030", "revid": "22570", "url": "https://gl.wikipedia.org/wiki?curid=322030", "title": "Parlamento de Croacia", "text": "O Parlamento da Croacia (en croata: \"Hrvatski sabor\", \"Parlamento croata\") \u00e9 unha lexislatura unicameral da Croacia. Sobre os termos da Constituci\u00f3n de Croacia, o Sabor, como \u00e9 co\u00f1ecido, representa o pobo e \u00e9 investido co poder lexislativo.\nO \"Sabor\" est\u00e1 composto por un n\u00famero de lexisladores que var\u00eda de 100 a 160, electos en base no sufraxio universal e igualitario, e a trav\u00e9s do voto secreto, para cumpriren mandatos de catro anos. Cada mandato pode ser prolongado excepcionalmente durante unha guerra.\nA maior\u00eda dos representantes v\u00e9n de cada un dos Condados da Croacia, por\u00e9n alg\u00fans son electos como representantes de determinadas minor\u00edas ou de croatas na di\u00e1spora. Actualmente o n\u00famero de membros \u00e9 de 153: 140 dos condados, oito representando diversas minor\u00edas e cinco representando os croatas no exterior. O \"Sabor\" \u00e9 presidido por un dos representantes, denominado Presidente, que por \u00e1 vez \u00e9 auxiliado polo menos co Vicepresidente (normalmente catro ou cinco).\nPoderes.\nO \"Sabor\" ou Parlamento de Croacia:\nO \"Sabor\" toma as s\u00faas decisi\u00f3ns a trav\u00e9s de voto maioritario, coa condici\u00f3n de que unha maior\u00eda dos representantes estean presentes na sesi\u00f3n.\nLeis que regulan os dereitos das minor\u00edas nacionais, decisi\u00f3ns que te\u00f1an algunha relaci\u00f3n coas fronteiras do pa\u00eds ou coas forzas armadas cruzando estas fronteiras, son pasadas polo Parlamento de Croacia por unha maior\u00eda de dous terzos de todos os seus representantes.\nLeis que determinan os dereitos humanos (definidos constitucionalmente) e as liberdades fundamentais, o sistema electoral, a organizaci\u00f3n, autoridade e operaci\u00f3n dos corpos gobernamentais, ben como a organizaci\u00f3n e autoridade de autogoberno local e rexional son promulgadas polo Parlamento de Croacia, por un voto maioritario de todos os representantes.\nCada representante do parlamento, os clubs parlamentarios de representantes e os organismos de traballo do Parlamento de Croacia e o goberno da Rep\u00fablica de Croacia ten o dereito de propor leis.\nOs membros do Parlamento croata te\u00f1en o dereito de encami\u00f1ar cuesti\u00f3ns ao goberno da Rep\u00fablica de Croacia e aos ministros, individualmente.\nPolo menos un d\u00e9cimo dos representantes do parlamento pode presentar unha interpelaci\u00f3n a unha operaci\u00f3n do goberno da Rep\u00fablica de Croacia, ou a un dos seus membros.\nO Parlamento de Croacia poder\u00e1 formar comisi\u00f3ns de investigaci\u00f3ns relacionadas con calquera asunto de interese p\u00fablico."}
{"id": "322031", "revid": "50011", "url": "https://gl.wikipedia.org/wiki?curid=322031", "title": "Campionato de Galicia de f\u00fatbol 1925/26", "text": "O Campionato de Galicia da Serie A 1925/26 foi a d\u00e9cimo segunda edici\u00f3n do Campionato de Galicia de f\u00fatbol organizado pola Federaci\u00f3n Galega de F\u00fatbol. Comezou en outubro de 1925 e rematou en febreiro de 1926. Os dous primeiros postos do torneo outorgaban a clasificaci\u00f3n para a Copa de Espa\u00f1a.\nParticiparon o Celta de Vigo, o Eiri\u00f1a Club de F\u00fatbol, o Deportivo da Coru\u00f1a, o Racing Club de Ferrol, o Uni\u00f3n Sporting Club e o Pontevedra Athletic Club. O torneo foi disputado en forma de liga a d\u00faas voltas. Proclamouse campi\u00f3n o Celta de Vigo e subcampi\u00f3n o Deportivo da Coru\u00f1a."}
{"id": "322034", "revid": "1131", "url": "https://gl.wikipedia.org/wiki?curid=322034", "title": "Ediciones Galicia", "text": "Ediciones Galicia foi unha editorial galego-arxentina, do Centro Gallego de Buenos Aires.\nDescrici\u00f3n.\nCreada en 1950, acadou m\u00e1is de cincuenta t\u00edtulos, a maior\u00eda en lingua galega e con tem\u00e1tica galega, de autores como Ant\u00f3n Villar Ponte, Manuel Mar\u00eda, Lois Carr\u00e9 Alvarellos, Xohana Torres, Pura V\u00e1zquez, Xos\u00e9 Filgueira Valverde, Francisco Fern\u00e1ndez del Riego, Casimiro Torres Rodr\u00edguez, Andr\u00e9s Mart\u00ednez Salazar, Ram\u00f3n Cabanillas, Valent\u00edn Paz-Andrade, Manuel Cas\u00e1s Fern\u00e1ndez, Alberto Vilanova, Emilio Gonz\u00e1lez L\u00f3pez, Francisco Lanza ou Francisco Lu\u00eds Bern\u00e1rdez."}
{"id": "322036", "revid": "5132", "url": "https://gl.wikipedia.org/wiki?curid=322036", "title": "Liga Portuguesa de Baloncesto", "text": ""}
{"id": "322037", "revid": "5132", "url": "https://gl.wikipedia.org/wiki?curid=322037", "title": "Copa de Portugal (baloncesto)", "text": ""}
{"id": "322039", "revid": "98629", "url": "https://gl.wikipedia.org/wiki?curid=322039", "title": "Douglas DC-4E", "text": "O Douglas DC-4E foi un avi\u00f3n de pasaxeiros experimental estadounidense desenvolvido antes da segunda guerra mundial. O DC-4E nunca entrou en produci\u00f3n, pero o seu fracaso levou cara a un dese\u00f1o totalmente novo, o DC-4/C-54 que foi un modelo moi exitoso. Moitas caracter\u00edsticas do DC-4E aplicar\u00edanse no bombardeiro xapon\u00e9s Nakajima G5N."}
{"id": "322041", "revid": "98629", "url": "https://gl.wikipedia.org/wiki?curid=322041", "title": "O desco\u00f1ecido", "text": "O desco\u00f1ecido (en ) \u00e9 un filme galego en lingua castel\u00e1 dirixido polo monfortino Dani de la Torre que se estreou no 2015. Est\u00e1 protagonizado por Lu\u00eds Tosar e Goya Toledo. Rodada integramente na Coru\u00f1a, estreouse nos cines de Espa\u00f1a o 25 de setembro de 2015.\nEstreouse en galego o 29 de xullo de 2020 a trav\u00e9s da TVG. A directora de dobraxe foi Charo Pena.\nSinopse.\nCarlos (Lu\u00eds Tosar), un executivo de banca, comeza a ma\u00f1\u00e1 levando os seus fillos \u00f3 colexio, algo excepcional do que adoita encargarse habitualmente a s\u00faa muller. Cando arrinca o seu coche, recibe a chamada dun desco\u00f1ecido para Carlos, pero que o sabe todo sobre el. Esta persoa an\u00fancialle que ten unha bomba debaixo do seu asento e comun\u00edcalle que ten tan s\u00f3 unhas horas para xuntar unha gran cantidade de cartos, ou do contrario o coche estoupar\u00e1."}
{"id": "322042", "revid": "109216", "url": "https://gl.wikipedia.org/wiki?curid=322042", "title": "Veludo", "text": "O veludo \u00e9 un tipo de tea mesta na cal os f\u00edos se distrib\u00faen moi uniformemente, cun pelo curto e denso, d\u00e1ndolle unha suave sensaci\u00f3n moi distintiva. O veludo p\u00f3dese facer de calquera fibra. T\u00e9cese nun tear especial que f\u00eda dous pedazos de veludo ao mesmo tempo. Os dous pedazos ent\u00f3n sep\u00e1ranse e as d\u00faas lonxitudes de tea col\u00f3canse en rodetes de posicionamento separados.\nO contrapunto do veludo tecido \u00e9 o \"velour.\" \nO veludo \u00e9 dif\u00edcil de limpar, pero actualmente, util\u00edzase a limpeza en seco ou con solventes puros (con 0% de aceites)\nHistoria.\nMoi probablemente, a arte de tecer veludo tivo a s\u00faa orixe no Afastado Oriente. As referencias m\u00e1is antigas aparecen cara a finais do s\u00e9culo XIII. Con todo, s\u00e1bese que os antigos fara\u00f3ns exipcios usaban tecidos moi similares aos actuais veludos, dando lugar a referencias de hai m\u00e1is de 3.000 anos de existencia.\nAs caracter\u00edsticas peculiares do veludo, a suave profundidade espl\u00e9ndida da cor da tinguidura que exhib\u00eda, fac\u00edano perfecto para encaixar nos traxes oficiais e colgantes suntuosos. As teas m\u00e1is magn\u00edficas en \u00e9pocas medievais eran os veludos italianos. Estes eran ornamentados por t\u00e9cnicas tales como variar a cor do f\u00edo, producir o f\u00edo de diversas lonxitudes (f\u00edo sobre f\u00edo, ou f\u00edo dobre), e entretec\u00e9ndoo con seda, la, con f\u00edo sen cortar, cunha base de tecido dourado, etc.\nAs orixes m\u00e1is temper\u00e1s de veludos art\u00edsticos europeos foron Lucca, Florencia, Venecia e X\u00e9nova; esta \u00faltima contin\u00faa producindo ricas teas de veludo. A arte \u00e9 adoptada algo m\u00e1is adiante polos tecedores\u00a0flamengos, e no s\u00e9culo XVI Bruxas logrou unha reputaci\u00f3n para os veludos non inferior ao das grandes cidades italianas.\nO veludo era moi custoso e era tido como unha das mercador\u00edas de luxo do mesmo xeito que a seda.\nHoxe en d\u00eda \u00e9 considerado na industria t\u00e9xtil como un dos tecidos m\u00e1is complexos de producir. O m\u00e1is m\u00ednimo erro en calquera momento do seu longo proceso dar\u00e1 lugar a un tecido non comercializable. A raz\u00f3n diso \u00e9 o nivel de esixencia elevado dos seus consumidores e o alto prezo tanto do tecido como dos produtos terminados.\n\u00c9 un tecido moi utilizado na chamada Alta Costura, apreciado polos m\u00e1is importantes dese\u00f1adores de moda.\nTipos de veludos.\nElastizado, liso, gofrado, estampado, cru, cor, dese\u00f1o de jacquard, retardante de lume, hidropelente, antimancha, etc\nMaterias primas utilizadas.\nSeda, li\u00f1o, la, algod\u00f3n, acr\u00edlico, acetato, poli\u00e9ster, viscosa e moitos outros como por exemplo as plumas de ave, destacando as do pescozo do cisne que son altamente apreciadas en Asia.\nProdutores.\nDurante o s\u00e9culo XX os m\u00e1is importantes produtores de veludo do mundo foron Italia, Francia e Alema\u00f1a. Paulatinamente desde o ano 2000 eses pa\u00edses transform\u00e1ronse principalmente en importadores de veludo. Os novos grandes produtores mundiais comezaron a ser China, Corea, Turqu\u00eda e alg\u00fans outros pa\u00edses asi\u00e1ticos. S\u00f3 os veludos m\u00e1is exquisitos e exclusivos seguen sendo producidos en Europa.\nLogo da crise econ\u00f3mica dos anos 2008/2009 subsistiron poucas empresas produtoras de veludos no mundo. Ademais a falta de mestres especializados, dado o cambio xeracional, fai que pechen a\u00ednda m\u00e1is empresas. Por esta raz\u00f3n, \u00e9 que os especialistas entenden que ser\u00e1 cada vez m\u00e1is dif\u00edcil e custoso adquirir este nobre e refinado produto."}
{"id": "322045", "revid": "5132", "url": "https://gl.wikipedia.org/wiki?curid=322045", "title": "SL Benfica (baloncesto)", "text": ""}
{"id": "322047", "revid": "23204", "url": "https://gl.wikipedia.org/wiki?curid=322047", "title": "Une saison en enfer", "text": "Une saison en enfer \u00e9 un longo poema en prosa escrito arredor do ano 1873 polo poeta franc\u00e9s Arthur Rimbaud. \u00c9 a \u00fanica obra publicada por Rimbaud persoalmente, xa que, de feito, escribiuna para si. Recorreu a un impresor ingl\u00e9s para que lle publicara cen copias das cales repartiu unhas seis entre os seus amigos e o resto foron deixadas no soto da editorial. O resto da edici\u00f3n foi atopada a comezos do s\u00e9culo XX por un cr\u00edtico franc\u00e9s."}
{"id": "322050", "revid": "109216", "url": "https://gl.wikipedia.org/wiki?curid=322050", "title": "Aston Martin DBS V12", "text": "O Aston Martin DBS V12 \u00e9 un superdeportivo de altas prestaci\u00f3ns dese\u00f1ado e fabricado por Aston Martin. Dende o intre en que este modelo se presentou, pasou a ser unha icona da marca brit\u00e1nica e moitos entendidos do mundo do motor afirman que a\u00ednda segue a ser a imaxe de Aston Martin. Malia ser oficialmente presentado no Pebble Beach Concours d'Elegance de 2007, este modelo Aston xa se dera a co\u00f1ecer no ano 2006 no filme \"007 Casino Royale\". Cando sa\u00edu \u00e1 venda no 2008, a versi\u00f3n cup\u00e9 de cambio manual ti\u00f1a un prezo de 276\u00a0837 \u20ac, mentres que o modelo con cambio autom\u00e1tico custaba 282\u00a0124 \u20ac. O coche constru\u00edase na f\u00e1brica de Gaydon (Inglaterra) e o motor na planta de Colonia (Alema\u00f1a). Ademais da versi\u00f3n cup\u00e9, tam\u00e9n se creou a versi\u00f3n Volante (convertible) que roldaba os 295\u00a0000 \u20ac."}
{"id": "322052", "revid": "1505", "url": "https://gl.wikipedia.org/wiki?curid=322052", "title": "Daubentoniidae", "text": ""}
{"id": "322053", "revid": "1505", "url": "https://gl.wikipedia.org/wiki?curid=322053", "title": "Daubentonia", "text": ""}
{"id": "322055", "revid": "1505", "url": "https://gl.wikipedia.org/wiki?curid=322055", "title": "Daubenton\u00edidos", "text": ""}
{"id": "322056", "revid": "54336", "url": "https://gl.wikipedia.org/wiki?curid=322056", "title": "Susana", "text": " \nSusana \u00e9 un nome propio feminino de orixe exipcia na s\u00faa variante en galego.\nEtimolox\u00eda.\nProv\u00e9n do exipcio medio S\u0161n (\u2018flor de loto\u2019).\nAparece por vez primeira nun sarc\u00f3fago da Und\u00e9cima Dinast\u00eda do 2000\u00a0a.\u00a0C.\nAparece tam\u00e9n en Persia (onde se corresponde co nome do \u2018lirio\u2019), na antiga cidade de Susa.\nNos mitos persianos, Shushan \u00e9 tam\u00e9n o nome do fillo (ou a filla, nalgunhas traduci\u00f3ns) de Elam.\nNo aramaico \"shoshana\" significa tam\u00e9n \u2018lirio\u2019. No entanto, a ra\u00edz hebraica do nome do lirio \u05e9\u05d5\u05e9\u05df deriva de \u05e9\u05d5\u05e9 ou \u05e9\u05e9\u05e0, que significa \u2018ledo, brillante ou feliz\u2019, e \u00e9 a base da verba \u05e9\u05e9\u05d5\u05df \"sasson\", que significa \u2018ledicia\u2019.\nAparece unha Susana no Evanxeo de Lucas (8:3), como unha das mulleres que acompa\u00f1aban a Xes\u00fas Cristo.\nEstat\u00edsticas.\nO nome Susana \u00e9 abundante en todo o norte do estado espa\u00f1ol, tam\u00e9n en Galicia, pero especialmente en Asturias e Le\u00f3n. En setembro de 2015, 6.566 mulleres levaban o nome de Susana en Galicia.\nSanta Susana de Braga \u00e9 patroa dunha parroquia na cidade de Santiago de Compostela."}
{"id": "322057", "revid": "23204", "url": "https://gl.wikipedia.org/wiki?curid=322057", "title": "Rep\u00fablica Chechena de Ichkeria", "text": "A Rep\u00fablica Chechena de Ichkeria (en ) \u00e9 o goberno independentista e sen reco\u00f1ecemento de Chechenia, no exilio dende 2000. A independencia da rep\u00fablica foi proclamada a finais de 1991 polo presidente Dzhokhar Dudaev, e Chechenia sufriu d\u00faas guerras contra a Federaci\u00f3n Rusa, que non aceptou a secesi\u00f3n. A finais de 2007 o presidente Doku Umarov declarou que convert\u00eda \u00e1 rep\u00fablica nunha provincia dun emirato cauc\u00e1sico, nome\u00e1ndose a si mesmo como emir. Isto foi, por\u00e9n, rexeitado por moitos membros do goberno no exilio."}
{"id": "322058", "revid": "6939", "url": "https://gl.wikipedia.org/wiki?curid=322058", "title": "A man de Santi\u00f1a", "text": "A man de Santi\u00f1a \u00e9 unha obra teatral do autor galego Ram\u00f3n Cabanillas, por encarga de Ant\u00f3n Villar Ponte, con manuscrito asinado o 7 de decembro de 1918, a s\u00faa estrea foi a primeira montaxe do Conservatorio Nacional de Arte Galega, e realizouse na Coru\u00f1a o 22 de abril de 1919 , a s\u00faa publicaci\u00f3n foi en 1921. \u00c9 unha comedia de tema amoroso que se desenvolve nun pazo, protagonizada por personaxes fidalgos."}
{"id": "322060", "revid": "23204", "url": "https://gl.wikipedia.org/wiki?curid=322060", "title": "Dzhokhar Dudaev", "text": "Dzhokhar Musaevich Dudaev (en ) ou Dudin Musa-khant D\u01b6oxar (en ), nado o 15 de febreiro de 1944 e finado o 21 de abril de 1996 foi un xeneral da Forza A\u00e9rea Sovi\u00e9tica e pol\u00edtico checheno, primeiro presidente da Rep\u00fablica Chechena de Ichkeria."}
{"id": "322061", "revid": "54336", "url": "https://gl.wikipedia.org/wiki?curid=322061", "title": "Santa Susana", "text": "Santa Susana pode referirse a:"}
{"id": "322062", "revid": "89787", "url": "https://gl.wikipedia.org/wiki?curid=322062", "title": "Eid al-Adha", "text": "Eid al-Adha (: \u0639\u064a\u062f \u0627\u0644\u0623\u0636\u062d\u0649\u200e \"\u02bf\u012bd al-un\u1e0d\u1e25\u0101\", [\u0295i\u02d0d \u00e6l\u02c8\u0294\u0251d\u02e4\u0127\u00e6]), tam\u00e9n co\u00f1ecida como a Festa do Sacrificio (: \"Kurban Bayram\u0131\"; : \"Hari Raya Korban\"; : \u0639\u06cc\u062f \u0642\u0631\u0628\u0627\u0646\u200e \"Eid Ghorban\"; bengal\u00ed: \u0995\u09cb\u09b0\u09ac\u09be\u09a8\u09bf \u0987\u09a6 \"Qurbani Eid\"), o Grande Eid ou Baqar-Eid (: \u0628\u0642\u0631 \u0639\u06cc\u062f\u200e baqr `\u012bd; : \u062c\u06ce\u0698\u0646\u06cc \u0642\u0648\u0631\u0628\u0627\u0646 Cejna Qurban\u00ea\u200e), \u00e9 a segunda das d\u00faas festas relixiosas celebradas polos musulm\u00e1ns do mundo enteiro cada ano, a outra \u00e9 Eid al-Fitr. Celebra a disposici\u00f3n de Abraham (\"Ibrahim\") para sacrificar seu fillo, como un acto de submisi\u00f3n aos desexos de Deus, secas\u00ed este por medio dun anxo, Jibra'il, envioulle un a\u00f1o para sacrificalo en troques de seu fillo. E as\u00ed seguindo esta tradici\u00f3n entre os musulm\u00e1ns persiste a tradici\u00f3n de cada familia sacrificar un a\u00f1o, que se divide en tres partes, a familia ret\u00e9n un terzo, outro terzo \u00e9 para os familiares e o restante distrib\u00faese entre os pobres e mailos necesitados.\nNo calendario isl\u00e1mico, de base lunar, \"Eid al-Adha\" cae no d\u00e9cimo d\u00eda de Dhu al-Hijjah e dura catro d\u00edas. No calendario internacional (gregoriano) as datas var\u00edan de ano a ano, caendo aproximadamente 11 d\u00edas antes do anterior cada ano.\nEid al-Adha \u00e9 a \u00faltima das d\u00faas festas do Eid, a primeira \u00e9 Eid al-Fitr. O fundamento da s\u00faa observancia v\u00e9n do 196.\u00ba \"ayah\" (verso) de Al-Baqara, a segunda \"sura\" do Cor\u00e1n A palabra \"Eid\" aparece unha vez en Al-Ma'ida, a quinta sura do Cor\u00e1n, co significando de \"festival solemne\".\nComo Eid al-Fitr, Eid al-Adha empeza cunha oraci\u00f3n \"Sunnah\" de dous rakats seguido dun serm\u00f3n (khutbah). As celebraci\u00f3ns de Eid al-Adha principian logo do descenso dos \"Hujjaj\", os peregrinos que realizan o \"Hajj\", desde o monte Arafat, un outeiro ao leste da Meca. O sacrificio de Eid p\u00f3dese realizar ata a posta do sol do 13\u00ba d\u00eda de Dhu al-Hijjah. Os d\u00edas de Eid est\u00e1n sinalados no Hadith como \"d\u00edas de lembranza\". Os takbir (d\u00edas) de Tashriq van da Fajr (oraci\u00f3n matinal) do d\u00eda 9 de Dhu al-Hijjah ata a Asr (oraci\u00f3n do ser\u00e1n) do d\u00eda 13 de Dhu al-Hijjah (5 d\u00edas e 4 noites). En total 23 oraci\u00f3ns: 5 cada d\u00eda do 9 ao 12, e 3 o d\u00eda 13."}
{"id": "322063", "revid": "54336", "url": "https://gl.wikipedia.org/wiki?curid=322063", "title": "Susana de Roma", "text": "Susana (nada en 280 - finada en 295) foi unha cidad\u00e1 romana decapitada por se negar a ofrecer sacrificios ao deus X\u00fapiter, considerada santa pola Igrexa Cat\u00f3lica.\nTraxectoria.\nNaceu en Roma no ano 280, filla de Gabino (futuro santo) e sobri\u00f1a (segundo os seus haxi\u00f3grafos) do papa Caio, ambos os dous familiares achegados do emperador da \u00e9poca, Diocleciano. Pouco despois do nacemento da s\u00faa \u00fanica filla, Gabino enviuvou e f\u00edxose sacerdote.\nSusana, mentres tanto, foi educada no cristianismo por uns familiares. Posuidora dunha grande intelixencia, dende pequena amososu un grande interese polas escrituras sacras. \u00c1 idade de 12 anos dedicaba parte do seu tempo a comentar as mensaxes dos santos padres. Morre m\u00e1rtir por orde de Diocleciano, sendo decapitada o 11 de agosto do ano 295. A Igrexa l\u00e9mbraa o mesmo d\u00eda do seu finamento. Existen bastantes concomitancias con santa Susana de Braga."}
{"id": "322064", "revid": "18868", "url": "https://gl.wikipedia.org/wiki?curid=322064", "title": "Santa Susana de Roma", "text": ""}
{"id": "322065", "revid": "51040", "url": "https://gl.wikipedia.org/wiki?curid=322065", "title": "John C. Merriam", "text": ""}
{"id": "322066", "revid": "47401", "url": "https://gl.wikipedia.org/wiki?curid=322066", "title": "Corpse Bride", "text": ""}
{"id": "322070", "revid": "27155", "url": "https://gl.wikipedia.org/wiki?curid=322070", "title": "Fusobacterium", "text": "Fusobacterium \u00e9 un x\u00e9nero de bacterias anaer\u00f3bicas gramnegativas, similar a \"Bacteroides\". Son bacterias con forma de bacilo con extremos bicudos.\nCepas de \"Fusobacterium\" causan varias doenzas humanas, como enfermidades periodontais, s\u00edndrome de Lemierre, e \u00falceras cut\u00e1neas t\u00f3picas.\nA\u00ednda que en literatura antiga se pode atopar que \"Fusobacterium\" forma parte da flora humana normal da orofarinxe, o consenso actual \u00e9 que estas bacterias deber\u00edan sempre tratarse como pat\u00f3xenos. \"F. prausnitzii\", era un comensal do tracto gastrointestinal asociado con pacientes sans, que en 2002 foi movido do x\u00e9nero \"Fusobacterium\" a un x\u00e9nero propio, o \"Faecalibacterium\".\nImportancia cl\u00ednica.\nEn 2011 descubriuse que as \"Fusobacterium\" florecen en asociaci\u00f3n con c\u00e9lulas de cancro de colon, e a mi\u00fado est\u00e1n asociadas con colite ulcerosa, a\u00ednda que non se determinou se o organismo realmente causa esta doenza ou se simplemente prospera no ambiente que crea a doenza. Esta bacteria \u00e9 unha gran \u00e1ncora para a formaci\u00f3n de biopel\u00edculas.\nA diferenza de \"Bacteroides\" spp., as \"Fusobacterium\" te\u00f1en un potente lipopolisac\u00e1ridos.\nA clindamicina \u00e9 o antibi\u00f3tico m\u00e1is activo contra as especies de \" Fusobacterium\", seguindo do cloranfenicol, carbenicilina, e cefoperazona (os cales son case igual de activos) e despois o cefamandole."}
{"id": "322072", "revid": "89787", "url": "https://gl.wikipedia.org/wiki?curid=322072", "title": "Lemuroideos", "text": "A dos lemuroideos (\"Lemuroidea\") \u00e9 unha superfamilia de mam\u00edferos da orde dos primates, suborde dos estrepsirrinos e infraorde dos lemuriformes, end\u00e9micos da illa de Madagascar.\nSegundo alg\u00fans autores, \u00e9 a \u00fanica superfamilia da infraorde dos lemuriformes, mentres que outros afirman que os lemuriformes deben dividirse nas superfamilias dos lemuroideos e os queilogaleideos.\nClasificaci\u00f3n.\nSegundo o \"Mammals Species of the World\", os a superfamilia dos lemuroideos compremnde as seguintes tres familias:"}
{"id": "322073", "revid": "22795", "url": "https://gl.wikipedia.org/wiki?curid=322073", "title": "Lemuroidea", "text": ""}
{"id": "322074", "revid": "55340", "url": "https://gl.wikipedia.org/wiki?curid=322074", "title": "Festa do Sacrificio", "text": ""}
{"id": "322075", "revid": "55340", "url": "https://gl.wikipedia.org/wiki?curid=322075", "title": "Grande Eid", "text": ""}
{"id": "322077", "revid": "25871", "url": "https://gl.wikipedia.org/wiki?curid=322077", "title": "Manuel Jes\u00fas Ortiz Toribio", "text": "Manuel Jes\u00fas Ortiz Toribio, nado en Huelva o 22 de agosto de 1984 co\u00f1ecido como Lolo, \u00e9 un futbolista espa\u00f1ol. Xoga como centrocampista e defensa de Elche Club de F\u00fatbol."}
{"id": "322078", "revid": "98629", "url": "https://gl.wikipedia.org/wiki?curid=322078", "title": "Stanley, Malvinas", "text": "Stanley () ou Stanlei (Puerto Argentino, Porto Arxentino, segundo a denominaci\u00f3n arxentina), \u00e9 a capital da Illas Malvinas. At\u00f3pase na Illa Soidade, nunha pendente orientada ao norte, nunha das zonas m\u00e1is h\u00famidas das illas. No censo de 2012, a cidade ti\u00f1a unha poboaci\u00f3n de 2121 habitantes, a poboaci\u00f3n total das Illas Malvinas era de 2.841 habitantes o D\u00eda do Censo, o 15 de abril de 2012.\nStanley est\u00e1 representado por cinco membros da Asemblea Lexislativa das Illas Malvinas.\nInstalaci\u00f3ns e infraestrutura.\nHoxe en d\u00eda, Stanley \u00e9 o principal centro comercial nas illas e o centro da rede de estradas da Illa Soidade. As atracci\u00f3ns incl\u00faen o Museo Illas Malvinas, a Casa de Goberno, constru\u00edda en 1845 e sede do Gobernador das Illas Malvinas, e o campo de golf, as\u00ed como un arco de Barbas de balea, un t\u00f3tem, varios memoriais da guerra e os naufraxios no seu porto. A Falkland Islands Company \u00e9 propietaria de varias tendas e un hotel. Stanley ten catro bares, once hoteis e casas de h\u00f3spedes, tres restaurantes, unha tenda de fish and chips e a oficina de turismo. Hai tres igrexas, inclu\u00edndo a anglicana Igrexa Catedral de Cristo, a catedral anglicana m\u00e1is austral do mundo. Unha unidade de desactivaci\u00f3n de explosivos con base na cidade \u00e9 un legado da Guerra das Malvinas.\nO concello serve como oficina de correos, estanco, corte de xustiza e sal\u00f3n de baile. A estaci\u00f3n de polic\u00eda tam\u00e9n cont\u00e9n a \u00fanica prisi\u00f3n da illa, cunha capacidade para trece presos nas s\u00faas celas.\nO centro comunitario incl\u00fae unha piscina (a \u00fanica p\u00fablica nas illas), un centro deportivo, biblioteca e escola. Un campo de f\u00fatbol de herba est\u00e1 situado xunto ao centro comunitario e disp\u00fatanse partidos regularmente.\nO hip\u00f3dromo de Stanley, situada na parte oeste de Stanley, celebra unha competici\u00f3n de carreiras de cabalos de dous d\u00edas cada ano o 26 e 27 de decembro. As carreiras de Nadal cel\u00e9branse aqu\u00ed desde hai m\u00e1is de cen anos.\nO campo de golf de Stanley conta cun campo de 18 buracos e unha casa club. Tam\u00e9n est\u00e1 situado ao oeste de Stanley.\nO hospital Rei Edward VII Memorial \u00e9 o principal hospital, ten m\u00e9dicos cirurxi\u00e1ns, departamento de radiolox\u00eda, cirurx\u00eda dental e servizos de urxencia.\nVarias empresas de autobuses e taxis operan f\u00f3ra de Stanley.\nStanley \u00e9 tam\u00e9n o fogar da Estaci\u00f3n de Radio das Illas Malvinas (FIRS), a oficina de Stanley da British Antarctic Survey, e a oficina do semanario 'Penguin News'.\nUnha garder\u00eda e un xard\u00edn at\u00f3panse tam\u00e9n aqu\u00ed, no seu invernadoiro cult\u00edvanse alg\u00fans dos vexetais das illas.\nHistoria.\nA capital espa\u00f1ola e arxentina das illas era Puerto Soledad (\"Port Louis\", para os brit\u00e1nicos), situada ao norte da actual capital Stanley, en Berkeley Sound.\nTrala invasi\u00f3n brit\u00e1nica de 1833, o gobernador Richard Moody, recrutou aos capit\u00e1ns Francis Crozier e James Clark Ross na s\u00faa procura para atopar unha nova capital das Malvinas. Tanto Crozier como Ross (que son lembrados na Crozier Place e Ross Road en Stanley) foron uns mari\u00f1os distinguidos dos Royal Navy. Pasaron 5 meses nas illas coas s\u00faas naves \" Terror\" e \" Erebus\". O Gobernador Moody, decidiu trasladar a capital ao casar\u00edo de \"Port Jackson\", denomin\u00e1ndoa \"Stanley Harbour\". O cambio realizouse pois se consideraba que a ba\u00eda de Stanley ti\u00f1a unha maior profundidade de ancoraxe para os barcos. Non todos os habitantes estaban contentos co cambio, sobre todo JW Whitington que criticou o lugar dicindo: \"De todos os miserables buracos do pantano, creo que o se\u00f1or Moody seleccionou un dos peores para o fundar a s\u00faa vila.\"\nO traballo para constru\u00edr a vila comezaron en 1843 e converteuse na capital en xullo de 1845. Foi chamada como Lord Stanley, Secretario de Estado para a Guerra e as Colonias naquel tempo.\nEn 1849, trinta familias pensionados de Chelsea (do Royal Hospital Chelsea) establec\u00e9ronse al\u00ed para axudar na defensa das illas e para desenvolver o novo asentamento.\nO asentamento creceu pronto como porto de augas profundas, que se especializou nun primeiro momento na reparaci\u00f3n de buque, de feito, antes da construci\u00f3n da Canle de Panam\u00e1, Porto Stanley era unha parada importante para a reparaci\u00f3n de barcos que viaxaban a trav\u00e9s do Estreito de Magalh\u00e3es. As augas turbulentas e as tormentas intensas que se atopan na punta do continente obrigaban a moitos barcos a recalar en Stanley Harbour, e a industria de reparaci\u00f3n de buques axudou a impulsar a econom\u00eda da illa. M\u00e1is tarde converteuse nunha base para a caza de baleas e a caza de focas no Atl\u00e1ntico Sur e na Ant\u00e1rtida.\nAnos m\u00e1is tarde a\u00ednda era unha importante estaci\u00f3n carboeira para a Royal Navy. Isto levou aos buques con sede aqu\u00ed estar involucrados na Batalla das Illas Malvinas na primeira guerra mundial e a Batalla do R\u00edo da Prata na segunda guerra mundial.\nDeslizamentos (peatslips), causados pola excesiva extracci\u00f3n de turba, destru\u00edron parte da cidade en 1879 e 1886, o segundo corremento de terras matou a d\u00faas persoas.\nDurante a segunda guerra mundial, foi detido en Stanley Harbour o fascista brit\u00e1nico Jeffrey Hamm. Un militante menor no BUF debido \u00e1 s\u00faa mocidade, Hamm trasladouse \u00e1s Malvinas en 1939 para traballar como profesor. Foi detido al\u00ed en 1940 pola s\u00faa pertenza ao BUF e m\u00e1is tarde foi trasladado a un campamento en Sur\u00e1frica. Liberado en 1941 enrolouse nos Royal Armoured Corps e serviu ata a s\u00faa posta en liberdade en 1944.\nO aeroporto de Stanley \u00e9 utilizado polos voos internos e proporciona conexi\u00f3ns \u00e1s bases brit\u00e1nicas na Ant\u00e1rtida. Foi inaugurado pola Forza A\u00e9rea Arxentina o 15 de novembro de 1972 (anteriormente, os voos internacionais realiz\u00e1banse en hidroavi\u00f3n desde Comodoro Rivadavia). Os voos a Arxentina terminaron despois do conflito de 1982. Desde 1993 entrou en servizo un voo semanal a Punta Arenas en Chile que opera desde a Base A\u00e9rea de Mount Pleasant (RAF Mount Pleasant), coa anuencia do goberno arxentino e inclu\u00edndo unha escala mensual en R\u00edo Gallegos. Os voos regulares de pasaxeiros entre o aer\u00f3dromo de Mount Pleasant e o Reino Unido tam\u00e9n operan d\u00faas veces \u00e1 semana por un contratista de aviaci\u00f3n civil en nome da Royal Air Force.\nNo seu momento, a sucursal de LADE foi a primeira oficina estatal arxentina nas Malvinas. Instalada en outubro de 1972, materializouse o 20 de novembro nun terreo cedido polo goberno colonial situado na Costanera Ross, a principal r\u00faa da cidade. Al\u00ed designouse un Xefe de Axencia e instalouse un equipo de radio BLU. O goberno arxentino tam\u00e9n constru\u00edu un edificio en 1981 para establecer a residencia do comodoro do aire arxentino que representaba as LADE. O edificio \u00e9 chamado \u00abcasa Britannia\u00bb (\u00abBritannia house\u00bb). Anos despois da guerra instalouse al\u00ed o museo das illas.\nEn 1975 instal\u00e1ronse plantas de Gas del Estado e de Yacimientos Petrol\u00edferos Fiscales (YPF) para fornecer gas e petr\u00f3leo \u00e1 poboaci\u00f3n. Neses anos, o representante de Gas del Estado nas illas, tam\u00e9n era axente das LADE e delegado do Ministerio de Relaci\u00f3ns Exteriores arxentino.\nStanley foi ocupado por tropas arxentinas durante unhas dez semanas durante a Guerra das Malvinas en 1982. Os arxentinos renomearon a cidade como Puerto Argentino, e a\u00ednda que os nomes espa\u00f1ois de lugares nas Malvinas foron historicamente aceptados como alternativos, este \u00e9 considerado como extremadamente ofensivo por moitos insulares . Con todo ga\u00f1ouse algo de apoio nos pa\u00edses de fala hispana, a\u00ednda que a s\u00faa aceptaci\u00f3n est\u00e1 lonxe de ser un\u00e1nime. Stanley sufriu danos considerables durante a guerra, tanto pola ocupaci\u00f3n arxentina como polo bombardeo naval brit\u00e1nico da cidade, no que morreron tres civ\u00eds. Logo de que os brit\u00e1nicos tomaran o terreo elevado ao redor da cidade os arxentinos rend\u00e9ronse sen combates na cidade. As praias e os campos ao redor dela estaban fortemente minadas e algunhas zonas permanecen marcadas como campos de minas.\nDesde a guerra de Malvinas, Stanley beneficiouse do crecemento das industrias de pesca e de turismo nas Illas. Stanley desenvolveuse moito nese momento, coa construci\u00f3n dunha gran cantidade de vivendas residenciais, sobre todo ao leste do centro da cidade. Stanley \u00e9 agora m\u00e1is dun terzo m\u00e1is grande do que era en 1982.\nNome.\nExisten moitas variantes do nome da cidade tanto en Ingl\u00e9s como en Espa\u00f1ol. Stanley Harbour foi co\u00f1ecido orixinalmente como \"Port Jackson\", e este nome aplicouse \u00e1 zona antes da construci\u00f3n da cidade, malia que puido ser chamado Cerro Zapador (Monte Sapper). A\u00ednda que a cidade \u00e9 co\u00f1ecida oficialmente como \"Stanley\", esc\u00f3itase con frecuencia a denominaci\u00f3n como \"Port Stanley\", en especial nos informes brit\u00e1nicos sobre a guerra de Malvinas. Isto est\u00e1 en li\u00f1a con varios outros asentamentos ao redor das illas, por exemplo, Port Howard e Port Stephens. Con todo, \"Stanley\" sen o prefixo \"Port\" estableceuse moito antes da guerra, e o 2 de agosto de 1956, o Oficial de Administraci\u00f3n do Goberno das Illas Malvinas informaba \u00e1 Secretar\u00eda de Estado para as Colonias en Londres do seguinte xeito:\nOs Insulares a mi\u00fado ref\u00edrense a ela simplemente como \"a cidade\".\nNomes espa\u00f1ois e arxentinos.\nA situaci\u00f3n coa versi\u00f3n en espa\u00f1ol do nome \u00e9 moito m\u00e1is complicada. Stanley, a diferenza de Port Louis, a antiga capital das illas, foi un asentamento novo fundado polos brit\u00e1nicos, e polo tanto non ti\u00f1a un nome propio en espa\u00f1ol. Moitos castelanfalantes usan \"Porto Stanley\", como traduci\u00f3n neutra do nome brit\u00e1nico, pero non \u00e9 do agrado dos partidarios da soberan\u00eda arxentina, porque se refire a un pol\u00edtico brit\u00e1nico. Os partidarios do reclamo arxentino utilizaron varios nomes diferentes, ning\u00fan dos cales son aceptados polos propios insulares.\nClima.\nO clima de Stanley clasif\u00edcase como un clima de tundra (\"ET\"), debido as frescas temperaturas do ver\u00e1n (a temperatura media \u00e9 de menos de 10\u00a0\u00b0C no mes m\u00e1is c\u00e1lido) e limita co clima oce\u00e1nico subpolar (\"Cfc\") Caracter\u00edzase, como o resto do arquip\u00e9lago, por temperaturas baixas durante todo o ano e fortes ventos do oeste. As precipitaci\u00f3ns, cunha media de 544mm un ano, son con todo, relativamente baixas, e distribu\u00eddas uniformemente ao longo do ano. Polo xeral, polo menos 1\u00a0mm de choiva rexistrase en 125\u00b42 d\u00edas do ano. As illas reciben o 36,3% do sol posible, ou ao redor de 1500-1600 horas ao ano, un nivel similar \u00e1s partes do sur de Inglaterra. As temperaturas di\u00farnas son similares \u00e1s Illas do Norte de Escocia, a\u00ednda que as noites tenden a ser algo m\u00e1is fr\u00edas, con xeadas que ocorren en m\u00e1is dunha de cada tres noites (128\u00b44 noites). No inverno neva.\nAs temperaturas extremas en Stanley var\u00edan de -11\u00b41\u00a0\u00b0C a 26\u00b41\u00a0\u00b0C no per\u00edodo 1961-90. M\u00e1is recentemente, o 23 de xaneiro de 1992, cerca do aeroporto de Mount Pleasant rexistraron 29\u00b42\u00a0\u00b0C.\nAs Illas Malvinas mostraron unha tendencia ao quecemento nos \u00faltimos anos. A m\u00e1xima media diaria de xaneiro de Mount Pleasant dos anos 1991-2011 foi de 16\u00b45\u00a0\u00b0C en comparaci\u00f3n con 1961 a 1990 a media de Stanley foi de 14\u00b41\u00a0\u00b0C."}
{"id": "322079", "revid": "23204", "url": "https://gl.wikipedia.org/wiki?curid=322079", "title": "Campionato do Mundo de Ciclismo en Ruta de 2015", "text": "O Campionato do Mundo de Ciclismo en Ruta de 2015 foi a 82\u00aa edici\u00f3n do Campionato do Mundo de Ciclismo en Ruta. O campionato celebrouse entre o d\u00eda 19 e o d\u00eda 27 de setembro de 2015 na cidade de Richmond, capital do estado de Virxinia, Estados Unidos de Am\u00e9rica.\nElecci\u00f3n da sede.\nCando a UCI pechou o prazo o 20 de febreiro de 2011, tres pa\u00edses expresaron a s\u00faa intenci\u00f3n de celebrar os campionatos.\nO 21 de setembro de 2011, Richmond foi seleccionada como a cidade organizadora.\nClasificaci\u00f3n.\nA clasificaci\u00f3n principal baseouse en actuaci\u00f3ns nos eventos UCI durante a tempada 2015. Os resultados de xaneiro ao 15 de agosto contaron para os criterios de clasificaci\u00f3n.\nClasificaci\u00f3n ol\u00edmpica.\nAs contra reloxos individuais masculina e feminina forman parte do sistema de clasificaci\u00f3n destas modalidades para os Xogos Ol\u00edmpicos de 2016 en R\u00edo de Xaneiro.\nFederaci\u00f3ns participantes.\nNas competici\u00f3ns rexistr\u00e1ronse ciclistas de 76 federaci\u00f3ns diferentes.\nHorarios.\nTodas as carreiras comezaron e remataron en Richmond na franxa horaria UTC-4."}
{"id": "322080", "revid": "1131", "url": "https://gl.wikipedia.org/wiki?curid=322080", "title": "Quirogaleidos", "text": "A dos quirogaleidos (\"Cheirogaleidae\") \u00e9 unha familia de mam\u00edferos da orde dos primates, e suborde dos estrepsirrinos, a \u00fanica da superfamilia dos quirogaleoideos.\n\u00c9 unha das cinco familias actuais de primates lemuriformes. Comprende varias especies co\u00f1ecidas na bibliograf\u00eda internacional como \"l\u00e9mures ananos\". Como todos os outros l\u00e9mures, os quirogaleidos viven exclusivamente na illa de Madagascar.\nAntigamente as especies desta esta familia estaban encadradas na familia dos lem\u00faridos (como subfamilia \"Cheirogaleinae\"), a a\u00ednda hoxe alg\u00fans autores mante\u00f1en esta opini\u00f3n.\nCaracter\u00edsticas.\nOs quirogaleidos son m\u00e1is pequenos que os outros l\u00e9mures e, de feito, son os primates m\u00e1is pequenos (a isto deben os seus nomes vulgares). A lonxitude da cabeza (que \u00e9 m\u00e1is aplanada que a dos lem\u00faridos), e o tronco oscila entre os 13 e os 28\u00a0cm; a s\u00faa cola \u00e9 moi longa, \u00e1s veces dunha lonxitude de at\u00e9 unha vez e media maior que a do resto do corpo. O seu peso non pasa dos 500 g, e algunhas especies tan s\u00f3 pesan uns 60 g.\nTe\u00f1en unha pelaxe suave, longa, de cor que vai da parda agrisada \u00e1 avermellada nas partes superiores, co ventre xeralmente m\u00e1is claro e brillante. Polo xeral, as s\u00faas orellas son pequenas, os ollos grandes, moi xuntos, e as patas traseiras longas. Como todos os estrepsirrinos, te\u00f1en finas garras no segundo dedo das patas traseiras. As femias te\u00f1en tres pares de mamas.\nBiolox\u00eda.\nOs quirogaleidos son nocturnos, solitarios e arb\u00f3reos. Son omn\u00edvoros, aliment\u00e1ndose principalmente de froitos, follas e flores, as\u00ed como de insectos, ara\u00f1as e vertebrados pequenos. Son excelentes agatu\u00f1adores e poden saltar longas distancias entre as ramas das \u00e1rbores usando a s\u00faa cola como balanc\u00edn.\nNa estaci\u00f3n seca caen nun profundo sono (dormencia) an\u00e1logo \u00e1 hibernaci\u00f3n dos mam\u00edferos das rexi\u00f3ns temperadas. Durante este per\u00edodo subsisten a base da graxa almacenada principalmente na cola.\nDespois dunha xestaci\u00f3n duns 60 d\u00edas, as femias paren de dous a catro cr\u00edas (xeralmente d\u00faas ou tres). Ao cabo de cinco ou seis semanas, as cr\u00edas son destetadas, alcanza a madurez sexual cerca do final do seu primeiro ano de vida ou nalg\u00fan momento do seu segundo ano, dependendo da especie.\nEn catividade poden vivir at\u00e9 15 anos, a\u00ednda que a s\u00faa esperanza de vida na natureza \u00e9 probabelmente menor.\nTaxonom\u00eda.\nTanto a superfamilia como a familia foron descritas en 1873 polo zo\u00f3logo ingl\u00e9s John Edward Gray, en \"Proc. Zool. Soc. Lond.\", 1872: 849.\nClasificaci\u00f3n.\nSegundo \"MSW\", a superfamilia (e a familia) comprende cinco x\u00e9neros con 26 especies actualmente viventes:"}
{"id": "322082", "revid": "22795", "url": "https://gl.wikipedia.org/wiki?curid=322082", "title": "Cheirogaleidae", "text": ""}
{"id": "322083", "revid": "22795", "url": "https://gl.wikipedia.org/wiki?curid=322083", "title": "L\u00e9mures ananos", "text": ""}
{"id": "322084", "revid": "22795", "url": "https://gl.wikipedia.org/wiki?curid=322084", "title": "Cheirogaleoidea", "text": ""}
{"id": "322085", "revid": "22795", "url": "https://gl.wikipedia.org/wiki?curid=322085", "title": "Quirogaleoideos", "text": ""}
{"id": "322087", "revid": "89787", "url": "https://gl.wikipedia.org/wiki?curid=322087", "title": "Rosetta@home", "text": "Rosetta@home \u00e9 un proxecto de computaci\u00f3n distribu\u00edda para a predicci\u00f3n da estrutura das prote\u00ednas que emprega a plataforma Berkeley Open Infrastructure for Network Computing (BOINC). Est\u00e1 dirixido polo Laboratori Baker, da Universidade de Washington. O obxectivo de Rosetta@home \u00e9 predicir acoplamentos prote\u00edna-prote\u00edna e dese\u00f1ar novas prote\u00ednas mediante o uso duns 60\u00a0000 computadores activos cedidos por voluntarios, cun rendemento medio de preto de 55\u00a0teraFLOPS a data do 6 de outubro do 2012. Foldit, un videoxogo baseado en Rosetta@Home, intenta acadar o mesmo obxectivo a trav\u00e9s do crowdsourcing. Malia que o proxecto se centra principalmente na investigaci\u00f3n b\u00e1sica para mellorar a precisi\u00f3n dos m\u00e9todos prote\u00f3micos, Rosetta@home tam\u00e9n leva a termo investigaci\u00f3ns aplicadas no eido da malaria, a doenza de Alzh\u00e9imer e outras patolox\u00edas."}
{"id": "322088", "revid": "92340", "url": "https://gl.wikipedia.org/wiki?curid=322088", "title": "James Naismith", "text": "James Naismith, nado en Almonte, o 6 de novembro de 1861, e finado en Lawrence o 28 de novembro de 1939 foi un adestrador e innovador canadense.\nTraxectoria.\nInventou o deporte do baloncesto en 1891 e tam\u00e9n se lle reco\u00f1ece como o introdutor do primeiro casco de f\u00fatbol americano. Escribiu as regras orixinais do baloncesto, fundou o programa de baloncesto da Universidade de Kansas e viu o seu deporte adoptado como unha disciplina de demostraci\u00f3n nos Xogos Ol\u00edmpicos de 1904 e como un deporte oficial nos Xogos Ol\u00edmpicos de 1936. As contribuci\u00f3ns de Naismith no baloncesto val\u00e9ronlle varias honras p\u00f3stumas, tales como pertencer \u00f3 Sal\u00f3n da Fama do baloncesto canadense, \u00f3 Sal\u00f3n da Fama ol\u00edmpico canadense, \u00f3 Sal\u00f3n da Fama de deportes canadenses, \u00f3 Sal\u00f3n da Fama de lendas do deporte de Ontario, \u00f3 Sal\u00f3n da Fama de deportes de Otava, \u00f3 Sal\u00f3n da Fama do deporte da Universidade McGill, \u00f3 Sal\u00f3n da Fama dos deportes de Kansas State e \u00f3 Sal\u00f3n da Fama da FIBA. O Naismith Memorial Basketball Hall of Fame leva o seu nome."}
{"id": "322096", "revid": "89787", "url": "https://gl.wikipedia.org/wiki?curid=322096", "title": "Elecci\u00f3ns ao Parlamento de Catalu\u00f1a de 2015", "text": "As elecci\u00f3ns ao Parlamento de Catalu\u00f1a correspondentes \u00e1 XI lexislatura celebr\u00e1ronse o 27 de setembro de 2015, adiant\u00e1ndose catorce meses da s\u00faa data l\u00edmite (25 de decembro de 2016). Este anuncio foi feito polo presidente da Generalitat de Catalu\u00f1a, Artur Mas, o 14 de xaneiro de 2015, pouco tempo despois que as instituci\u00f3ns espa\u00f1olas suspendesen a consulta sobre a independencia de Catalu\u00f1a e intentasen evitar a celebraci\u00f3n do proceso participativo que a substitu\u00edu. Por mor disto, estas elecci\u00f3ns foron consideradas como plebiscitarias sobre a independencia de Catalu\u00f1a. De feito, Artur Mas definiu estas elecci\u00f3ns como a \u00abconsulta definitiva\u00bb."}
{"id": "322098", "revid": "55340", "url": "https://gl.wikipedia.org/wiki?curid=322098", "title": "Swissair", "text": "Swissair foi a antiga aeroli\u00f1a nacional de Su\u00edza. Creouse da fusi\u00f3n entre Balair e Ad Astra Aero (\"To the Stars\") en 1931. Durante a meirande parte dos seus 71 anos, Swissair foi unha das principais aeroli\u00f1as internacionais e era co\u00f1ecida como o \"Flying Bank\" (banco flotante) debido \u00e1 s\u00faa estabilidade financeira, o que causaba que fose respectada como un s\u00edmbolo e unha icona nacional su\u00edza. A aeroli\u00f1a prosperou nos anos 80, cando foi unha das \"catro grandes\" da Europa occidental. Ti\u00f1a as s\u00faas sedes no Aeroporto de Z\u00faric e en Kloten.\nEn 1997 o Swissair Group foi rebautizado SAirGroup (a\u00ednda que volver\u00eda a chamarse Swissair Group en 2001), e pasar\u00eda a estar formado por catro subdivisi\u00f3ns: SAirlines (a onde pertenc\u00edan Swissair, Crossair, Balair e FlightLease), SAirServices, SAirLogistics e SAirRelations.\nA sobreespansi\u00f3n debida \u00e1 controvertida \u201cestratexia de cazador\u201d de finais dos 90 e a crise econ\u00f3mica que seguiu os atentados do 11 de setembro de 2001 levou \u00e1 perda de valor dos activos de Swissair dun xeito espectacular, deixando en terra \u00e1 aeroli\u00f1a en outubro de 2001. A compa\u00f1\u00eda foi mantida con vida polo goberno su\u00edzo ata o 31 de marzo de 2002.\nO 1 de abril fundouse a s\u00faa sucesora, Swiss International Air Lines, sobre a base da antiga Crossair, fac\u00e9ndose coa meirande parte das rutas, avi\u00f3ns e traballadores de Swissair. Hoxe en d\u00eda a compa\u00f1\u00eda SAirGroup a\u00ednda existe e est\u00e1 en proceso de liquidaci\u00f3n. Lufthansa tomou o control de Swiss International Air Lines no ano 2005."}
{"id": "322099", "revid": "89787", "url": "https://gl.wikipedia.org/wiki?curid=322099", "title": "Hidroxenofil\u00e1ceas", "text": "As hidroxenofil\u00e1ceas (Hydrogenophilaceae) son unha familia da clase Betaproteobacteria e \u00fanica familia da orde Hydrogenofilales, que comprende dous x\u00e9neros: \"Hydrogenophilus\" e \"Thiobacillus\". Como todas as especies do filo Proteobacteria son gramnegativas. Hydrogenophilus \u00e9 un x\u00e9nero term\u00f3filo, que crece arredor dos 50\u00a0\u00b0C e obt\u00e9n a s\u00faa enerx\u00eda oxidando o hidr\u00f3xeno. Thiobacillus oxida o xofre.\nAs especies de \"Thiobacillus\" poden utilizarse para o control de pragas, como algunhas das que afectan \u00e1s patacas orixinando costras no tub\u00e9rculo producidas por infecci\u00f3ns por \"Streptomyces\". Se unha \u00e1rea afectada se trata con xofre e con bacterias \"Thiobacillus\", estes microorganismos oxidar\u00e1n o xofre a \u00e1cido sulf\u00farico, o cal acaba coa praga, xa que esta praga da pataca non pode tolerar condici\u00f3ns \u00e1cidas. \"Thiobacillus thioparus\" pode contribu\u00edr \u00e1 formaci\u00f3n de chuvia \u00e1cida por medio da oxidaci\u00f3n de di\u00f3xido de xofre a \u00e1cido sulfuroso.\n\"Hydrogenophilus thermoluteolus\" \u00e9 un quimiolitoaut\u00f3trofo facultativo que previamente se atopara s\u00f3 en fontes termais, pero que en 2004 foi illada tam\u00e9n en mostras de cilindros de xeo extra\u00eddas de profundidades de ~3\u00a0km baixo a capa de xeo que cobre o Lago Vostok na Ant\u00e1rtida. A presenza destas bacterias term\u00f3filas no xeo suxire que probablemente existe un sistema xeotermal baixo as augas fr\u00edas do Lago Vostok.\nEspecies obsoletas de \"Thiobacillus\".\nDentro da familia das hidroxenofil\u00e1ceas, os maiores cambios taxon\u00f3micos tiveron lugar no x\u00e9nero \"Thiobacillus\", no cal varias especies foron pasadas a outros x\u00e9neros. O antigo x\u00e9nero \"Thiobacillus\" foi redefinido de modo que agora s\u00f3 incl\u00fae as especies consideradas betaproteobacterias. Outros antigos membros deste x\u00e9nero foron transferidos \u00e1s gammaproteobacterias e est\u00e1n agora noutros x\u00e9neros:\nNotas.\n[[Categor\u00eda:Proteobacterias]]"}
{"id": "322100", "revid": "27155", "url": "https://gl.wikipedia.org/wiki?curid=322100", "title": "Hydrogenophilaceae", "text": ""}
{"id": "322101", "revid": "27155", "url": "https://gl.wikipedia.org/wiki?curid=322101", "title": "Hydrogenophilales", "text": ""}
{"id": "322102", "revid": "27155", "url": "https://gl.wikipedia.org/wiki?curid=322102", "title": "Hydrogenophilus", "text": ""}
{"id": "322103", "revid": "27155", "url": "https://gl.wikipedia.org/wiki?curid=322103", "title": "Thiobacillus", "text": ""}
{"id": "322105", "revid": "111586", "url": "https://gl.wikipedia.org/wiki?curid=322105", "title": "Efecto Pigmali\u00f3n", "text": "O efecto Pigmali\u00f3n, en psicolox\u00eda e pedagox\u00eda, \u00e9 un dos sucesos que describe como a crenza que ten unha persoa pode influ\u00edr no rendemento doutra persoa. Isto sup\u00f3n, polo tanto, algo importante de co\u00f1ecer e estudar para os profesionais do eido educativo, laboral, social e familiar.\nO efecto Pigmali\u00f3n p\u00f3dese identificar dos seguintes xeitos:"}
{"id": "322106", "revid": "5863", "url": "https://gl.wikipedia.org/wiki?curid=322106", "title": "Aneis de Urano", "text": "Os aneis de Urano configuran un sistema de aneis de complexidade media que se pode situar a medio cami\u00f1o entre sistemas m\u00e1is extensos \u2013coma os aneis de Saturno\u2013 e m\u00e1is sinxelos \u2013coma os de X\u00fapiter e os de Neptuno. Os aneis de Urano foron descubertos o 10 de marzo de 1977 por James L. Elliot, Edward W. Dunham e Douglas J. Mink. Hai m\u00e1is de 200 anos, William Herschel tam\u00e9n anunciara que vira aneis, pero os astr\u00f3nomos modernos son esc\u00e9pticos que os puidese ter visto, xa que son moi escuros e tenues. A sonda \"Voyager 2\" descubriu dous aneis m\u00e1is en 1986, e es descubriron dous aneis exteriores mediante fotograf\u00edas do Telescopio espacial Hubble entre o 2003 e o 2005.\nO sistema de aneis de Urano est\u00e1 formado por 13 aneis diferentes. En orde crecente de distancia respecto do planeta des\u00edgnanse 1986U2R/\u03b6, 6, 5, 4, \u03b1, \u03b2, \u03b7, \u03b3, \u03b4, \u03bb, \u03b5, \u03bd e \u03bc. Os seus raios var\u00edan entre 38\u00a0000\u00a0km (anel 1986U2R/\u03b6) e 98\u00a0000\u00a0km (anel \u03bc). Poder\u00edan existir bandas tenues de po e arcos incompletos entre os aneis principais. Os aneis son moi escuros -de feito, o albedo de Bond das part\u00edculas dos aneis non supera o 2%-. Probablemente est\u00e1n compostos de xeo de auga e alg\u00fans compostos org\u00e1nicos procesados pola radiaci\u00f3n.\nA maior\u00eda dos aneis de Urano son opacos e de poucos quil\u00f3metros de ancho. O sistema de aneis cont\u00e9n, en xeral, pouco po; consiste principalmente de grandes corpos cun di\u00e1metro de entre 0,2 e 20 m. Ademais, alg\u00fans aneis son \u00f3pticamente delgados: os amplos e tenues aneis 1986U2R/\u03b6, \u03bc e \u03bd est\u00e1n feitos de pequenas part\u00edculas de po, mentres que o anel estreito e tenue \u03bb tam\u00e9n cont\u00e9n corpos meirandes. A relativa falla de po no sistema de aneis \u00e9 por mor da resistencia aerodin\u00e1mica da parte externa da exosfera uraniana: a coroa.\nCrese que os aneis de Urano son relativamente novos: non te\u00f1en m\u00e1is de 600 mill\u00f3ns de anos. O sistema de aneis de Urano orixinouse probablemente a partir dos anacos resultantes das colisi\u00f3ns de antigos sat\u00e9lites que ti\u00f1a o planeta. Despois de colidir, probablemente os sat\u00e9lites se separaron en diversas part\u00edculas, que sobreviviron como aneis estreitos e opticamente densos s\u00f3 en zonas estritamente confinadas de estabilidade m\u00e1xima."}
{"id": "322116", "revid": "89787", "url": "https://gl.wikipedia.org/wiki?curid=322116", "title": "432 Park Avenue", "text": "432 Park Avenue \u00e9 un ra\u00f1aceos situado en Manhattan, Nova York, Estados Unidos. Cunha altura de 426 metros e 85 andares \u00e9 o edificio residencial m\u00e1is alto do mundo e o cuarto m\u00e1is alto de Nova York pola altura da azotea (foi at\u00e9 o 2019 o segundo m\u00e1is alto desta cidade por altura total, s\u00f3 por detr\u00e1s do One World Trade Center, que acada os 546,2 m). \nDese\u00f1o e construci\u00f3n.\nO ra\u00f1aceos foi dese\u00f1ado polo arquitecto uruguaio Rafael Vi\u00f1oly, o cal se inspirou nunha papeleira creada por Josef Hoffmann, un dese\u00f1ador austr\u00edaco. \nO traballo nos cimentos comezou en setembro de 2011, alcanzando o nivel do solo a comezos de 2013. A s\u00faa construci\u00f3n supuxo a demolici\u00f3n do Drake Hotel, do ano 1926. Foi completado o 23 de decembro do 2015, listo para a s\u00faa ocupaci\u00f3n a comezos de 2016. "}
{"id": "322117", "revid": "89787", "url": "https://gl.wikipedia.org/wiki?curid=322117", "title": "Folga xeral espa\u00f1ola de 2010", "text": "A folga xeral espa\u00f1ola de 2010 (tam\u00e9n co\u00f1ecida como do 29-S) estivo convocada para o m\u00e9rcores d\u00eda 29 de setembro polos principais sindicatos (CCOO, UXT), menos os do Pa\u00eds Vasco e Navarra. Esta folga, de 24 horas de duraci\u00f3n, foi en contra da Reforma laboral de 2010, promovida polo goberno socialista de Jos\u00e9 Luis Rodr\u00edguez Zapatero e aprobada no Congreso dos Deputados o 9 de setembro de 2010 entrando en vigor o 19 de setembro de 2010; e contra a Reforma de sistema p\u00fablico de pensi\u00f3ns anunciada polo Goberno espa\u00f1ol. Na convocatoria tam\u00e9n se uniron outros sindicatos, como a CIG, CNT, CXT, a USO ou a COS; e diversas organizaci\u00f3ns e asociaci\u00f3ns nacionais e internacionais."}
{"id": "322119", "revid": "1131", "url": "https://gl.wikipedia.org/wiki?curid=322119", "title": "Santa Mar\u00eda (nao)", "text": "A Santa Mar\u00eda (por veces La Gallega) foi a maior das tres naves e as\u00ed mesmo a \"nao\" capit\u00e1 empregada por Cristovo Col\u00f3n na s\u00faa primeira viaxe ao Novo Mundo en 1492. Era propiedade de Juan de la Cosa.\nAs outras d\u00faas naves da expedici\u00f3n foron as carabelas \"Ni\u00f1a\" e \"Pinta\". A diferenza destas, a \"Santa Mar\u00eda\" non retornou a Europa porque sobordou na Illa da Espa\u00f1ola.\nMalia terse dito que a Santa Mar\u00eda era unha carabela no \"Diario de a Bordo\" de Cristovo Col\u00f3n, compilado por Bartolom\u00e9 de las Casas, esta era a maior das \"tres carabelas\", e en varias xornadas def\u00ednese coma \"nao\".\nExisten d\u00fabidas sobre a procedencia da nao Santa Mar\u00eda, mais semella que foi constru\u00edda nos estaleiros L\u00e9rez da cidade de Pontevedra e levaba como piloto a un galego de Baiona: Cristovo Garc\u00eda Sarmiento, por este motivo quizais fora este o porto elixido nun principio para regresar (finalmente s\u00f3 retornou a Pinta a Baiona).\nHistoria.\nO propietario da \"Santa Mar\u00eda\" foi o c\u00e1ntabro Juan de la Cosa. Durante o transcurso da primeira viaxe ao Novo Mundo, o 25 de decembro de 1492, a nave emabarrancou na costa noroeste da actual Rep\u00fablica Dominicana, ficando inserv\u00edbel polo que a s\u00faa madeira se empregou para constru\u00edr un fort\u00edn con estacada que foi chamado de \"Forte de La Navidad\".\nCes\u00e1reo Fern\u00e1ndez Duro c\u00f3ntao as\u00ed:\nA \"Santa Mar\u00eda\" ti\u00f1a arredor de 23 m de eslora e tres mastros. Era o barco de maior desprazamento dos tres da expedici\u00f3n. Unha lista de tripulantes das m\u00e1is completas pode ser:\nFrustrado descubrimento dos seus restos.\nO 13 de maio de 2014 o arque\u00f3logo submarino estadounidense Barry Clifford anunciou publicamente o achado do que se di que son os restos da \"Santa Mar\u00eda\" no fondo do Oc\u00e9ano Atl\u00e1ntico moi preto das costas do norte de Hait\u00ed. A identificaci\u00f3n bas\u00e9ase no achado duns restos do que poder\u00eda ter sido o Forte de La Navidad, atopado en 2003 por outros arque\u00f3logos, e dos datos provenientes do \"Diario\" de Col\u00f3n compilado por Bartolom\u00e9 de las Casas. O primeiro ministro haitiano Laurent Lamothe declarou que tomar\u00edan \"todas as medidas para protexer o sitio, que \u00e9 un Patrimonio da Humanidade.\" En outubro de 2014 a UNESCO confirmou que o nav\u00edo descuberto non correspond\u00eda \u00e1 \"Santa Mar\u00eda\".\nOutros nomes e caracter\u00edsticas.\nSegundo Fern\u00e1ndez de Oviedo, Col\u00f3n levou \"tres carabelas: unha \u00e9 maior delas chamada la Gallega; e as outras d\u00faas eran daquela vila de Palos\".\nAlg\u00fans historiadores afirman que foi chamada orixinalmente \"La Gallega\", porque probabelmente se constru\u00edu nos estaleiros de L\u00e9rez, en Pontevedra. Existe outra teor\u00eda que di que foi constru\u00edda nos Estaleiros Reais de Falgote, na localidade de Colindres, Cantabria, mentres que outras voces afirman que foi constru\u00edda polos carpinteiros de ribeira de El Puerto de Santa Mar\u00eda.\nA nao Marigalante.\nExiste unha confusi\u00f3n historicista coa \"nao Santa Mar\u00eda\" que semella suxestionar que os mari\u00f1eiros cham\u00e1bana \"Marigalante\". Segundo a duquesa Luisa Isabel \u00c1lvarez de Toledo y Maura, a \"Marigalante\" estaba matriculada no Puerto de Santa Mar\u00eda e foi embargada en Moguer, e foi a carabela que capitaneou a primeira viaxe de Col\u00f3n.\nA confusi\u00f3n quedar\u00eda resolta cando o cronista maior Antonio de Herrera y Tordesillas escribiu que \"Mari-Galante\" era o nome da \"nao\" que o almirante comandaba na segunda viaxe. Este designou a illa primeira que descubriu na segunda viaxe \"La Deseada\" e illa \"Marigalante\" \u00e1 segunda. A \"nao\" \"Marigalante\" engadiu varios descubrimentos \u00e1 soberan\u00eda espa\u00f1ola a\u00ednda que tras diferentes ocupaci\u00f3ns hist\u00f3ricas a illa \"Marigalante\" ficou baixo soberan\u00eda francesa e coa voz franc\u00f3fona \"Marie-Galante\" e \"La Deseada\" como \"La D\u00e9sirade\"."}
{"id": "322121", "revid": "89787", "url": "https://gl.wikipedia.org/wiki?curid=322121", "title": "Mauricio Macri", "text": "Mauricio Macri, nado en Tandil o 8 de febreiro de 1959, \u00e9 un enxe\u00f1eiro civil, pol\u00edtico, empresario e dirixente deportivo arxentino. Dende o 10 de decembro de 2015 at\u00e9 o 10 de decembro de 2019 foi o Presidente da Naci\u00f3n Arxentina.\nTraxectoria.\nEstudou enxe\u00f1er\u00eda civil na Universidade Cat\u00f3lica Arxentina, licenci\u00e1ndose na d\u00e9cada de 1980, traballou en varias empresas como Citibank e no propio Grupo Macri, fundado por seu pai. Foi presidente do Club Atl\u00e9tico Boca Juniors entre 1995 e 2008, e deputado nacional pola Capital Federal entre 2005 e 2007. Elixido xefe de goberno da cidade de Bos Aires en 2007 e reelixido en 2011.\nEn 2003 creou o partido Compromiso para o Cambio, principal forza da alianza electoral Proposta Republicana (PROL). En 2015, Macri \u00e9 un dos candidatos \u00e1 presidencia da Arxentina, logrando a segunda posici\u00f3n das primarias previas tras Daniel Scioli\nA s\u00faa dona \u00e9 Juliana Awada."}
{"id": "322122", "revid": "23204", "url": "https://gl.wikipedia.org/wiki?curid=322122", "title": "Historia do xornalismo", "text": "A historia do xornalismo \u00e9 o desenvolvemento, \u00f3 longo da historia, do xornalismo, entendido como unha actividade regular e continuada de recollida, elaboraci\u00f3n e difusi\u00f3n de novas sobre os principais acontecementos que pasan no mundo, que levan a termo os xornalistas. A tendencia foi a do incremento do n\u00famero de novas \u00f3 alcance dos cidad\u00e1ns e da velocidade de transmisi\u00f3n. Dende finais do s\u00e9culo XVII os xornais foron o principal medio de difusi\u00f3n da actividade dos xornalistas, \u00f3s cales se van engadir no s\u00e9culo XVIII as revistas, no s\u00e9culo XX a radio e a televisi\u00f3n, e no s\u00e9culo XXI internet.\nA historia do xornalismo p\u00f3dese separar en catro etapas; o antigo ou artes\u00e1n (1609\u20131789), o moderno ou liberal (1789 \u2013 derradeiro cuarto do s\u00e9culo XIX), o contempor\u00e1neo ou industrial (derradeiro cuarto do s\u00e9culo XIX \u2013 derradeiro cuarto do s\u00e9culo XX) e o que comeza co xurdimento de internet, en 1994. Italia, Alema\u00f1a, Francia, Inglaterra, Espa\u00f1a e os Estados Unidos son, por esta orde, os pa\u00edses claves na aproximaci\u00f3n acad\u00e9mica da historia do xornalismo."}
{"id": "322123", "revid": "18868", "url": "https://gl.wikipedia.org/wiki?curid=322123", "title": "La Pinta", "text": ""}
{"id": "322124", "revid": "22795", "url": "https://gl.wikipedia.org/wiki?curid=322124", "title": "Erinaceomorpha", "text": ""}
{"id": "322125", "revid": "89787", "url": "https://gl.wikipedia.org/wiki?curid=322125", "title": "Beilstein (base de datos)", "text": "A base de datos Beilstein \u00e9 a maior base de datos no campo da qu\u00edmica org\u00e1nica, e identifica os compostos polo seu N\u00famero de Rexistro Beilstein. A base de datos cobre a literatura cient\u00edfica desde 1771 ata o presente e cont\u00e9n informaci\u00f3n de mill\u00f3ns de reacci\u00f3ns qu\u00edmicas validadas experimentalmente e de substancias qu\u00edmicas tomadas das publicaci\u00f3ns cient\u00edficas orixinais. A base de datos electr\u00f3nica foi xerada orixinalmente a partir do libro \"Manual de Qu\u00edmica Org\u00e1nica de Beilstein\" (\"Handbuch der organischen Chemie\"), creado inicialmente por Friedrich Konrad Beilstein en 1881, e sucesivamente posto ao d\u00eda, e apareceu en li\u00f1a con diferentes nomes, como Crossfire Beilstein. Desde 2009, o contido \u00e9 mantido e distribu\u00eddo por Elsevier Information Systems en Frankfurt co nome \"Reaxys\".\nA base de datos cont\u00e9n informaci\u00f3n sobre reacci\u00f3ns, substancias, estruturas e propiedades. Disp\u00f3n de 350 campos que conte\u00f1en datos f\u00edsicos e qu\u00edmicos (como o punto de fusi\u00f3n, \u00edndice de refracci\u00f3n etc.) para cada substancia. Tam\u00e9n cont\u00e9n referencias \u00e1 litertura na cal aparece a reacci\u00f3n ou a substancia. A finais de 2008 conti\u00f1a 10 mill\u00f3ns de estruturas, 10 mill\u00f3ns de reacci\u00f3ns e 37 mill\u00f3ns de datos, e analiz\u00e1ronse 2 mill\u00f3ns de artigos orixinais.\nO contido do Beilstein est\u00e1 dispo\u00f1ible a trav\u00e9s de Reaxys e \u00e9 complementado con informaci\u00f3n tomada de Gmelin (o cal d\u00e1 acceso \u00e1 Gmelin Database), un gran repositorio de informaci\u00f3n sobre qu\u00edmica organomet\u00e1lica e inorg\u00e1nica, e tam\u00e9n con informaci\u00f3n tomada da Patent Chemistry Database. A marca rexistrada Reaxys e a propia base de datos son propiedade e est\u00e1n protexidas por Elsevier Properties SA e son usadas con licenza."}
{"id": "322126", "revid": "98629", "url": "https://gl.wikipedia.org/wiki?curid=322126", "title": "The Martian", "text": "The Martian \u00e9 un filme estadounidense de ciencia ficci\u00f3n dirixido por Ridley Scott que se estreou no 2015. Est\u00e1 protagonizado por Matt Damon e a historia bas\u00e9ase na novela de Andy Weir \"The Martian\", que foi adaptada \u00f3 gui\u00f3n por Drew Goddard. Damon interpreta a un astronauta que \u00e9 dado por morto e abandonado en Marte que ten que loitar por sobrevivir. No filme tam\u00e9n aparecen Jessica Chastain, Kristen Wiig, Jeff Daniels, Michael Pe\u00f1a, Kate Mara, Sean Bean, Sebastian Stan, Aksel Hennie e Chiwetel Ejiofor nos papeis secundarios.\nO produtor Simon Kinberg comezou a desenvolver o filme despois de que 20th Century Fox considerase a novela en marzo de 2013. Drew Goddard adaptou a novela nun gui\u00f3n e nun principio foi elixido para dirixilo, mais o proxecto non seguiu adiante. Ridley Scott substitu\u00edu a Goddard, e con Damon como personaxe principal, a produci\u00f3n obtivo a luz verde. A rodaxe comezou en novembro de 2014 e durou aproximadamente 70 d\u00edas. Foron constru\u00eddos preto de 20 escenarios nun estudio de Budapest, un dos meirandes do mundo. Wadi Rum en Xordania, foi usado para practicamente toda a fotograf\u00eda de paisaxe do filme.\nSinopse.\nA tripulaci\u00f3n dunha misi\u00f3n a Marte \u00e9 sorprendida por unha tormenta e vese obrigada a abortar a misi\u00f3n. O astronauta Mark Watney (Matt Damon) \u00e9 dado por morto e queda s\u00f3 no planeta vermello. Deber\u00e1 usar o seu enxe\u00f1o e a s\u00faa capacidade de supervivencia para facer saber \u00e1 Terra que est\u00e1 vivo e lograr ser rescatado."}
{"id": "322128", "revid": "98629", "url": "https://gl.wikipedia.org/wiki?curid=322128", "title": "Gmelin (base de datos)", "text": "A base de datos Gmelin \u00e9 unha gran base de datos qu\u00edmica de compostos organomet\u00e1licos e inorg\u00e1nicos que se actualiza trimestralmente. Est\u00e1 baseada na publicaci\u00f3n alem\u00e1 \"Manual de Qu\u00edmica inorg\u00e1nica de Gmelin\" (\"Gmelins Handbuch der anorganischen Chemie\") escrito por Leopold Gmelin en 1817 e actualmente cont\u00e9n 1,5 mill\u00f3ns de compostos e 1,3 mill\u00f3ns de reacci\u00f3ns diferentes. A \u00faltima versi\u00f3n cont\u00e9n todas as reacci\u00f3ns e compostos descubertos entre 1772 e 1995, e comprende uns 85.000 t\u00edtulos, palabras clave e resumos, e \u00e9 mantida por Elsevier MDL.\nA base de datos ten uns 800 campos de datos distintos relativos a informaci\u00f3n el\u00e9ctrica, magn\u00e9tica, t\u00e9rmica, cristalogr\u00e1fica e fisiol\u00f3xica dos compostos.\nPode considerarse unha base de datos irm\u00e1 da Beilstein, a cal trata dos compostos org\u00e1nicos e as s\u00faas reacci\u00f3ns.\nAcc\u00e9dese polo sistema Reaxys."}
{"id": "322129", "revid": "22570", "url": "https://gl.wikipedia.org/wiki?curid=322129", "title": "Ni\u00f1a", "text": "A Ni\u00f1a foi unha das tres carabelas que usou Cristovo Col\u00f3n na s\u00faa primeira viaxe ao Novo Mundo en 1492, xunto coa \"Pinta\" e a \"Santa Mar\u00eda\", que era a \"nao\" capit\u00e1 (o nav\u00edo que dirix\u00eda a expedici\u00f3n ao ir nel Cristovo Col\u00f3n). Posteriormente atravesou o Atl\u00e1ntico en moitas expedici\u00f3ns descubridoras e exploradoras do novo continente.\nHistoria.\nA \"Ni\u00f1a\" foi mandada constru\u00edr en 1488 polo armador moguere\u00f1o Juan Ni\u00f1o, con madeiras de pi\u00f1eiro e aci\u00f1eira dos montes moguere\u00f1os, nos antigos estaleiros do Porto de Moguer. Na s\u00faa botadura sobre o R\u00edo Tinto, a nave recibiu o nome de \"Santa Clara\" en honra ao Mosteiro de Santa Clara de dita vila, a\u00ednda que pasou \u00e1 posteridade co nome dos seus propietarios, os irm\u00e1ns Ni\u00f1o.\nOs irm\u00e1ns Ni\u00f1o tiveron unha salient\u00e1bel participaci\u00f3n nos preparativos e desenvolvemento da viaxe descubridora. Unha vez superadas as primeiras reticencias ao proxecto de Cristovo Col\u00f3n, convert\u00e9ronse en f\u00e9rreos defensores da viaxe ultramarina e puxeron todo o seu empe\u00f1o en levar a cabo a empresa colombina. Convenceron a mari\u00f1eir\u00eda moguere\u00f1a e ao resto de mari\u00f1os que decote navegaban con eles, para que se alistasen na viaxe descubridora. Achegaron, \u00e1 s\u00faa costa, a carabela \"Ni\u00f1a\", sendo os respons\u00e1beis dos preparativos da s\u00faa nave, que se realizaron en xullo de 1492, no Porto de Moguer, tal e como quedou recollido nos preitos colombinos.\nA \"Ni\u00f1a\" partiu \u00e1 viaxe descubridora, o 3 de agosto de 1492, contando coma capit\u00e1n a Vicente Y\u00e1\u00f1ez Pinz\u00f3n, con Juan Ni\u00f1o como propietario e mestre, e levando unha tripulaci\u00f3n total entre dezanove e vinte e d\u00faas persoas. Unha listaxe das m\u00e1is completas da mesma pode ser:\nO seu primitivo velame latino foi transformado a velas cadradas na escala que a frota descubridora realizou nas Illas Canarias, e xa na illa de La Espa\u00f1ola instalouse, xunto cos seus paus de trinquete, maior e contramesana, un novo pau de mesana. As velas da \"Ni\u00f1a\" carec\u00edan de rizos, polo que non ti\u00f1an un sistema de cabos que permitise reducir a superficie en caso de forte vento. As enxarcias que sosti\u00f1an os paus estaban enganchadas nos costados do buque. A carabela carec\u00eda de castelo de proa, mentres que o alc\u00e1zar era bastante pequeno.\nO 12 de outubro de 1492 a viaxe arribou e descubriu o Novo mundo. Tralo encallado da carabela \"Santa Mar\u00eda\" o 25 de Nadal de 1492, \"A Ni\u00f1a\" converteuse na nave capit\u00e1 da expedici\u00f3n. Col\u00f3n elixiuna por ser a m\u00e1is \u201cveleira\u201d da expedici\u00f3n, tal e como mencionou o 12 de febreiro no seu diario: \u201cse non fose a carabela diz que moi boa e ben aderezada, temer\u00eda perderse\u201d. Ao mando da \"Ni\u00f1a\" regresou Col\u00f3n e Pedro Alonso Ni\u00f1o como piloto maior.\nNa viaxe de regreso, o 14 de febreiro de 1493, \u00e1 altura das Illas dos Azores cruz\u00e1ronse cunha forte tempestade que estivo a piques de facer naufragar as embarcaci\u00f3ns. Co paso das horas a violencia da tempestade provocou a perda de contacto entre as carabelas, e a tripulaci\u00f3n da \"Ni\u00f1a\" comeza a temer o peor sobre o sino da Pinta. En tan dif\u00edcil transo, Cristovo Col\u00f3n, decidiu botar sorte, a promesa de peregrinar en romar\u00eda ao Mosteiro de Santa Clara de Moguer]], coma acci\u00f3n de grazas por superar tan dif\u00edcil situaci\u00f3n. Este Voto colombino foi a promesa que lle tocou en sorte realizar ao propio Col\u00f3n. A causa do temporal separ\u00e1ronse as carabelas, e a \"Ni\u00f1a\" veuse obrigada a atracar nas Illas dos Azores, localizadas a 850 millas de Portugal e controladas por este pa\u00eds. Al\u00ed, Col\u00f3n foi arrestado e ceibado posteriormente para, por mor doutro temporal, terminar atracando en Lisboa o 4 de marzo, onde se entrevistou co rei Xo\u00e1n II de Portugal; Col\u00f3n informouno do seu descubrimento.\nTras arribar de novo ao porto de Palos el 15 de marzo de 1493, encami\u00f1ouse cara o Porto de Moguer para cumprir o voto realizado, con Cristovo Col\u00f3n, os Ni\u00f1o e o resto da tripulaci\u00f3n, alg\u00fans indios e papagaios. A xente, alegre, viunos chegar \u00e1 igrexa do mosteiro de Santa Clara onde cumpriron co voto. Acenderon unha candea e estiveron a noite en vix\u00eda. Testemu\u00f1a do momento foi Juan Rodr\u00edguez Cabezudo que confesa nas probanzas do Almirante de 1515 o seguinte:\nNas mesmas declaraba Mart\u00edn Gonz\u00e1lez:\nO 25 de setembro do mesmo ano a carabela \"Ni\u00f1a\" formou parte da frota da segunda viaxe de Col\u00f3n. Xa nas novas terras, partiu como capit\u00e1 dunha viaxe de exploraci\u00f3n na que se descubriron Xamaica e a costa sur de Cuba. No porto de La Espa\u00f1ola un cicl\u00f3n afundiu, no ver\u00e1n de 1495, a todos os barcos amarrados a porto, ag\u00e1s esta carabela, que a\u00ednda que sufriu alg\u00fans danos, foi o \u00fanico nav\u00edo que non naufragou. Esta capacidade de se manter a flote foi quizais determinante para que a \"Ni\u00f1a\" servise de modelo ao primeiro barco constru\u00eddo nas Am\u00e9ricas, a carabela \"Santa Cruz\", co\u00f1ecida coma \"A India\". Regresou a Espa\u00f1a coa segunda expedici\u00f3n colombina o 11 de xu\u00f1o de 1496.\nNos anos posteriores, pasou a ser propiedade da coroa espa\u00f1ola, encom\u00e9ndase o goberno da \"Ni\u00f1a\" a Alonso Medel, quen realizou coa carabela varias viaxes comerciais. No percorrer dunha destas expedici\u00f3ns foi apa\u00f1ada por barcos corsarios franceses, alg\u00fans de cuxos tripulantes, naturais de El Puerto de Santa Mar\u00eda, foron subornados con 30 ducados por Medel, e axudaron ao espa\u00f1ol a fuxir dos corsarios.\nEn setembro de 1497 participou nunha viaxe comercial a Roma, cidade na que fora fretada por Marco de Baeza. Na viaxe de retorno foi asaltada e apresada por un corsario no porto de Cagliari. Trala s\u00faa liberaci\u00f3n, regresou de novo \u00e1s Indias participando en actividades mercant\u00eds e de exploraci\u00f3n das illas e beiramar americana.\nA derradeira viaxe da \"Ni\u00f1a\" foi unha expedici\u00f3n a La Espa\u00f1ola, despois de que o nav\u00edo fose reparado e calafateado en Palos, cun custo de 35.000 marabed\u00eds. Apenas 35 d\u00edas despois da s\u00faa partida, \"A Ni\u00f1a\" arribou \u00e1 actual Hait\u00ed nunha das viaxes transatl\u00e1nticas m\u00e1is r\u00e1pidas da historia.\nA partir dese momento houbo m\u00e1is fi\u00e1beis da sorte da \"Ni\u00f1a\", a\u00ednda que unha menci\u00f3n a unha carabela \"Santa Clara\", gobernada por Alonso Prieto en 1508, leva a pensar que a carabela moguere\u00f1a, unha das naves m\u00e1is sonadas da historia, navegou a\u00ednda uns anos m\u00e1is entre o vello e o novo continente."}
{"id": "322130", "revid": "27155", "url": "https://gl.wikipedia.org/wiki?curid=322130", "title": "EINECS", "text": ""}
{"id": "322131", "revid": "27155", "url": "https://gl.wikipedia.org/wiki?curid=322131", "title": "N\u00famero EINECS", "text": ""}
{"id": "322134", "revid": "98629", "url": "https://gl.wikipedia.org/wiki?curid=322134", "title": "One World Trade Center", "text": "O One World Trade Center (tam\u00e9n co\u00f1ecido como 1 World Trade Center, One WTC e 1 WTC; o edificio actual foi bautizado a \"Torre da Liberdade\" durante a planificaci\u00f3n inicial)\u00a0\u00e9 o principal edificio do novo complexo World Trade Center (en galego: \"Centro do Comercio Mundial\")\u00a0no Baixo Manhattan, Cidade de Nova York.\u00a0\u00c9 o ra\u00f1aceos m\u00e1is alto do Hemisferio Occidental, e o quinto m\u00e1is alto do mundo.\u00a0A megaestrutura de 104 pisos comparte o nome num\u00e9rico coa Torre Norte do World Trade Center orixinal,\u00a0o cal foi destru\u00eddo nos ataques terroristas do 11 de setembro de 2001. O novo ra\u00f1aceos sit\u00faase no recanto noroeste da parcela de 6,5 ha (16 acres) do World Trade Center,\u00a0no sitio do orixinal 6 World Trade Center. O edificio limita con West Street polo oeste, Vesey Street ao norte, Fulton Street ao sur, e Washington Street ao leste.\nA construci\u00f3n da relocalizaci\u00f3n das utilidades subterr\u00e1neas, zapatas, e os cimentos para o edificio novo empezaron o 27 de abril do 2006. O One World Trade Center\u00a0converteuse na estrutura m\u00e1is alta da Cidade de Nova York o 30 de abril do 2012, cando superou a altura do Empire State Building. A estrutura de aceiro da torre foi coroada\u00a0o 30 de agosto do 2012. O 10 de maio do\u00a02013, o compo\u00f1ente final da antena do ra\u00f1aceos foi instalado, facendo que o edificio, inclu\u00edndo a s\u00faa antena, lograse unha altura total de 1,776 p\u00e9s (541\u00a0m). A s\u00faa altura en p\u00e9s \u00e9 unha referencia deliberada ao ano cando a Declaraci\u00f3n de Independencia dos Estados Unidos foi asinada. O edificio abriu as s\u00faas portas o 3 de novembro do 2014.\nO 30 de marzo do 2009, a Autoridade do Porto de Nova York e Nova Jersey confirmou que o edificio ser\u00eda co\u00f1ecido legalmente como \"One World Trade Center\", non \"Torre da Liberdade\", como se lle denominou coloquialmente. O edificio ascende 104 plantas est\u00e1ndar, pero s\u00f3 consta de 94 plantas reais.\nO novo complexo World Trade Center finalmente incluir\u00e1 cinco ra\u00f1aceos de oficinas ao longo da R\u00faa Greenwich, as\u00ed como o Museo e Monumento conmemorativo Nacional do 11 de setembro, localizado xusto ao sur do One World Trade Center, onde se encontraban as Torres Xemelgas orixinais. A construci\u00f3n do edificio novo foi parte dun esforzo para homenaxear ao World Trade Center orixinal despois da s\u00faa destruci\u00f3n en 2001.\nEdificio orixinal (1973\u20132001).\nConstruci\u00f3n.\nA construci\u00f3n do One World Trade Center, do cal as Torres Xemelgas (1 e 2\u00a0do World Trade Center) eran os puntos centrais, foi concibido como un proxecto de renovaci\u00f3n urbana\u00a0encabezado por David Rockefeller. O proxecto foi pensado para axudar a revitalizar o \u00a0Baixo Manhattan. O proxecto foi planeado pola Autoridade de Porto de Nova York e Nova Jersey, o cal contratou ao arquitecto Minoru Yamasaki.\u00a0A\u00a0Yamasaki ocorr\u00e9uselle a idea de constru\u00edr torres xemelgas. Despois de negociaci\u00f3ns extensas, os gobernos estatais de Nova York e Nova Jersey, os cales supervisan a Autoridade do Porto, consentiron a construci\u00f3n do World Trade Center na parcela de Radio Row, localizada na \u00e1rea oeste do Baixo Manhattan. Para satisfacer ao goberno de Nova Jersey, a Autoridade do Porto estivo de acordo en comprar o Ferrocarril de Manhattan e Hudson (rebautizado como\u00a0Autoridade do Porto Trans-Hudson), o cal transportaba traballadores a diario dende Nova Jersey ao Baixo Manhattan.\nAtentado do 26 de febreiro de 1993.\nO 26 de febreiro de 1993, \u00e1s 12:17, un cami\u00f3n da empresa Ryder que conti\u00f1a 680 quilogramos de explosivos, aparcado por Ramzi Yousef, estoupou no aparcadoiro subterraneo do WTC 1 (Torre Norte). A explosi\u00f3n abriu un enorme burato de 30 metros a trav\u00e9s de cinco subniveis, ocorrendo o maior dano nos niveis B1 e B2 e un dano estrutural consider\u00e1bel no nivel B3. Ao longo dos 110 andares da torre, seis persoas morreron e outros 50\u00a0000 traballadores e visitantes ficaron faltos de ar para respirar normalmente. Moitas persoas dentro da Torre Norte foron forzadas a descender a escuras por escaleiras que non contaban con alumamento de emerxencia, algunhas demorando m\u00e1is de d\u00faas horas para po\u00f1erse a salvo.\nAp\u00f3s o atentado, Yousef fuxiu a Paquist\u00e1n, mais foi detido en Islamabad en febreiro de 1995 e extraditado aos Estados Unidos para ser sometido a xu\u00edzo. O xeque Omar Abdel Rahman foi condenado en 1996 por participar no atentado e noutras conspiraci\u00f3ns. Yousef e Eyad Ismoil foron condenados en novembro de 1997 por levar a cabo o atentado. Outras catro persoas foron condenadas en maio de 1994 pola s\u00faa participaci\u00f3n no mesmo. Segundo un xu\u00edz do Tribunal Supremo, o principal obxectivo do ataque era desestabilizar a Torre Norte e facela caer sobre a Torre Sur, derrub\u00e1ndoa.\nOs andares afectados polo atentado deberon ser arranxados para restabelecer o apoio estrutural que brindaban \u00e1s columnas. O muro pantalla estaba en perigo ap\u00f3s o atentado e perdeu as lousas do chan que proporcionaban o apoio lateral contra a presi\u00f3n exercida do lado oposto polas augas do r\u00edo Hudson. A planta de refrixeraci\u00f3n no subnivel 5, que proporcionaba o servizo de ar acondicionado a todo o complexo World Trade Center, foi seriamente danada. Despois do atentado, a Autoridade Portuaria instalou sinais fotoluminiscentes nas escaleiras. O sistema de alarma contra incendios do complexo enteiro debeu ser substitu\u00eddo como consecuencia de que unha parte importante do cableado e da sinalizaci\u00f3n do sistema orixinal foi destru\u00eddo. Constru\u00eduse un memorial \u00e1s v\u00edtimas deste atentado, e instalouse unha fonte de auga cos nomes daquelas persoas que morreron na explosi\u00f3n. Por\u00e9n, o memorial foi destru\u00eddo nos atentados do 11 de setembro. Os nomes das v\u00edtimas do atentado de 1993 foron inclu\u00eddos no Museo e Memorial Nacional do 11 de setembro.\nAtaques do 11 de setembro.\nO primeiro avi\u00f3n estrelouse contra a Torre Norte (WTC 1) \u00e1s 8:46 da ma\u00f1\u00e1 do 11 de setembro incendiando esta en menos dunha hora. \u00c1s 9:03 a. m. un segundo avi\u00f3n estrelouse contra a Torre Sur (WTC 2). Ap\u00f3s o derrube da Torre Sur \u00e1s 9:59, os helic\u00f3pteros do NYPD retransmit\u00edan informaci\u00f3n sobre a situaci\u00f3n da Torre Norte. \u00c1s 10:20, a unidade a\u00e9rea do NYPD informou de que \"a parte superior da torre poder\u00eda estar a se inclinar\", e un minuto despois que a Torre Norte \"estase combando pola esquina noroeste e inclin\u00e1ndose cara ao sur\". \u00c1s 10:27, a unidade a\u00e9rea informou que o teito se vai a vir abaixo en breve\". A Torre Norte derrubouse \u00e1s 10:28, ap\u00f3s arder durante 102 minutos.\nDespois de que a Torre Sur se derrubase, os comandantes do FDNY emitiron ordes de evacuar aos bombeiros na Torre Norte. Por mor de problemas na comunicaci\u00f3n por radio, os bombeiros dentro das torres non escoitaron a orde de evacuaci\u00f3n dos seus supervisores na escena, e a maior\u00eda non eran conscientes de que a outra torre se derrubou. 343 bombeiros morreron nas Torres Xemelgas, polo resultado do colapso dos edificios. Ningu\u00e9n situado na zona de impacto nin por enriba desta na Torre Norte puido escapar despois de ser golpeada, pois todas as escaleiras e ocos de ascensores neses andares foron destru\u00eddos.\nO novo edificio.\nProxecto.\nAp\u00f3s a destruci\u00f3n das Torres Xemelgas do World Trade Center, houbo un debate sobre o futuro da zona. As propostas para a s\u00faa reconstruci\u00f3n comezaron case de inmediato, e para 2003, a Corporaci\u00f3n de Desenvolvemento do baixo Manhattan organizou un concurso para determinar como usar o sitio. O rexeitamento p\u00fablico da primeira rolda dos dese\u00f1os, os \"Conceptos de dese\u00f1o preliminar\", levou a un segundo concurso, m\u00e1is aberto, en decembro de 2002, no que se seleccionou un dese\u00f1o de Daniel Libeskind.\nA proposta foi criticada polo escaso n\u00famero de pisos que foron designados para o espazo de oficinas e outros servizos nun plan temper\u00e1n. S\u00f3 82 andares ser\u00edan habit\u00e1beis, e o espazo total de oficinas de todo o novo World Trade Center reduciuse en m\u00e1is de 3 mill\u00f3ns de p\u00e9s cadrados (280 000 m\u00b2) en comparaci\u00f3n co complexo orixinal. O l\u00edmite de chan foi imposto por Silverstein, quen expresou a s\u00faa preocupaci\u00f3n de que os pisos m\u00e1is altos ser\u00edan unha responsabilidade no caso dun futuro ataque terrorista ou outro incidente. Gran parte da altura superior do edificio consist\u00eda nunha gran estrutura reticular de aceiro ao ar ceibe, por enrima do teito da torre, que conti\u00f1a as turbinas e\u00f3licas e os \u00abxard\u00edns do ceo\u00bb. Nun dese\u00f1o posterior, o espazo que poder\u00eda ser ocupado converteuse en compar\u00e1bel ao orixinal do World Trade Center, e a rede ao ar libre eliminouse dos plans.\nO dese\u00f1o final para a \"Torre da Liberdade\" aprobouse oficialmente o 28 de xu\u00f1o de 2005. Para satisfacer as cuesti\u00f3ns de seguridade expostas polo Departamento de Polic\u00eda de Nova York, engadiuse unha base de formig\u00f3n de 187 p\u00e9s (57 m) en abril dese ano. O dese\u00f1o orixinal inclu\u00eda plans para revestir a base de prismas de vidro para facer fronte \u00e1s cr\u00edticas que dic\u00edan que parec\u00eda un \u00abb\u00fanker de formig\u00f3n\u00bb. Con todo, resultou invi\u00e1bel, xa que as probas preliminares revelaron que o cristal prism\u00e1tico facilmente rompe en anacos grandes e perigosos. Como resultado, substitu\u00eduse por unha fachada simple que consiste en paneis de aceiro inoxid\u00e1bel e vidro resistentes a explosi\u00f3ns.\nEn contraste co plan orixinal de Libeskind, o dese\u00f1o final da torre ten unha base cadrada que a medida que sobe vaise convertendo en octagonal, ata que chega \u00e1 azotea, e conv\u00e9rtese outra vez en cadrada. Os seus dese\u00f1adores declararon que a torre ser\u00eda unha \u00abestrutura de cristal monol\u00edtica que reflicte o ceo e est\u00e1 coroada por unha antena esculpida\u00bb.\nConstruci\u00f3n.\nA colocaci\u00f3n da primeira pedra do One World Trade Center levouse a cabo nunha cerimonia o 4 de xullo de 2004, mais os traballos de construci\u00f3n permaneceron estancados at\u00e9 2006 por mor das serias disputas respecto da seguranza, o di\u00f1eiro e o dese\u00f1o. Os \u00faltimos inconvenientes foron resoltos o 29 de abril de 2006 ap\u00f3s un acordo entre o desenvolvedor Larry Silverstein e a Autoridade Portuaria de Nova York e Nova Jersey. Por 2 meses durante o ver\u00e1n do mesmo ano, varios explosivos foron detonados no sitio de construci\u00f3n para facilitar a cimentaci\u00f3n do edificio. O 18 de novembro de 2006, vert\u00e9ronse nos alicerces do ra\u00f1aceos 400 m\u00b3 de formig\u00f3n transportados por m\u00e1is de 40 cami\u00f3ns. Un mes despois levouse a cabo unha celebraci\u00f3n no Battery Park City, onde gran cantidade de persoas foron convidadas a asinar unha viga de aceiro de 30 p\u00e9s (9,1 m). Esta viga, a primeira en ser instalada, foi soldada sobre a base do edificio o 19 de decembro de 2006. Despois, comezou a construci\u00f3n dos alicerces e a instalaci\u00f3n do armaz\u00f3n de aceiro, e para finais de 2007, as bases e cimentos da torre estaban case completas.\nEn xaneiro de 2008, dous guindastres de construci\u00f3n foron situados no sitio. O centro de formig\u00f3n da torre empezou a elevarse nos primeiros meses de 2008, e este acadou o nivel da r\u00faa o 17 de maio. A construci\u00f3n da base continuou durante 2009 e foi completada a inicios de 2010. Tras terminar a base, a construci\u00f3n dos andares de oficinas comezou, coa posterior instalaci\u00f3n dos primeiros paneis de cristal. En maio de 2010, a Autoridade Portuaria declarou que estaban a constru\u00edr preto dun piso por semana e proxectaron que o 1 WTC acadar\u00eda os 55 andares para finais de ano. Un avanzado \"capullo\" (innovador sistema de estadas) foi instalado para protexer aos traballadores da ca\u00edda, sendo a primeira vez que un sistema de seguranza fora instalado nunha estrutura de aceiro na cidade.\nO 16 de decembro de 2010, a Autoridade Portuaria anunciou que a construci\u00f3n da torre alcanzara o piso 52, levant\u00e1ndose a 600 p\u00e9s (182,9 m) e marcando o punto medio do armaz\u00f3n de aceiro da torre. Para o 11 de setembro de 2011, dez anos despois da destruci\u00f3n do complexo orixinal, o armaz\u00f3n de aceiro acadara o andar 82, namentres que o baleirado de formig\u00f3n acadaba o andar 72 e a cortina de cristal chegaba ao andar 56. Para inicios de decembro, a torre acadara xa o piso 90, alz\u00e1ndose aproximadamente a 1120 p\u00e9s (341,4 m) por enriba da r\u00faa.\nMentres estaba en construci\u00f3n en 2011, a torre foi alumada en moitas ocasi\u00f3ns. O 4 de xullo, foi alumada de vermello, branco e azul, as cores da bandeira estadounidense para conmemorar o d\u00eda da independencia, e foi alumada coas mesmas cores o 10 de setembro para denotar o d\u00e9cimo aniversario dos ataques terroristas do 11 de setembro. O 27 de outubro, foi alumada con luces de cor rosa en honra ao mes do cancro de mama. En decembro, a Autoridade Portuaria alumou a torre con diversas cores para celebrar a tempada de festas.\nEn agosto de 2012, a torre de aceiro chegou oficialmente ao seu tope, acadando a s\u00faa altura at\u00e9 a azotea de 1368 p\u00e9s (417 m). O 28 de xu\u00f1o de 2013, a torre de formig\u00f3n xa estaba case completa e os paneis de cristal eran instalados sobre o andar 102. A construci\u00f3n da plataforma de observaci\u00f3n e do podio da cortina de cristal continuaba. A antena da torre foi enviada a Nova York en novembro de 2012, e a primeira secci\u00f3n da antena foi instalada no alto da torre o 12 de decembro dese mesmo ano. O 10 de maio de 2013 colocouse a derradeira peza da antena no alto da torre, chegando \u00e1 s\u00faa altura m\u00e1xima de 1776 p\u00e9s (541 m), unha altura que simboliza o ano en que se asinou a Declaraci\u00f3n de Independencia dos Estados Unidos, convert\u00e9ndose no ra\u00f1aceos m\u00e1is alto do hemisferio occidental e no terceiro do mundo.\nO One World Trade Center estaba orixinalmente proxectado para ser rematado e aberto en 2011. Despois de varios atrasos, foi inaugurado o 3 de novembro de 2014 aos primeiros inquilinos en ocupar o edificio, cun custo estimado en abril de 2012 de 3900 mill\u00f3ns de d\u00f3lares.\nDese\u00f1o.\nO dese\u00f1o do One World Trade Center incl\u00fae 242 000 m\u00b2 de espazo para oficinas, as\u00ed como unha cuberta de observaci\u00f3n e unha antena. A torre ten como base un cadrado cuxos bordos van virando ao aumentar a altura, dando como resultado oito tri\u00e1ngulos is\u00f3sceles, e o cadrado final da torre rota 45 graos con respecto ao cadrado da base. O edificio culmina cun parapeto de cristal situado a 415 m e 417 m. Un mastro d\u00e1lle soporte \u00e1 antena de televisi\u00f3n, a cal est\u00e1 asegurada por un sistema de cables e el\u00e9vase dende un anel circular de soporte, acadando os 541 m finais da torre. Na parte superior da antena hai un feixe de luz que \u00e9 aceso nas noites e acada 300 m por enriba do edificio (superando en m\u00e1is do dobre a altura do edificio m\u00e1is alto de Galiza, a torre Herc\u00f3n).\nEn canto \u00e1s medidas de seguranza, o edificio conta con muros de 91 cm de espesor de formig\u00f3n reforzado, tres li\u00f1as de escaleiras extremadamente anchas, unha li\u00f1a de escaleiras exclusivas para uso de bombeiros, ascensores, sistemas de rega e filtros qu\u00edmicos e biol\u00f3xicos nos condutos de ventilaci\u00f3n. O edificio est\u00e1 a 20 m de West Street, a diferenza das Torres Xemelgas, que se atopaban a 8 m no seu punto m\u00e1is pr\u00f3ximo.\nPreto do edificio est\u00e1 o National September 11 Memorial &amp; Museum, o cal consta dun memorial e un museo en honra \u00e1s v\u00edtimas. O memorial consta de d\u00faas fervenzas semi-subterr\u00e1neas, que se atopan a 9,1 m por baixo da superficie, as cales est\u00e1n localizadas exactamente onde se ergu\u00edan as Torres Xemelgas. Te\u00f1en o per\u00edmetro exacto da torre norte e a torre sur (63 m). Nas paredes destas, est\u00e1n escritos os nomes completos en bronce das 3000 v\u00edtimas que morreron nos atentados do 11 de setembro de 2001 e no atentado ao World Trade Center de 1993. O memorial foi inaugurado o 11 de setembro de 2011, en conmemoraci\u00f3n aos 10 anos dos atentados. Baixo as fervenzas do memorial est\u00e1 situado o museo onde se exhiben fotos das v\u00edtimas e obxectos que estiveron no medio dos atentados, as\u00ed como tam\u00e9n v\u00eddeos gravados nos intres dos ataques terroristas. A inauguraci\u00f3n do museo estaba planeada para o 11 de setembro de 2011, xunto co memorial, mais por mor dos atrasos posp\u00faxose a s\u00faa inauguraci\u00f3n. Finalmente foi inaugurado e aberto ao p\u00fablico o 21 de maio de 2014.\nAltura.\nA altura da azotea (inclu\u00edndo o parapeto de 10,16 metros) do One World Trade Center \u00e9 de 417 metros (a mesma altura da torre 1 do World Trade Center orixinal). Coa altura da antena, o edificio \u00e1lzase a 1776 p\u00e9s (541 m), un n\u00famero simb\u00f3lico por mor do ano da independencia dos Estados Unidos.\nCon 541 metros, o One World Trade Center excede os 508 metros do Taipei 101 taiwan\u00e9s para converterse no edificio de oficinas m\u00e1is alto do mundo e o ra\u00f1aceos m\u00e1is alto do continente americano, excedendo \u00e1 Torre Willis de Chicago. Por\u00e9n, a azotea do edificio est\u00e1 25 metros por baixo da azotea da Torre Willis, e \u00e9 o cuarto edificio m\u00e1is alto do mundo, por debaixo do Burj Khalifa, a Torre de Shangh\u00e1i, e as Torres Abraj Al Bait.\nControversias.\nO WTC 1 xerou unha serie de controversias por mor do n\u00famero limitado de andares no dese\u00f1o previo (82) que foron designados para espazo de oficinas e outras utilidades. O espazo de oficinas de todo o WTC actual foi reducido en m\u00e1is de 280 000 m\u00b2 en comparaci\u00f3n ao complexo orixinal. O l\u00edmite de andares foi imposto por Silverstein, quen expresou preocupaci\u00f3n en que os andares m\u00e1is altos ser\u00edan de m\u00e1is responsabilidade en caso doutro accidente ou ataque terrorista. Nun dese\u00f1o subsecuente, o espazo m\u00e1is alto que ser\u00eda ocup\u00e1bel \u00e9 compar\u00e1bel co WTC orixinal.\nUn movemento non oficial de reconstru\u00edr as torres perdidas, chamada The Twin Towers Alliance, colleitou m\u00e1is de 7000 sinaturas apoiando a reconstruci\u00f3n das Torres Xemelgas. O desenvolvedor Donald Trump propuxo uns edificios xemelgos chamados World Trade Center Phoenix (Torres Xemelgas rexorden). O dese\u00f1o destes edificios xemelgos lucir\u00eda similar ao das Torres Xemelgas, pero os edificios ser\u00edan m\u00e1is altos, con maiores medidas de seguranza e ter\u00edan xanelas moito m\u00e1is grandes.\nEn 2002, o ex-gobernador de Nova York George Pataki enfrontouse a acusaci\u00f3ns de amiguismo por supostamente utilizar a s\u00faa influencia para conseguir a oferta do arquitecto ga\u00f1ador elixido como un favor persoal para o seu amigo e colaborador de campa\u00f1a, Ron Lauder.\nA base da torre (fortificada por mor das medidas de seguridade) tam\u00e9n foi unha fonte de controversia. Numerosos cr\u00edticos (entre eles Deroy Murdock do National Review) suxeriron que esta \u00e9 aburrida, e reflicte un sentimento de temor en lugar de liberdade, lev\u00e1ndoos a catalogala como \"The Fear Tower\" (A torre do medo).\nEn maio de 2011, amos\u00e1ronse planos detallados dos andares da torre na p\u00e1xina web do Departamento Financeiro da cidade de Nova York resultando un gran esc\u00e1ndalo por parte de cidad\u00e1ns da \u00e1rea contigua quen cuestionaron o uso potencial dos planos para un ataque terrorista futuro. O xefe do Departamento de Polic\u00eda de Nova York, Ray Kelly, describiu ao One World Trade Center como \"o branco terrorista n\u00famero un da naci\u00f3n\"."}
{"id": "322138", "revid": "47401", "url": "https://gl.wikipedia.org/wiki?curid=322138", "title": "Legally Blonde", "text": ""}
{"id": "322140", "revid": "89787", "url": "https://gl.wikipedia.org/wiki?curid=322140", "title": "Sporomusa", "text": "Sporomusa \u00e9 un x\u00e9nero de bacterias do filo Firmicutes clasificada na clase Negativicutes. \n O x\u00e9nero foi descrito en 1985 por Moller et al. como formado por bacterias gramnegativas, estritamente anaerobias e con forma de banana e multiflaxeladas, que forman end\u00f3sporas, cando illaron cepas que foron nomeadas como \"S. ovata\" e \"S. sphaeroides\". O principal produto de fermentaci\u00f3n \u00e9 o acetato. Poden utilizar compostos de M-metilo, amino\u00e1cidos alcohois hidroxi \u00e1cidos graxos e outros \u00e1cidos org\u00e1nicos. O hidr\u00f3xeno xunto con poden usarse como substratos de crecemento. Non reducen o sulfato. O xenoma de \"S. ovata\" foi secuenciado en 2013.\nUn ulterior exame dos membros deste clado suxire que en realidade son membros dos \"Clostridia\".\nFiloxenia.\nA taxonom\u00eda aceptada actualmente deste grupo est\u00e1 baseada na \"List of Prokaryotic names with Standing in Nomenclature\" (LSPN) e a filoxenia est\u00e1 baseada na LTP 11 de The All-Species Living Tree Project baseada no ARNr 16S"}
{"id": "322142", "revid": "88215", "url": "https://gl.wikipedia.org/wiki?curid=322142", "title": "Ian Thorpe", "text": "Ian James Thorpe, nado en Sidney o 13 de outubro de 1982, \u00e9 un nadador Australiano especializado en estilo libre, pero que tam\u00e9n compite nos estilos de costas e medley individuais. Na s\u00faa carreira deportiva ga\u00f1ou cinco medallas de ouro ol\u00edmpicas, m\u00e1is que ning\u00fan outro australiano, e con tres ouros e d\u00faas pratas foi o atleta m\u00e1is exitoso dos Xogos Ol\u00edmpicos de 2000. Nos campionatos mundiais de 2001, converteuse na primeira persoa en ga\u00f1ar seis medallas de ouro nun \u00fanico Campionato Mundial. En total, Thorpe ga\u00f1ou 11 medallas de ouro en Campionatos Mundiais. Thorpe foi tam\u00e9n a primeira persoa en ser chamada Nadador do ano en catro ocasi\u00f3ns, e foi o nadador australiano do ano dende 1999 at\u00e9 2003. Os seus resultados deportivos convert\u00e9rono nun dos atletas de Australia m\u00e1is populares, e foi reco\u00f1ecido como Australiano Novo do Ano no 2000."}
{"id": "322143", "revid": "23204", "url": "https://gl.wikipedia.org/wiki?curid=322143", "title": "Ian James Thorpe", "text": ""}
{"id": "322144", "revid": "23204", "url": "https://gl.wikipedia.org/wiki?curid=322144", "title": "Thorpedo", "text": ""}
{"id": "322145", "revid": "23204", "url": "https://gl.wikipedia.org/wiki?curid=322145", "title": "Thorpey", "text": ""}
{"id": "322147", "revid": "89787", "url": "https://gl.wikipedia.org/wiki?curid=322147", "title": "Megasphaera", "text": "Megasphaera \u00e9 un x\u00e9nero de bacterias do filo Firmicutes clasificadas na clase Negativicutes. \nEsta clasificaci\u00f3n foi reexaminada, e parece que este x\u00e9nero pertence en realidade aos \"Clostridia\".\nSon bacterias gramnegativas estritamente anaer\u00f3bicas que non forman esporas. Estragan cervexas de baixa graduaci\u00f3n producindo turbidez sulfuro de hidr\u00f3xeno e \u00e1cidos graxos de cadea curta. Est\u00e1 moi relacionado co x\u00e9nro \"Sporomusa\".\nFiloxenia.\nA taxonom\u00eda aceptada actualmente deste grupo est\u00e1 baseada na List of Prokaryotic names with Standing in Nomenclature (LPSN) e no National Center for Biotechnology Information (NCBI)\ne a filoxenia est\u00e1 baseada no LTP 111 de The All-Species Living Tree Project baseado no ARNr 16S.\nNotas: \n\u2660 Cepas que se encontran no NCBI pero non est\u00e1n listadas na LPSN"}
{"id": "322148", "revid": "65337", "url": "https://gl.wikipedia.org/wiki?curid=322148", "title": "Martinus van Marum", "text": "Martinus van Marum, nado en Delft, o 20 de marzo de 1750 e finado en Haarlem o 26 de decembro de 1837, foi un cient\u00edfico holand\u00e9s que traballou en diferentes campos, entre os que destacan a medicina, a bot\u00e1nica, a xeolox\u00eda, a qu\u00edmica e a paleontolox\u00eda. Por\u00e9n, as s\u00faas maiores achegas foron no eido da f\u00edsica, e en particular na electricidade. \u00c9 co\u00f1ecido por desenvolver o gran xerador electroest\u00e1tico que leva o seu nome, a\u00ednda exposto no Museo Teyler, do cal foi director. Movido polas influencies da Ilustraci\u00f3n e os acontecementos da Revoluci\u00f3n Francesa, levou a cabo unha gran cantidade de experimentos con el, e tam\u00e9n descubriu o ozono \u00f3 xerar fa\u00edscas el\u00e9ctricas no ar. Martinus van Marum posu\u00eda un vasto xard\u00edn bot\u00e1nico particular con multitude de plantas ex\u00f3ticas e contribu\u00edu a estender a nova qu\u00edmica de Antoine Laurent Lavoisier al\u00e9n dos pa\u00edses franc\u00f3fonos.\nEntre 1776 e 1780 practicou a medicina en Haarlem, onde tam\u00e9n deu clases de filosof\u00eda e matem\u00e1tica na s\u00faa propia casa. En 1776 foi nomeado membro da Sociedade de Ciencias e Humanidades de Holanda (\"Hollandsche Maatschappij der Wetenschappen\") e a partir do 21 de maio de 1777 presidiu o gabinete de historia natural desa entidade.\nFoi membro dun total de 37 sociedades cient\u00edficas e mantivo correspondencia cos homes m\u00e1is influentes da s\u00faa \u00e9poca, como Benjamin Franklin, Henry Cavendish, Johann Wolfgang von Goethe, Antoine Laurent Lavoisier, Carl von Linn\u00e9, John Dalton, Charles Hutton, Luigi Galvani ou Alessandro Volta, entre outros. \u00c9 considerado unha figura chave da ciencia neerlandesa."}
{"id": "322154", "revid": "89787", "url": "https://gl.wikipedia.org/wiki?curid=322154", "title": "Erinaceomorfos", "text": "A dos erinaceomorfos (\"Erinaceomorpha\") \u00e9 unha orde de mam\u00edferos placentarios laurasiaterios que incl\u00fae unha soa familia, a dos erinaceidos (\"Erinaceidae\"), antes inclu\u00edda na antiga orde dos insect\u00edvoros, hoxe desbotada.\nA orde incl\u00fae os co\u00f1ecidos ourizos de Eurasia e \u00c1frica (subfamilia dos \"Erinaceinae\") e os menos co\u00f1ecidos en occidente ximnuros, do sueste asi\u00e1tico (subfamilia dos \"Galericinae\").\nCaracter\u00edsticas.\nOs erinaceidos te\u00f1en un corpo xeralmente semellante, na s\u00faa forma, ao das musara\u00f1as, co foci\u00f1o longo e a cola curta. Por\u00e9n, son moito m\u00e1is grandes, xa que o tama\u00f1o do seu corpo var\u00eda normalmente desde 10 a 15\u00a0cm de lonxitude, e alcanzan de 40 a 60 g de peso (no caso do ximnuro de cola curta, \"Hylomys suillus\", o maior dos ximuros ou ratas lunares, a lonxitude chega a de 26 a 45\u00a0cm, e o peso, de 1 a 1,4\u00a0kg).\nTodas as especies te\u00f1en cinco dedos en cada pata, nalg\u00fans casos dotados de fortes garras para escavar. As orellas e osollos son grandes. Os ourizos te\u00f1en os pelos modificados en espi\u00f1as afiadas, que forman unha cuberta protectora sobre a parte superior do corpo e os flancos, mentres que os ximnuros te\u00f1en s\u00f3 pelo normal.\nA maior\u00eda das especies te\u00f1en gl\u00e1ndulas anais odor\u00edferas, que est\u00e1n moito m\u00e1is desenvolvidas nos ximnuros, que desprenden cheiros que se perciben a gran distancia.\nOs erinaceidos son omn\u00edvoros, a\u00ednda que a maior parte da s\u00faa dieta est\u00e1 composta por insectos, vermes e outros pequenos invertebrados. Pero tam\u00e9n comen sementes e froitos e, ocasionalmente, ovos de aves, as\u00ed como calquera prea que estea ao seu alcance.&lt;br&gt; Os seus dentes son afiados e adecuados para atravesar \u00e1s presas invertebradas. A f\u00f3rmula dentaria \u00e9: 2-3.1.4.3 / 3.1.2-4.3.\nOs ourizos son de h\u00e1bitos nocturnos; en cambio os ximnuros son menos nocturnos, e poden ser activos tam\u00e9n durante o d\u00eda.\nMoitas especies viven en tobos simples, mentres que outras constr\u00faen ni\u00f1os temporais sobre a superficie do solo con follas e herbas, ou se refuxian en ocos de troncos das \u00e1rbores ou en agochos similares.\nOs erinaceidos son animais solitarios f\u00f3ra da temporada de cr\u00eda, e o pai non desempe\u00f1a ning\u00fan papel na crianza da prole.\nAs femias dos erinaceidos paren tras un per\u00edodo de xestaci\u00f3n de ao redor de seis a sete semanas. As cr\u00edas acabadas de nacer son cegas e carecen de pelo, a\u00ednda que aos ourizos empezan a brotarlle as espi\u00f1as \u00e1s 36 horas do nacemento.\nTaxonom\u00eda.\nDescrici\u00f3n dos taxons.\nA orde dos \"Erinaceomorpha\" foi descrita en 1910 polo paleont\u00f3logo estadounidense William King Gregory.\nPol s\u00faa parte a familia dos \"Erinaceidae\" fora descrita anteriormente, en 1814 polo anatomista e paleont\u00f3logo alem\u00e1n, nacionalizado ruso, Johann Fischer von Waldheim na s\u00faa obra Gotthelf Fischer (1814): \"Zoognosia tabulis synopticus illustrata, in usum praelectionum\", \"Editio tertia, Volumen tertimum. Mosquae, Typis Nicolai Sergeidis Vsevolosky\", editada pola Academia M\u00e9dico-Cirurxica Imperial de Moscova.\nEtimolox\u00edas.\nO nome \"Erinaceomorpha\" est\u00e1 formado polos elementos do lat\u00edn cient\u00edfico \"erinace-\", de \"Erinaceus\", nome de x\u00e9nero, derivado do lat\u00edn \"eric\u012dus\", \"ourizo cacho\", coa desinencia \"-\u0101ceus\", \"semellante a\", e \"-morpha\", forma neutra derivada do grego antigo \u03bc\u03bf\u03c1\u03c6\u03ae \"morph\u00e9\", \"forma\", unidos ambos os elementos pola vogal de uni\u00f3n \"-o-\". Literalmente: \"os semellantes aos ourizos\".\nO nome da familia \"Erinceidae\" est\u00e1 formado, como \u00e9 usual, coa ra\u00edz do nome do x\u00e9nero tipo da familia, \"Erinaceus\", e a desinencia \"\u00b4-idae\", derivada do grego \u03b5\u1f36\u03b4\u03bf\u03c2 \"e\u00eedos\", \"forma\", usada para formar os nomes da familias de animais.\nErinaceomorfos e erinaceidos son, obviamente, as adaptaci\u00f3ns ao galego dons nomes latinos correspondentes.\nXimnuro \u00e9 un termo orixinado a finais do s\u00e9culo XIX, derivado do lat\u00edn cient\u00edfico \"Gymnura\" (antigo nome de x\u00e9nero), tirado do grego antigo \u03b3\u03c5\u03bc\u03bd\u03cc\u03c3 \"gymn\u00f3s\", \"espido, espida\" e \u03bf\u03c5\u03c1\u03ac \"our\u00e1\", \"cola de animal\", \"rabo\".\nClasificaci\u00f3n.\nDescrib\u00edronse 12 x\u00e9neros e 43 especies de erinaceomorfos, alg\u00fans deles e delas f\u00f3siles. Na actualidade, a orde comprende os seguintes taxons:\nOrde \"Erinaceomorpha\" \nEvoluci\u00f3n.\nO dos erinaceidos \u00e9 un grupo relativamente primitivo de mam\u00edferos placentarios, que cambiaron moi pouco desde a s\u00faa orixe no eoceno. O chamado 'ourizo xigante' (realmente un ximnuro) \"Deinogalerix\" \u2020, do mioceno do Gargano, era do tama\u00f1o dun coello grande, e pod\u00eda comer vertebrados ou prea, en lugar de insectos."}
{"id": "322155", "revid": "27155", "url": "https://gl.wikipedia.org/wiki?curid=322155", "title": "Erinaceidos", "text": "Os erinaceidos (\"Erinaceidae\") son unha familia de mam\u00edferos da\u00a0orde dos\u00a0eulipotifles. Cont\u00e9n os co\u00f1ecidos\u00a0ourizos (subfamilia Erinaceinae) de\u00a0Eurasia e \u00c1frica, e os galericinos (subfamilia Galericinae) do sueste de Asia. Anteriormente, esta familia foi considerado parte da orde dos\u00a0insect\u00edvoros, pero no presente esta clasificaci\u00f3n \u00e9 considerada obsoleta por ser polifil\u00e9tica.\nNo mundo hai 16 especies de ourizos divididas en cinco x\u00e9neros, que se atopan en partes de Europa, Asia, \u00c1frica e Nova Zelandia. Non hai especies nativas en Australia nin en Am\u00e9rica do Norte ou do Sur, e os que habitan en Nova Zelandia foron introducidos. Son mam\u00edferos insect\u00edvoros que mudaron pouco nos \u00faltimos 15 mill\u00f3ns de anos e que se adaptaron \u00e1 vida nocturna.\nH\u00e1bitos.\nOs ourizos son animais principalmente nocturnos, que se alimentan de insectos, caracois, lesmas e de vexetais. Os seus predadores principais son as curuxas e os fur\u00f3ns. O ourizo conta coa s\u00faa coloraci\u00f3n como camuflaxe, m\u00e1is cando se sente ameazado enr\u00f3lase nunha bola expo\u00f1endo os seus espi\u00f1os."}
{"id": "322156", "revid": "23204", "url": "https://gl.wikipedia.org/wiki?curid=322156", "title": "Erinaceidae", "text": ""}
{"id": "322159", "revid": "56817", "url": "https://gl.wikipedia.org/wiki?curid=322159", "title": "Agudo", "text": "O adxectivo agudo pode referirse a:\nComo top\u00f3nimo pode referirse a:\nComo apelido pode referirse a:"}
{"id": "322160", "revid": "1093", "url": "https://gl.wikipedia.org/wiki?curid=322160", "title": "Alhambra (hom\u00f3nimos)", "text": "Alhambra (do \u00e1rabe \"Al \u0126amr\u0101'\", a Vermella, \u0627\u064e\u0644\u0652\u062d\u064e\u0645\u0652\u0631\u064e\u0627\u0621) pode referirse a:"}
{"id": "322161", "revid": "89787", "url": "https://gl.wikipedia.org/wiki?curid=322161", "title": "Patinaxe art\u00edstica sobre xeo", "text": "A patinaxe art\u00edstica sobre xeo \u00e9 un deporte no que individuos, d\u00faos, ou grupos realizan figuras con pat\u00edns sobre o xeo. Foi o primeiro deporte de inverno inclu\u00eddo nas Olimp\u00edadas, en 1908. Existen catro disciplinas ol\u00edmpicas: individual masculina, individual feminina, parellas e danza. As disciplinas non ol\u00edmpicas incl\u00faen a sincronizada, cuartetos ou a acrob\u00e1tica. Desde o nivel intermedio os patinadores xeralmente realizan dous programas (curto e longo) que, dependendo da disciplina, poden inclu\u00edr piruetas, saltos, secuencias de pasos, levantamentos, saltos lanzados, espirais da morte e outros elementos ou movementos. O organismo encargado da s\u00faa regulaci\u00f3n \u00e9 a Uni\u00f3n Internacional de Patinaxe.\nPat\u00edns.\nO pat\u00edn consta dunha bota, semellante \u00e1 utilizada para a patinaxe art\u00edstica sobre rodas e unha folla cun conxunto de grandes dentes afiados na s\u00faa parte frontal e que se utilizan principalmente no salto. A folla m\u00f3ntase na sola e na calca\u00f1eira da bota con parafusos. As botas adoitan ser predominantemente de coiro, ao ter a cualidade de axeitarse gradualmente ao p\u00e9, o que proporciona un control m\u00e1is preciso dos bot\u00edns, As solas dos pat\u00edns modernos habitualmente incl\u00faen materiais pl\u00e1sticos m\u00e1is lixeiros para reduciren o peso do pat\u00edn, secas\u00ed os pat\u00edns utilizados para saltos multirotacionais te\u00f1en un acabado moi r\u00edxido para proporcionaren unha mellor subxecci\u00f3n lateral nos tornecelos. P\u00f3dense usar pat\u00edns de calquera cor, e \u00e9 abondo com\u00fan tapalos con medias, pantal\u00f3ns ou fundas de cores para adaptalos ao tema do programa ou ao atav\u00edo do patinador. Ata as primeiras d\u00e9cadas do s\u00e9culo XX t\u00f3dolos patinadores, homes e mulleres, levaban pat\u00edns escuros, non obstante algunhas patinadoras famosas, en especial Sonja Henie popularizaron o uso de pat\u00edns brancos para as mulleres, convert\u00e9ndose nunha tradici\u00f3n malia non estar inclu\u00edda en norma ningunha."}
{"id": "322167", "revid": "22570", "url": "https://gl.wikipedia.org/wiki?curid=322167", "title": "Persecuci\u00f3n de Diocleciano", "text": "A persecuci\u00f3n de Diocleciano, tam\u00e9n co\u00f1ecida como \u00abGran Persecuci\u00f3n\u00bb, foi a derradeira e se cadra a m\u00e1is cruel persecuci\u00f3n dos cristi\u00e1ns no Imperio Romano. En 303, a tetrarqu\u00eda formada polos augusti Diocleciano e Maximiano e os c\u00e9sares Galerio e Constancio emitiu unha serie de edictos que abol\u00edan os dereitos legais dos cristi\u00e1ns e esix\u00edan que cumprisen as pr\u00e1cticas relixiosas tradicionais. T\u00f3dolos edictos posteriores se enfocaron no clero e ped\u00edan sacrificios universais, ordenando a t\u00f3dolos habitantes a realizar sacrificios \u00f3s deuses. A persecuci\u00f3n foi variando en intensidade \u00f3 longo do imperio \u2014as represalias m\u00e1is febles foron na Galia e en Britania, onde s\u00f3 se aplicou o primeiro edicto, mentres que as m\u00e1is violentas tiveron lugar nas provincias orientais\u2014. Malia que as leis persecutorias foron anuladas por diferentes emperadores en diferentes \u00e9pocas, Constantino e o Edicto de Mil\u00e1n de Licinio sinalan tradicionalmente a fin da persecuci\u00f3n dos cristi\u00e1ns.\nOs cristi\u00e1ns eran considerados unha ameaza para as tradici\u00f3ns do Imperio Romano porque rexeitaban as festividades p\u00fablicas, neg\u00e1banse a practicar o culto imperial, non ocupaban cargos p\u00fablicos e eran abertamente cr\u00edticos coas relixi\u00f3ns tradicionais. Se ben eran obxecto de discriminaci\u00f3n a nivel local en todo o Imperio porque eran considerados integrantes dunha especie de \u00absociedade secreta\u00bb da cal sempre se sospeitaba, durante os dous primeiros s\u00e9culos da era cristiana ning\u00fan emperador emitiu leis contra a fe ou a Igrexa, sen\u00f3n que a maior\u00eda das persecuci\u00f3ns foron levadas a cabo por funcionarios do goberno local. Contra a d\u00e9cada de 250, durante os reinados de Decio e Valeriano, comezaron a aprobarse determinadas leis contra a pr\u00e1ctica do cristianismo. Este tipo de lexislaci\u00f3n obrigaba \u00f3s cristi\u00e1ns a realizar sacrificios \u00f3s deuses pag\u00e1ns (acci\u00f3n vetada pola s\u00faa relixi\u00f3n), ou, sen\u00f3n, afrontar a prisi\u00f3n e a pena de morte. Despois da chegada \u00f3 trono de Galieno en 260, un decreto ordena de xeito temporal o cesamento da persecuci\u00f3n, pero cando ascende \u00f3 trono Diocleciano no 284 prod\u00facese un cambio gradual na actitude oficial contra as minor\u00edas relixiosas. Durante os primeiros quince anos do seu reinado, Diocleciano purgou o ex\u00e9rcito de cristi\u00e1ns, condenou os maniqueos a morte, e faise rodear por un grupo de opositores publicos \u00f3 cristianismo. A preferencia de Diocleciano por un goberno firme combinada coa imaxe de restaurador do pasado glorioso de Roma que quixo transmitir propiciou a m\u00e1is profunda persecuci\u00f3n da historia de Roma. Arredor do 302 Galerio, pag\u00e1n devoto, meteu presi\u00f3n a Diocleciano para comezar unha persecuci\u00f3n xeral dos cristi\u00e1ns. Despois de consultar o or\u00e1culo de Delfos, a s\u00faa resposta foi entendida como un apoio da posici\u00f3n de Galerio e no 303 comezou a persecuci\u00f3n a nivel xeral.\nA persecuci\u00f3n concretouse na promulgaci\u00f3n de catro edictos sucesivos que marcaron o ritmo e as acci\u00f3ns tomadas en contra da Igrexa. As\u00ed mesmo, o rigor con que cada unha destas medidas foron aplicadas variou en intensidade \u00f3 longo do Imperio, cun grao maior nos territorios orientais, gobernados por Diocleciano e Galerio, e menor nos gobernados por Constancio. O seu fillo, Constantino, despois de ser proclamado augusto no 306, rematou cos persecuci\u00f3ns nos territorios que gobernaba e ofreceu \u00f3s cristi\u00e1ns a restituci\u00f3n completa de todo canto perderan. Ese mesmo ano, en Italia, o usurpador Maxencio desprazou \u00f3 sucesor de Maximiano, Severo, bo i prometent\u00f3 prometer unha tolerancia relixiosa total. Galerio d\u00e1 por rematada a persecuci\u00f3n no Oriente en 311, pero foi retomada en Exipto, Palestina e en Asia Menor polo seu sucesor, Maximino Daia. Constantino e Licinio, o sucesor de Severo, asinaron o \u00abEdicto de Mil\u00e1n\u00bb no 313, que ofrec\u00eda unha aceptaci\u00f3n m\u00e1is profunda e comprensiva do cristianismo da que propo\u00f1\u00eda o edicto de Galerio. Cando Licinio venceu a Maximino no 313 puxo fin definitivamente \u00e1 persecuci\u00f3n en Oriente.\nPor\u00e9n, a persecuci\u00f3n non conseguiu deter o crecemento da igrexa cristi\u00e1. No ano 324, Constantino era o \u00fanico gobernante do Imperio e o cristianismo convert\u00e9rase na s\u00faa relixi\u00f3n predilecta. Malia que a persecuci\u00f3n tivo como resultado a morte \u2014de acordo con estimaci\u00f3ns actuais\u2014 de entre 3.000 e 3.500 cristi\u00e1ns, as\u00ed como a tortura, encarceramento ou desterro de moita outra xente, a maior\u00eda dos cristi\u00e1ns evitaron o c\u00e1stigo. A persecuci\u00f3n causou que moitas igrexas quedasen divididas entre aqueles que cumpriran coas imposici\u00f3ns imperiais (os \u00ab\"traditores\"\u00bb) e aqueles que se mantiveran \u00abpuros\u00bb. Algunhas cismas, coma a dos donatistas no norte de \u00c1frica (que non se reconciliaron coa igrexa cat\u00f3lica at\u00e9 despois de 411) e os maleci\u00e1ns en Exipto, persistiron moito tempo despois das persecuci\u00f3ns. Durante os s\u00e9culos posteriores, alg\u00fans cristi\u00e1ns crearon un \u00abculto \u00f3s m\u00e1rtires\u00bb e esaxeraron as barbaridades da era das persecuci\u00f3ns. Estas narraci\u00f3ns foron criticadas dende a \u00e9poca da Ilustraci\u00f3n e posteriores, de forma notable, por Edward Gibbon."}
{"id": "322168", "revid": "98629", "url": "https://gl.wikipedia.org/wiki?curid=322168", "title": "Entrez", "text": "O Entrez Global Query Cross-Database Search System \u00e9 un motor de busca federada ou portal web que permite aos usuarios buscar en moitas bases de datos de ciencias da sa\u00fade no sitio web do National Center for Biotechnology Information (NCBI) norteamericano. O NCBI forma parte da Biblioteca Nacional de Medicina dos Estados Unidos (NLM), a cal \u00e9 un departamento dos Institutos Nacionais da Sa\u00fade (NIH), os cales \u00e1 s\u00faa vez forman parte do Departamento de Sa\u00fade e Servizos Humanos dos Estados Unidos. Escolleuse o nome \"Entrez\" (que \u00e9 unha benvida en franc\u00e9s invitando a entrar, que significa \"Entre\") para reflectir o esp\u00edrito de dar a benvida ao p\u00fablico para que busque nos contidos dispo\u00f1ibles na Biblioteca Nacional de Medicina.\nEntrez Global Query \u00e9 un sistema integrado de busca e recuperaci\u00f3n de datos que proporciona acceso a todas as bases de datos simultaneamente cunha soa cadea de caracteres de busca e unha interface de usuario. Entrez pode recuperar eficientemente estruturas primarias, secundarias e terciarias de mol\u00e9culas relacionadas, e referencias. O sistema Entrez pode proporcionar vistas de secuencias de xenes e prote\u00ednas e mapas de cromosomas. Tam\u00e9n se pode ter acceso a alg\u00fans libros de texto desde o sistema Entrez.\nCaracter\u00edsticas.\nA p\u00e1xina de inicio de Entrez proporciona, por defecto, acceso a unha busca global. Pode buscarse en todas as bases de datos indexadas por Entrez por medio dunha soa cadea de caracteres de busca, que soportan operadores booleanos e etiquetas de termos de busca para limitar partes do texto de busca a campos determinados. Isto orixina unha p\u00e1xina de resultados unificados, na que se mostra o n\u00famero de casos atopados para esa busca en cada unha das bases de datos, as cales son tam\u00e9n ligaz\u00f3ns aos resultados da busca nunha base de datos determinada.\nEntrez tam\u00e9n proporciona unha interface similar para a busca en cada base de datos particular e para refinar os resultados de busca. A caracter\u00edstica Limits permite que o usuario estreite unha busca. A caracter\u00edstica History d\u00e1 lugar a unha lista numerada de buscas realizadas recentemente. Os resultados e buscas previas poden ser referidas por n\u00famero e combinadas por medio de operadores booleanos. Os resultados da busca poden gardarse temporalmente no portapapeis. Os usuarios con conta MyNCBI poden gardar as buscas indefinidamente e tam\u00e9n elixir recibir acctualizaci\u00f3ns cos novos resultados de buscas que se env\u00edan por correo electr\u00f3nico para buscas gardadas na maior\u00eda das bases de datos. Util\u00edzase amplamente no campo da biotecnolox\u00eda como ferramenta de referencia tanto para estudantes coma para profesionais.\nBases de datos.\nEntrez fai bucas nas seguintes bases de datos:\nAceso.\nAdemais de usar o motor de busca para procurar datos en Entrez, o NCBI proporciona a ferramenta Entrez Programming Utilities (eUtils) para ter un acceso m\u00e1is directo aos resultados das buscas. Acc\u00e9dese aos eUtils ao enviar certas URLs ao servidor do NCBI, e analizar a resposta XML. Hai tam\u00e9n unha interface SOAP de eUtils.\nHistoria.\nEn 1991, presentouse Entrez en forma de CD-ROM. En 1993, unha versi\u00f3n servidor cliente do software proporcionaba xa conexi\u00f3n a Internet. En 1994, o NCBI creou unha p\u00e1xina web, e Entrez era unha parte desa p\u00e1xina. En 2001, sa\u00edu Entrez bookshelf, e en 2003 desenvolveuse a base de datos Entrez Gene."}
{"id": "322169", "revid": "15490", "url": "https://gl.wikipedia.org/wiki?curid=322169", "title": "Pabaigh", "text": "Pabaigh (en ingl\u00e9s: \"Pabbay\") \u00e9 unha das illas Barra no sur das H\u00e9bridas Exteriores (Escocia). O nome v\u00e9n de \"Papey\", que en n\u00f3rdico antigo significaba \"illa dos \"papar\"\" (monxes). Con s\u00f3 250 hect\u00e1reas nunca tivo unha poboaci\u00f3n numerosa, e a comezos do s\u00e9culo XX quedou abandonada tras da morte o 1 de maio de 1897 da maior\u00eda dos homes adultos nunha forte tormenta mentres pescaban.\nDesde 2000 o propietario da illa \u00e9 o National Trust for Scotland. Con s\u00f3 d\u00faas ovellas en 2007 e practicamente sen outro mam\u00edfero, na illa nidifican no ver\u00e1n numerosas aves debido \u00e1 ausencia de predadores."}
{"id": "322174", "revid": "5132", "url": "https://gl.wikipedia.org/wiki?curid=322174", "title": "Buckler Bologna", "text": ""}
{"id": "322175", "revid": "5132", "url": "https://gl.wikipedia.org/wiki?curid=322175", "title": "Campeonato Nacional de Basquetebol", "text": ""}
{"id": "322176", "revid": "5132", "url": "https://gl.wikipedia.org/wiki?curid=322176", "title": "Associa\u00e7\u00e3o Acad\u00e9mica de Coimbra (baloncesto)", "text": ""}
{"id": "322177", "revid": "35560", "url": "https://gl.wikipedia.org/wiki?curid=322177", "title": "Organizaci\u00f3n do Xenoma Humano", "text": "A Organizaci\u00f3n do Xenoma Humano ou HUGO (siglas do seu nome en ingl\u00e9s Human Genome Organisation) \u00e9 unha organizaci\u00f3n implicada no Proxecto Xenoma Humano, un proxecto dedicado ao mapado do xenoma humano. HUGO creouse en 1989 como unha organizaci\u00f3n internacional, principalmente para fomentar a colaboraci\u00f3n entre cient\u00edficos de todo o mundo que estudaban o xenoma. O Comit\u00e9 de Nomenclatura de Xenes de HUGO (\"HUGO Gene Nomenclature Committee\"), abreviado como HGNC (a\u00ednda que \u00e1s veces se lle chama tam\u00e9n \"HUGO\") \u00e9 un dos comit\u00e9s de HUGO m\u00e1is activos e o seu obxectivo \u00e9 asignar un \u00fanico nome e s\u00edmbolo a cada un dos xenes humanos.\nHistoria.\nHUGO creouse en abril de 1988 na primeira convenci\u00f3n dedicada ao mapado do xenoma celebrada en Cold Spring Harbor. A idea de fundar esta organizaci\u00f3n procedeu do bi\u00f3logo surafricano Sydney Brenner, que \u00e9 co\u00f1ecido polas s\u00faas importantes contribuci\u00f3ns aos traballos sobre o c\u00f3digo xen\u00e9tico e outras \u00e1reas da biolox\u00eda molecular, e ga\u00f1ador do Premio Nobel de Medicina de 2002. Nesa xuntanza elixiuse un Consello Fundador formado por 42 cient\u00edficos de 17 pa\u00edses. HUGO ten a s\u00faa sede en Xenebra, Su\u00edza. Posteriormente elix\u00edronse outros 178 membros m\u00e1is, ata facer un total de 220."}
{"id": "322179", "revid": "89787", "url": "https://gl.wikipedia.org/wiki?curid=322179", "title": "Sergio Massa", "text": "Sergio Tom\u00e1s Massa, nado en San Mart\u00edn, Buenos Aires, o 28 de abril de 1972, \u00e9 un pol\u00edtico arxentino, fundador da Fronte Renovadora.\nTraxectoria.\nEstudou dereito na Universidade de Belgrano entre 1990 e 1994 pero non chegou a rematar a carreira. Comezou a militar nos seus anos de instituto na liberal conservadora Uni\u00f3n do Centro Democr\u00e1tico chegando a ser presidente provincial. En 1996 entrou no Partido Xusticialista, foi deputado na C\u00e1mara de Deputados da Provincia de Buenos Aires (1999-2002), director da Administraci\u00f3n Nacional da Seguridade Social (2002-2007), alcalde de Tigre (2007-2008 e 2009-2013), xefe de gabinete de ministros da Arxentina (2008-2009). Xa desligado do kirchnerismo, encabezou en 2013 a lista pola provincia de Buenos Aires da recentemente constitu\u00edda Fronte Renovadora, logrando escano na C\u00e1mara de Deputados da Naci\u00f3n Arxentina. Foi tam\u00e9n dirixente do Club Atl\u00e9tico Tigre, situado na cidade bonaerense de Vitoria. Candidato \u00e1 presidencia da Arxentina de 2015, nas primarias previas quedou terceiro tras de Daniel Scioli e Mauricio Macri.\nActualmente \u00e9 o presidente da C\u00e1mara de Deputados da Naci\u00f3n Arxentina dende o 10 de decembro de 2019."}
{"id": "322180", "revid": "22795", "url": "https://gl.wikipedia.org/wiki?curid=322180", "title": "Cohorte (biolox\u00eda)", "text": ""}
{"id": "322181", "revid": "1576", "url": "https://gl.wikipedia.org/wiki?curid=322181", "title": "H1N1", "text": ""}
{"id": "322182", "revid": "107606", "url": "https://gl.wikipedia.org/wiki?curid=322182", "title": "Atlantoxenados", "text": "O dos atlantoxenados (\"Atlantogenata\") \u00e9 un clado, con categor\u00eda de magnorde para alg\u00fans autores, de mam\u00edferos placentarios definido en 1999 por P. J. Waddell \"et al\".\nEste clado comprende as superordes ou cohortes dos \"Xenarthra\", os \"Afrotheria\" e o extinto dos \"Meridiungulata\".\nO clado orixinouse en \u00c1frica e Suram\u00e9rica presumibelmente durante o cret\u00e1ceo.\nXunto ao clado dos \"Boreoeutheria\", conforman os \"Eutheria\". A monofilia deste grupo est\u00e1 apoiada por algunhas probas xen\u00e9ticas.\nPor\u00e9n, hip\u00f3teses alternativas suxiren que \"Boreoeutheria\" e \"Afrotheria\" poden reunirse para formaren \"Epitheria\" (criterio apoiado por probas fisiol\u00f3xicas, anat\u00f3micas e outras), ou que \"Boreoeutheria\" e \"Xenarthra\" poder\u00edan agruparse para formaren \"Exafroplacentalia\" ou \"Notolegia\"."}
{"id": "322183", "revid": "22795", "url": "https://gl.wikipedia.org/wiki?curid=322183", "title": "Atlantogenata", "text": ""}
{"id": "322184", "revid": "12452", "url": "https://gl.wikipedia.org/wiki?curid=322184", "title": "Sporting Clube de Portugal (baloncesto)", "text": ""}
{"id": "322185", "revid": "47401", "url": "https://gl.wikipedia.org/wiki?curid=322185", "title": "Romeo Must Die", "text": ""}
{"id": "322186", "revid": "5132", "url": "https://gl.wikipedia.org/wiki?curid=322186", "title": "Opportunity Liga", "text": ""}
{"id": "322188", "revid": "1131", "url": "https://gl.wikipedia.org/wiki?curid=322188", "title": "Igrexa de San Miguel de Bouzas", "text": "A Igrexa de San Miguel de Bouzas \u00e9 un templo cristi\u00e1n ergueito na segunda metade do s\u00e9culo XVI e reedificado no s\u00e9culo XVII que se atopa na vila de Bouzas (hoxe pertencente ao concello de Vigo) \u00e1 beira da praia (antigamente nunha pequena pen\u00ednsula que entraba no mar, hoxe perdido co recheo). A poucos metros atopamos a famosa p\u00e9rgola de Jenaro de la Fuente \u00c1lvarez.\nDescrici\u00f3n.\nTr\u00e1tase dun edificio feito en cantar\u00eda de perpia\u00f1os gran\u00edticos galegos cunha planta rectangular e cunha \u00e1bsida semicircular e cuberta a d\u00faas augas. A torre-campanario sit\u00faase a un lado da fachada. No exterior aparece o escudo de armas da familia Pe\u00f1a e da familia Correa, e precisamente foi o capit\u00e1n \u00c1lvaro Correa, o que a mandou constru\u00edr a igrexa en 1596. Tam\u00e9n aparece nun dos laterais unha fornela coa imaxe do San Miguel. A porta de entrada arr\u00e1nxase cun arco de volta perfecta e un front\u00f3n triangular rematado con tres pin\u00e1culos. Por riba da porta o muro pos\u00fae un van\nen forma de \u00f3culo que permite a entrada de luz no interior do templo. O interior \u00e9 simple, e salientan as imaxes do Cristo dos Aflixidos ou do Paso da pesca milagreira.\nHistoria.\nDisque xa exist\u00eda unha capela no lugar no ano 1371, cando Henrique II de Trast\u00e1mara, concedeu o privilexio sobre Bouzas, \u00e1 mitra de Tui. Existen tam\u00e9n documentos dos anos 1400 do cabido de Tui que se trasladou a Bouzas por mor da peste. Xa no s\u00e9culo XVI a poboaci\u00f3n de Bouzas medrara moito, por\u00e9n para asistir aos actos relixiosos ti\u00f1an que se trasladar \u00e1 parroquia de San Marti\u00f1o de Coia. \u00c9 cando no ano 1542, estes suxesti\u00f3nanlle ao prelado Diego Mu\u00f1oz de contru\u00edr unha igrexa con cemiterio baixo a advocaci\u00f3n de San Miguel.\nEn 1589 os corsarios ingleses, capitaneados por Francis Drake arrasan Lisboa, Vigo e Bouzas, destru\u00edndo totalmente a igrexa. En 1596, o capit\u00e1n \u00c1lvaro Correa ordena a s\u00faa reconstruci\u00f3n na zona do Cruceiro Vello, unha pequena pen\u00ednsula \u00e1 beira da praia. Desta igrexa a\u00ednda hoxe podemos ollar a \u00e1bsida, a sancrist\u00eda, a primeira arcada e a entrada lateral. No s\u00e9culo XVII a igrexa foi bombardeada dende o mar en varias ocasi\u00f3ns por nav\u00edos estranxeiros. Reedif\u00edcase en 1697 por Manuel Troncoso de Ojea e a s\u00faa irm\u00e1 Isabel; no interior a\u00ednda se pode ollar un medall\u00f3n que referencia este feito A igrexa tam\u00e9n gardou parte dos tesouros da Batalla de Rande. Neste percorrer dos s\u00e9culos foi agrand\u00e1ndose e modific\u00e1ndose, mais a estrutura principal segue sendo a orixinal do s\u00e9culo XVI."}
{"id": "322190", "revid": "47401", "url": "https://gl.wikipedia.org/wiki?curid=322190", "title": "The Fifth Element", "text": ""}
{"id": "322191", "revid": "27155", "url": "https://gl.wikipedia.org/wiki?curid=322191", "title": "Human Genome Organisation", "text": ""}
{"id": "322192", "revid": "27155", "url": "https://gl.wikipedia.org/wiki?curid=322192", "title": "HUGO", "text": ""}
{"id": "322193", "revid": "16206", "url": "https://gl.wikipedia.org/wiki?curid=322193", "title": "Candidatures d'Unitat Popular", "text": ""}
{"id": "322195", "revid": "89787", "url": "https://gl.wikipedia.org/wiki?curid=322195", "title": "HGNC", "text": "O HGNC ou HUGO Gene Nomenclature Committee (Comit\u00e9 de Nomenclatura de Xenes de HUGO) \u00e9 un comit\u00e9 pertencente \u00e1 \"Human Genome Organisation\" ou HUGO (Organizaci\u00f3n do Xenoma Humano), que ten a misi\u00f3n de aprobar un nome \"\u00fanico\" e \"con sentido\" para cada un dos xenes humanos co\u00f1ecidos base\u00e1ndose nas consultas de expertos. Ademais dun nome longo, a HGNC asigna tam\u00e9n a cada xene unha abreviatura, denominada \"s\u00edmbolo\". Os xenes humanos nomeados incl\u00faen esencialmente os xenes codificantes de prote\u00ednas, xenes de ARN e pseudoxenes.\nProp\u00f3sito.\nA mi\u00fado as abreviaturas/s\u00edmbolos de xenes e \u00e1s veces mesmo os nomes completos de xenes non son espec\u00edficos para un \u00fanico xene. Un exemplo claro disto \u00e9 o s\u00edmbolo CAP, que pode referirse a 6 xenes diferentes (BRD4, CAP1, LNPEP, PTPLA, SERPINB6, e SORBS1).\nOs nomes curtos de xenes do HGNC, ou s\u00edmbolos de xenes, a diferenza dos s\u00edmbolos publicados e usados anteriormente, est\u00e1n asignados especificamente a un \u00fanico xene. Isto pode dar lugar a ter que usar abreviaturas ou s\u00edmbolos menos com\u00fans para alg\u00fans xenes para evitar repetici\u00f3ns, pero reduce a confusi\u00f3n sobre a que xene nos estamos referindo.\nDirectrices para o nomeamento de xenes.\nO HGNC resume a s\u00faa estratexia para nomear os xenes e asignarlle s\u00edmbolos (abreviaturas) da seguinte maneira:\nA descrici\u00f3n completa das directrices da nomenclatura do HGNC poden atoparse na s\u00faa p\u00e1xina web . O HGNC dedica os ap\u00e9ndices \"_v1, _v2..\" a distinguir entre diferentes variantes de splicing e os \"_pr1, _pr2..\" \u00e1s variantes de promotores dun s\u00f3 xene.\nO HGNC declara tam\u00e9n que \"a nomenclatura dos xenes deber\u00eda \"evolucionar coas novas tecnolox\u00edas\" en vez de ser restritiva como \u00e1s veces ocorre cando se aplican sistemas de nomenclatura de xenes \u00fanicos hist\u00f3ricas.\"\nAs directrices completas para o nomeamento de xenes humanos foron publicadas por \u00faltima vez en 2002, pero o HGNC sacou posteriormente gu\u00edas para tipos de locus espec\u00edficos como os loci retrovirais end\u00f3xenos, variantes estruturais e ARNs non codificantes.\nProcedemento de nomeamento dos xenes.\nCando se asigna unha nova nomenclatura de xenes o HGNC fai esforzos para contactar cos autores que publicaron sobre o xene humano en cuesti\u00f3n por correo electr\u00f3nico, e solic\u00edtanse as s\u00faas respostas sobre a nomenclatura proposta. O HGNC tam\u00e9n se coordina cos Comit\u00e9s de Nomenclatura Xen\u00f3mica da Rata e o Rato relacionados, con outros conservadores de bases de datos, e expertos en familias de xenes espec\u00edficas ou conxuntos de xenes.\nRevisi\u00f3n.\nO procedemento de revisi\u00f3n do nome do xene \u00e9 similar ao procedemento de nomeamento, pero cambiar o nome dun xene xa estandarizado despois de que se chegara a un consenso pode crear confusi\u00f3n, e a vantaxe de facelo \u00e9, por tanto, controvertida. Por esta raz\u00f3n o HGNC aspira a que os cambios no nome dun xene se fagan s\u00f3 se hai un amplo acordo para realizar este cambio entre a maior\u00eda dos investigadores que traballan con ese xene."}
{"id": "322196", "revid": "60493", "url": "https://gl.wikipedia.org/wiki?curid=322196", "title": "Walibi World", "text": ""}
{"id": "322197", "revid": "23204", "url": "https://gl.wikipedia.org/wiki?curid=322197", "title": "Catedral de Beauvais", "text": "A catedral de San Pedro de Beauvais (en lingua francesa: \"Cath\u00e9drale Saint-Pierre de Beauvais\") \u00e9 un templo cat\u00f3lico situado na vila de Beauvais, ao norte de Francia, no vale de \"Th\u00e9rain de Picardie\", na encrucillada das estrada que levan a Amiens, Soissons e Par\u00eds. \u00c9 a s\u00e9 do bispado de Beauvais, Noyon e Senlis. \u00c9, nalg\u00fan aspectos, o logro m\u00e1is audaz da arquitectura g\u00f3tica. Constru\u00edda sobre un templo carolinxio do s\u00e9culo IX, a catedral est\u00e1 incompleta, xa que s\u00f3 se remataron o cruceiro, o coro e a \u00e1bsida, formado por sete capelas absidais e deambulatorio.\nHistoria e estilo.\nO bispado de Beauvais foi fundado, segundo a lenda, por san Luciano, o seu primeiro bispo, no s\u00e9culo III d.C. Ao longo dos seguintes s\u00e9culos constru\u00edronse unha serie de igrexas sobre a tumba do santo, no lugar no que hoxe en d\u00eda se atopa a catedral. Malia non estar rematada segue a ser un dos edificios g\u00f3ticos m\u00e1is impresionantes do mundo. Os arquitectos de Beauvais transgrediron os l\u00edmites da t\u00e9cnica levando a cabo un valente experimento usando novas t\u00e9cnicas de construci\u00f3n. O experimento fracasou cando o dese\u00f1o superou a viabilidade t\u00e9cnica e incluso hoxe en d\u00eda os especialistas seguen a loitar cos problemas de estabilidade da catedral.\nA construci\u00f3n da catedral de Beauvais coincidiu co ascenso ao trono de Lu\u00eds IX de Francia, e constit\u00fae o comezo do g\u00f3tico radiante (en franc\u00e9s, \"rayonnant\"). O temperamento do promotor, Mil\u00f3n de Nanteuil, non puido soportar con indiferenza as grandes catedrais que se levantaban en lugares como Par\u00eds, Amiens ou Reims e en 1225 decidiu comezar a erguer unha catedral que fose m\u00e1is alta que as que se estaban a constru\u00edr.\nOs herdeiros de Mil\u00f3n, Renato e Thibaut de Nanteuil prosiguiron coa construci\u00f3n da obra, mais cando se acabou a s\u00faa dinast\u00eda os labores foron paralizados e todo o esforzo dedicouse a consolidar aquilo que os Nanteuil ti\u00f1an constru\u00eddo. A finais do s\u00e9culo XIII, dous contrafortes da \u00e1bsida crebaron e caeron varias b\u00f3vedas do coro, pero case corenta anos m\u00e1is tarde, \u201c\"Reducida a un simple coro-\u00e1bsida de elevaci\u00f3n prodixiosa\"\u201d, a igrexa foi reforzada por completo. A fins do s\u00e9culo XV, o arquitecto m\u00e1is famoso da \u00e9poca, Martin Chambiges, continuou a construci\u00f3n da obra e s\u00f3 a mediados do XVI decidiron levantar unha frecha-torre no cruceiro, unha vez m\u00e1is demasiado alta para a s\u00faa completa estabilidade (153 metros), derrub\u00e1ndose en 1573. Ademais no interior perseguiuse unha altura de 48 metros, unha cifra impresionante para a \u00e9poca. Por mor das m\u00faltiples reestruturaci\u00f3ns e restauraci\u00f3ns que seguiron aos derrubamentos e aos subseguintes problemas estruturais, o g\u00f3tico perdeu o pulo que ti\u00f1a. Amiens e Beauvais supo\u00f1en o \u00faltimo chanzo da grande arquitectura g\u00f3tica francesa, onde a verticalidade e a luz -grandes arelas do g\u00f3tico- acadan o seu m\u00e1ximo esplendor. Como novidade, o muro exterior do triforio \u00e9 calado polo que a nave central se ilumina tam\u00e9n mediante o piso intermedio. As arcar\u00edas \u00e9rguense mediante arcos extremadamente apuntados e o claristorio faise enormemente alto, co que a altura total da b\u00f3veda roza os 50 metros no caso de Beauvais.\nEn Beauvais, ademais, podemos apreciar elementos do G\u00f3tico pleno (as b\u00f3vedas sexpartitas), do G\u00f3tico radiante (grandes vidreiras e roset\u00f3ns con trazar\u00eda en forma de roda), e do G\u00f3tico flamexante (a portada sur do cruceiro, onde as li\u00f1as ornamentais adquiren perfil de lapa). \u00c9 polo tanto unha s\u00edntese das distintas etapas do G\u00f3tico, a\u00ednda que predomina o estilo radiante: nesta fase, a luz adquire o total protagonismo xa que se desmaterializa o muro en detrimento da altura para colocar vidreiras, mediante roset\u00f3ns ou grandes vans con trazar\u00edas.\nExterior da catedral.\nSan Pedro de Beauvais \u00e9rguese sobre o chan at\u00e9 os 48 metros. O edificio \u00e9 impo\u00f1ente malia o seu estado inconcluso. Falta a nave que deb\u00eda completar a obra cara o oeste. O transepto mide 58 dun extremo a outro e a distancia dende o fondo da \u00e1bsida at\u00e9 a fachada que pecha o espazo no que deber\u00eda arrincar a nave mide aproximadamente 58 metros. A b\u00f3veda descarga sobre unha serie de colosais contrafortes ao m\u00e1is puro estilo g\u00f3tico: esveltos, rematados con agullas e decorados con g\u00e1rgolas que representan a criaturas infernais. A\u00ednda que a catedral pertence en esencia ao g\u00f3tico radiante, as agullas que rematan os contrafortes son m\u00e1is propias do g\u00f3tico flamexante, como tam\u00e9n o son as fachadas do transepto, das que falaremos m\u00e1is tarde.\nO espazo que deber\u00eda encher a nave est\u00e1 ocupado por unha obra anterior: a \"Basse Oeuvre\", unha igrexa anterior ao inicio da construci\u00f3n da catedral que en principio deb\u00eda ser substitu\u00edda por esta. Por\u00e9n, ao terse abandonado a construci\u00f3n, a catedral quedou acaroada a esta antiga igrexa rom\u00e1nica e agora ambas as d\u00faas construci\u00f3ns forman un todo.\nEntre os contrafortes poden apreciarse as grandes vidreiras propias do estilo radiante, que deixan paso \u00e1 luz creando xogos de cores no interior.\nA construci\u00f3n serodia do cruceiro supuxo un deses cambios de estilo tan com\u00fans neste tipo de construci\u00f3ns: San Pedro de Beauvais inaugurara o G\u00f3tico radiante, mais no momento da construci\u00f3n das fachadas triunfaba o G\u00f3tico flamexante.\nNeste estilo, as formas xa de por si barrocas do G\u00f3tico radiante compl\u00edcanse a\u00ednda m\u00e1is. A pedra ret\u00f3rtase creando formas caprichosas que lembran a lapas, cun pulo do est\u00e9tico sobre o estrutural. Un dos elementos que sufriu un maior cambio \u00e9 o roset\u00f3n. No flamexante, aumentan de tama\u00f1o e adquiren formas moito m\u00e1is complicadas. A primeira consecuencia deste cambio \u00e9 estrutural: os roset\u00f3ns non son elementos de sustento efectivos, polo que o aumento do seu tama\u00f1o implica unha maior inestabilidade.\nNeste estilo enm\u00e1rcanse as fachadas do transepto. Ditas fachadas foron constru\u00eddas por Martin Chambiges no s\u00e9culo XVI. Dende ent\u00f3n, a fachada sur serviu de p\u00f3rtico principal \u00e1 catedral. As portas de madeira deste p\u00f3rtico mostran escenas da vida de San Pedro e San Paulo e enm\u00e1rcanse xa na Renacenza.\nEn 1605 foi constru\u00edda unha parede que pechaba a catedral no espazo onde deber\u00eda arrancar a nave. Este muro, en inicio provisional, foi o cerramento da catedral at\u00e9 o d\u00eda de hoxe.\nPor\u00e9n, a catedral de Beauvais non sempre tivo o seu aspecto actual: unha gran frecha foi constru\u00edda sobre o cruceiro. Esta torre ergu\u00edase at\u00e9 os 153 metros, a mesma altura que a Gran Pir\u00e1mide, convert\u00e9ndose no momento de ser rematada (1567) na segunda estrutura m\u00e1is alta do mundo. Por\u00e9n derrubouse o d\u00eda da Ascensi\u00f3n de 1573, poucos minutos despois de que os fieis e os cregos abandonasen o templo en procesi\u00f3n. Fora dese\u00f1ada polo arquitecto Jean Vast e a s\u00faa construci\u00f3n iniciouse en 1566."}
{"id": "322198", "revid": "50011", "url": "https://gl.wikipedia.org/wiki?curid=322198", "title": "Campionato de Galicia de f\u00fatbol 1924/25", "text": "O Campionato de Galicia da Serie A 1924/25 foi a d\u00e9cimo primeira edici\u00f3n do Campionato de Galicia de f\u00fatbol organizado pola Federaci\u00f3n Galega de F\u00fatbol. Comezou en outubro de 1924 e rematou en febreiro de 1925. O primeiro posto do torneo outorgaba a clasificaci\u00f3n para a Copa de Espa\u00f1a.\nParticiparon o Celta de Vigo, o Eiri\u00f1a Club de F\u00fatbol, o Deportivo da Coru\u00f1a, o Racing Club de Ferrol, o Uni\u00f3n Sporting Club e o Pontevedra Athletic Club. O torneo foi disputado en forma de liga a d\u00faas voltas. Proclamouse campi\u00f3n o Celta de Vigo.\nCalendario.\nPrimeira volta.\n(1) "}
{"id": "322201", "revid": "18868", "url": "https://gl.wikipedia.org/wiki?curid=322201", "title": "Catedral de San Pedro de Beauvais", "text": ""}
{"id": "322202", "revid": "1131", "url": "https://gl.wikipedia.org/wiki?curid=322202", "title": "Ruente", "text": "Ruente \u00e9 un concello da comunidade aut\u00f3noma de Cantabria (Espa\u00f1a). Est\u00e1 situado na zona occidental da comunidade, dentro do val do Saja. \u00c9 un dos tres municipios que forman o Val de Cabu\u00e9rniga, dentro da Comarca de Saja-Nansa. Limita ao norte cos municipios de Vald\u00e1liga e Cabez\u00f3n de la Sal, ao sur con Cabu\u00e9rniga e Los Tojos, ao oeste con Cabu\u00e9rniga e ao leste con Cieza. A s\u00faa cota m\u00e1xima, situada no Alto de Espinera \u00e9 de 967.1 metros e, a s\u00faa cota m\u00ednima, algo inferior aos 170 metros.\nA capital \u00e9 a localidade de Ruente, situada nunha veiga xunto ao nacemento de La Fuentona. Dista 7 quil\u00f3metros de Cabez\u00f3n de la Sal e a 52 quil\u00f3metros da capital, Santander, a capital auton\u00f3mica.\nElementos identitarios.\nXentilicio.\nNon hai un xentilicio com\u00fan de todos os habitantes do municipio, xa que en cada pobo existe un diferente. As\u00ed pois, os habitantes do mesmo Ruente co\u00f1\u00e9cense como \"joscos\", mentres que os de Ucieda ch\u00e1manse \"garullos\" ou os de Barcenillas \"gallegos\".\nToponimia.\nO nome de Ruente procede, segundo Mar\u00eda Dolores Gord\u00f3n, do romance somerxido, unha variante latina diferente pero moi similar \u00e1 lingua romance que triunfar\u00eda. A evoluci\u00f3n da voz \"fuente\" (&lt;FONTE) nesta fala dar\u00eda como resultado o nome de Ruente.\nS\u00edmbolos.\nO concello non pos\u00fae bandeira, mais ten un escudo her\u00e1ldico municipal aprobado por Real Decreto en 1978. Este intenta representar o m\u00e1is caracter\u00edstico do municipio como son os seus montes e fauna, as\u00ed como a s\u00faa mitolox\u00eda. O escudo consta de, en campo de ouro, un carballo de sinople (verde) canda un cervo da s\u00faa cor; cortado de azur (azul), unha serea de prata, canda unha troita, tam\u00e9n de prata. Como timbre, ten unha coroa cerrada.\nXeograf\u00eda.\nCunha superficie de 65.86\u00a0km2, Ruente \u00e9 o vix\u00e9simo oitavo municipio de Cantabria por superficie .\nLocalidades.\nBarcenillas.\nEst\u00e1 situado a 220 metros de altura e a s\u00faa poboaci\u00f3n aproximada \u00e9 de 125 habitantes (2008). At\u00f3pase nunha pequena \"b\u00e1rcena\", ba\u00f1ado en parte polo r\u00edo Saja e polo r\u00edo de Lami\u00f1a. Barcenillas est\u00e1 a 2,5 quil\u00f3metros da capital municipal, Ruente.\nLami\u00f1a.\nDista tres quil\u00f3metros da capital municipal, nun terreo chairo elevado asentado sobre un val a 360 metros de altura. No ano 2008 agrupaba a setenta e cinco veci\u00f1os, sendo a localidade menos poboada do municipio. Lami\u00f1a \u00e9 citada por primeira vez no ano 978 no Cartulario de Covarrubias que sit\u00faa en \"Kaor-nega\" (Cabu\u00e9rniga) a ermida de San Fructoso de Lami\u00f1a.\nRuente.\n\u00c9 a capital do municipio. At\u00f3pase a 189 metros sobre o nivel do mar, na parte baixa do val, xunto ao r\u00edo Saja. No ano 2006 contaba cunha poboaci\u00f3n de 284 habitantes (INE), repartidos polos barrios de Gismana (100\u00a0hab.), Monasterio (58\u00a0hab.) e Ruente (126\u00a0hab.).\nUcieda.\nSituada a 196 metros de altitude, no fondo dun val lateral, escavado polo r\u00edo Bayones, dista 1,5\u00a0km da capital municipal. Con 516 habitantes (2008), Ucieda \u00e9 a localidade con m\u00e1is xente. A s\u00faa poboaci\u00f3n rep\u00e1rtese en catro barrios: Barrio de Abajo (170\u00a0hab.), Barrio de Arriba (241\u00a0hab.), La Cuesta (30\u00a0hab.) e Meca (56\u00a0hab.), con outros dezanove habitantes diseminados. No seu termo existiron dous despoboados, o de Rozas e o de Santa Marina.\nDestaca pola s\u00faa extensa zona de bosque aut\u00f3ctono, en particular, de carballo, integrado en gran parte dentro do parque natural Saja-Besaya.\nRelevo e hidrolox\u00eda.\nO municipio enc\u00f3ntrase na parte baixa do val de Cabu\u00e9rniga, ocupando unha superficie de 65,86\u00a0km\u00b2, que engloba as cuncas dos r\u00edos Bayones, Barcenillas e parcialmente a do r\u00edo monte Aa. O principal r\u00edo que atravesa este concello, desde o suroeste cara ao nordeste, \u00e9 o r\u00edo Saja. Este desauga na \"Hoz de Santa Luc\u00eda\", unha greta da Serra do Escudo de Cabu\u00e9rniga, que comunica o val de Cabu\u00e9rniga co de Cabez\u00f3n e Mazcuerras.\nAs marxes do territorio municipal est\u00e1n bordeadas por unha cota monta\u00f1osa de entre cincocentos e mil metros de altitude, sendo as altitudes m\u00e1is notorias \"La Pedraje\" (850.9\u00a0m) ao noroeste, o \"Alto del Toral\" (897\u00a0m) ao oeste, o alto de \"La Nogaleda\" (880.7\u00a0m) ao sur e o \"Alto de Espinera\" ou \"Tord\u00edas\" (967.1\u00a0m) ao sueste. Este \u00faltimo \u00e9 o punto m\u00e1is elevado do concello e onde coinciden os municipios de Ruente, Valle de Cabu\u00e9rniga, Cieza e Arenas de Igu\u00f1a. Todas as localidades, ag\u00e1s Lami\u00f1a, est\u00e1n situadas nas zonas m\u00e1is chairas, resgardadas das crecidas do Saja. A capital municipal at\u00f3pase a 189.9\u00a0msnm.\nClima.\nRuente at\u00f3pase na rexi\u00f3n clim\u00e1tica da Iberia Verde de clima Europeo Occidental, clasificada tam\u00e9n como clima temperado h\u00famido de ver\u00e1n fresco do tipo segundo a clasificaci\u00f3n clim\u00e1tica de K\u00f6ppen.\nOs principais trazos clim\u00e1ticos do municipio a nivel xeral son uns invernos suaves e ver\u00e1ns frescos, sen cambios bruscos estacionais, sendo a diferenza entre o inverno e o ver\u00e1n duns dez ou doce graos. O ar \u00e9 h\u00famido con abundante nubosidade e as precipitaci\u00f3ns son frecuentes en todas as estaci\u00f3ns do ano, acadando unha media anual arredor dos mil douscentos mm.\u00a0\nN\u00facleo de poboaci\u00f3n.\nRuente \u00e9 tam\u00e9n capital do municipio. Est\u00e1 situada a 189 metros sobre o nivel do mar, na parte baixa do val, xunto ao r\u00edo Saja. No ano 2006 contaba cunha poboaci\u00f3n de 284 habitantes (INE), repartidos polos barrios de Gismana, Monasterio e Ruente.\nDa capital destaca o Palacio de Mier, declarado Ben de Interese Cultural con categor\u00eda de Monumento o 30 de novembro de 1992. At\u00f3pase no barrio de Monasterio. Outras edificaci\u00f3ns son a igrexa de Santa Mar\u00eda Magdalena (s\u00e9culo XVII, reformada en 1909), o casar\u00f3n da Nogalera (s\u00e9culo XVIII, restaurado en 1963), o casar\u00f3n de Coss\u00edo e Ter\u00e1n (no barrio de Gismana) e a casa de Esteban Gonz\u00e1lez de Linares, erixida en 1886 nun estilo historicista. Na capital cons\u00e9rvase un cruceiro do s\u00e9culo XVIII, cunha cruz de madeira orixinal e relevos representando varias escenas, como as \u00c1nimas do Purgatorio ou Cristo atado a unha columna.\nAdemais, nesta localidade at\u00f3pase a surxencia c\u00e1rsica Fuentona de Ruente. Preto hai unha ponte moi baixa, feita de cachotar\u00eda, con nove arcos de medio punto rebaixados. Crese que \u00e9 de orixe medieval e que formou parte do cami\u00f1o ou calzada que atravesaba o val de Cabu\u00e9rniga at\u00e9 B\u00e1rcena Mayor, por onde no pasado se \u00eda at\u00e9 Reinosa e de a\u00ed a Castela.\nNatureza.\nA riqueza natural do municipio \u00e9 grande, e ten numerosas especies vexetais e animais as\u00ed como con amplas masas de monte. A totalidade do seu territorio est\u00e1 inclu\u00edda na Reserva Nacional de Caza do Saja e o 40,17% do territorio forma parte do Parque natural Saja-Besaya, o que comprende unha superficie protexida de 26,47\u00a0km\u00b2. O parque natural est\u00e1 catalogado como lugar de importancia comunitaria, as\u00ed como o R\u00edo Saja, que conta cunha importante poboaci\u00f3n de lontras.\nTrece das \u00e1rbores declaradas singulares polo Goberno de Cantabria enc\u00f3ntranse no municipio. Unha en Ruente, o \"Arriaga\" co n\u00famero 26, moi preto do m\u00edtico \"Cajigu Cubil\u00f3n\"; e o resto en Ucieda. Seis carballos: o de \"Canalejas\" (n.\u00ba\u00a09), o \"Tumbado\" (n.\u00ba\u00a030), o \"Joven\" (n.\u00ba\u00a034), o \"Viejo\" (n.\u00ba\u00a035), o \"roble Gordo\" (n.\u00ba\u00a036) e o de \"Buzalgroso\" (n.\u00ba\u00a038); tres faias: a de \"Bujilices\" (n\u00ba\u00a018), a \"Escampauca\" (n.\u00ba\u00a029) e a de \"Cotera Pumar\" (n.\u00ba\u00a031); un pi\u00f1eiro de Monterrey (n\u00ba\u00a0127) e unha tuia (n\u00ba\u00a0128).\nDesde marzo de 2006, o municipio conta cun heliporto que serve de base para un helic\u00f3ptero e a unha brigada forestal dedicados principalmente \u00e1 loita contra incendios.\nRecursos naturais.\nSon moitas e variadas as especies vexetais e animais presentes no territorio municipal. Entre os moitos montes do concello, destacan as masas boscosas do \"Monte R\u00edo Los Vados\" e o \"Monte A\u00e1\", lugar este \u00faltimo onde existe unha parcela de 20 hect\u00e1reas destinada \u00e1 produci\u00f3n de landra para a mellora xen\u00e9tica doutras carballeiras.\nPor outra parte, na vila de Ruente at\u00f3pase un afloramento natural catalogado como \"Punto de Interese Xeol\u00f3xico\", que nace ao p\u00e9 dunha parede de pedra calcaria. A surxencia \u00e9 co\u00f1ecida como \"La Fuentona de Ruente\". O destacable desta fonte, \u00e9 que non \u00e9 tal fonte sen\u00f3n un r\u00edo que nace xa con gran forza en canto a volume de auga. Ademais ten a peculiaridade que moi de vez en cando, deixa de manar durante unhas horas, reaparecendo posteriormente coa mesma forza. Non se chegou a ningunha explicaci\u00f3n satisfactoria do fen\u00f3meno, a\u00ednda que a tese m\u00e1is v\u00e1lida ser\u00eda a dun sistema de sif\u00f3ns que dar\u00edan lugar aos descensos de caudal. Froito do estra\u00f1o comportamento do caudal xurdiron infindade de historias e lendas arredor de La Fuentona. Algunha delas foi recollida por escritores como Manuel Llano e Juan Sierra Pando. Conta a lenda que no interior da gruta vive unha anjana que garda o tesouro dos templarios.\nHistoria.\nAs primeiras referencias atop\u00e1molas no ano 978 no Cartulario de Covarrubias que sit\u00faa en Kaor-nega (Cabu\u00e9rniga) a ermida de San Fructoso de Lami\u00f1a. As\u00ed mesmo, no ano 1085 aparece constancia do mosteiro de Santa Mar\u00eda de Ucieda que m\u00e1is tarde aparecer\u00e1 nomeado como \"Santa Mar\u00eda de La Fuente\", \"Santa Mar\u00eda de La Ruente\" e finalmente como \"Santa Mar\u00eda de Ruente\". A pesar de que as s\u00faas igrexas aparecen vinculadas ao mosteiro de Carde\u00f1a e a outros se\u00f1or\u00edos eclesi\u00e1sticos, a maior parte dos veci\u00f1os eran de behetr\u00eda. Co paso dos anos, acabar\u00edan rendendo vasalaxe a casa de La Vega, ao igual que os veci\u00f1os de Cabu\u00e9rniga.\nEn canto \u00e1 organizaci\u00f3n territorial, os Valles de Cabu\u00e9rniga e Ucieda aparecen como entidades civ\u00eds diferenciadas e independentes entre si. Ao primeiro pertenc\u00edan Barcenillas e Lami\u00f1a e ao segundo os concellos de Ruente e Ucieda. Esta organizaci\u00f3n territorial perdurou as\u00ed, polo menos at\u00e9 o ano 1497, data da concordia celebrada en B\u00e1rcena Mayor polos representantes de Campoo, Cabu\u00e9rniga e Ucieda para formalizar o aproveitamento forestal e gandeiro na Mancomunidade Campoo-Cabu\u00e9rniga.\nOs s\u00e9culos XV e XVI son tempos nos que os veci\u00f1os soportan fortes cargas fiscais impostas polo Marqu\u00e9s de Santillana, contra as que o Val de Cabu\u00e9rniga xunto con outros vales establecen un longo contencioso co\u00f1ecido como o Preito dos Nove Vales. A resoluci\u00f3n final en 1581 devolve a condici\u00f3n realenga aos vales, un dos cales era o Real Val de Cabu\u00e9rniga, do que formaban parte o tres concellos que hoxe conforman o municipio de Ruente.\nA finais do s\u00e9culo XIX o Real Val de Cabu\u00e9rniga disgr\u00e9gase e aparece o municipio de Ruente que permaneceu sen variaci\u00f3ns desde a s\u00faa conformaci\u00f3n at\u00e9 hoxe.\nDemograf\u00eda.\nA poboaci\u00f3n censada no concello \u00e9 de 1.003 habitantes (INE 2005). A tendencia demogr\u00e1fica foi descendente desde principios de s\u00e9culo at\u00e9 os 1990, a partir dos cales comeza un crecemento. O municipio presenta un perfil demogr\u00e1fico m\u00e1is envellecido que o da rexi\u00f3n cunha taxa de envellecemento de 20,54 fronte \u00e1 18,71 rexional.\nFonte: INE\nAdministraci\u00f3n.\nOs alcaldes de Ruente desde as elecci\u00f3ns democr\u00e1ticas de 1979 foron: de 1987 a 1991, \u00c1ngel Gonz\u00e1lez Valverde (PP); de 1991 a 1992, Avencio Alonso (Partido Socialista de Cantabria), at\u00e9 que perdeu a alcald\u00eda por unha moci\u00f3n de censura e formou goberno Mariano Gonz\u00e1lez do Partido Popular, xunto con Centro Democr\u00e1tico y Social, que ostentou o cargo de alcalde de 1992 a 1995. A seguinte lexislatura de 1995 a 1999 estivo repartida entre Jaime Molleda Balb\u00e1s (UPCA) que gobernou a primeira metade, e Abel Campuzano (PRC) que gobernou a segunda metade tras unha moci\u00f3n de censura. De 1999 a 2003 de novo Jaime Molleda Balb\u00e1s pero esta vez co PP. De 2003 a 2007 ostentou o cargo de alcaldesa Alicia Renedo Alonso (PSC-PSOE).\nNas elecci\u00f3ns de 2007 e at\u00e9 2015 Jaime Molleda volve a ser elixido alcalde.\nO actual (2015) alcalde do municipio \u00e9 Jaime D\u00edaz Villegas (PRC). As seguintes t\u00e1boas amosan os resultados das elecci\u00f3ns municipais celebradas no ano 2003, 2007, 2011 e 2015.\nEconom\u00eda.\nA dedicaci\u00f3n da poboaci\u00f3n mostra un equilibrio entre os sectores terciario (42% da poboaci\u00f3n) e secundario (41%). A taxa de ocupaci\u00f3n no sector primario \u00e9 do 17%, bastante superior \u00e1 media rexional.\nGandar\u00eda e agricultura.\nTradicionalmente este sector foi a base da econom\u00eda dos habitantes do municipio e a\u00ednda hoxe a taxa de ocupaci\u00f3n no sector \u00e9 bastante elevada. Principalmente a actividade agropecuaria bas\u00e9ase en explotaci\u00f3ns de gando vac\u00fan a\u00ednda que tam\u00e9n son importantes outros tipos de gandar\u00eda como a cabalar. O aproveitamento forestal tam\u00e9n ti\u00f1a relevancia a\u00ednda que na actualidade \u00e9 residual. Un 17 % da poboaci\u00f3n ad\u00edcase ao sector primario.\nIndustria e construci\u00f3n.\nA construci\u00f3n daba traballo a un 20,9 % da poboaci\u00f3n activa. En canto \u00e1 industria, nunca existiu tradici\u00f3n no municipio, a\u00ednda que existen varias empresas dedicadas ao moble. A maior parte da poboaci\u00f3n que se dedica a ela despr\u00e1zase \u00e1s zonas industriais de Cabez\u00f3n de la Sal e Torrelavega. A industria daba traballo a un 20,1 % da poboaci\u00f3n.\nServizos.\n\u00c9 o principal sector econ\u00f3mico. As excepcionais condici\u00f3ns do contorno, a s\u00faa coidada paisaxe e a s\u00faa gastronom\u00eda coa axuda de programas europeos, serv\u00edronlle ao municipio para apoiar este sector desde a d\u00e9cada dos noventa. O turismo est\u00e1 baseado na calidade culinaria e o turismo rural. Un 42 % da poboaci\u00f3n ded\u00edcase ao sector servizos.\nA grande oferta de servizos relacionados co turismo rural fan de Ruente un punto ideal de sa\u00edda para excursi\u00f3ns e actividades rurais.\nO municipio ten sete bares e seis bares-restaurantes, a maior\u00eda concentrados nas localidades de Ruente e Ucieda (seis e cinco respectivamente). Moitos destes establecementos son especialistas na preparaci\u00f3n de pratos de coci\u00f1a tradicional como o cocido monta\u00f1\u00e9s e carne de caza como o porco bravo ou o veado.\nIgualmente hai oferta de hospedaxe, con algo m\u00e1is dunha ducia de apartamentos, casas rurais ou pensi\u00f3ns especialmente nas localidades de Ucieda e Ruente.\nServizos p\u00fablicos.\nA maior parte dos servizos p\u00fablicos conc\u00e9ntranse na capital municipal\nConsultorio m\u00e9dico.\nO consultorio m\u00e9dico do municipio enc\u00f3ntrase na Capela do Palacio de Mier, en Ruente. Dependente do Centro de Sa\u00fade Saja Cabu\u00e9rniga, atende con cita previa todas as ma\u00f1\u00e1s de luns a venres.\nOs servizos m\u00e9dicos complem\u00e9ntanse cunha pequena farmacia situada no mesmo barrio de Monasterio.\nBibliotecas.\nA Biblioteca Municipal, situada tam\u00e9n na capela do Palacio de Mier, ofrece un modesto abano de materiais en diversos soportes e varios ordenadores con accesos a internet. Permanece aberto todas as tardes de luns a venres.\nAdemais da biblioteca municipal, na vila de Ruente tam\u00e9n se encontra a \"Biblioteca comunitaria El Toju\", actualmente xestionada polo colectivo Agitaci\u00f3n Rural. Conta cun fondo de m\u00e1is de 800 libros, con especial foco nas tem\u00e1ticas sociais e antagonistas, un amplo abano de revistas e fanzines e varias publicaci\u00f3ns peri\u00f3dicas. A biblioteca leva en funcionamento desde outubro de 2006 na Casa El Toju.\nTelecentro.\nLocalizado nas antigas escolas de Ucieda, este espazo ofrece acceso gratu\u00edto a internet os luns e m\u00e9rcores, ademais de organizar cursos e actividades.\nTransporte.\nO municipio ten como principal medio de transporte a CA-180 Cabez\u00f3n de la Sal-Valle de Cabu\u00e9rniga.\nPatrimonio.\nSon numerosas as mostras de arquitectura popular nos catro pobos do municipio. Destaca especialmente Barcenillas, que constit\u00fae un dos conxuntos de arquitectura rural m\u00e1is representativos de Cantabria. A construci\u00f3n m\u00e1is habitual \u00e9 a casona monta\u00f1esa (s\u00e9culos XVII e XVIII), casa de d\u00faas plantas con arcada de medio punto na fachada e dominada por unha solaina tendida entre muros devasa, elemento moi popular nas Asturias de Santillana.\nBens de interese cultural.\nO palacio de Mier, ben de interese cultural, con categor\u00eda de monumento desde 1992. Tr\u00e1tase dunha casa solariega con capela, constru\u00edda a finais do s\u00e9culo XIX, en estilo neocl\u00e1sico con marcados signos barrocos e arquitectura monta\u00f1esa. Este monumento \u00e9 de propiedade municipal. Tras a s\u00faa rehabilitaci\u00f3n a capela util\u00edzase como consultorio m\u00e9dico e biblioteca municipal, mentres que a casa palacio permanece pechada.\nPatrimonio civil.\nAdemais, a \"Casona de La Canal\" en Ucieda, \u00e9 un ben inventariado. Tr\u00e1tase dunha t\u00edpica casona monta\u00f1esa propia do val, que conserva boa parte da f\u00e1brica dos s\u00e9culos XVII e XVIII. A casa pos\u00fae planta rectangular, tellado a d\u00faas augas e dous corpos separados por un muro cortaventos, no que aparece labrado un escudo de armas con coiros recortados. Ten d\u00faas plantas, con solaina e soportal. A fachada principal est\u00e1 alzada con pedra de cadeirado, mentres que os muros laterais est\u00e1n armados con cachotar\u00eda e rematados na fronte da fachada principal en pedra de cadeirado, conformando os muros cortaventos, que pos\u00faen na primeira planta unha pequena m\u00e9nsula labrada.\nDentro das casonas de Barcenillas destacan d\u00faas casonas se\u00f1oriais arrimadas na praza do Cant\u00f3n \u2013unha delas do s\u00e9culo XVI\u2013 e a casa de Calder\u00f3n, (constru\u00edda a mediados do s\u00e9culo XVIII), de planta rectangular, cuberta de d\u00faas augas, soportal de dobre arco, solaina de cinco tramos e escudo na fachada oeste.\nAdemais de en Barcenillas, nos outros pobos tam\u00e9n poden verse exemplos, como a casa Velarde en Lami\u00f1a, Casona de la Nogalera e Casona de Coss\u00edo en Ruente ou o palacio de Quir\u00f3s e o palacio de Escagedo en Ucieda, de finais do s\u00e9culo XVII-principios do s\u00e9culo XVIII, destacando este \u00faltimo notablemente, cunha fachada norte de cadeirado e catro arcadas de medio punto.\nPredecesora da casona monta\u00f1esa \u00e9 a casa chaira dos s\u00e9culos XVI e XVII, con moitos exemplos en Ruente en especial no barrio de Gismana e en Ucieda, tanto no barrio de arriba como no de abaixo.\nSobre o r\u00edo de La Fuentona de Ruente, \u00e9rguese unha ponte rom\u00e1nica de arenito. \u00c9 moi angosta e de baixa altura e a auga pasa a trav\u00e9s de nove arcos de medio punto, o que lle confire grande orixinalidade. A ponte \u00e9 \u00e1s veces descrita como \"de ocho ojos\".\nPatrimonio relixioso.\nEn canto \u00e1 arquitectura relixiosa, destaca a ermida de San Fructoso situada preto da localidade de Lami\u00f1a. A construci\u00f3n data do s\u00e9culo XVII a\u00ednda que existe documentaci\u00f3n, o Cartulario de Covarrubias (ano 978), que proba a existencia no lugar dun mosteiro no s\u00e9culo IX. Da \u00e9poca cons\u00e9rvase no interior da ermida un sarc\u00f3fago prerrom\u00e1nico e unha pila bautismal tam\u00e9n prerrom\u00e1nica na igrexa do pobo.\nA igrexa do pobo, \"Nuestra Se\u00f1ora del Rosario de Lami\u00f1a\", data tam\u00e9n do s\u00e9culo XVII. Tr\u00e1tase dun pequeno templo dunha nave con capela maior cun retablo do s\u00e9culo XVIII. No interior at\u00f3pase unha pila bautismal con decoraci\u00f3ns prerrom\u00e1nicas, tra\u00edda probablemente da ermida de San Fructuoso.\n\"San Sebasti\u00e1n\" en Barcenillas, \u00e9 un templo dunha nave con capela maior cadrada, con b\u00f3veda de aresta, datado de principios do s\u00e9culo XVII. Na cara sur, ten unha portada en arco de medio punto con motivos ornamentais labrados. O retablo \u00e9 do s\u00e9culo XVIII.\nEn Ucieda enc\u00f3ntrase a \"iglesia de San Juli\u00e1n\" do s\u00e9culo XVIII, sendo a s\u00faa parte m\u00e1is antiga as b\u00f3vedas e a \"ermita del Moral\", de finais do s\u00e9culo XVII, cunha portada con doelas decoradas. Por \u00faltimo, ao longo do antigo cami\u00f1o dos foramontanos poden encontrarse varios cruceiros.\nPatrimonio cultural.\nFestividades.\nNo concello cel\u00e9branse as seguintes festividades:\nTradici\u00f3ns.\nMarzas: Os \"marceros\" ou \"marzantes\" (como os denominaba Jos\u00e9 Mar\u00eda de Pereda nas s\u00faas \"Escenas Monta\u00f1esas\") son cuadrillas de mozos dun pobo que percorren a \u00faltima noite de febreiro ou a primeira de marzo as casas dos seus veci\u00f1os en conmemoraci\u00f3n da chegada da primavera. Tras dar as boas noites os \"marceros\" preguntan \"Cantamos, ou rezamos, ou \u00edmosnos?\", se os habitantes da casa responden \"Cantamos\", l\u00e1nzanse cantos tradicionais a cambio dun aguinaldo ou recompensa. Este toma normalmente a forma de alimentos (naqueles tempos, uns celem\u00edns de casta\u00f1as ou outros froitos secos ou, incluso, nos fogares m\u00e1is podentes, os produtos da matanza do porco). Alg\u00fans antrop\u00f3logos asocian este costume cos ritos de paso e as tradici\u00f3ns de comensalidade de inverno e encontran paralelismos en toda a vertente atl\u00e1ntica europea. Actualmente non acostuma cantarse m\u00e1is que na vila de Ruente, onde o grupo de \"marceros\" est\u00e1 composto por unha ronda de veci\u00f1os alg\u00fan xa veterano.\nLetra:\n\"Buenas noches nos d\u00e9 Dios,\"\n\"buenas noches nos de el cielo (Bis)\"\n\"a pedir las marzas vienen,\"\n\"los marceros de este pueblo (Bis).\"\n\"no venimos con orgullo,\"\n\"venimos con humildad (bis)\"\n\"que tenemos una apuesta,\"\n\"y la queremos ganar (bis)\"\n\"y venimos donde ustedes,\"\n\"que nos saquen de este anhelo (bis)\"\n\"que nos den unos chorizos,\"\n\"y una docena de huevos (bis)\"\n\"unas mantequillas frescas,\"\n\"tambi\u00e9n las recibiremos (bis)\"\n\"un celem\u00edn de casta\u00f1as,\"\n\"para irnos entreteniendo (bis)\"\n\"y si nos van a dar algo,\"\n\"d\u00e9nnoslo cuanto primero (bis)\"\n\"que tenemos mucha prisa,\"\n\"para recorrer el pueblo (bis)\"\n\"Qu\u00e9dense con dios se\u00f1ores,\"\n\"hasta el a\u00f1o venidero,\"\n\"que si dios nos da salud,\"\n\"a pedirlas volveremos,\"\n\"y si no somos nosotros,\"\n\"otros vendr\u00e1n de relevo.\"\nPicayos: Os \"Picayos\" \u00e9 o nome que reciben uns grupos de danza t\u00edpicos do occidente de Cantabria. Vestidos habitualmente de branco, realizan un baile tradicional acompa\u00f1ados de casta\u00f1olas. Este \u00e9 realizado s\u00f3 polos homes, mentres que as mulleres ataviadas con faldras tocan a pandereta e cantan os versos que normalmente se dedican ao patr\u00f3n ou patroa que os Picayos sacan en procesi\u00f3n. Ocasionalmente, con motivo da celebraci\u00f3n das festas, f\u00f3rmanse grupos de \"picayos\" nas vilas de Ruente e Ucieda.\nM\u00fasica e folclore.\nSon varios os grupos ou individualidades que se dedican \u00e1 m\u00fasica e ao cante. A Ronda La Fuentona de Ruente e o grupo de danzas San Juli\u00e1n e Santa Basilisa de Ucieda son os que gozan de m\u00e1is sona.\nGastronom\u00eda.\nA vida tradicional do municipio, ligada tanto \u00e1 actividade agropecuaria, como \u00e1 cinex\u00e9tica ou a pesca, d\u00f3tao dunha variada gastronom\u00eda en canto a ingredientes. As hortalizas e os legumes das hortas, as\u00ed como a gandar\u00eda bovina, comb\u00ednanse cos peixes e mariscos do Cant\u00e1brico, a troita do Saja e as pezas de caza maior da Reserva de caza.\nEntre os seus pratos destaca o tradicional e famoso cocido monta\u00f1\u00e9s, realizado con fabas e verzas da zona, acompa\u00f1ado co \"compango\" da matanza do porco. En canto \u00e1 repostar\u00eda, caben destacar o leite frito, as \"tost\u00e1s\", o arroz con leite, a torta ou os \"sacrist\u00e1ns\" de Ruente.\nLocalidades hermanadas.\nO municipio est\u00e1 irmandado con Savignac-les-\u00c9glises, unha poboaci\u00f3n e comuna francesa, situada na rexi\u00f3n de Aquitania, departamento de Dordo\u00f1a, no distrito de P\u00e9rigueux."}
{"id": "322203", "revid": "18868", "url": "https://gl.wikipedia.org/wiki?curid=322203", "title": "Catedral de Notre-Dame de Reims", "text": ""}
{"id": "322207", "revid": "23204", "url": "https://gl.wikipedia.org/wiki?curid=322207", "title": "Rexi\u00f3n Eti\u00f3pica", "text": "A rexi\u00f3n Eti\u00f3pica, tam\u00e9n chamada rexi\u00f3n afrotropical e ecozona afrotropical, \u00e9 unha das oito ecozonas ou rexi\u00f3ns bioxeogr\u00e1ficas terrestres.\nComprende a \u00c1frica subsahariana, Madagascar, as illas do oc\u00e9ano \u00cdndico occidental, e se estende at\u00e9 o sur da pen\u00ednsula Ar\u00e1biga.\nA s\u00faa orixe rem\u00f3ntase at\u00e9 hai uns 100 mill\u00f3ns de anos, cando \u00c1frica foi o primeiro continente en separarse da masa de terra ou supercontinente de Gondwana. Por\u00e9n, este illamento foi s\u00f3 parcial, pois as especies a\u00ednda pod\u00edan moverse cara a Suram\u00e9rica polo oeste cara a Europa polo norte.\nHoxe en d\u00eda esta ecozona \u00e9 popular grazas aos seus le\u00f3ns (\"Panthera leo\"), \u00e1s d\u00faas especies de rinocerontes (\"Ceratotherium simun\" e \"Diceros bicornis\"), o guepardo (\"Acinonyx jubatus\"), a xirafa (\"giraffa camelopardalis\"), as diferentes especies de cebras (\"Equus quagga\", \"E. grevyi\" e \"E. zebra\"), os lica\u00f3ns (\"Lycaon pictus\") e outras. Pero ning\u00fan destes grupos apareceron en \u00c1frica, e todos eles, salvo a familia dos xir\u00e1fidos, son inmigrantes que proceden doutras ecozonas, nin superan os 10 mill\u00f3ns de anos de antig\u00fcidade nesta.\nEn cambio, si hai un grupo que pode considerarse aut\u00e9ntico de aqu\u00ed: o dos afroterios, ao que pertencen os tenrecs, as toupas douradas, as musara\u00f1as elefante, o porco formigueiro (\"Orycteropus afer\"), os dam\u00e1ns, os sirenios, os probosc\u00eddeos e os membros extintos (embrit\u00f3podos e desm\u00f3stilos)."}
{"id": "322208", "revid": "22795", "url": "https://gl.wikipedia.org/wiki?curid=322208", "title": "Rexi\u00f3n afrotropical", "text": ""}
{"id": "322209", "revid": "5863", "url": "https://gl.wikipedia.org/wiki?curid=322209", "title": "Cho Ramaswamy", "text": "Srinivasa Iyer Ramaswamy, m\u00e1is co\u00f1ecido como Cho Ramaswamy (t\u00e1mil: \u0b9a\u0bcb \u0bb0\u0bbe\u0bae\u0b9a\u0bc1\u0bb5\u0bbe\u0bae\u0bbf), nado en Chennai o 5 de outubro de 1934 e finado o 7 de decembro de 2016, foi un actor, director, xornalista, dramaturgo e avogado t\u00e1mil. Fundador e editor da revista de s\u00e1tira pol\u00edtica \"Thuglak\". O Presidente da India, K. R. Narayanan nomeouno ao Rajya Sabha, servindo na c\u00e1mara alta do parlamento desde novembro de 1999 ata novembro de 2005."}
{"id": "322210", "revid": "22795", "url": "https://gl.wikipedia.org/wiki?curid=322210", "title": "Rexi\u00f3n eti\u00f3pica", "text": ""}
{"id": "322211", "revid": "22795", "url": "https://gl.wikipedia.org/wiki?curid=322211", "title": "Ecozona afrotropical", "text": ""}
{"id": "322213", "revid": "27155", "url": "https://gl.wikipedia.org/wiki?curid=322213", "title": "Comit\u00e9 de Nomenclatura de Xenes de HUGO", "text": ""}
{"id": "322215", "revid": "23204", "url": "https://gl.wikipedia.org/wiki?curid=322215", "title": "Penungulados", "text": "O dos penungulados (\"Paenungulata\") \u00e9 un clado de mam\u00edferos placentarios que agrupan a tres ordes existentes, \"Proboscidea\" (elefantes), Sirenia (manat\u00eds e dugongo) e \"Hyracoidea\" (dam\u00e1ns).\nPara McKenna &amp; Bell (1997), os penungulados incl\u00faen tam\u00e9n a orde dos perisod\u00e1ctilos (cabalos, tapires e rinocerontes).\nPara outros, os penungulados deben chamarse \"Mesaxonia.\nRecentes estudos moleculares modificaron as ideas que se ti\u00f1an sobre a evoluci\u00f3n dos mam\u00edferos. Os penungulados xa non se consideran tan estreitamente emparentados cos perisod\u00e1ctilos, artiod\u00e1ctilos e cet\u00e1ceos, o que implica que os pezu\u00f1os evolucionaron independentemente polo menos en d\u00faas li\u00f1axes de mam\u00edferos.\nPolo xeral, o conxunto dos penungulados conserva caracteres anat\u00f3micos e fisiol\u00f3xicos com\u00fans.\nDescrici\u00f3n do clado e etimolox\u00eda.\nO clado foi descrito en 1945 polo paleont\u00f3logo e bi\u00f3logo te\u00f3rico estadounidense George Gaylord Simpson.\nO nome cient\u00edfico \"Paenungulata\" formouno Simpson co elemento do lat\u00edn cient\u00edfico \"paen-\", derivado do adverbio latino \"p\u00e6ne\", \"case\", e \"Ungulata\", nome dunha antiga orde, hoxe clado, que agrupa aos mam\u00edferos placentarios que se apoian no chan e cami\u00f1an co extremo dos dedos. Literalmente: \"case ungulados\".\nOrixe e evoluci\u00f3n.\nO penungulados derivan do antigo tronco dos protoungulados ou \"Condylarthra\" do paleoceno. Diferenci\u00e1ronse en varias li\u00f1as fil\u00e9ticas, que na s\u00faa maior\u00eda incrementaron enormemente o seu tama\u00f1o e se diferenciaron durante o eoceno. Varios grupos de penungulados desapareceron no oligoceno. Salvo os probosc\u00eddeos, os sirenios e os hiracoideos.\nA historia evolutiva do grupo deixou numerosas testemu\u00f1as f\u00f3siles debido \u00e1 s\u00faa resistente dentici\u00f3n, mostrando cambios moi not\u00e1beis ao longo da era terciaria. Presentan molares bunodontes, con varias c\u00faspides arredondadas, separadas por vales, emparentados cos molares cuadrituberculados dos condilartros.\nA cohorte dos \"Ferungulata\" relaciona a 15 ordes de mam\u00edferos, oito deles extintos, agrupados en cinco superordes: carn\u00edvoros, protoungulados, penungulados, mesoax\u00f3ns e parax\u00f3ns, descendentes dos condilartros do paleoceno.\nDa superorde dos penungulados cons\u00e9rvans3 varios representantes vivos pero, en definitiva, os elefantes, sirenios e dam\u00e1ns son un n\u00famero relativamente pequeno de testemu\u00f1as das numerosas li\u00f1as de herb\u00edvoros penungulados, que xa no eoceno alcanzaron un tama\u00f1o consider\u00e1bel. Incl\u00faense tam\u00e9n as ordes extintas dos embrit\u00f3podos, do oligoceno de \u00c1frica, e dos desmostilios, do oligoceno e o mioceno.\nAs evidencias moleculares suxiren que \"Paenungulata\" \u00e9 parte da cohorte \"Afrotheria\", un grupo antigo de animais africanos moi diversos. Os outros membros desta cohorte son as ordes \"Afrosoricida\" (tenrecs ), \"Macroscelidea\" (musara\u00f1as elefante) e \"Tubulidentata\" (porcos formigueiros).\nDas cinco ordes de \"Paenungulata\", os hiracoideos son os m\u00e1is basais, seguidos polos embrit\u00f3podos, mentres que as ordes dos sirenios, desmostilios e probosc\u00eddeos est\u00e1n m\u00e1is estreitamente emparentados, e agr\u00fapanse en \"Tethytheria\", xa que se cre que os seus antepasados viv\u00edan nas ribeiras do mar de Tetis.\nDiversidade.\nOs hiracoideos ou dam\u00e1ns son animais pale\u00e1rticos e eti\u00f3picos, e existen desde o oligoceno. Tr\u00e1tase de pequenos herb\u00edvoros que ocupan un nicho ecol\u00f3xico e un bi\u00f3topo semellante aos dos coellos e son os m\u00e1is parecidos aos pequenos ungulados primitivos da era terciaria dos que evolucionou a orde; plant\u00edgrados, con catro dedos nas extremidaes dianteiras e tres nos membros posteriores, pos\u00faen pezu\u00f1os e unha u\u00f1a no dedo interno, empregado para rascarse; os seus molares son lofodontes (c\u00faspides unidas en cristas); con cegos no intestino; presentan \u00fatero duplo e test\u00edculos que permanecen xunto aos riles, como nos elefantes. As especies do x\u00e9nero \"Procavia\" son com\u00fans en toda \u00c1frica, salvo Madagascar, e abundan sobre todo nas estepas da pen\u00ednsula Ar\u00e1biga, Palestina e Siria; residen en tobos ou nas \u00e1rbores.\nOs embrit\u00f3podos, penungulados extintos que viviron no oligoceno, estaban m\u00e1is relacionados cos hiracoideos que cos outros grupos.\nOs desmostilios son unha orde extinta de penungulados anfibios que comprenden catro x\u00e9neros, co\u00f1ecidos no oligoceno e o mioceno.\nOs sirenios, que abarcan \u00e1 extinguida vaca mari\u00f1a, os manat\u00eds e o dugongo, residentes en ribeiras, costas e estuarios tropicais (Atl\u00e1ntico, Pac\u00edfico e \u00cdndico), representan d\u00faas formas diferenciadas desde o eoceno; pisciformes, con groso pan\u00edculo adiposo, soamente con restos de cintura pelviana e cos membros anteriores convertidos en aletas; as v\u00e9rtebras caudais est\u00e1n ben desenvolvidas, imp\u00falsanse na nataci\u00f3n coa cola e o tronco; te\u00f1en seis v\u00e9rtebras cervicais e costelas redondas; moitos dos seus caracteres anat\u00f3micos converxeron evolutivamente cos cet\u00e1ceos. Paren na auga e te\u00f1en mamas pectorais, de a\u00ed a lenda das sereas e o nome do grupo.\nOs probosc\u00eddeos conte\u00f1en s\u00f3 unha familia viva na actualidade, a dos \"Elephantidae\", os elefantes.\nClasificaci\u00f3n filoxen\u00e9tica.\n \u2514\u2500o \"Afrotheria\"\n \u251c\u2500o \"Afrosoricida\"\n \u2514\u2500o\n \u251c\u2500o \"Macroscelidea\"\n \u2514\u2500o \"Pseudoungulata\"\n \u251c\u2500o \"Orycteropodidae\" ou \"Tubulidentata\"\n \u2514\u2500o \"Paenungulata\"\n \u2514\u2500o \"Uranotheria\"\n \u251c\u2500o\n \u2502 \u251c\u2500o \"Hyracoidea\"\n \u2502 \u2514\u2500o \"Sirenia\"\n \u2514\u2500o \"Behemota\"\n \u2514\u2500o \"Proboscidea\""}
{"id": "322216", "revid": "22795", "url": "https://gl.wikipedia.org/wiki?curid=322216", "title": "Paenungulata", "text": ""}
{"id": "322217", "revid": "5863", "url": "https://gl.wikipedia.org/wiki?curid=322217", "title": "Edici\u00f3ns Ba\u00eda", "text": ""}
{"id": "322218", "revid": "25871", "url": "https://gl.wikipedia.org/wiki?curid=322218", "title": "Anima Christi", "text": "Anima Christi (en galego \"Alma de Cristo\"), \u00e9 unha pregraria da tradici\u00f3n cat\u00f3lica dedicada a Xes\u00fas crucificado, que se recita durante a comu\u00f1\u00f3n eucar\u00edstica.\nHistoria.\nA oraci\u00f3n comp\u00faxoa un autor desco\u00f1ecido na primeira metade do s\u00e9culo XIV, o papa Xo\u00e1n XXII concedeu indulxencias en 1330 a quen a rezase. James Mearns, un himn\u00f3logo brit\u00e1nico atopouna nun manuscrito do Museo Brit\u00e1nico datado en 1370; tam\u00e9n existe unha inscrici\u00f3n no Alc\u00e1zar de Sevilla, da \u00e9poca de Pedro o Cruel. Erroneamente pensouse que o autor era; Ignacio de Loiola, que escribiu sobre a oraci\u00f3n ao inicio dos seus \"Ejercicios espirituales\".\nTexto.\nLat\u00edn.\nAnima Christi, sanctifica me.\nCorpus Christi, salva me.\nSanguis Christi, inebria me.\nAqua lateris Christi, lava me.\nPassio Christi, conforta me.\nO bone Jesu, exaudi me.\nIntra vulnera tua absconde me.\nNe permittas a Te me separari.\nAb hoste maligno defende me.\nIn hora mortis meae voca me,\nEt jube me venire ad Te,\nUt cum Sanctis tuis laudem Te\nPer infinita saecula saeculorum.\nAmen."}
{"id": "322220", "revid": "89787", "url": "https://gl.wikipedia.org/wiki?curid=322220", "title": "N\u00famero UN", "text": "Os n\u00fameros UN ou n\u00fameros da ONU ou identificadores UN (UN IDs) son n\u00fameros de catro d\u00edxitos que identifican as substancias perigosas, e outras mercador\u00edas (como explosivos, l\u00edquidos inflamables, substancias t\u00f3xicas, etc.) coa finalidade de que sexan utilizados para identificalas durante o seu transporte internacional. \nAlgunhas substancias perigosas te\u00f1en o seu propio n\u00famero UN (por exemplo, o da acrilamida \u00e9 UN2074), mentres que \u00e1s veces se lle d\u00e1 un mesmo n\u00famero a todo un grupo de substancias qu\u00edmicas ou produtos que te\u00f1en similares propiedades (por exemplo, os l\u00edquidos inflamables, se non se especifica outra cousa, levan o n\u00famero UN1993). Un composto qu\u00edmicoen estado s\u00f3lido pode recibir un n\u00famero distinto que cando est\u00e1 en estado l\u00edquido se as s\u00faas propiedades en canto \u00e1 perigosidade son significativamente diferentes. As substancias con diferentes niveis de pureza (ou concentraci\u00f3n en soluci\u00f3n) poden tam\u00e9n recibir diferentes n\u00fameros UN.\nOs n\u00fameros UN van desde o UN0001 a aproximadamente o UN3518 e son asignados polo Comit\u00e9 de Expertos da Organizaci\u00f3n das Naci\u00f3ns Unidas sobre o Transporte de Mercador\u00edas Perigosas. Publ\u00edcanse como parte das s\u00faas \"Recomendaci\u00f3ns sobre o Transporte de Mercador\u00edas Perigosas\", tam\u00e9n co\u00f1ecido como o \"Libro Alaranxado\". Estas recomendaci\u00f3ns ad\u00f3ptanse pola organizaci\u00f3n reguladora responsable de cada modo de transporte.\nNon se asigna ning\u00fan n\u00famero UN para as substancias non perigosas.\nOutros n\u00fameros relacionados usados en Norteam\u00e9rica son os n\u00fameros NA (Norte Am\u00e9rica) para substancias e son id\u00e9nticos aos n\u00fameos UN, ag\u00e1s en que algunhas substancias que non te\u00f1en n\u00famero UN si te\u00f1en n\u00famero NA. Estes n\u00fameros adicionais van desde o NA8000 ao NA9999.\nIdentificadores de perigosidade.\nAsociado con cada n\u00famero UN hai un identificador de perigosidade, que codifica a clase de perigo xeral que ten a substancia e a subdivisi\u00f3n (e, no caso dos explosivos, o seu grupo de compatibilidade). Se unha substancia presenta varios perigos distintos, ent\u00f3n poden especificarse identificadores de risco adicionais. Non \u00e9 posible deducir a clase de perigo que ten unha substancia s\u00f3 a partir do seu n\u00famero UN: debe buscarse nunha t\u00e1boa."}
{"id": "322221", "revid": "27155", "url": "https://gl.wikipedia.org/wiki?curid=322221", "title": "N\u00famero da ONU", "text": ""}
{"id": "322222", "revid": "27155", "url": "https://gl.wikipedia.org/wiki?curid=322222", "title": "Identificador UN", "text": ""}
{"id": "322223", "revid": "27155", "url": "https://gl.wikipedia.org/wiki?curid=322223", "title": "Identificador da ONU", "text": ""}
{"id": "322224", "revid": "27155", "url": "https://gl.wikipedia.org/wiki?curid=322224", "title": "N\u00famero NA", "text": ""}
{"id": "322225", "revid": "27155", "url": "https://gl.wikipedia.org/wiki?curid=322225", "title": "N\u00famero DOT", "text": ""}
{"id": "322226", "revid": "1131", "url": "https://gl.wikipedia.org/wiki?curid=322226", "title": "Edici\u00f3ns do Cerne", "text": "Edici\u00f3ns do Cerne \u00e9 unha empresa editorial de Santiago de Compostela creada en 1979.\nDescrici\u00f3n.\nFundada por Carlos Delgado e Lu\u00eds Mari\u00f1o a finais dos anos setenta. Destacou na edici\u00f3n de poes\u00eda, narrativa e ensaio, con autores como Salvador Garc\u00eda-Boda\u00f1o, Ram\u00f3n L\u00f3pez-Suevos, Ant\u00f3n Costa Rico, Rom\u00e1n Ra\u00f1a, Helena Villar Janeiro, Xes\u00fas R\u00e1bade Paredes, Mar\u00eda Xos\u00e9 Queiz\u00e1n, Xusto Beramendi, Tucho Calvo, Xos\u00e9 Manuel del Ca\u00f1o, Xos\u00e9 V\u00e1zquez Pintor ou Carlos Casares Mouri\u00f1o.\nAgrupou a obra completa de Ferm\u00edn Bouza Brey e, dende 2011, dedicase aos facs\u00edmiles baixo a direcci\u00f3n de Xes\u00fas Couceiro Rivas."}
{"id": "322229", "revid": "98629", "url": "https://gl.wikipedia.org/wiki?curid=322229", "title": "Human (filme de 2015)", "text": "Human \u00e9 un filme documental franc\u00e9s dirixido por Yann Arthus-Bertrand que se estreou no 2015.\nSinopse.\n\"Human\" \u00e9 un documental que recolle un conxunto de testemu\u00f1os de persoas repartidas por todo o planeta Terra e das s\u00faas situaci\u00f3n na vida. O realizador apoiouse nas entrevistas a m\u00e1is de 2\u00a0000 persoas de 65 pa\u00edses. De entre t\u00f3dalas entrevistas foron escollidas 110 intervenci\u00f3ns. Os temas abordados foron o amor, a agricultura, a homosexualidade ou a inmigraci\u00f3n.\nProduci\u00f3n.\nO filme foi financiado pola Fundaci\u00f3n Bettencourt Schueller, coa participaci\u00f3n de GoodPlanet, France 2 e de Google."}
{"id": "322230", "revid": "27155", "url": "https://gl.wikipedia.org/wiki?curid=322230", "title": "Identificador de perigosidade", "text": ""}
{"id": "322231", "revid": "27155", "url": "https://gl.wikipedia.org/wiki?curid=322231", "title": "UN ID", "text": ""}
{"id": "322232", "revid": "1131", "url": "https://gl.wikipedia.org/wiki?curid=322232", "title": "Edici\u00f3ns Embora", "text": "Edici\u00f3ns Embora \u00e9 unha empresa editorial fundada en Ferrol, en 1993, por Francisco Rodr\u00edguez L\u00f3pez, os irm\u00e1ns Carlos e Antonio Miragaya Casteleiro e Miguel Toval Porta.\nAutores.\nPublicou obra, entre outros, de Bernardino Gra\u00f1a, Xaqu\u00edn Mar\u00edn, Xavier Alcal\u00e1, Vicente Araguas, Xo\u00e1n Babarro, Concha Blanco, Xurxo Borraz\u00e1s, Rafael Carracedo Crespo, Xos\u00e9 Neira Vilas, Rosa Aneiros, Roberto Vidal Bola\u00f1o, Xes\u00fas Constela, Xos\u00e9 Manuel Su\u00e1rez Mart\u00ednez, Bernardo M\u00e1iz, Xulio Pardo de Neyra, Ant\u00f3n Cortizas, Rafa Villar, Rub\u00e9n Ruibal, Suso Lista, Enrique Vigo Teijeiro, Manuel Lorenzo Barxa, Fernando Cabeza Quiles, Paco Souto, Mar\u00eda Canosa, Guillermo Llorca, Mercedes Queixas, Carlos Pereira Mart\u00ednez, Rosa M\u00e9ndez Fonte, Ram\u00f3n Loureiro, Carlos Labra\u00f1a, Farruco Gra\u00f1a, Henrique Dacosta, Ignacio Silva, Rosal\u00eda Fern\u00e1ndez Rial, Imma Ant\u00f3nio Souto, Xabier Maceiras, Fernando Patricio Cortizo ou Xos\u00e9 Manuel Varela."}
{"id": "322234", "revid": "5863", "url": "https://gl.wikipedia.org/wiki?curid=322234", "title": "Embora Edici\u00f3ns", "text": ""}
{"id": "322235", "revid": "55340", "url": "https://gl.wikipedia.org/wiki?curid=322235", "title": "Aneis de Neptuno", "text": "Os aneis de Neptuno son un sistema de aneis planetarios moi tenues e febles, compostos principalmente de po c\u00f3smico, descubertos en 1989 pola sonda espacial \"Voyager 2\". Asem\u00e9llase m\u00e1is \u00f3s aneis de X\u00fapiter que \u00f3s aneis de Saturno ou de Urano.\nO sistema consta de cinco aneis que reciben o nome dos astr\u00f3nomos considerados m\u00e1is salientables na investigaci\u00f3n de Neptuno. Dende o m\u00e1is interior \u00f3 m\u00e1is exterior son Galle, Le Verrier, Lassell, Arago e Adams; ademais, existe un anel que coincide coa \u00f3rbita do sat\u00e9lite Galatea. Tres sat\u00e9lites m\u00e1is, N\u00e1iade, Talasa e Despina, orbitan entre os aneis facendo a funci\u00f3n de sat\u00e9lites pastores.\nO material dos aneis \u00e9 moi escuro; tr\u00e1tase probablemente de compostos org\u00e1nicos producidos pola radiaci\u00f3n da magnetosfera do planeta de xeito semellante \u00f3 dos aneis de Urano. A proporci\u00f3n de po nos aneis \u00e9 alta, de entre o 20% e o 70%, mentres que a profundidade \u00f3ptica \u00e9 baixa, de menos de 0,1.\nO anel Adams incl\u00fae cinco arcos m\u00e1is brillantes que o resto de aneis denominados Fraternidade, Igualdade 1, Igualdade 2, Liberdade e Coraxe. Os arcos ocupan cada un unha pequena lonxitude orbital do total do anel. A estabilidade dos arcos non est\u00e1 moi clara, xa que no 2005 detectouse un considerable adelgazamento do arco Liberdade. \u00c9 probable que a estabilidade do anel Adams estea relacionada co sat\u00e9lite Galatea."}
{"id": "322238", "revid": "98629", "url": "https://gl.wikipedia.org/wiki?curid=322238", "title": "Sen identidade", "text": "Sen identidade (en ) \u00e9 un filme corproducido entre os Estados Unidos, Francia, Alema\u00f1a e o Reino Unido, e dirixido por Jaume Collet-Serra que se estreou no 2011. Est\u00e1 protagonizado por Liam Neeson, Diane Kruger, January Jones, Aidan Quinn, Bruno Ganz e Frank Langella. Bas\u00e9ase na novela \"Out of My Head\" de Didier Van Cauwelaert. Estreouse en galego na TVG o 15 de xaneiro de 2015."}
{"id": "322239", "revid": "23204", "url": "https://gl.wikipedia.org/wiki?curid=322239", "title": "Unknown (filme de 2011)", "text": ""}
{"id": "322245", "revid": "89787", "url": "https://gl.wikipedia.org/wiki?curid=322245", "title": "Assassin's Creed II", "text": "Assassin's Creed II \u00e9 un videoxogo de historia ficticia, acci\u00f3n e aventuras en mundo aberto, desenvolvido por Ubisoft Montreal e distribu\u00eddo por Ubisoft. \u00c9 o segundo t\u00edtulo da serie \"Assassin's Creed\", unha secuela do videoxogo de 2007 \"Assassin's Creed\", e o primeiro t\u00edtulo da 'trilox\u00eda Ezio'. O videoxogo foi lanzado para PlayStation 3 e Xbox 360 en novembro de 2009, en marzo de 2010 estivo dispo\u00f1ible para Microsoft Windows, en outubro dese mesmo ano para OS X.\nA historia est\u00e1 ambientada no s\u00e9culo XXI e segue a historia de Desmond Miles, que revive a memoria xen\u00e9tica do seu devanceiro Ezio Auditore da Firenze. O argumento principal c\u00e9ntrase no Renacemento en Italia durante o s\u00e9culo XV e comezos do s\u00e9culo XVI. O xogador pode explorar Florencia, Venecia, Toscana e Forl\u00ec e guiar a Ezio na s\u00faa misi\u00f3n de vinganza contra os responsables da morte da s\u00faa familia. No xogo \u00e9 preciso empregar as habilidades de combate e sixilo, para que Desmond comece a descubrir os misterios sobre a antiga raza co\u00f1ecida como Primeiras Civilizaci\u00f3ns coa esperanza de rematar co conflito entre os Asasinos e os Cabaleiros Templarios.\nA produci\u00f3n de \"Assassin's Creed II\" comezou pouco despois do lanzamento de \"Assassin's Creed\" empregando un novo motor de xogo, o Anvil. O xogo recibiu a aclamaci\u00f3n da cr\u00edtica e vendeu m\u00e1is de 9 mill\u00f3ns de copias at\u00e9 maio de 2010. A versi\u00f3n de PC foi acollida con certo criticismo por mor do sistema de xesti\u00f3n de dereitos dixitais. O xogo ten un follow-up, ' e unha secuela directa, '."}
{"id": "322254", "revid": "56817", "url": "https://gl.wikipedia.org/wiki?curid=322254", "title": "Villahermosa", "text": "O top\u00f3nimo castel\u00e1n Villahermosa pode referirse a:"}
{"id": "322255", "revid": "1131", "url": "https://gl.wikipedia.org/wiki?curid=322255", "title": "Villanueva de los Infantes", "text": "O top\u00f3nimo castel\u00e1n Villanueva de los Infantes pode referirse a:"}
{"id": "322257", "revid": "75439", "url": "https://gl.wikipedia.org/wiki?curid=322257", "title": "Margarita Stolbizer", "text": "Margarita Stolbizer, nada en Mor\u00f3n, Buenos Aires o 17 de marzo de 1955, \u00e9 unha pol\u00edtica e avogada arxentina, que foi candidata presidencial nas elecci\u00f3ns de 2015.\nTraxectoria.\nEstudou dereito na Universidade de Mor\u00f3n. Foi secretaria xeral do Colexio de Avogados da s\u00faa localidade natal e membro da Xunta de Goberno da Federaci\u00f3n Arxentina de Colexios de Avogados (FACA). Comezou a s\u00faa militancia pol\u00edtica nas mocidades da Uni\u00f3n C\u00edvica Radical e foi directora de acci\u00f3n social do concello de Mor\u00f3n desde 1983 ata 1985, ano no que entrou no consistorio como concelleira, nas listas da UCR. En 1997 presentouse a deputada nacional resultando elixida, nesa \u00e9poca frmaba parte da Corrente de Opini\u00f3n Nacional, unha corrente interna da UCR liderada por Federico Storani.\nNas elecci\u00f3ns de 2003 foi candidata a gobernadora da provincia de Buenos Aires pola UCR, logrando o cuarto lugar co 8,97% dos votos (530 538 votos).\nEn 2007 integrou un grupo de dirixentes radicais que pretend\u00edan que a UCR apoiase a candidatura presidencial de Elisa Carri\u00f3, ex-afiliada radical, nas elecci\u00f3ns dese ano. Esa postura quedou en minor\u00eda, a UCR apoiou a candidatura de Roberto Lavagna, como consecuencia o sector liderado por Stolbizer separouse do partido, entrando na Coalici\u00f3n C\u00edvica, que a designou como a candidata a gobernadora da provincia de Buenos Aires. Asemade, o grupo organizouse como un partido pol\u00edtico novo, baixo a denominaci\u00f3n de Xeraci\u00f3n para un Encontro Nacional (XENE). Nas elecci\u00f3ns obtivo o segundo lugar cun mill\u00f3n cen mil votos (16.6%), tras de Daniel Scioli, da Fronte para a Vitoria (48,1%).\nVolveu presentar candidatura a gobernadora da Provincia de Buenos Aires nas elecci\u00f3ns de 2011 pola Fronte Ampla Progresista, situ\u00e1ndose en terceiro lugar cun 11,68% dos votos, por baixo de Francisco De Narv\u00e1ez (15,87%) e de Daniel Scioli (55,06%). Nas elecci\u00f3ns lexislativas de 2013 formou parte da Fronte Progresista, C\u00edvica e Social, encabezando a lista de deputados nacionais. Nas primarias de 2013 obtivo o terceiro lugar cun 11,10% dos votos, por tras de Mart\u00edn Insaurralde (29,60%) e Sergio Massa (35,10%).\nO 9 de maio de 2014 asumiu a presidencia do seu partido por dous anos, presentando a s\u00faa candidatura \u00e1 presidencia arxentina pola Fronte Progresistas."}
{"id": "322259", "revid": "89787", "url": "https://gl.wikipedia.org/wiki?curid=322259", "title": "Tau Ceti", "text": "Tau Ceti (\u03c4 Cet, \u03c4 Ceti) \u00e9 unha estrela da constelaci\u00f3n de Cetus que se asemella espectralmente \u00f3 sol, malia que s\u00f3 ten o 78% da masa do sol. A unha distancia de pouco menos de 12 anos luz do sistema solar, \u00e9 unha estrela relativamente achegada, e \u00e9 a estrela solitaria m\u00e1is pr\u00f3xima de tipo G. A estrela semella estable, cunha lixeira variaci\u00f3n estelar. \nTau Ceti \u00e9 deficiente do metal, o cal se relaciona acot\u00edo cando non hai planetas xigantes e poucos planetas rochosos. As observaci\u00f3ns detectaron que hai dez veces m\u00e1is po que o presente no sistema solar.\nDende decembro de 2012, hai probas de cinco planetas orbitando Tau Ceti, e un deles pode estar potencialmente na zona de habitabilidade. Por mor do disco residual, calquera planeta que orbite Tau Ceti pode padecer m\u00e1is impactos astron\u00f3micos que a Terra. Malia este atranco de habitabilidade, as s\u00faas caracter\u00edsticas como an\u00e1logo solar (semellante \u00f3 Sol) fixeron medrar o interese pola estrela. De acordo coa s\u00faa estabilidade, semellanza e relativa proximidade \u00f3 Sol, Tau Ceti est\u00e1 sempre na lista de obxectivos do proxecto da Search for Extra-Terrestrial Intelligence (SETI), e aparece na literatura de ciencia ficci\u00f3n."}
{"id": "322260", "revid": "89787", "url": "https://gl.wikipedia.org/wiki?curid=322260", "title": "Telangana", "text": "Telangana \u00e9 un dos 29 estados da India, situado no sur dese pa\u00eds. Formouse o 2 de xu\u00f1o de 2014 coa cidade de Hyderabad como a s\u00faa capital. Telangana limita cos estados de Maharashtra ao norte e noroeste, Chhattisgarh ao nord\u00e9s, Karnataka ao oeste, e Andhra Pradesh ao leste e ao sur. O duod\u00e9cimo estado m\u00e1is grande da India, Telangana ten unha superficie de 114.840 quil\u00f3metros cadrados e unha poboaci\u00f3n de 35 286 757 (censo de 2011). As cidades m\u00e1is poboadas ademais da capital son Warangal, Nizamabad, Karimnagar, Ramagundam e Khammam.\nTelangana adquiriu unha indentidade de seu como a rexi\u00f3n de fala teleg\u00faa do principado de Hyderabad, gobernado por Nizam de Hyderabad, que se uniu \u00e1 Uni\u00f3n India en 1948. En 1956 disolveuse o estado de Hyderabad como parte da reorganizaci\u00f3n ling\u00fc\u00edstica dos estados e Telangana fusionouse co antigo estado de Andhra para formar Andhra Pradesh. Tras anos de existencia dun movemento popular para separaci\u00f3n, outorgouse a separaci\u00f3n e a creaci\u00f3n do estado de Telangana o 2 de xu\u00f1o de 2014. Hyderabad continuar\u00e1 como a capital conxunta de Andhra Pradesh e Telangana durante un per\u00edodo non superior a dez anos."}
{"id": "322261", "revid": "89787", "url": "https://gl.wikipedia.org/wiki?curid=322261", "title": "243 Ida", "text": "(243) Ida \u00e9 un asteroide da familia Coronis do cinto principal. Foi descuberto o 29 de setembro de 1884 por Johann Palisa e recibe o nome dunha ninfa da mitolox\u00eda grega. Posteriores observaci\u00f3ns telesc\u00f3picas clasificaron o asteroide Ida como un asteroide de tipo S, o tipo m\u00e1is numeroso no cinto interior de asteroides. O 28 de agosto de 1993, Ida foi visitado pola nave espacial \"Galileo\", con destino a X\u00fapiter. Foi o segundo asteroide visitado por unha nave espacial e o primeiro que se descubriu que ti\u00f1a un sat\u00e9lite.\nIgual que todos os asteroides do cinto principal, a \u00f3rbita de Ida at\u00f3pase entre os planetas Marte e X\u00fapiter. O seu per\u00edodo orbital \u00e9 de 4,84 anos, e o seu per\u00edodo de rotaci\u00f3n, de 4,63 horas. Ida ten un di\u00e1metro medio de 31,4 quil\u00f3metros. \u00c9 de forma irregular e alongada, e polo que semella, est\u00e1 composto por dous grandes obxectos conectados entre eles nunha forma que lembra un croissant. A s\u00faa superficie \u00e9 unha das que ten m\u00e1is cr\u00e1teres do Sistema Solar, cunha ampla variedade de medidas e idades dos mesmos."}
{"id": "322262", "revid": "23204", "url": "https://gl.wikipedia.org/wiki?curid=322262", "title": "(243) Ida", "text": ""}
{"id": "322263", "revid": "23204", "url": "https://gl.wikipedia.org/wiki?curid=322263", "title": "Asteroide (243) Ida", "text": ""}
{"id": "322265", "revid": "98629", "url": "https://gl.wikipedia.org/wiki?curid=322265", "title": "Grand Theft Auto IV", "text": "Grand Theft Auto IV \u00e9 un videoxogo de mundo aberto desenvolvido por Rockstar North e publicado por Rockstar Games. Foi lanzado o 29 de abril de 2008 para as consolas PlayStation 3 e Xbox 360, e o 2 de decembro de 2008 para Microsoft Windows. \u00c9 o onceavo t\u00edtulo da serie \"Grand Theft Auto\", e a primeira grande estrea dende o videoxogo de 2004 \"\". Ambientado na cidade ficticia de Liberty City (baseada en Nova York), a historia dun xogador segue a un veterano de guerra, Niko Bellic e os seus intentos de fuxir do seu pasado baixo a presi\u00f3n de prestamistas e xefes criminais. O dese\u00f1o en mundo aberto permite \u00f3 xogador percorrer libremente toda a cidade, formada por tres grandes illas."}
{"id": "322268", "revid": "98629", "url": "https://gl.wikipedia.org/wiki?curid=322268", "title": "Nebulosa do Cangrexo", "text": "A nebulosa do Cangrexo (tam\u00e9n co\u00f1ecida como M1, NGC 1952, Taurus A e Taurus X-1) \u00e9 un resto de supernova resultante da explosi\u00f3n dunha supernova en 1054 (SN 1054), recollida por astr\u00f3nomos chineses e xaponeses. Os datos, recollidos no 1921 por Carlo Otto Lampland permitironlle a identificaci\u00f3n da nevbulosa como restos da supernova. Situada a unha distancia de aproximadamente 6300 anos luz (1930 pc) da Terra, na constelaci\u00f3n de Taurus, a nebulosa ten un di\u00e1metro de seis anos luz (1,84 pc) e a s\u00faa velocidade de expansi\u00f3n \u00e9 de 1500 km/s.\nO centro da nebulosa cont\u00e9n un p\u00falsar, denominado PSR0531+121, que xira sobre el mesmo a trinta revoluci\u00f3ns por segundo, emitindo tam\u00e9n pulsos de radiaci\u00f3n que van dende os raios gamma nas ondas de radio. O descubrimento da nebulosa foi a primeira evidencia que indica que as explosi\u00f3ns de supernova producen p\u00falsares.\nNo hemisferio sur tam\u00e9n hai unha Nebulosa do Cangrexo."}
{"id": "322269", "revid": "23204", "url": "https://gl.wikipedia.org/wiki?curid=322269", "title": "Taurus A", "text": ""}
{"id": "322270", "revid": "23204", "url": "https://gl.wikipedia.org/wiki?curid=322270", "title": "Taurus X-1", "text": ""}
{"id": "322271", "revid": "23204", "url": "https://gl.wikipedia.org/wiki?curid=322271", "title": "NGC 1952", "text": ""}
{"id": "322272", "revid": "23204", "url": "https://gl.wikipedia.org/wiki?curid=322272", "title": "Messier 1", "text": ""}
{"id": "322273", "revid": "1410", "url": "https://gl.wikipedia.org/wiki?curid=322273", "title": "IK Pegasi", "text": "IK Pegasi (ou HR 8210) \u00e9 un sistema estelar binario na constelaci\u00f3n de Pegasus. At\u00f3pase a unha distancia de aproximadamente 150 anos luz do sistema solar, e pos\u00fae luminosidade de abondo para poder ser vista a ollo nu dende a Terra.\nA estrela primaria (IK Pegasi A) \u00e9 unha estrela de secuencia principal de Clase A, que amosa pulsaci\u00f3ns menores de luminosidade. Est\u00e1 categorizada como unha estrela variable Delta Scuti e ten un ciclo peri\u00f3dico de variaci\u00f3n luminosa que se repite unhas 22,9 veces \u00f3 d\u00eda. A s\u00faa compa\u00f1eira (IK Pegasi B) \u00e9 unha anana branca masiva que se expandiu al\u00e9n da secuencia principal e deixou de xerar enerx\u00eda por fusi\u00f3n nuclear. \u00c1mbalas d\u00faas estrelas orbitan, unha arredor da outra, completando unha volta cada 21,7 d\u00edas, cunha separaci\u00f3n media duns 31 mill\u00f3ns de quil\u00f3metros, ou 0,21 unidades astron\u00f3micas (UA). A s\u00faa \u00f3rbita \u00e9 menor que a de Mercurio arredor do Sol."}
{"id": "322274", "revid": "23204", "url": "https://gl.wikipedia.org/wiki?curid=322274", "title": "HR 8210", "text": ""}
{"id": "322275", "revid": "89787", "url": "https://gl.wikipedia.org/wiki?curid=322275", "title": "Campionato do Mundo de Ciclismo en Ruta de 2014", "text": "O Campionato do Mundo de Ciclismo en Ruta de 2014 foi a 81\u00aa edici\u00f3n do Campionato do Mundo de Ciclismo en Ruta. O campionato celebrouse entre o d\u00eda 21 e o d\u00eda 28 de setembro de 2014 na cidade de Ponferrada, capital do Bierzo.\nElecci\u00f3n da sede.\nA Uni\u00f3n Ciclista Internacional anunciou o 4 de abril de 2011 que Ponferrada era a mellor candidatura para albergar os Campionatos. A candidatura da cidade do Berzo tivo o seu punto forte na importancia dos elementos deportivos e econ\u00f3micos. Ponferrada xa intentara celebrar o Campionato do Mundo de Ciclismo en Ruta de 2013 que finalmente foi para a Toscana. Outras candidaturas para os Campionatos do 2014 foron a de Hooglede-Gits en B\u00e9lxica, a de Chihuahua en M\u00e9xico e a do Vend\u00e9e en Francia.\nClasificaci\u00f3n.\nA clasificaci\u00f3n principal baseouse en actuaci\u00f3ns nos eventos UCI durante a tempada 2014. Os resultados de xaneiro ao 15 de agosto contaron para os criterios de clasificaci\u00f3n.\nFederaci\u00f3ns participantes.\nNas competici\u00f3ns rexistr\u00e1ronse ciclistas de 68 federaci\u00f3ns diferentes. Ademais desas naci\u00f3ns, un ciclista de Namibia completou a contra o reloxo por equipos masculina. O ciclista da Rep\u00fablica Dominicana e o de Turkmenist\u00e1n non participaron nas s\u00faas respectivas carreiras.\nHorarios.\nTodas as carreiras comezaron e remataron en Ponferrada na franxa horaria UTC+1."}
{"id": "322276", "revid": "98629", "url": "https://gl.wikipedia.org/wiki?curid=322276", "title": "Gabino Rey Santiago", "text": "Gabino Victorio Segundo Rey de Santiago (artisticamente co\u00f1ecido como Gabino), nado en Mar\u00edn o 8 de xaneiro de 1928 e finado en Barcelona o 30 de abril de 2006, foi un artista pintor galego.\nBiograf\u00eda.\nO seu pai Agust\u00edn Rey Fonseca, fora o primeiro alcalde republicano daquela poboaci\u00f3n, feito que no ano 1936 motivou o seu traslado familiar a Barcelona. As\u00ed pois, foi en Barcelona onde o artista, \u00e1 vez que cursaba os seus estudos de Bacharelato na Academia Homero, iniciou a s\u00faa carreira pict\u00f3rica. Xa aos 14 anos, en 1943 pintou un autorretrato que motivou o primeiro interese da cr\u00edtica barcelonesa a ra\u00edz de obter o 1\u00ba premio no 1\u00ba Sal\u00f3n da Mocidade das galer\u00edas Dalmau no ano 1943.\nPosteriormente exp\u00f3n nunha colectiva dos Artistas de La Campana de Sant Gervasi, nas galer\u00edas Reig. Este grupo de mozos artistas tomou o nome dunha taberna do Carrer Sant Eusebi, preto da Pla\u00e7a Molina, onde se reun\u00eda un grupo de artistas, pintores, escultores, fil\u00f3sofos, psic\u00f3logos e intelectuais varios, grupo ao que se uniron Joan Vilat\u00f3 e Josep Vilat\u00f3 (sobri\u00f1os de Picasso). Joan Pon\u00e7, Antoni T\u00e1pies, Modest Cuixart, Jos\u00e9 Mar\u00eda de Sucre, Arnau Puig e mais Joan Brossa, ademais de personaxes polivalentes como Guillem Maragall, Francesc Gom\u00e1, Vicen\u00e7 Bonet e outros creadores inquedos, procedentes alg\u00fans deles da fusi\u00f3n de dous faladoiros veci\u00f1os, a de La Campana e a do grupo da Pla\u00e7a Molina. Nos seus anos de mocidade, Gabino foi un asiduo participante daqueles cen\u00e1culos, feito que sen d\u00fabida exerceu unha certa influencia na s\u00faa personalidade tanto humana como art\u00edstica, se ben viviu de primeira man o nacemento do grupo Dau al set (pois os integrantes eran amigos com\u00fans), el optou por un cami\u00f1o moi persoal sen participar nas actividades dada\u00edstas ou surrealistas da maior\u00eda dos seus compa\u00f1eiros.\nDurante a s\u00faa escolaridade fixera moi boa relaci\u00f3n co seu profesor de debuxo Ramon Rogent, quen, adivi\u00f1ando nel as s\u00faas calidades de pintor, invitouno a tomar clases particulares no seu estudio, centro no que \u00e1 vez se relacionou con outras novas promesas do momento.\nEn 1945 expuxo por vez primeira na Galer\u00eda Syra de Barcelona. Nese mesmo ano, o \"Cercle Maillol\" do Instituto Franc\u00e9s concedeulle unha bolsa en Par\u00eds \u00e1 que se ve obrigado a rexeitar por mor de non ter en regra o servizo militar.\nEn 1947 presentouse \u00e1 III Exposici\u00f3n Universal da Uni\u00f3n da Arte de Bilbao e obtivo o primeiro premio.\nMalia non ter iniciado unha brillante carreira como pintor, despois de 1947 optou por silenciar os seus dotes art\u00edsticos durante un longo per\u00edodo e non reapareceu at\u00e9 o ano 1957. A estes anos de inactividade dentro da s\u00faa traxectoria pict\u00f3rica d\u00e9uselles o nome de \"d\u00e9cada escura\".\nCando reaparece en 1957 cunha exposici\u00f3n na Sala Par\u00e9s, galer\u00eda \u00e1 que estar\u00e1 vencellado at\u00e9 a s\u00faa morte, os cr\u00edticos do momento Alberto Castillo e Juan Cort\u00e9s fanlle o mellor recibimento e, segundo Cort\u00e9s, \"\u00e9 novo e \u00e9 moito m\u00e1is ca unha promesa\", ou \"\u00e9 unha estrela con luz propia\", ou \"a s\u00faa arte \u00e9 voluntariosa e grave\", \"a s\u00faa pintura \u00e9 construtiva e non sensitiva\", \"Gabino sabe facer pintura da realidade\".\nA partir daquela data a pintura de Gabino vai reafirm\u00e1ndose e ocupa un lugar relevante nas tempadas pict\u00f3ricas de Barcelona e Madrid. En 1979 toma parte na ART'Expo de Nova York, pasando a formar parte de colecci\u00f3ns particulares desa cidade. En 1980 obt\u00e9n o Premio A. A. Pousssielque, da \"Soci\u00e9t\u00e9 Nationale des Beaux Arts\", Par\u00eds. No mesmo ano exp\u00f3n na Serendipity Gallery dos \u00c1nxeles, Estados Unidos, e en 1981 pres\u00e9ntase na Naif Gallery de Palos Verdes, California.\nA obra de Gabino \u00e1chase representada nos museos de Lugo, Pontevedra e Sitges (Barcelona), e en colecci\u00f3ns particulares de Espa\u00f1a, Alema\u00f1a, Francia, Portugal, India, Brasil, Su\u00edza, Gran Breta\u00f1a e Estados Unidos de Am\u00e9rica."}
{"id": "322277", "revid": "98629", "url": "https://gl.wikipedia.org/wiki?curid=322277", "title": "Eclipse de L\u00faa de setembro de 2015", "text": "Unha eclipse superlunar total ter\u00e1 lugar entre a medianoite do 27 e o albor do 28 de setembro de 2015, segundo das d\u00faas eclipses lunares totais de 2015 e o derradeiro das eclipses das ou da \"\". Ocorrer\u00e1 tam\u00e9n acompa\u00f1ado polo fen\u00f3meno lunar chamado \u00absuperl\u00faa\u00bb.\nA seguinte eclipse total non ter\u00e1 lugar ata xaneiro de 2018.\nVisualizaci\u00f3n.\nMapa.\nO seguinte mapa amosaa as rexi\u00f3ns dende as que ser\u00e1 posible ver a eclipse. En gris, as zonas que non ver\u00e1n a eclipse; en branco, as que si o ver\u00e1n; en celeste, as que poder\u00e1n vela na sa\u00edda ou recollida lunar.\nSuperl\u00faa.\nEsta L\u00faa eclipsada verase un 12,9 % maior en di\u00e1metro que outras eclipses lunares, (29,66' para unha eclipse de tama\u00f1o aparente menor, e 33,47' para esta eclipse, di\u00e1metros vistos dende o centro da Terra. As seguintes imaxes dan unha idea da diferenza:\nAntecedentes.\nEsta eclipse lunar ocorre cando a L\u00faa pasa dentro da sombra da Terra. Ao comezar a eclipse \u00e1s 00:11:47 (UTC), a sombra da Terra escureceu primeiro un pouco a L\u00faa. A sombra comezou a cubrir a L\u00faa, comunic\u00e1ndolle unha cor vermella-marr\u00f3n escura (a cor pode variar en funci\u00f3n das condici\u00f3ns atmosf\u00e9ricas). A L\u00faa parece ser de cor arrubiada pola dispersi\u00f3n de Rayleigh (o mesmo efecto que fai que o solpor apareza de cor vermella) e a refracci\u00f3n da luz pola atmosfera da Terra na s\u00faa umbra. O seu momento m\u00e1ximo m\u00e1is avermellado \u00e9 02:47:07 (UTC), finalizando cara \u00e1s 05:22:27 (UTC).\nA seguinte simulaci\u00f3n amosa o aspecto aproximado da L\u00faa \u00f3 pasar a traverso da sombra da Terra. Nela, o brillo da L\u00faa \u00e9 esaxerado dentro da sombra limiar. A parte norte da L\u00faa, m\u00e1is pr\u00f3xima \u00f3 centro da sombra, aparece m\u00e1is escura, e a aparencia da maior\u00eda \u00e9 vermella."}
{"id": "322279", "revid": "55821", "url": "https://gl.wikipedia.org/wiki?curid=322279", "title": "Centro hist\u00f3rico de Pontevedra", "text": "O centro hist\u00f3rico de Pontevedra \u00e9 a parte m\u00e1is antiga da cidade correspondente ao primitivo asentamento urbano. \u00c9 o segundo casco antigo m\u00e1is importante de Galicia despois do de Santiago de Compostela e foi declarado Conxunto Hist\u00f3rico-Art\u00edstico o 23 de febreiro de 1951.\nO centro hist\u00f3rico da cidade pos\u00fae unha gran riqueza arquitect\u00f3nica e conserva numerosos restos das \u00e9pocas medieval, moderna e contempor\u00e1nea.\nLocalizaci\u00f3n.\nO centro hist\u00f3rico de Pontevedra est\u00e1 delimitado principalmente polas r\u00faas que coinciden co trazado da antiga muralla, situ\u00e1ndose a s\u00faa parte norte na marxe esquerda do r\u00edo L\u00e9rez que atravesa a cidade. O casco antigo est\u00e1 delimitado pola r\u00faa Serra ao norte, a r\u00faa Arcebispo Malvar ao leste, a r\u00faa Michelena ao sur e as r\u00faas Cobi\u00e1n Roffignac e Padre Amoedo Carballo ao leste. A Alameda e a Gran V\u00eda de Montero R\u00edos coas Ru\u00ednas do Convento de San Domingo e os edificios institucionais oficiais de finais do s\u00e9culo XIX consid\u00e9ranse como unha prolongaci\u00f3n do centro hist\u00f3rico cara ao oeste.\nHistoria.\nFoi probablemente no s\u00e9culo IX cando a poboaci\u00f3n de Pontevedra comezou a reunirse en torno \u00e1 antiga ponte e enclave romanos. En 1169, o rei Fernando II de Le\u00f3n e Galicia concedeulle a categor\u00eda de cidade. Iniciouse a construci\u00f3n da nova ponte medieval (actual ponte do Burgo) e a poboaci\u00f3n foise asentando no que hoxe \u00e9 o centro hist\u00f3rico.\nPontevedra dotouse dunha muralla fortificada que se desenvolveu en tres fases sucesivas a partir do n\u00facleo orixinal situado nas inmediaci\u00f3ns da Bas\u00edlica de Santa Mar\u00eda a Maior, a zona m\u00e1is alta e facilmente defendible. A planta da primeira muralla \u00e9 a dunha bastida preplanificada, organizada en tres r\u00faas paralelas (Prater\u00eda Vella, Amargura-San Marti\u00f1o e r\u00faa Alta-Sor Luc\u00eda) e unha transversal central correspondente \u00e1 parte alta da r\u00faa Isabel II.\nNo s\u00e9culo XIII, o recinto amurallado ampliouse como consecuencia do paulatino crecemento econ\u00f3mico e demogr\u00e1fico xerado polos privilexios reais concedidos \u00e1 cidade (en 1229, Afonso VIII de Le\u00f3n e Galicia outorgoulle un privilexio exclusivo para a elaboraci\u00f3n e distribuci\u00f3n de peixe en todo o reino, e en 1238, Fernando III de Castela concedeulle a fabricaci\u00f3n de graxa de sa\u00edn). Nos \u00faltimos anos do s\u00e9culo XIII chegaron as ordes mendicantes dos dominicos, as clarisas e os franciscanos; estes \u00faltimos constru\u00edron o seu convento no outro punto alto do casco antigo, ao leste.\nNo s\u00e9culo XIV produciuse unha segunda fase de ampliaci\u00f3n da muralla, que discorre pola r\u00faa Pasanter\u00eda e a praza da Ferrer\u00eda ata a s\u00faa confluencia coa r\u00faa Michelena. Neste s\u00e9culo o franc\u00e9s Jean Froissart alcumou a cidade \"a Boa Vila\" (\"La Bonne Ville\") nas s\u00faas cr\u00f3nicas pola s\u00faa magn\u00edfica situaci\u00f3n xeogr\u00e1fica e o seu esplendor econ\u00f3mico. No s\u00e9culo XV, o crecemento da cidade fixo necesaria unha \u00faltima ampliaci\u00f3n da muralla. En 1452, Xo\u00e1n II de Castela concedeu a Pontevedra o t\u00edtulo de porto de carga e descarga de Galicia e, en 1467, Henrique IV de Castela premiouna coa autorizaci\u00f3n para establecer unha feira franca anual de 30 d\u00edas. Era necesario dispo\u00f1er dun espazo suficientemente amplo e controlado para celebrar a feira (correspondente \u00e1 actual praza da Ferrer\u00eda). A nova muralla completouse en 1480.\nNo s\u00e9culo XVI, o poder econ\u00f3mico do Gremio de Mareantes levou \u00e1 construci\u00f3n da Bas\u00edlica de Santa Mar\u00eda a Maior. Ao longo do s\u00e9culo XVI, o armaz\u00f3n de r\u00faas, prazas e edificios cubriu parte dos espazos baleiros do interior das murallas de Pontevedra. En 1719, a invasi\u00f3n inglesa causou grandes danos \u00e1 cidade. Durante este s\u00e9culo lev\u00e1ronse a cabo reformas urbanas con novas prazas e r\u00faas e constru\u00edronse novos edificios relixiosos, como a Igrexa de San Bartolomeu e o Colexio da Compa\u00f1\u00eda de Xes\u00fas, as\u00ed como novos pazos urbanos como o de Mugartegui e a remodelaci\u00f3n do dos Condes de Maceda. Preto do recinto amurallado, constru\u00eduse en 1792 a Igrexa da Virxe Peregrina.\nNo s\u00e9culo XIX derrubouse a muralla medieval, comezando en 1852 coa porta de Trabancas e terminando co tramo da r\u00faa do Rouco e da r\u00faa Cobi\u00e1n Roffignac en 1875. Tam\u00e9n se derrubaron as torres arcebispais e a fortaleza dos Churruchaos, e constru\u00eduse o palacete das Mendoza.\nEn 1880 constru\u00eduse a nova Casa do concello, urbanizouse a praza de Espa\u00f1a e ampliouse a Alameda (antiga horta dos dominicos), fronte \u00e1 cal se constru\u00edron os edificios administrativos oficiais, sede das instituci\u00f3ns da capital da provincia, outorgada en 1833. En 1951, o centro hist\u00f3rico de Pontevedra foi declarado conxunto hist\u00f3rico-art\u00edstico. En 1999, o centro hist\u00f3rico peonalizouse e levouse a cabo unha profunda renovaci\u00f3n urbana.\nEstrutura urbana.\nA bas\u00edlica de Santa Maria A Maior e o convento de San Francisco marcan os puntos estrat\u00e9xicos de oeste a leste do casco antigo sobre dous outeiros. Entre eles, configurouse a cidade medieval co seu labirinto de r\u00faas e prazas medievais. As r\u00faas estrutur\u00e1ronse ao redor dun eixo principal que corresponde \u00e1s actuais r\u00faas Sarmiento e Isabel II, e a partir de a\u00ed divid\u00edronse o resto das r\u00faas, formando un exemplo cl\u00e1sico de cidade medieval con planta en espi\u00f1a de peixe, onde as r\u00faas estrut\u00faranse a partir dun \u00fanico eixo central sobre o que se enxertan as r\u00faas secundarias. A r\u00faa Real atravesa parte do casco antigo de norte a sur. Entre as r\u00faas, o centro hist\u00f3rico est\u00e1 salpicado de prazas de proporci\u00f3ns regulares, cadradas ou rectangulares, con moitas casas nobres con escudos de pedra, que airean o tecido urbano e danlle elegancia.\nO principal espazo verde do casco antigo son os xard\u00edns de Casto Sampedro, anexos \u00e1 igrexa e ao antigo convento de San Francisco. Ao oeste at\u00f3pase o Campi\u00f1o de Santa Mar\u00eda cos restos da antiga muralla, e ao suroeste do casco antigo est\u00e1 a Alameda de Pontevedra, antiga horta dos dominicos.\nLugares de interese e monumentos.\nPrazas de orixe medieval.\nO centro hist\u00f3rico organ\u00edzase ao redor de distintas prazas. Estas prazas medievais do casco antigo de Pontevedra destacan como pequenas estancias de proporci\u00f3ns regulares e xeom\u00e9tricas. Moitas delas evocan cos seus nomes comerciais as actividades que al\u00ed se desenvolv\u00edan hai s\u00e9culos: a praza da Le\u00f1a, a da Verdura, a da Pedreira, a da Ferrer\u00eda... As prazas m\u00e1is importantes son: a da Verdura, a da Ferrer\u00eda, a da Le\u00f1a, a do Teucro, a da Pedreira, a de M\u00e9ndez N\u00fa\u00f1ez e a de Curros Enr\u00edquez. Outras prazas importantes do casco antigo son: Cinco R\u00faas, Peirao ou Alonso de Fonseca e na beira do centro hist\u00f3rico a praza da Peregrina e a praza de Espa\u00f1a.\nEdificios relixiosos.\nOs edificios relixiosos m\u00e1is representativos do casco antigo foron constru\u00eddos por ordes mendicantes (dominicos, franciscanos), polo poderoso gremio dos mareantes, polos xesu\u00edtas e pola confrar\u00eda da nosa Se\u00f1ora do Refuxio e Divina Peregrina. Estes edificios son: as ru\u00ednas do convento g\u00f3tico de Santo Domingo, a igrexa g\u00f3tica de San Francisco, a bas\u00edlica g\u00f3tico-renacentista de Santa Mar\u00eda a Maior, a igrexa barroca de San Bartolomeu, o colexio barroco da Compa\u00f1\u00eda de Xes\u00fas e a igrexa barroca da Virxe Peregrina. No casco antigo tam\u00e9n hai varias capelas, como a do Nazareno e a das \u00c1nimas e o Santuario das Aparici\u00f3ns, e f\u00f3ra do casco antigo, a poucos metros ao leste das antigas murallas, at\u00f3pase o convento g\u00f3tico de Santa Clara.\nEdificios civ\u00eds.\nPontevedra foi un lugar privilexiado de residencia da nobreza e de poderosas familias galegas. Ningunha outra cidade galega pos\u00fae tal riqueza de escudos nas fachadas de moitas casas nobres e pazos. No centro hist\u00f3rico hai m\u00e1is de 200 escudos tallados en pedra.\nEdificios civ\u00eds importantes son: a Casa das Camp\u00e1s, o Pazo dos Condes de Maceda, o Pazo de Gago e Montenegro, o Pazo de Mugartegui, o Pazo de Garc\u00eda Fl\u00f3rez, o Pazo de Castro Monteagudo, a Casa das Caras, a Casa dos Vaamonde, o Teatro Principal de Pontevedra e o Liceo Casino, o Pazo do Marqu\u00e9s de Aranda, a casa do Correo Vello, a Casa Consistorial de Pontevedra, o palacete das Mendoza, o edificio do Colexio Oficial de Aparelladores e Arquitectos T\u00e9cnicos de Pontevedra, o Pazo da Deputaci\u00f3n de Pontevedra, o IES Valle Incl\u00e1n, o Mercado de Abastos de Pontevedra e o Edificio Castelao.\nEstatuas.\nAs estatuas do centro hist\u00f3rico renden homenaxe a personaxes importantes da historia da cidade: O Fiel contraste, o Monumento aos heroes de Ponte Sampaio ou a Estatua de Valle-Incl\u00e1n, as\u00ed como a figuras populares como o Papagaio Ravachol ou \u00e1s Mulleres Galegas (\"Muller con gali\u00f1as\").\nPontes.\nA ponte do Burgo \u00e9 a ponte medieval en arco que permite acceder ao centro hist\u00f3rico desde o norte e que deu nome \u00e1 cidade (Pontis Veteris). Por ela pasa o cami\u00f1o portugu\u00e9s.\nMuseos.\nOs seguintes museos at\u00f3panse no centro hist\u00f3rico da cidade:\nBens de Interese Cultural.\nO conxunto de monumentos do centro hist\u00f3rico que desde 1951 foi protexido patrimonialmente, ao abeiro de distintas figuras legais que en 1985 quedaron unificadas baixo a categor\u00eda de Ben de Interese Cultural, froito da entrada en vigor da Lei 16/1985, de Patrimonio Hist\u00f3rico Espa\u00f1ol son:\nF\u00f3ra da cidade vella at\u00f3pase tam\u00e9n o Mosteiro de L\u00e9rez e arredores declarado Monumento Hist\u00f3rico-Art\u00edstico e Paraxe Pintoresca o 21 de xu\u00f1o de 1946.\nEventos culturais e festividades.\nNo centro hist\u00f3rico da cidade cel\u00e9brase a Feira Franca de Pontevedra, o enterro do papagaio Ravachol, os Maios e diversos eventos das festas patronais da Virxe Peregrina."}
{"id": "322280", "revid": "6", "url": "https://gl.wikipedia.org/wiki?curid=322280", "title": "Eclipse de L\u00faa do 28 de setembro de 2015", "text": ""}
{"id": "322281", "revid": "18868", "url": "https://gl.wikipedia.org/wiki?curid=322281", "title": "Igrexa da Peregrina", "text": ""}
{"id": "322282", "revid": "25871", "url": "https://gl.wikipedia.org/wiki?curid=322282", "title": "Parque natural do can\u00f3n do r\u00edo Lobos", "text": "O parque natural do canon do R\u00edo Lobos, at\u00f3pase na provincia espa\u00f1ola de Soria.\nCaracter\u00edsticas.\nO canon pos\u00fae unha extensa rede de covas naturais, onde se practica a espeleolox\u00eda. A fauna \u00e9 salientable pola presenza de aves de presa: voitres leonados, aguias reais, falc\u00f3ns, voitres brancos ou bufos reais. Outras especies importantes son as grallas, as xenetas e o musga\u00f1o dos Pireneos. A beira dos cursos de auga importante presenza de bosques de xenebreiros e lamigueiras. En canto \u00f3 patrimonio c\u00f3mpre salientar a Ermida de San Bartolomeu e un castelo visig\u00f3tico."}
{"id": "322283", "revid": "27155", "url": "https://gl.wikipedia.org/wiki?curid=322283", "title": "Ramaria flaccida", "text": "Ramaria flaccida \u00e9 unha especie de fungo coral na familia Gomphaceae. Oririnariamente descrito coma \"Clavaria flaccida\" por Elias Fries en 1821, a especie pasouse ao x\u00e9nero \"Ramaria\" por Hubert Bourdot en 1898.\nAparece en Europa e Am\u00e9rica do Norte. Ten presenza en Galicia e Norte de Portugal.\nConsid\u00e9rase un cogomelo t\u00f3xico.\nDescrici\u00f3n.\nComponse dun esporocarpo que ten forma de multitude de varetas dispostas a xeito de p\u00f3las verticais de 3 a 10\u00a0cm de alto. As \"p\u00f3las\" rematan en forma de pequenas subramas de puntas espi\u00f1entas."}
{"id": "322284", "revid": "18868", "url": "https://gl.wikipedia.org/wiki?curid=322284", "title": "Clavaria flaccida", "text": ""}
{"id": "322288", "revid": "89787", "url": "https://gl.wikipedia.org/wiki?curid=322288", "title": "Crisocl\u00f3ridos", "text": "A dos crisocl\u00f3ridos (\"Chrysochloridae\") \u00e9 unha familia de mam\u00edferos placentarios afrosor\u00edcidos, a \u00fanica da suborde dos crisoclorideos (\"Chrysochloridea\").\nTr\u00e1tase de pequenos insect\u00edvoros escavadores que, debido ao seu comportamento subterr\u00e1neo e da s\u00faa discreci\u00f3n, pasaron despercibidos durante moito tempo para os zo\u00f3logos.\nActualmente co\u00f1\u00e9cense unha vintena de especies que habitan no sur de \u00c1frica incu\u00eddos os desertos de Namibia e do Kalahari, e que son co\u00f1ecidas vulgarmente na bibliograf\u00eda internacional como toupas douradas.\nPor\u00e9n, taxonomicamente son distintos das aut\u00e9nticas toupas, \u00e1s que se asemellan debido a un fen\u00f3meno de converxencia evolutiva.\nPor outra parte, as toupas douradas presentan unha not\u00e1bel semellanza coas toupas marsupiais de Australia, tan importante que, a pesar da separaci\u00f3n marsupial-placentario, antigamente se cr\u00eda que estaban relacionados. Esta semellanza posibelmente \u00e9 debida a que os crisocl\u00f3ridos son placentarios moi primitivos e a que te\u00f1en h\u00e1bitos similares aos dos notorictemorfos.\nCaracter\u00edsticas.\nAs toupas douradas viven case todo o tempo exclusivamente baixo terra, en prader\u00edas, estepas, bosques, zonas pantanosa, desertos, ou terreos monta\u00f1osos. Como varios outros mam\u00edferos escavadores con h\u00e1bitos similares, te\u00f1en as patas curtas, con garras potentes, a pelaxe moi mesta, que repele a sucidade e a humidade, e a pel endurecida, especialmente na cabeza. Os seus ollos non son funcionais e est\u00e1n cubertos pola pel, e as orellas son s\u00f3 pequenas aberturas; como as toupas marsupiais, te\u00f1en unha ampla almofada de coiro para protexer as fosas nasais. O seu principal sentido \u00e9 o do tacto, e son particularmente sens\u00edbeis \u00e1s vibraci\u00f3ns que poden indicar un perigo inminente.\nO seu tama\u00f1o oscila entre os 8 e os 20\u00a0cm. Te\u00f1en os ombros moi musculados e tres garras para escavar nas patas dianteiras; non te\u00f1en quinto dedo, e o primeiro e o cuarto son vestixiais. Os p\u00e9s traseiros conservan os cinco dedos e son palmados, para facilitaren a operaci\u00f3n de padexar eficazmente a terra escavada coas garras dianterias. Alim\u00e9ntanse de pequenos insectos, que encontran co sentido do o\u00eddo. A tuopa dourada de Grant (\"Eremitalpa granti\") pode percorrer 6\u00a0km cada noite buscando comida.\nMentres que as especies que viven nos desertos simplemente 'nadan' a trav\u00e9s da area solta, as outras constr\u00faen tobos permanentes. Estes tobos son relativamente complexos na s\u00faa forma, e poden chegar at\u00e9 un metro baixo terra. Te\u00f1en c\u00e1maras profundas para as escaci\u00f3ns e outras que usan como latrinas. A terra escavada \u00e9 empuxada cara a arriba, e forman na superficie as t\u00edpicas toupeiras. En zonas de clima extremadamente c\u00e1lido, cando vai moita calor a toupa dourada de Grant ref\u00faxiase a profundidades duns 50\u00a0cm, e pode entrar nun estado de dormencia para conservar a enerx\u00eda.\nAs femias paren dunha a tres cr\u00edas, que nacen sen pelo nun ni\u00f1o forrado de herba dentro do tobo. A reproduci\u00f3n pode producirse durante todo o ano. Os adultos son solitarios, e defenden agresivamente o seu territorio e o seu tobo dos intrusos, especialmente onde os recursos son relativamente escasos.\nTaxonom\u00eda.\nDescrici\u00f3ns dos taxons.\nA suborde dos \"Chrysochloridea\" foi fundada en 1915 polo m\u00e9dico e paleont\u00f3logo surafricano, nado en Escocia, Robert Broom. En 1993 MacPhee e Novacek erixiron a suborde \"Chrysochloromorpha\" para as toupas douradas, pero segundo os criterios establecidos por Simpson en 1945, para os principios nomenclaturais para categor\u00edas por riba de superfamilias, \"Chrysochloridea\" \u00e9 o sin\u00f3nimo s\u00e9nior. \nEn canto \u00e1 \u00fanica familia desa suborde, a dos \"Chrysochloridae\", fora descrita en 1825 polo naturalista ingl\u00e9s John Edward Gray, en \"Ann. Philos\"., n.s., 10: 335.\nEtimolox\u00edas.\nOs nomes cient\u00edficos, tanto \"Chrysochloridea\" como \"Chrysochloridae\" est\u00e1n formados sobre a base da ra\u00edz do nome do seu x\u00e9nero tipo, \"Chrysochloris\", coa adici\u00f3n das desinencias do lat\u00edn cient\u00edfico \"-idea\" e \"\u00b4-idae\", respectivamente, amabas as d\u00faas derivadas do grego antigo -\u03af\u03b4\u03b5\u03c2 \"-\u00eddes\", de \u03b5\u03af\u03b4\u03bf\u03c3 \"e\u00eddos\", \"aparencia\" \"aspecto\".\nPola s\u00faa parte, o nome \"Chrysochloris\" est\u00e1 formado polos elementos \"chryso-\", calco do correrpondente do grego antigo \u03c7\u03c1\u03c5\u03c3\u03bf- \"chryso-\", de \u03c7\u03c1\u03c5\u03c3\u03cc\u03c2 \"chrys\u00f3s\", \"ouro\" e \"-chloris\", adaptaci\u00f3n do grego \u03c7\u03bb\u03c9\u03c1\u03cc\u03c2 \"chl\u014dr\u00f3s\", \"de cor verde amarelada\".\nO nome vulgar toupas douradas deriva da coloraci\u00f3n dourada da pelaxe destes animais semellantes, en forma e h\u00e1bitos, \u00e1s aut\u00e9nticas toupas.\nClasificaci\u00f3n.\nComo lle ocorreu a moitos outros grupos de 'pequenos mam\u00edferos comedores de insectos', a clasificaci\u00f3n das toupas douradas sufriu unha conmoci\u00f3n nos \u00faltimos tempos \u00e1 luz das novas informaci\u00f3ns xen\u00e9ticas hoxe dispo\u00f1\u00edbel. Tradicionalmente coloc\u00e1ronse, xunto coas musara\u00f1as, os ourizos e outras criaturas pequenas de alimentaci\u00f3n basicamente insect\u00edvora e dif\u00edciles de situar, como unha parte do caix\u00f3n de xastre que constitu\u00eda a hoxe desbotada orde dos \"Insectivora\". Algunhas autoridades mante\u00f1en esta clasificaci\u00f3n, polo menos polo de agora. Pero os m\u00e1is deles sit\u00faan \u00e1s toupas douradas, canda os tenrecs, nunha nova orde, \u00e1s veces co\u00f1ecida como \"Tenrecomorpha\", mentres que a maior\u00eda a chaman \"Afrosoricida\", e reservan o termo \"Tenrecomorpha\" para a suborde desta orde que comprende a \u00fanica familia dos \"Tenrecidae\". As\u00ed, segundo Wilson &amp; Reeder, en\n\"Mammal Species of the World\", a clasificaci\u00f3n \u00e9 a seguinte:\nSituaci\u00f3n.\nDas 21 especies de toupas douradas, nada menos que 11 est\u00e1n ameazadas de extinci\u00f3n. As principais causas son as explotaci\u00f3ns mineiras de area, as malas pr\u00e1cticas agr\u00edcolas, a urbanizaci\u00f3n crecente e a depredaci\u00f3n por parte dos cans e os gatos dom\u00e9sticos."}
{"id": "322289", "revid": "98629", "url": "https://gl.wikipedia.org/wiki?curid=322289", "title": "Mass Effect 3", "text": "Mass Effect 3 \u00e9 un videoxogo de ciencia ficci\u00f3n, rol e \"shooter\" de 2012 desenvolvido por BioWare e publicado por Electronic Arts para Microsoft Windows, Xbox 360, PlayStation 3 e Wii U. Anunciado oficialmente o 11 de decembro de 2010, foi publicado o 6 de marzo de 2012 sendo o cap\u00edtulo final na trilox\u00eda \"Mass Effect\", completando a historia do Comandante Shepard. A versi\u00f3n para Wii U anunciouse na conferencia de Nintendo da Electronic Entertainment Expo de 2012. A adaptaci\u00f3n para Wii U foi desenvolvida por Straight Right e publicada baixo o t\u00edtulo \"Mass Effect 3: Special Edition\".\nO sistema de combate de \"Mass Effect 3\" foi modificado dende os t\u00edtulos previos. O sistema de cobertura foi mellorado, engad\u00edronse mortes instant\u00e1neas en combate corpo a corpo, granadas de tipo m\u00e1is convencional e unha intelixencia artificial mellorada. Tam\u00e9n se inclu\u00edu un modo cooperativo multixogador para catro xogadores. A historia de \"Mass Effect 3\" cambia substancialmente dependendo das decisi\u00f3ns tomadas polo xogador en \"Mass Effect\" e \"Mass Effect 2\" ao importar unha partida gardada dende este \u00faltimo.\n\"Mass Effect 3\" tivo grande \u00e9xito comercial e recibiu boas cr\u00edticas dos medios. Por\u00e9n, os posibles finais da historia do xogo recibiron as cr\u00edticas de moitos xogadores, o que contribu\u00edu a que Bioware publicase un contido descargable gratu\u00edto que elaboraba as consecuencias da decisi\u00f3n tomadas polo xogador ao escoller o final e m\u00e1is durante toda a serie, as\u00ed coma aclarando varias d\u00fabidas no argumento. O xogo foi nomeado a cinco premios Spike de 2012, ga\u00f1ando o de \"Mellor Xogo de Rol\"."}
{"id": "322290", "revid": "1576", "url": "https://gl.wikipedia.org/wiki?curid=322290", "title": "CC-BY-SA 3.0", "text": ""}
{"id": "322291", "revid": "22795", "url": "https://gl.wikipedia.org/wiki?curid=322291", "title": "Toupas", "text": ""}
{"id": "322292", "revid": "22795", "url": "https://gl.wikipedia.org/wiki?curid=322292", "title": "Chrysochloridae", "text": ""}
{"id": "322293", "revid": "22795", "url": "https://gl.wikipedia.org/wiki?curid=322293", "title": "Crisoclorideos", "text": ""}
{"id": "322294", "revid": "22795", "url": "https://gl.wikipedia.org/wiki?curid=322294", "title": "Chrysochloridea", "text": ""}
{"id": "322295", "revid": "22795", "url": "https://gl.wikipedia.org/wiki?curid=322295", "title": "Toupas douradas", "text": ""}
{"id": "322296", "revid": "89787", "url": "https://gl.wikipedia.org/wiki?curid=322296", "title": "Xuda\u00edsmo reformista", "text": "O xuda\u00edsmo reformista (hebreo: \u05d9\u05d4\u05d3\u05d5\u05ea \u05e8\u05e4\u05d5\u05e8\u05de\u05d9\u05ea, tam\u00e9n chamado \"progresista\" e \"progresivo\") \u00e9 unha das tres grandes correntes relixiosas do xuda\u00edsmo na actualidade, de orixes asquenac\u00eds, xunto co xuda\u00edsmo conservador ou tam\u00e9n chamado \"masort\u00ed\" e o xuda\u00edsmo ortodoxo. Das tres ramas, o reformismo ten maior antig\u00fcidade. O xuda\u00edsmo reformista defende a autonom\u00eda individual e ten relaci\u00f3n coa interpretaci\u00f3n dos preceptos relixiosos (do hebreo: \u05de\u05e6\u05d5\u05d5\u05ea / mitzvot)."}
{"id": "322297", "revid": "23204", "url": "https://gl.wikipedia.org/wiki?curid=322297", "title": "Xuda\u00edsmo mesi\u00e1nico", "text": "O Xuda\u00edsmo mesi\u00e1nico, ou tam\u00e9n chamado mesianismo, \u00e9 un movemento sincr\u00e9tico que engade moitas pr\u00e1cticas xud\u00edas nunha denominaci\u00f3n cristi\u00e1, de modo que os xudeus, caso se convertan ou te\u00f1an interese en adoptar a fe cristi\u00e1, non necesiten abandonar por completo os seus costumes. A s\u00faa orixe est\u00e1 vinculada a grupos de xudeus convertidos \u00f3 cristianismo. O nome fai referencia \u00e1 profec\u00eda xuda\u00edca da chegada do Mes\u00edas \u00e1 terra, como xa est\u00e1 profetizado no Antigo Testamento. Os cristianos visualizan que Xesucristo \u00e9 o Mes\u00edas, mentres que os xudeus non cren iso.\nNo xuda\u00edsmo mesi\u00e1nico, comunmente cunhas outras formas do cristianismo, cumpren normalmente co calendario xudaico, o d\u00eda de reposo e as leis K\u00f3xer. Por causa do seu sincretismo, no que se acepta o Xes\u00fas como mes\u00edas, o movemento non \u00e9 visto con bos ollos por ningunha das correntes do xuda\u00edsmo, das ramas reformistas \u00e1s ortodoxas, haxa vista que as pr\u00e1cticas e crenzas mesi\u00e1nicas ofenden principios xudaicos basilares, coma a incorporeidade divina e a relaci\u00f3n directa coa deidade."}
{"id": "322299", "revid": "45247", "url": "https://gl.wikipedia.org/wiki?curid=322299", "title": "Mesianismo", "text": ""}
{"id": "322301", "revid": "23204", "url": "https://gl.wikipedia.org/wiki?curid=322301", "title": "Constelaci\u00f3n de Pegasus", "text": ""}
{"id": "322306", "revid": "18868", "url": "https://gl.wikipedia.org/wiki?curid=322306", "title": "Arco visig\u00f3tico", "text": ""}
{"id": "322317", "revid": "5863", "url": "https://gl.wikipedia.org/wiki?curid=322317", "title": "Arco visig\u00f3tico de Panx\u00f3n", "text": "O arco visig\u00f3tico de Panx\u00f3n \u00e9 un arco de ferradura de finais do s\u00e9culo VII que formaba a porta de entrada dunha antiga igrexa de estilo visigodo que se atopa na parroquia pontevedresa de Panx\u00f3n, no concello de Nigr\u00e1n.\nOs restos formaban parte dunha capela dedicada a San Pantale\u00f3n, pero co tempo pasaron a formar parte dunha igrexa m\u00e1is moderna de planta basilical, a de San Xo\u00e1n de Panx\u00f3n (mais o arco semella que estaba oculto). En 1932, o arquitecto porri\u00f1\u00e9s Antonio Palacios constr\u00fae nun outeiro a poucos metros do arco a nova igrexa de San Xo\u00e1n: o Templo Votivo do Mar, conservando s\u00f3 a construci\u00f3n visig\u00f3tica orixinal do antigo templo.\nDeclarouse Ben de Interese Cultural en 1964. A s\u00faa importancia reside en ser das primeiras manifestaci\u00f3ns relixiosas do cristianismo en Galicia.\nEstilo.\nTr\u00e1tase dunha igrexa de planta de cruz grega da que practicamente s\u00f3 se conserva a fachada principal e parte dos muros laterais, todo en cantar\u00eda e cachotar\u00eda de granito. A planta \u00e9 cadrada (propio da arquitectura xerm\u00e1nica), e da porta acc\u00e9dese directamente ao presbiterio. A porta de entrada principal arr\u00e1nxase cun arco de ferradura t\u00edpico da arte visigoda, rexo e est\u00e1bel; a li\u00f1a de extradorso externa do arco \u00e9 perpendicular ao chan e no seu interior \u00e9 moi irregular como ocorre na igrexa de Santa Comba de Bande; a diferenza con esta consiste que aqu\u00ed as doelas encaixan cos perpia\u00f1os inmediatos ao muro. O arco fica sostido por un parella de piares (antes foran catro) de fuste liso con cadanseu chapitel corintio ornamentado cunha coroa dupla de follas de acanto, volutas incipientes e elementos xeom\u00e9tricos. O arco pos\u00fae vinte e unha doelas dispostas de xeito radial, ag\u00e1s as inferiores que se dispo\u00f1en de xeito horizontal.\nNas ru\u00ednas do templo achamos tam\u00e9n a lousa dun sarc\u00f3fago antropomorfo suevo (s\u00e9culos V-VII) con decoraci\u00f3n de tipo estola (v\u00e9xase foto na Galer\u00eda de Imaxes). O arco serviu de inspiraci\u00f3n para Antonio Palacios na construci\u00f3n do Templo Votivo do Mar.\nEstado de conservaci\u00f3n.\nO estado de conservaci\u00f3n do arco \u00e9 bo, mais a contorna est\u00e1 moi descoidada. Cando en 1932 Antonio Palacios presentou o proxecto do Templo Votivo de Panx\u00f3n dixo que non cobrar\u00eda di\u00f1eiro polo seu traballo coa condici\u00f3n de que os veci\u00f1os coidasen o arco visig\u00f3tico. Foi declarado Monumento hist\u00f3rico-art\u00edstico polo Decreto 4078/1964, e Ben de Interese Cultural o 3 de decembro de 1964."}
{"id": "322322", "revid": "5132", "url": "https://gl.wikipedia.org/wiki?curid=322322", "title": "Liga de baloncesto de Serbia e Montenegro", "text": ""}
{"id": "322324", "revid": "5132", "url": "https://gl.wikipedia.org/wiki?curid=322324", "title": "YUBA liga (1992-2006)", "text": ""}
{"id": "322326", "revid": "5132", "url": "https://gl.wikipedia.org/wiki?curid=322326", "title": "Dvorana Dra\u017een Petrovi\u0107", "text": ""}
{"id": "322328", "revid": "18868", "url": "https://gl.wikipedia.org/wiki?curid=322328", "title": "Arco visigodo de Panx\u00f3n", "text": ""}
{"id": "322330", "revid": "23204", "url": "https://gl.wikipedia.org/wiki?curid=322330", "title": "Perry Robinson", "text": "Perry Morris Robinson, nado o 17 de setembro de 1938 en Nova York, \u00e9 un compositor e clarinetista de jazz, fillo do tam\u00e9n compositor Earl Robinson.\nTraxectoria.\nRobinson pasou gran parte da s\u00faa infancia en Hollywood e en 1950 volveu a Nova York, al\u00ed estudou na New York Music and Arts High School (1952-1954) mais na Manhattan School of Music. Por unha gravaci\u00f3n puido realizar un curso no ver\u00e1n de 1959 na Lenox School of Music, escola que durante a s\u00faa brev existencia tivo unha gran significaci\u00f3n no ensino do jazz . En 1961 nunha estad\u00eda en Espa\u00f1a co\u00f1eceu a Tete Montoliu e con el traballou varios meses. A s\u00faa primeira gravaci\u00f3n foi, \"Funk Dumpling\" (con Kenny Barron, Henry Grimes, e Paul Motian) en 1962. Tocou tam\u00e9n con Grimes en \"The Call \"en 1965. Entre 1963 e 1965 serviu no ex\u00e9rcito en Panam\u00e1 al\u00ed seguiu a tocar nun tr\u00edo. Desde 1973 traballou con Jeanne Lee e Gunter Hampel na Galaxie Dream Band. Participou no traballo de Dave Brubeck \"Two Generations of Brubeck\" e tocou con Burton Greene no grupo de m\u00fasica ;klezmer Klezmokum. Foi o clarinetista solista no LP de Archie Shepp \"Mama Too Tight\" en Impulse Records. Liderou os seus propios grupos en actuaci\u00f3ns mais en gravaci\u00f3ns, con \u00e1lbums cos selos Chiaroscuro, WestWind, e Timescraper. M\u00e1is recentemente, colaborou con William Parker e Walter Perkins en \"Bob's Pink Cadillac \"e en varios discos co selo CIMP.\nEntre 1975 e 1977, foi membro da banda Clarinet Contrast, cos clarinetistas alem\u00e1ns Theo J\u00f6rgensmann e Bernd Konrad. Gravou con Lou Grassi como membro da s\u00faa PoBand desde finais da d\u00e9cada de 1990, e con Lou Grassi, Wayne Lopes e Luke Faust en 'The Jug Jam', dedicada \u00e1 improvisaci\u00f3n con jug. Con Badal Roy e mais Ed Schuller formou un tr\u00edo de jazz libre e m\u00fasica do mundo que gravou o CD\"Raga Roni\" . E con Dave Brubeck e Muruga Booker constitu\u00edu o tr\u00edo MBR. O seu lanzamento m\u00e1is recente foi \"OrthoFunkOlogy\" en 2008 coa banda Free Funk, na que tam\u00e9n participaronMuruga Booker, Badal Roy, e Shakti Ma Booker. En 2002 publicou a s\u00faa autobiograf\u00eda \" The Traveler\", en coautor\u00eda con Florence F. Wetzel."}
{"id": "322331", "revid": "1131", "url": "https://gl.wikipedia.org/wiki?curid=322331", "title": "Porto de Lorb\u00e9", "text": "O porto de Lorb\u00e9 \u00e9 un peirao galego do concello de Oleiros dedicado principalmente ao marisqueo e pesca. O porto est\u00e1 situado na r\u00eda de Ares, no lugar de Lorb\u00e9, no l\u00edmite do concello de Oleiros co de Sada. A principal actividade do porto \u00e9 dar servizo ao cultivo e explotaci\u00f3n do mexill\u00f3n.\nNos anos 1950 iniciouse a instalaci\u00f3n de bateas para o cultivo de mexill\u00f3ns na zona, chegando a ter m\u00e1is dun cento de bateas fronte ao porto na zona das augas interiores. Preto do porto est\u00e1 o acceso \u00e1 V\u00eda \u00e1rtabra."}
{"id": "322338", "revid": "56817", "url": "https://gl.wikipedia.org/wiki?curid=322338", "title": "Porta do Sol", "text": "Porta do Sol p\u00f3dese referir a:\nResto de Espa\u00f1a.\nCo\u00f1ecidos en espa\u00f1ol coma: \"Puerta del Sol\":"}
{"id": "322339", "revid": "1576", "url": "https://gl.wikipedia.org/wiki?curid=322339", "title": "Geyser", "text": ""}
{"id": "322341", "revid": "89787", "url": "https://gl.wikipedia.org/wiki?curid=322341", "title": "Nicol\u00e1s del Ca\u00f1o", "text": "Nicol\u00e1s del Ca\u00f1o, nado en C\u00f3rdoba, o 6 de febreiro de 1980, \u00e9 un pol\u00edtico arxentino, Deputado nacional pola provincia de Mendoza e dirixente do Partido dos Traballadores Socialistas (PTS).\nTraxectoria.\nEstudou na Universidade Nacional de C\u00f3rdoba ata que se mudou en 2006 \u00e1 cidade de Mendoza para constru\u00edr o PTS na provincia, e ingresou na Universidade Nacional de Cuyo, onde estudou sociolox\u00eda ao tempo que realizaba diveros labores para pagar os estudos, como vendedor de roupa ou empregado dun centro de atenci\u00f3n telef\u00f3nica.\nNas elecci\u00f3ns nacionais de 2011 presentouse como candidato a gobernador da provincia de Mendoza, logrando o 1,6 % dos votos. Nas elecci\u00f3ns primarias de 2013, obtivo o 7,6% dos votos, e nese ano sa\u00edu elixido deputado nacional co 14% dos votos nas elecci\u00f3ns xerais, situ\u00e1ndose en terceiro lugar e desprazando ao tradicional Partido Dem\u00f3crata. Na s\u00faa campa\u00f1a electoral cuestionou os altos soldos dos funcionarios pol\u00edticos e propuxo que o salario dos deputados fose igual ao dos docentes, cuesti\u00f3n que abordou logo no seu mandato presentando un proxecto de lei e doando a maior parte dos seus ingresos como lexislador a fondos de folga, inspir\u00e1ndose, segundo expresou, nos integrantes da Comuna de Par\u00eds de 1871.\nEn 2015 competiu pola intendencia de Mendoza, quedando en segundo lugar co 14,2% dos votos nas elecci\u00f3ns primarias e un 16,9% nas xerais, desprazando ao terceiro lugar ao candidato da coalici\u00f3n gobernante Fronte Para a Vitoria, Carlos Aranda, un resultado in\u00e9dito no pa\u00eds para unha forza de esquerda a un cargo executivo.\nNas elecci\u00f3ns primarias de agosto de 2015, encabezou a candidatura presidencial da lista do PTS no seo da Fronte de Esquerda imp\u00f3ndose co 51,07% (370.764 votos) fronte ao hist\u00f3rico dirixente Jorge Altamira do Partido Obreiro que obtivo o 48,93% (355.290 votos)."}
{"id": "322345", "revid": "98629", "url": "https://gl.wikipedia.org/wiki?curid=322345", "title": "RTECS", "text": "O RTECS (Registry of Toxic Effects of Chemical Substances, Rexistro de Efectos T\u00f3xicos de Substancias Qu\u00edmicas) \u00e9 unha base de datos de informaci\u00f3n sobre toxicidade de substancias qu\u00edmicas compilado da literatrura cient\u00edfica aberta, sen que se fagan ulteriores comprobaci\u00f3ns. Ata o ano 2001 foi mantida polo NIOSH (Instituto Nacional de Seguridade Ocupacional e Sa\u00fade) dos Estados Unidos como unha publicaci\u00f3n libremente dispo\u00f1ible gratu\u00edta. Actualmente \u00e9 mantida pola compa\u00f1\u00eda privada Symyx Technologies e s\u00f3 est\u00e1 dispo\u00f1ible pagando unha tarifa ou por subscrici\u00f3n.\nContidos.\nEn RTECS incl\u00faense seis tipos de datos de toxicidade:\nTam\u00e9n se indican os valores de toxicidade num\u00e9ricos espec\u00edficos como o LD50, LC50, TDLo, e TCLo e as especies estudadas e a ruta de administraci\u00f3n utilizada. Para todos os datos ind\u00edcase unha lista de fontes bibliogr\u00e1ficas. Os estudos non se aval\u00edan de ningunha maneira.\nHistoria.\nA creaci\u00f3n de RTECS foi ordenada polo Congreso dos Estados Unidos e establecida pola Lei de Seguridade e Sa\u00fade Laboral de 1970 (PL 91-596). A edici\u00f3n orixinal, chamada \"Lista de Substancias T\u00f3xicas\" publicouse en 1971, e inclu\u00eda datos toxicol\u00f3xicos de aproximadamente 5.000 compostos qu\u00edmicos. O nome cambiou posteriormente ao que ten actualmente de \"Rexistro de Efectos T\u00f3xicos de Substancias Qu\u00edmicas\" (\"Registry of Toxic Effects of Chemical Substances\"). En xaneiro de 2001 a base de datos conti\u00f1a xa 152.970 compostos qu\u00edmicos. En decembro de 2001 RTECS foi transferido desde o NIOSH \u00e1 compa\u00f1\u00eda privada Elsevier MDL. En 2007 a compa\u00f1\u00eda Symyx mercoulle MDL a Elsevier e a base de datos de toxicidade estaba inclu\u00edda na compra. A base de datos de toxicidade s\u00f3 \u00e9 accesible agora se se paga unha tarifa ou unha subscrici\u00f3n anual.\nRTECS est\u00e1 dispo\u00f1ible en versi\u00f3ns en ingl\u00e9s, franc\u00e9s e castel\u00e1n, que ofrece o Centro Canadense de Sa\u00fade e Seguridade Laboral. A subscrici\u00f3n \u00e1 base de datos ofr\u00e9cese en p\u00e1xina web, en CD-ROM e en formato de Intranet. A base de datos tam\u00e9n est\u00e1 dispo\u00f1ible en li\u00f1a desde a p\u00e1xina NISC (National Information Services Corporation, RightAnswer.com, e ExPub (Expert Publishing, LLC)."}
{"id": "322346", "revid": "27155", "url": "https://gl.wikipedia.org/wiki?curid=322346", "title": "Registry of Toxic Effects of Chemical Substances", "text": ""}
{"id": "322347", "revid": "27155", "url": "https://gl.wikipedia.org/wiki?curid=322347", "title": "Rexistro de Efectos T\u00f3xicos de Substancias Qu\u00edmicas", "text": ""}
{"id": "322348", "revid": "27155", "url": "https://gl.wikipedia.org/wiki?curid=322348", "title": "N\u00famero RTECS", "text": ""}
{"id": "322349", "revid": "23204", "url": "https://gl.wikipedia.org/wiki?curid=322349", "title": "Asteroide troiano", "text": " \nOs asteroides troianos son un grupo de asteroides que comparten \u00f3rbita cun planeta ou sat\u00e9lite maior arredor dos puntos de Lagrange estables L4 e L5 (puntos troianos), os cales est\u00e1n situados aproximadamente 60\u00b0 cara a adiante e 60\u00b0 cara a atr\u00e1s do planeta na s\u00faa \u00f3rbita, respectivamente. \nNo Sistema Solar, a principal \u00f3rbita por n\u00famero de troianos \u00e9 a de X\u00fapiter, dos que se co\u00f1ecen case 10 000. Os asteroides troianos xupiterinos est\u00e1n distribu\u00eddos en d\u00faas rexi\u00f3ns alongadas e curvadas arredor destes puntos de Lagrange cunha media de semieixo maior dunhas 5,2 UA. \nNas \u00f3rbitas de Venus, Marte, Urano e Neptuno en conxunto, hai localizadas varias ducias.\nEn 2022 co\u00f1\u00e9cense dous troianos da Terra. O primeiro asteroide troiano da \u00f3rbita da Terra, chamado 2010 TK7, descubriuse no ano 2010 e f\u00edxose p\u00fablico no ano 2011. \nO segundo troiano terrestre f\u00edxose p\u00fablico a comezos de 2022 (despois de ser descuberto no 2020 por un equipo do NEOCC liderado por Toni Santana-Ros, da Universidade de Alacant, e Laura Faggioli, do Near-Earth Object Coordination Centre) co nome 2020 XL5. 2020 XL5 consid\u00e9rase que sair\u00e1 da s\u00faa \u00f3rbita nuns 4000 anos por inestabilidade, despois de ser 'capturado' en L5 tempo despois da formaci\u00f3n da Terra, sendo as\u00ed dos chamadaos asteroides 'transitorios'. Ten unhas dimensi\u00f3ns t\u00edpicas da orde de 1 km.\nEst\u00edmase a importancia deste tipo de asteroide pola s\u00faa estabilidade orbital, o que os fai elixibles para misi\u00f3ns de estudo, m\u00e1xime considerando que alg\u00fans poden ser restos da formaci\u00f3n do planeta que acompa\u00f1an."}
{"id": "322350", "revid": "1505", "url": "https://gl.wikipedia.org/wiki?curid=322350", "title": "Fito", "text": "O termo fito pode referirse a:\nComo hipocor\u00edstico do antrop\u00f3nimo masculino Adolfo, pode referirse a:"}
{"id": "322351", "revid": "5312", "url": "https://gl.wikipedia.org/wiki?curid=322351", "title": "Fito (sinal)", "text": "Un marco quilom\u00e9trico ou fito \u00e9 un sinal de tr\u00e1fico situado \u00e1 beira dunha v\u00eda de comunicaci\u00f3n (estrada, v\u00eda f\u00e9rrea ou cami\u00f1o) para indicar lugares e distancias. Indica a nomenclatura da v\u00eda e m\u00e1is a distancia desde o inicio da mesma, ou o lugar que se atravesa.\nTe\u00f1en a s\u00faa orixe nos miliarios, columnas xeralmente de granito situadas nas v\u00edas romanas. Na idade moderna us\u00e1ronse tam\u00e9n leguarios (situados cada legua). Os fitos actuais adoitan ser de metal e est\u00e1n instalados en cada quil\u00f3metro, cun m\u00e1is destacado cada dez quil\u00f3metros."}
{"id": "322353", "revid": "1131", "url": "https://gl.wikipedia.org/wiki?curid=322353", "title": "Pazo de Soesto", "text": "O Pazo de Soesto ou Pazo de Leis (tam\u00e9n chamado do Rueiro, de Posse, ou de Branco-Raxoi) \u00e9 un pazo situado no val de Soesto (Val de Traba, Val de Laxe) no lugar do Rueiro, na parroquia de Soesto, no concello coru\u00f1\u00e9s de Laxe. \u00c9 de propiedade privada.\nHistoria.\nNo mesmo lugar no que hoxe se ergue o pazo, a tradici\u00f3n sinala (e, ao parecer, documentos da \u00e9poca) que foi anteriormente ocupado por unha residencia rexia, ocupada en certas ocasi\u00f3ns polo rei de Galiza e Le\u00f3n Afonso IX (1171-1230). Por\u00e9n disque xa antes Afonso VII (1105-1157) (primeiro Rei de Galiza (1111), despois de Castela e Le\u00f3n (1126) e, finalmente, Emperador en 1135) morara nesta casa e baixo tutela do Conde de Traba no Mosteiro de Moraime, moi achegado ao pazo.\nO edificio actual foi constru\u00eddo no ano 1570 por Gonzalo Posse o Vello. En 1576 ergueu unha capela lateral advocada \u00e1 Virxe do Rosario na Igrexa Parroquial de Santo Estevo de Soesto. A finais do s\u00e9culo XVII, Teresa Posse P\u00e9rez de Antelo casa con Rodrigo de Leis-Vilardefrancos, descendente da casa de Mordomo-Traba. O pazo pasarou* os s\u00e9culos en mans dos diferentes herdeiros at\u00e9 que en 1887 Josefa Vicenta Guti\u00e9rrez de Caviedes e Leis escriturouno a favor dun avogado de Ver\u00edn, sobri\u00f1o de seu home, Ram\u00f3n Blanco-Rajoy Poy\u00e1n, coma pagamento dunha d\u00e9beda.\nEstilo.\nO pazo, de cantar\u00eda de granito, \u00e9 de sobria elegancia, sen ameas e fachadas con escasa decoraci\u00f3n ag\u00e1s o escudo de armas da familia Leis (un pi\u00f1eiro e unhas lanzas).\nO estilo \u00e9 sinxelo cun bo traballo da pedra, e con alg\u00fans elementos grandiosos como os grandes perpia\u00f1os de granito ou as grandes chemineas. A planta \u00e9 rectangular e pos\u00fae dous andares, ag\u00e1s centro, onde ten un pequeno corpo de torre de tres andares. Pos\u00fae tam\u00e9n unha galer\u00eda.\nConta cun xard\u00edn de hortensias e palmeiras e cun pombal, todo arrodeado dun rexo muro de pedra."}
{"id": "322354", "revid": "18868", "url": "https://gl.wikipedia.org/wiki?curid=322354", "title": "Pazo de Leis", "text": ""}
{"id": "322380", "revid": "98629", "url": "https://gl.wikipedia.org/wiki?curid=322380", "title": "UniProt", "text": "UniProt (\"Universal Protein\") \u00e9 unha base de datos accesible gratuitamente, de alta calidade e completa de informaci\u00f3n de secuencias de prote\u00ednas e as s\u00faas funci\u00f3ns, na cal moitas das entradas proceden de proxectos de secuenciaci\u00f3n de xenomas. Cont\u00e9n unha gran cantidade de informaci\u00f3n sobre as funci\u00f3ns biol\u00f3xicas das prote\u00ednas derivada da literatura cient\u00edfica. As principais bases de datos que est\u00e1n inclu\u00eddas en UniProt son: Swiss-Prot, TrEMBL (estas d\u00faas forman parte de UniProtKB), UniParc, UniRef, e UniMes.\nO consorcio UniProt.\nUniProt \u00e9 un consorcio que comprende o Instituto Europeo de Bioinform\u00e1tica (\"European Bioinformatics Institute\", EBI), o Instituto Su\u00edzo de Bioinform\u00e1tica (\"Swiss Institute of Bioinformatics\", SIB), e o Recurso de Informaci\u00f3n de Prote\u00ednas (\"Protein Information Resource\", PIR). O EBI est\u00e1 localizado no Wellcome Trust Genome Campus en Hinxton, Reino Unido, e alberga un gran recurso de bases de datos inform\u00e1ticas e servizos. O SIB, ten sede en Xenebra, Su\u00edza, e mant\u00e9n os servidores de ExPASy (\"Expert Protein Analysis System\", Sistema de An\u00e1lise de Prote\u00edns Experto) que \u00e9 un recurso central de ferramentas prote\u00f3micas e bases de datos. O PIR, est\u00e1 albergado na Fundaci\u00f3n de Investigaci\u00f3n Biom\u00e9dica Nacional (\"National Biomedical Research Foundation\", NBRF) do Centro M\u00e9dico da Universidade de Georgetown en Washington, D.C., Estados Unidos, e \u00e9 herdeiro da antiga base de datos de secuencias de prote\u00ednas chamada Atlas de Secuencias e Estruturas de Prote\u00ednas de Margaret Dayhoff, que se empezou a publicar en 1965. En 2002, o EBI, o SIB, e o PIR uniron as s\u00faas forzas formando o consorcio UniProt.\nHistoria de UniProt.\nCada un dos membros do consorcio est\u00e1 moi implicado no mantemento da base de datos de prote\u00ednas e na s\u00faa anotaci\u00f3n. Ata hai pouco, o EBI e o SIB en conxunto produc\u00edan as bases de datos Swiss-Prot e TrEMBL, mentres que o PIR xeraba a Base de datos de Secuencias de Prote\u00ednas (\"Protein Sequence Database\", PIR-PSD). Estas bases de datos coexist\u00edan tendo prioridades diferentes en canto \u00e1 cobertura na secuencia de prote\u00ednas e na anotaci\u00f3n.\nSwiss-Prot creouna en 1986 Amos Bairoch e desenvolveuna o Instituto Su\u00edzo de Bioinform\u00e1tica e seguidamente desenvolveuna Rolf Apweiler no Instituto Europeo de Bioinform\u00e1tica. Swiss-Prot ten como obxectivo proporcionar secuencias fiables de prote\u00ednas asociadas cun alto nivel de anotaci\u00f3n (como son a descrici\u00f3n da funci\u00f3n da prote\u00edna, a s\u00faa estrutura de dominios, as modificaci\u00f3ns postraducionais, variantes etc.), un nivel m\u00ednimo de redundancia, e un alto nivel de integraci\u00f3n con outras bases de datos. Por\u00e9n, co tempotivo que reco\u00f1ecerse que os datos de secuencias estaban xer\u00e1ndose a un ritmo que exced\u00eda a capacidade de Swiss-Prot para tratalos, creouse ent\u00f3n TrEMBL (\"Translated EMBL Nucleotide Sequence Data Library\", Biblioteca de Datos de Secuencias de Nucle\u00f3tidos de EMBL Traducidas) para proporcionar anotaci\u00f3ns automatizadas desas prote\u00ednas que non estaban en Swiss-Prot. Mentres tanto, o PIR manti\u00f1a a mencionada PIR-PSD e bases de datos relacionadas, inclu\u00edndo a base de datos de prote\u00ednas e familias proteicas revisadas iProClass.\nOs membros do consorcio xuntaron os seus recursos solapados e experiencias, e lanzaron finalmente UniProt en decembro de 2003.\nOrganizaci\u00f3n das bases de datos de UniProt.\nO coraz\u00f3n de UniProt est\u00e1 formado por catro bases de datos: UniProtKB (que se subdivide en Swiss-Prot e TrEMBL), UniParc, UniRef, e UniMes.\nUniProtKB.\nUniProt Knowledgebase (UniProtKB) \u00e9 unha base de datos de prote\u00ednas parcialmente revisada por expertos, que consta de d\u00faas secci\u00f3ns: UniProtKB/Swiss-Prot (que conte\u00f1en entradas anotadas manualmente, revisadas) e UniProtKB/TrEMBL (que cont\u00e9n entradas anotadas automaticamente e non revisadas). En marzo de 2014 sa\u00edu a edici\u00f3n \"2014_03\" de UniProtKB/Swiss-Prot, que conti\u00f1a 542.782 entradas de secuencias (que constaban de 193.019.802 amino\u00e1cidos obtidos a partir de 226.896 referencias) e a edici\u00f3n \"2014_03\" de UniProtKB/TrEMBL conti\u00f1a 54.247.468 de entradas de secuencias (que constaban de 17.207.833.179 amino\u00e1cidos).\nUniProtKB/Swiss-Prot.\nUniProtKB/Swiss-Prot \u00e9 unha base de datos de secuencias non redundantes anotadas manualmente. Combina informaci\u00f3n extra\u00edda da literatura cient\u00edfica con an\u00e1lises computacionais avaliadas por un \"biocurador\". O obxectivo de UniProtKB/Swiss-Prot \u00e9 proporcionar toda a informaci\u00f3n relevante co\u00f1ecida sobre unha determinada prote\u00edna. A anotaci\u00f3n \u00e9 revisada regularmente para manterse ao d\u00eda dos novos descubrimentos cient\u00edficos que se vaian producindo. A anotaci\u00f3n manual dunha entrada implica a an\u00e1lise detallada da secuencia de prote\u00ednas e da literatura cient\u00edfica.\nAs secuencias do mesmo xene e da mesma especie fusi\u00f3nanse na mesma entrada da base de datos. Identif\u00edcanse as diferenzas entre secuencias, e a s\u00faa causa \u00e9 documentada (por exemplo splicing alternativo, variaci\u00f3n natural, sitios de iniciaci\u00f3n da traduci\u00f3n incorrectos, l\u00edmites de ex\u00f3ns incorrectos, mutaci\u00f3ns de cambio de pauta de lectura, e conflitos non identificados). Na anotaci\u00f3n das entradas de UniProtKB/Swiss-Prot util\u00edzase un conxunto de ferramentas de an\u00e1lises de secuencias. As predici\u00f3ns feitas por computador son avaliadas manualmente, e os resultados relevantes son seleccionados para a s\u00faa inclusi\u00f3n na entrada. Estas predici\u00f3ns incl\u00faen as modificaci\u00f3ns postraducionais, os dominios transmembrana e a topolox\u00eda, p\u00e9ptidos sinal, identificaci\u00f3n de dominios, e clasificaci\u00f3n das familias proteicas.\nAs publicaci\u00f3ns relevantes identif\u00edcanse buscando nas bases de datos como PubMed. Lese o texto completo de cada artigo, e a informaci\u00f3n \u00e9 extra\u00edda e engadida \u00e1 entrada. As anotaci\u00f3ns que se fan atendendo \u00e1 informaci\u00f3n da literatura cient\u00edfica incl\u00faen, entre outras, as seguintes:\nAs entradas anotadas pasan por un \"control de calidade\" antes da s\u00faa inclusi\u00f3n en UniProtKB/Swiss-Prot. Cando se disp\u00f3n dun dato novo, as entradas son actualizadas.\nUniProtKB/TrEMBL.\nUniProtKB/TrEMBL cont\u00e9n rexistros analizados computacionalmente de alta calidade, que son enriquecidos cunha anotaci\u00f3n autom\u00e1tica. Esta base de datos creouse en resposta ao incremento do fluxo de datos resultante do progreso dos proxectos xenoma, xa que o proceso de anotaci\u00f3n manual levaba moito tempo e traballo en UniProtKB/Swiss-Prot e non pod\u00eda ser ampliado para inclu\u00edr todas as secuencias de prote\u00ednas dispo\u00f1ibles. As traduci\u00f3ns de secuencias codificantes anotadas na base de datos de secuencias nucleot\u00eddicas EMBL-Bank/GenBank/DDBJ son procesadas automaticamente e introducidas en UniProtKB/TrEMBL.\nUniProtKB/TrEMBL tam\u00e9n cont\u00e9n secuencias procedentes de PDB, e da predici\u00f3n de xenes, inclu\u00edndo Ensembl, RefSeq e CCDS.\nUniParc.\nUniProt Archive (UniParc) \u00e9 unha base de datos completa e non redundante, que cont\u00e9n todas as secuencias de prote\u00ednas procedentes das principais bases de datos de secuencias dispo\u00f1ibles publicamente. A informaci\u00f3n dunha prote\u00edna pode encontrarse en varias bases de datos distintas, e en moitas copias na mesma base de datos. Para evitar a redundancia, UniParc almacena cada secuencia \u00fanica s\u00f3 unha vez. As secuencias id\u00e9nticas son fusionadas, sen importar se proceden da mesma ou de diferente especie. A cada secuencia d\u00e1selle un identificador \u00fanico e estable (UPI), o que fai posible identificar a mesma prote\u00edna en diferentes bases de datos fonte. UniParc cont\u00e9n s\u00f3 secuencias de prote\u00ednas, sen anotaci\u00f3n. As referencias cruzadas das bases de datos nas entradas de UniParc permiten que se obte\u00f1a m\u00e1is informaci\u00f3n sobre a prote\u00edna das bases de datos fonte. Cando as secuencias da base de datos fonte cambian, estes cambios son monitorizados por UniParc e arqu\u00edvase a historia de todos os cambios.\nBases de datos de fontes.\nActualmente UniParc cont\u00e9n secuencias de prote\u00ednas das seguintes bases de datos consultables polo p\u00fablico:\nUniRef.\nOs UniProt Reference Clusters (UniRef) constan de tres bases de datos de conxuntos agrupados de secuencias de prote\u00ednas de UniProtKB e rexistros seleccionados de UniParc. A base de datos UniRef100 combina secuencias id\u00e9nticas e fragmentos de secuencia (de cada organismo) nunha soa entrada de UniRef. M\u00f3stranse a secuencia dunha prote\u00edna representativa, os n\u00fameros de acceso de todas as entradas fusionadas e as ligaz\u00f3ns aos correspondentes rexistros de UniProtKB e UniParc. As secuencias UniRef100 agr\u00fapanse usando o algoritmo CD-HIT para as\u00ed constru\u00edr UniRef90 e UniRef50. Cada grupo est\u00e1 composto por secuencias que te\u00f1en polo menos un 90% ou 50% de identidade de secuencia, respectivamente, coa secuencia m\u00e1is longa. Agrupar as secuencias reduce significativamente o tama\u00f1o da base de datos, o que permite facer buscas de secuencias m\u00e1is rapidamente.\nUniRef est\u00e1 dispo\u00f1ible no sitio FTP de UniProt.\nUniMes.\nA base de datos UniProt Metagenomic and Environmental Sequences (UniMES) \u00e9 un repositorio desenvolvido especificamente para datos metaxen\u00f3micos e ambientais. As proe\u00ednas preditas deste conxunto de datos comb\u00ednanse coa clasificci\u00f3n autom\u00e1tica por InterPro para aumentar a informaci\u00f3n orixinal con an\u00e1lises posteriores.\nUniProtKB cont\u00e9n secuencias de prote\u00ednas de especies co\u00f1ecidas, datos procedentes de estudos metaxen\u00f3micos de mostras ambientais (\u00e9 dicir, microorganismos non cultivados), polo que a especie pode non ser co\u00f1ecida ou non foi a\u00ednda identificada. UniMES foi especialmente desenvolvida para tratar este tipo de datos. Os datos de UniMES non est\u00e1n inclu\u00eddos en UniProtKB nin en UniRef, pero incl\u00faense en UniParc. En xullo de 2012, UniMES conti\u00f1a s\u00f3 datos da Expedici\u00f3n de Mostraxe Oce\u00e1nica Global (\"Global Ocean Sampling Expedition\", GOS). Os datos de mostras ambientais contidos nesta base de datos non est\u00e1n presentes nin en UniProt Knowledgebase nin en UniProt Reference Clusters.\nAs agrupaci\u00f3ns de UniMES proporcionan conxuntos agrupados (codice_1 e codice_2) de secuencias en d\u00faas resoluci\u00f3ns (100% e &gt;90%). En codice_1, as secuencias id\u00e9nticas e subfragmentos de codice_4 sit\u00faanse nun s\u00f3 agrupamento. O codice_2 constr\u00faese agrupando secuencias representativas codice_1 (a secuencia m\u00e1is longa nun agrupamento) usando o algoritmo CD-HIT, de modo que cada agrupamento est\u00e1 composto de secuencias que te\u00f1en polo menos unha identidade de secuencia do 90%, coa secuencia representativa. Nestes ficheiros est\u00e1n presentes s\u00f3 as secuencias representativas dos agrupamentos.\nUniMES est\u00e1 dispo\u00f1ible no sitioFTP de UniProt.\nFinanciamento de UniProt.\nUniProt fin\u00e1nciase con fondos procedentes do National Human Genome Research Institute, os National Institutes of Health (NIH) dos Estados Unidos, a Comisi\u00f3n Europea, o goberno federal su\u00edzo por medio da Oficina Federal de Educaci\u00f3n e Ciencia, NCI-caBIG, e o Departamento de Defensa."}
{"id": "322381", "revid": "27155", "url": "https://gl.wikipedia.org/wiki?curid=322381", "title": "Swiss-Prot", "text": ""}
{"id": "322382", "revid": "27155", "url": "https://gl.wikipedia.org/wiki?curid=322382", "title": "TrEMBL", "text": ""}
{"id": "322383", "revid": "27155", "url": "https://gl.wikipedia.org/wiki?curid=322383", "title": "UniProtKB", "text": ""}
{"id": "322384", "revid": "27155", "url": "https://gl.wikipedia.org/wiki?curid=322384", "title": "UniParc", "text": ""}
{"id": "322385", "revid": "27155", "url": "https://gl.wikipedia.org/wiki?curid=322385", "title": "UniRef", "text": ""}
{"id": "322386", "revid": "27155", "url": "https://gl.wikipedia.org/wiki?curid=322386", "title": "UniMes", "text": ""}
{"id": "322387", "revid": "56817", "url": "https://gl.wikipedia.org/wiki?curid=322387", "title": "ExPASy", "text": "ExPASy \u00e9 un portal de recursos bioinform\u00e1ticos xestionado polo Instituto Su\u00edzo de Bioinform\u00e1tica (\"Swiss Institute of Bioinformatics\", SIB) e en particular polo SIB Web Team. \u00c9 un portal integrado e extensible no que se poden acceder a moitas fontes cient\u00edficas, bases de datos e ferramentas de software de diferentes \u00e1reas das ciencias da vida. Os cient\u00edficos poden acceder a unha ampla gama de recursos de moi diferentes dominios, como a prote\u00f3mica, xen\u00f3mica, filoxenia/evoluci\u00f3n, biolox\u00eda de sistemas, xen\u00e9tica de poboaci\u00f3ns, e a transcrit\u00f3mica. Cada un dos recursos (bases de datos, ferramentas inform\u00e1ticas descargables baseadas en p\u00e1xinas web) alb\u00e9rganos de forma descentralizada distintos grupos do SIB e instituci\u00f3ns asociadas. Un s\u00f3 portal web proporciona un punto de entrada com\u00fan a un amplo rango de recursos desenvolvidos e operados por moitos grupos diferentes do SIB e instituci\u00f3ns externas. O portal presenta unha funci\u00f3n de busca dos recursos seleccionados. Internamente, a dispo\u00f1ibilidade e uso dos recursos est\u00e1 monitorizada. O portal est\u00e1 pensado tanto para o seu uso por expertos coma por persoas non familiarizdas cun dominio espec\u00edfico das ciencias da vida, e a nova inerface da web proporciona unha gu\u00eda visual para os novatos no uso de ExPASy.\nHistoria.\nOrixinalmente, ExPASy denomin\u00e1base Expert Protein Analysis System, Sistema de An\u00e1lise de Prote\u00ednas Experto, e actuaba como un servidor prote\u00f3mico para analizar secuencias e estruturas de prote\u00ednas e informaci\u00f3n de electroforese en xel bidimensional (electroforese Page 2D). Entre outras cousas, ExPASy referencia a base de datos sobre co\u00f1ecementos sobre sucuencias de prote\u00ednas, UniProtKB/Swiss-Prot, e o seu suplemento anotado por computador, UniProtKB/TrEMBL.\nExPASy foi a primeira p\u00e1xina web das ciencias da vida.\nO 5 de abril de 2007 ExPASy fora consultada mil mill\u00f3ns de veces desde que se instalou o 1 de agosto de 1993."}
{"id": "322388", "revid": "27155", "url": "https://gl.wikipedia.org/wiki?curid=322388", "title": "Expert Protein Analysis System", "text": ""}
{"id": "322391", "revid": "25871", "url": "https://gl.wikipedia.org/wiki?curid=322391", "title": "SOA", "text": "SOA \u00e9 o acr\u00f3nimo ingl\u00e9s para o concepto \"Service Oriented Architecture\" (Arquitectura orientada \u00f3s servizos en galego). Este concepto \u00e9 empregado na arquitectura de programaci\u00f3n, que define o emprego de servizos para darlle soporte e soluci\u00f3n \u00f3s requisitos dos negocios e empresas.\nCaracter\u00edsticas.\nO obxectivo da arquitectura SOA \u00e9 a creaci\u00f3n de sistemas electr\u00f3nicos que se poidan escalar, e que mostren o negocio da organizaci\u00f3n o m\u00e1is fielmente posible. Para iso def\u00ednese un est\u00e1ndar de definici\u00f3n e invocaci\u00f3n dos servizos, o que facilita a interacci\u00f3n entre os diferentes sistemas propios ou cos sistemas externos \u00e1 compa\u00f1\u00eda.\nSOA define as seguintes capas de programaci\u00f3n ou tipos de servizos:\nDese\u00f1o e Desenvolvemento SOA.\nA metodolox\u00eda de modelado e dese\u00f1o para as aplicaci\u00f3ns SOA co\u00f1\u00e9cese coma an\u00e1lise e dese\u00f1o orientado \u00f3s servizos.\nA arquitectura orientada \u00f3s servizos \u00e9 tanto un marco de traballo para o desenvolvemento do software coma un marco de traballo de implantaci\u00f3n.\nPara que un proxecto SOA te\u00f1a \u00e9xito, os programadores do software te\u00f1en que orientarse cara esta mentalidade de crear servizos com\u00fans para a implantaci\u00f3n tecnol\u00f3xica dos procesos de negocio.\nO desenvolvemento de sistemas empregando SOA require un compromiso con este modelo en termos de planificaci\u00f3n, ferramentas e infraestrutura. Cando a maior\u00eda de usuarios e programadores falan dunha arquitectura orientada \u00f3s servizos, est\u00e1n falando dun conxunto de servizos residentes en Internet ou nunha Intranet.\nExisten diversos est\u00e1ndares relacionados cos servizos web. Por exemplo:\nNon obstante un sistema SOA non necesariamente te\u00f1en que empregar estes est\u00e1ndares para ser \"orientado \u00f3s servizos\", mais \u00e9 aconsellado o seu uso.\nNun ambiente SOA, as conexi\u00f3ns da rede propia fan accesibles os recursos propios a outros participantes da rede, coma se fosen servizos independentes, \u00f3s cales t\u00e9\u00f1ense acceso dunha maneira estandarizada. A maior\u00eda das definici\u00f3ns SOA identifican a utilizaci\u00f3n de servizos Web (empregando SOAP e WSDL) na s\u00faa implantaci\u00f3n, de todas as maneiras p\u00f3dese implantar SOA empregando calquera tecnolox\u00eda baseada en servizos.\nLinguaxes de programaci\u00f3n de alto nivel.\nAs linguaxes de programaci\u00f3n de alto nivel coma BPEL o W-coordination levan o concepto de servizo un paso m\u00e1is adiante, \u00f3 proporcionar m\u00e9todos de definici\u00f3n e soporte para os fluxos de traballo e procesos de negocio.\nBeneficios.\nOs beneficios que pode obter unha organizaci\u00f3n que adopte SOA son:"}
{"id": "322393", "revid": "26995", "url": "https://gl.wikipedia.org/wiki?curid=322393", "title": "Arquitectura orientada \u00f3s servizos", "text": ""}
{"id": "322402", "revid": "85894", "url": "https://gl.wikipedia.org/wiki?curid=322402", "title": "Convento de Santo Agosti\u00f1o de Pontedeume", "text": "O Convento de Santo Agosti\u00f1o \u00e9 un edificio de Pontedeume, constru\u00eddo inicialmente para albergar unha comunidade de frades agosti\u00f1os que o habitaron durante case tres s\u00e9culos: desde a s\u00faa fundaci\u00f3n en 1538 polo conde Fernando de Andrade ata a exclaustraci\u00f3n de 1835. Na actualidade alberga a Casa da Cultura de Pontedeume.\nHistoria.\nMediante escritura redactada en Pontedeume o 24 de setembro de 1538, o conde de Andrade e Vilalba, don Fernando, comprom\u00e9tese a constru\u00edr o edificio e a igrexa dun convento nunha horta con casa e valado da s\u00faa propiedade, extramuros da vila de Pontedeume. Ademais d\u00f3taa con 30.000 marabed\u00eds procedentes inicialmente das rendas que o conde pos\u00fae nas parroquias de San Pedro de Vilar, Santa Mar\u00eda de Centro\u00f1a e San Marti\u00f1o de Porto. A Orde de Santo Agosti\u00f1o comprom\u00e9tese a mandar oito frades, dos cales seis ser\u00edan cregos, e un prior para residiren no convento. As condici\u00f3ns son aceptadas pola Orde o 5 de decembro de 1538. Finalmente, a requirimento do conde de Andrade, a Orde de Santo Agosti\u00f1o confirma e aproba as escrituras de fundaci\u00f3n e dotaci\u00f3n, na vila de Due\u00f1as o 30 de abril de 1540. Cando pouco despois morre o conde estaba sen rematar o edificio, polo cal deixa no seu testamento 200 ducados para finaliza-las obras.\nLogo da exclaustraci\u00f3n de 1835, foi cedido en 1842 para escola de nenas, cuartel e c\u00e1rcere. En 1848 foron poxados o edificio e a horta que pasaron a mans privadas. O concello recupera a propiedade da horta mediante compra en 1864, destin\u00e1ndoa a espazo p\u00fablico co nome de Alameda de Raxoi, lugar de celebraci\u00f3n durante moitos anos de feiras e, ata hai moi pouco, das verbenas das Festas das Peras. En 1867 a igrexa do convento, que non fora poxada, foi derrubada para a apertura da Avenida de Raxoi, ag\u00e1s unha capela que se trasladou pedra a pedra \u00f3 novo cemiterio municipal no barrio de Porto. Finalmente na d\u00e9cada dos oitenta do s\u00e9culo XX o edificio do convento recupera o car\u00e1cter p\u00fablico ao ser adquirido polo concello para instalar nel a Casa da Cultura do concello.\nDescrici\u00f3n.\nO edificio, de planta rectangular con dous andares, est\u00e1 situado na Praza do Convento. A fachada barroca \u00e9 da segunda metade do s\u00e9culo XVIII. Nela destaca a porta de entrada, cuberta cunha b\u00f3veda de crucer\u00eda. Na fachada posterior son salient\u00e1beis os arcos de medio punto da planta baixa e as escaleiras de acceso \u00e1 primeira planta. A escaleira remata nun balc\u00f3n corrido con peitoril de pedra, desde o que se aprecia a zona axardinada do recinto na que se expo\u00f1en as esculturas do oso e o xabaril, s\u00edmbolos da casa de Andrade, que se achaban na entrada da ponte do Eume, e a de Afonso X, situada na praza do Convento ata a \u00faltima remodelaci\u00f3n desta.\nO interior foi rehabilitado para a Casa da Cultura, destacando unha sala de exposici\u00f3ns na planta baixa e un sal\u00f3n de actos no primeiro andar."}
{"id": "322405", "revid": "5132", "url": "https://gl.wikipedia.org/wiki?curid=322405", "title": "Bosna Saraxevo", "text": ""}
{"id": "322406", "revid": "23204", "url": "https://gl.wikipedia.org/wiki?curid=322406", "title": "Ipomoea aquatica", "text": "Ipomoea aquatica \u00e9 unha planta tropical semiacu\u00e1tica que se cultiva como verdura polos seus rebentos e follas tenros. At\u00f3pase en rexi\u00f3ns tropicais e subtropicais, a\u00ednda que se desco\u00f1ece onde se orixinou. Co\u00f1\u00e9cese como \"phak bung\" en tailand\u00e9s e Laosiano, \"ong choy\" en canton\u00e9s, \"kongxincai\" en mandar\u00edn, \"rau mu\u1ed1ng\" en vietnamita, kangkong en tagalo, \"trokuon\" en Khmer, \"kolmou xak\" en assam\u00e9s, \"kalmi saag\" en hindi, \"kalmi shak\" en bengal\u00ed, \"Thooti Koora\" en telugu, \"kangkung\" en indonesio, malaio e ceiland\u00e9s e \"hayoyo\" en Ghana.\nDescrici\u00f3n.\n\"I. aquatica\" medra na auga ou en terras h\u00famidas. O seu talo mide entre 2 e 3 metros ou en ocasi\u00f3ns algo m\u00e1is, e bota as ra\u00edces nos n\u00f3dulos, que son ocos e poden aboiar. As follas var\u00edan desde as saxitais t\u00edpicas (con forma de seta) \u00e1s lanceoladas, de 5 a 15\u00a0cm de longo e de 2 a 8\u00a0cm de largo. As flores te\u00f1en forma de trompeta, con entre 3 e 5\u00a0cm de di\u00e1metro, e normalmente de cor branca co centro malva. Prop\u00e1gase ao xermolar os rebentos cortados dos talos ou ben as sementes que producen as flores.\nCultivo.\n\"Ipomoea aquatica\" medra comunmente no leste, sur e sueste de Asia. Rosea de forma natural en correntes de auga e case non require coidados. Cult\u00edvase extensivamente nas rexi\u00f3ns rurais birmanas, tailandesas, laosianas, malaias, camboxanas, vietnamitas, filipinas e chinesas. Tam\u00e9n \u00e9 moi popular en Taiw\u00e1n.\nUsos culinarios.\n\u00c9 un ingrediente com\u00fan da gastronom\u00eda do sueste de Asia, e adoita servirse frixido. En Singapur, Indonesia, e Malaisia, os rebentos tenros mailas follas fr\u00edxense con pemento, allo, xenxibre, pasta de gamba seca (\"belacan\"/\"terasi\") e outras especias. En Penang e Ipoh coc\u00ed\u00f1ase con xibas e un chorume doce e picante. Na rexi\u00f3n de fala hokkien, onde se co\u00f1ece como \"eng cai, \"tam\u00e9n se pode servir fervido con xiba e logo enx\u00fagase e mest\u00farase cunha pasta picante co\u00f1ecida como \"rojak\" para se converter en \"jiu hu eng\" \"cai\". O \"eng cai\" fervido tam\u00e9n se pode servir con fideos de krill, \"belacan bee hoon\" e fideos de lagostino.\nNa coci\u00f1a indonesia, ch\u00e1mase \"kangkung\", fervido ou escalfado xunto con outras verduras forma o ingrediente das ensaladas \"gado-gado\" ou \"pecel\" con chorume de cacahuete. Algunhas das receitas que utilizan kangkung son o \"plecing kangkung\" de Lombok, e \"mie kangkung\" de Iacarta.\nEn Tailandia, onde se co\u00f1ece como \"phak bung\" (tailand\u00e9s: \u0e1c\u0e31\u0e01\u0e1a\u0e38\u0e49\u0e07), c\u00f3mese cru, a mi\u00fado xunto con ensalada de papia verde ou \"nam phrik\", mais tam\u00e9n frixida en currys como o \"kaeng som\".\nEn Vietnam \u00e9 un ingrediente e acompa\u00f1amento com\u00fan da gastronom\u00eda local, antigamente serv\u00eda como comida principal para os m\u00e1is pobres. No sur do pa\u00eds c\u00f3rtase en xuliana e c\u00f3mese con gran variedade de fideos. Tam\u00e9n se coci\u00f1a nunha sopa aceda (\"canh chua\"), con tomates e outras verduras, engad\u00edndolle tam\u00e9n algunha clase de prote\u00edna.\nEn Laos, onde se co\u00f1ece como \"pak bong\" (\u0e9c\u0eb1\u0e81\u0e9a\u0ebb\u0ec9\u0e87), e en Birmania,\"gazun ywet\" (; MLCTS: kancwan:rwak; [\u0261\u0259z\u028a\u0301\u0274 jw\u025b\u0294]), fr\u00edxese con chorume de ostras ou pasta de soia amarela, allos e pementos.\nNa coci\u00f1a de Camboxa, denom\u00ednase \"trakuon\" (: \u178f\u17d2\u179a\u1780\u17bd\u1793). Un prato popular que o emprega \u00e9 o \"samlar machu\", unha sopa aceda con peixe ou polo. Ademais tam\u00e9n existe o costume de comelo cru ou vaporizado con outras verduras, como no \"toeuk kroeung\"\nEn Filipinas, onde recibe o nome en tagalo de \"kangk\u00f3ng\", os rebentos tenros c\u00f3rtanse en segmentos e coc\u00ed\u00f1anse, xunto coas follas, en estufado de peixe e carne, como no \"sinigang.\" A verdura tam\u00e9n se pode comer soa, como no \"adobong\" \"kangk\u00f3ng\", onde se saltea en aceite con cebola, allo, chorume de soia e caldo concentrado. Un aperitivo local, o \"kangk\u00f3ng\" crocante faise recubrindo as follas cun rebozado de fari\u00f1a e frix\u00edndoo ata quedar crocante, semellante \u00e1 tempura xaponesa.\nNa coci\u00f1a chinese existen numerosas formas de preparalo, a m\u00e1is com\u00fan \u00e9 unha simple e r\u00e1pida fritura, \u00e1s veces con allo.\nNo sur da India, as follas p\u00edcanse moi finas e mest\u00faranse con coco relado para preparar o \"thoran\" (\u0d24\u0d4b\u0d30\u0d28\u0d4d), un prato de Kerala. O mesmo prato en Tamil Nadu co\u00f1\u00e9cese como \"thuvaiyal\" (\u0ba4\u0bc1\u0bb5\u0bc8\u0baf\u0bb2\u0bcd) ou \"kootu\" (\u0b95\u0bc2\u0b9f\u0bcd\u0b9f\u0bc1). En Bangladesh e Bengala Occidental, co\u00f1\u00e9cese como \"kolmishak\" (\u0995\u09b2\u09ae\u09c0\u09b6\u09be\u0995) e as follas cons\u00f3mense frixidas."}
{"id": "322409", "revid": "88215", "url": "https://gl.wikipedia.org/wiki?curid=322409", "title": "Eneco Tour", "text": "O Eneco Tour ou Tour do Benelux (actualmente BinckBank Tour) \u00e9 unha carreira ciclista por etapas que se celebra no Benelux (B\u00e9lxica, Pa\u00edses Baixos e Luxemburgo) todos os anos a comezos de agosto. O nome da carreira est\u00e1 patrocinado pola empresa holandesa, BinckBank.\nA competici\u00f3n foi creada no ano 2005 para substitu\u00edr a Volta aos Pa\u00edses Baixos. Xa dende o seu inicio a volta formou parte do calendario UCI ProTour. Actualmente, a proba forma parte do UCI WorldTour.\nMaillots.\nAs cores do maillot do l\u00edder de cada clasificaci\u00f3n foi trocando ao longo dos anos."}
{"id": "322410", "revid": "98629", "url": "https://gl.wikipedia.org/wiki?curid=322410", "title": "Thierry Boutsen", "text": "Thierry Marc Boutsen (nado o 13 de xullo de 1957 en Bruxelas, B\u00e9lxica) \u00e9 un ex piloto de carreiras que competiu cos equipos Arrows, Benetton, Williams, Ligier e Jordan na F\u00f3rmula Un. Participou en 164 Grandes Premios do Campionato do Mundo (163 sa\u00eddas), ga\u00f1ando tres carreiras, logrando 15 podios e anotando 132 puntos na s\u00faa carreira. O seu mellor resultado no Campionato Mundial de pilotos foi cuarto en mentres pilotaba para Benetton. En terminou primeiro na clase e segundo na xeral en Le Mans.\nAndaina.\nF\u00f3rmulas J\u00fanior e Sportscars.\nLogo de ga\u00f1ar o \"Volant V\" en 1977 na Andr\u00e9 Pilette Racing School, Zolder, Boutsen participou no campionato belga da F\u00f3rmula Ford 1600 e ga\u00f1ouno en 1978 con 15 vitorias en 18 carreiras. Tam\u00e9n participou na carreira das 24 Horas de Spa de 1978, a \u00faltima carreira no circu\u00edto de 14\u00a0km de Spa-Francorchamps pilotando un Toyota Trueno. En 1979 pasouse a F\u00f3rmula 3, ga\u00f1ando tres carreiras en 1980 e logrando o segundo lugar na carreira polo t\u00edtulo europeo, detr\u00e1s de Michele Alboreto. En 1981 correu na F\u00f3rmula 2, e foi de novo segundo no Campionato de Europa, esta vez detr\u00e1s de Geoff Lees.\nTam\u00e9n participou nas 24 Horas de Le Mans de 1981. A carreira comezou \u00e1s 15:00, unha hora antes do habitual debido \u00e1s elecci\u00f3ns parlamentarias francesas celebradas no mesmo fin de semana. \u00c1s 16:06 Boutsen sufriu un grande accidente xusto logo da curva Hunaudi\u00e8res, uns 400 m. antes da recta de Mulsanne cando o seu Peugeot WM P81 \u00eda a 350\u00a0km/h. Unha peza da suspensi\u00f3n fallou e o coche golpeou a varanda perdendo toda a parte traseira. Boutsen sa\u00edu ileso, pero a pista quedou inzada de restos da carrozar\u00eda estendida por m\u00e1is de 150 m. Tres comisarios foron golpeados polos restos. Un deles, Thierry Mabillat, morreu golpeado no peito por unha peza da varanda. Dous dos seus colegas, Claude Hertault e Serge David (quen perdeu un brazo), resultaron gravemente feridos.\nEn 1983 Boutsen participou en carreiras do Campionato Europeo de Turismos e do Mundial Sportscar, onde ga\u00f1ou a primeira carreira do grupo C, os 1000 quil\u00f3metros de Monza con Bob Wollek pilotando un Porsche 956. Tam\u00e9n ga\u00f1ou a famosa carreira das 24 horas de Daytona en 1985, co-pilotando o Porsche 956 de Preston Henn Racing con Bob Wollek, AJ Foyt e Ao Unser Sr.\nF\u00f3rmula Un.\nBoutsen era considerado un piloto prometedor, e probou para McLaren e Brabham. Uniuse brevemente ao proxecto Spirit Honda F1 antes de perder ao seu compa\u00f1eiro na F\u00f3rmula D\u00faas Stefan Johansson.\nEn pagou 500.000$ por unha unidade na F\u00f3rmula Un e debutou con Arrows na s\u00faa carreira de casa, o Gran Premio de B\u00e9lxica de 1983 no circu\u00edto de 7 quil\u00f3metros de Spa. A\u00ednda que non anotou ning\u00fan punto en 1983 destacou o seu coidadoso manexo e rendemento en comparaci\u00f3n co seu experimentado compa\u00f1eiro de equipo Marc Surer. Co apoio de Barclay permaneceu co equipo durante tres tempadas. Os primeiros Arrows loitaron co seu dif\u00edcil primeiro coche turboalimentado, cun potente motor BMW turbo, pero de dif\u00edcil manexo. Boutsen anotou puntos d\u00faas veces unha co vello A6 co potente Cosworth DFV e outra vez co motor turbo. A s\u00faa segunda tempada viu varios resultados notables, inclu\u00edndo o segundo lugar en Imola. Boutsen cruzou a meta terceiro, detr\u00e1s de Alain Prost e Elio de Angelis, pero logo da carreira, Prost foi descualificado porque o seu coche estaba 2\u00a0kg por debaixo do l\u00edmite permitido. Tres puntos m\u00e1is permit\u00edronlle rematar 11\u00ba na clasificaci\u00f3n xeral. Na \u00faltima tempada con Arrows, Boutsen non puntuou cun coche pouco competitivo, pero en paralelo \u00e1 F1 pilotou para o equipo Walter Brun de Grupo C e levouse o t\u00edtulo do Campionato do Mundo con eles en 1986, ga\u00f1ando os 1000\u00a0km de Spa.\nTivo a s\u00faa grande oportunidade cando pasou a traballar para o equipo oficial de Ford na F1, Benetton, para a tempada de . A\u00ednda que o paquete non era un paquete ga\u00f1ador, permitiulle correr regularmente nos primeiros 6 postos. Anotou puntos en seis carreiras, o seu mellor posto foi o 3\u00ba lugar en Adelaide logo da descualificaci\u00f3n de Ayrton Senna de Lotus quedando 8\u00ba na clasificaci\u00f3n final. Para Benetton cambiou aos motores Cosworth normalmente aspirados en previsi\u00f3n da prohibici\u00f3n dos turbos en . A consistencia de Boutsen, a fiabilidade mec\u00e1nica e a velocidade v\u00edrono ga\u00f1ar puntos en 10 das 16 carreiras, con cinco terceiros postos e un 4\u00ba lugar en conxunto o mellor piloto non-turbo na t\u00e1boa.\nA s\u00faa reputaci\u00f3n como piloto r\u00e1pido, fiable con boas habilidades de desenvolvemento convenceron a Frank Williams para contratalo por dous anos para pilotar o novo Williams Renault. comezou con Boutsen \u00e1 defensiva co seu veterano compa\u00f1eiro de equipo Riccardo Patrese que tivo un rexurdimento importante na forma, pero no Gran Premio do Canad\u00e1 Boutsen pilotando ben en condici\u00f3ns de mollado logrou a s\u00faa primeira vitoria logo de que Senna sufrira un fallo de motor. Chegaron tres podios m\u00e1is antes de que Boutsen redondeara o ano cunha segunda vitoria no empapado pola choiva Gran Premio de Australia. Boutsen fora un dos pilotos que protestaran polas condici\u00f3ns do circu\u00edto antes da carreira.\nEn 1990 continuou anotando puntos de forma constante, inclu\u00edndo \u00e1 s\u00faa terceira e \u00faltima vitoria nun Gran Premio, no Gran Premio de Hungr\u00eda onde logrou a s\u00faa primeira pole position e mantivo baixo control a presi\u00f3n sostida de Alessandro Nannini e Ayrton Senna para ga\u00f1ar. Con todo, Nigel Mansell estaba dispo\u00f1ible en e Williams Renault sentiu que necesitaban un piloto 'estrela' para armar unha candidatura ao campionato. Malia que Boutsen ga\u00f1ara tres carreiras en dous anos e Patrese s\u00f3 unha decidiron manter ao italiano para pilotar xunto a Mansell.\nSen vacantes entre os mellores equipos Boutsen tivo que baixar ao equipo Ligier. Malia ter un orzamento importante e motores Lamborghini V12 o coche non era competitivo e con frecuencia Boutsen era incapaz de disimular o seu desgusto coa m\u00e1quina que ti\u00f1a. A chegada dos motores Renault en mellorou un pouco o asunto e na s\u00faa \u00faltima carreira para o equipo logrou o quinto lugar, os seus primeiros puntos desde que sa\u00edu de Williams.\nInicialmente foi incapaz de atopar unha unidade para o ano , pero Barclay buscoulle un asento en Jordan, en substituci\u00f3n de Ivan Capelli. Boutsen estaba oxidado, demasiado alto para o coche e en gran medida superado polo seu novo compa\u00f1eiro de equipo Rubens Barrichello, non sumou ning\u00fan punto en dez carreiras. Con Eddie Jordan disposto a contratar pilotos m\u00e1is novos como forma de patrocinio tomouse a decisi\u00f3n de converter a carreira de casa de Boutsen nun evento de despedida, malia que se retirou na primeira volta .\nSportscars.\nLogo Boutsen pilotou coches deportivos nos Estados Unidos, pilotando para Champion Racing nun Porsche 911 GT1, xunto a Bill Adam e Hans Stuck. O tr\u00edo terminou segundo en clase nas 24 Horas de Daytona en 1997, Boutsen ga\u00f1ou o Campionato GT-One dos Estados Unidos con Champion Racing en 1998. Logo dun accidente en Le Mans en 1999 ao volante dun Toyota GT-One retirouse da competici\u00f3n por completo.\nNegocio.\nHoxe Boutsen dirixe a s\u00faa propia compa\u00f1\u00eda, Boutsen Aviation, en M\u00f3naco. O seu negocio \u00e9 a \"venda e adquisici\u00f3n de jets de negocios\". Fundou a compa\u00f1\u00eda en 1997 coa s\u00faa esposa Daniela e ata maio de 2011, a compa\u00f1\u00eda vendera 205 avi\u00f3ns, que van desde Airbus Corporate Jets ao Cessna Citation. Tam\u00e9n \u00e9 co-propietario de Boutsen Energy Racing xunto ao seu cu\u00f1ado Olivier Lain\u00e9 e Georges Kaczka. O equipo compite na clase F\u00f3rmula Le Mans nas Le Mans Series. Boutsen tam\u00e9n xestiona coches na Eurocup M\u00e9gane Trophy e na Formula Renault.\nCasco.\nO casco de Boutsen era negro cun dese\u00f1o dunha fita de cor vermella, laranxa e amarela que rodeaba a viseira e a zona traseira. As cores utilizadas son as cores da bandeira belga (ag\u00e1s polo laranxa).\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "322418", "revid": "89787", "url": "https://gl.wikipedia.org/wiki?curid=322418", "title": "Fonte primaria", "text": "Unha fonte primaria \u00e9 a fonte documental que se considera material de primeira man relativo a un fen\u00f3meno que se desexa investigar ou relatar; \u00e9 dicir materia prima que se ten para realizar un determinado traballo. No caso da historiograf\u00eda, o que no seu tempo serviu como instrumento para constru\u00edr a historia."}
{"id": "322419", "revid": "5863", "url": "https://gl.wikipedia.org/wiki?curid=322419", "title": "Aeroporto Los Rodeos", "text": ""}
{"id": "322420", "revid": "1131", "url": "https://gl.wikipedia.org/wiki?curid=322420", "title": "Asociaci\u00f3n Galega de Profesionais da Traduci\u00f3n e da Interpretaci\u00f3n", "text": "A Asociaci\u00f3n Galega de Profesionais da Traduci\u00f3n e da Interpretaci\u00f3n, co\u00f1ecida a mi\u00fado polo acr\u00f3nimo AGPTI, \u00e9 unha asociaci\u00f3n galega do \u00e1mbito de traduci\u00f3n. Creouse no ano 2001 coa finalidade de servir de plataforma de comunicaci\u00f3n entre profesionais para a defensa dos intereses dos traballadores da traduci\u00f3n e da interpretaci\u00f3n. Tam\u00e9n ten entre os seus obxectivos a difusi\u00f3n do galego como lingua de traballo neste sector e contaba en 2015 con algo m\u00e1is de 100 membros.\nA AGPTI forma parte da rede V\u00e9rtice, que agrupa asociaci\u00f3ns de traduci\u00f3n e interpretaci\u00f3n de \u00e1mbito estatal.\nEn 2021 estaba presidida por Iria Taibo Corsanego."}
{"id": "322421", "revid": "6939", "url": "https://gl.wikipedia.org/wiki?curid=322421", "title": "AGPTI", "text": ""}
{"id": "322422", "revid": "32797", "url": "https://gl.wikipedia.org/wiki?curid=322422", "title": "Medioevo", "text": ""}
{"id": "322423", "revid": "23204", "url": "https://gl.wikipedia.org/wiki?curid=322423", "title": "Paul-\u00c9mile Botta", "text": "Paul \u00c9mile Botta, nado o 6 de decembro de 1802 en Tur\u00edn e finado o 29 de marzo de 1870 foi un arque\u00f3logo franc\u00e9s. Foi fillo do historiador Carlo Botta.\nTraxectoria.\nO 8 de maio de 1827 xunto con Auguste Duhaut-Cilly, a bordo do barco \"H\u00e9ros\", chegou a Mazatl\u00e1n, lugar de onde foron expulsados tres d\u00edas despois xa que as autoridades locais sospeitaban que o devandito barco e o seu capit\u00e1n, Duhaut-Cilly, se dedicaban ao contrabando .\nEn 1842 f\u00edxose cargo do consulado de Francia en Mosul.\nO descubrimento de Khorsabad..\nO grande obxectivo dos aventureiros/arque\u00f3logos destinados en Mesopotamia era a localizaci\u00f3n de N\u00ednive, capital do Imperio Asirio, que na Biblia se dic\u00eda que eran necesarios tres d\u00edas para percorrela. \u00c1 s\u00faa vez, a s\u00faa importancia radicaba no feito de ser capital dos asirios, o gran pobo conquistador da Biblia. Ao mesmo tempo, xa se co\u00f1ec\u00eda que moitos dos outeiros de estra\u00f1a forma gardaban restos de cidades antigas, e pens\u00e1base que un dos outeiros pr\u00f3ximos a Mosul pod\u00eda ser N\u00ednive.\nEn 1843 Botta escolleu como primeiro obxectivo para escavar o outeiro de Kuyunjik (preto de Mosul), pero a medida que transcorr\u00eda o tempo, o traballo resultaba infrutuoso. Paralelamente Botta preguntaba aos alde\u00e1ns e campesi\u00f1os circundantes de onde conseguiran ou se viran \"ladrillos con s\u00edmbolos\" (polo xeral os alde\u00e1ns desco\u00f1ec\u00edan a resposta ou se mostraban desconfiados). A insistencia de Botta obtivo o seu premio, xa que un dos campesi\u00f1os da zona de Khorsabad decatouse de que un europeo buscaba ladrillos con s\u00edmbolos, ante o cal acudiu ao campamento de Botta indicando que o seu forno estaba feito con eses \"ladrillos con s\u00edmbolos\" e que os obti\u00f1a do outeiro pr\u00f3ximo. Botta enviou unha expedici\u00f3n para investigar (con poucas esperanzas) e facer unha prospecci\u00f3n, obtendo aos poucos d\u00edas grandes resultados.\nO resultado foi o descubrimento do que creu que eran as ru\u00ednas de N\u00ednive, e as\u00ed o anunciou ao mundo. Ent\u00f3n o goberno franc\u00e9s financiou ditas escavaci\u00f3ns, e Botta publicou a obra \"Monumentos de Ninive\". Con todo, tempo despois s\u00f3ubose que se trataba das ru\u00ednas de Khorsabad. Khorsabad transformouse en capital de Asiria durante o reinado de Sarg\u00f3n II, e foi abandonada polo seu sucesor no -705, despobo\u00e1ndose paulatinamente, e convert\u00e9ndose nun importante resto arqueol\u00f3xico, do cal Botta recuperou importantes pezas de arte asiria que foron enviadas ao Louvre en 1846. Tanto as pezas como a obra de Botta causaron un grande \u00e9xito en Europa, e supuxo o redescubrimento da arte asiria.\nMorreu en Ach\u00e8res, Francia."}
{"id": "322424", "revid": "23204", "url": "https://gl.wikipedia.org/wiki?curid=322424", "title": "The Spiderwick Chronicles (filme)", "text": ""}
{"id": "322434", "revid": "839", "url": "https://gl.wikipedia.org/wiki?curid=322434", "title": "Bazard\u00fcz\u00fc Dagi", "text": ""}
{"id": "322436", "revid": "839", "url": "https://gl.wikipedia.org/wiki?curid=322436", "title": "Rexi\u00f3n de Dacar", "text": ""}
{"id": "322441", "revid": "14393", "url": "https://gl.wikipedia.org/wiki?curid=322441", "title": "Joseba Sarrionaindia", "text": ""}
{"id": "322447", "revid": "89787", "url": "https://gl.wikipedia.org/wiki?curid=322447", "title": "Pfam", "text": "Pfam \u00e9 unha base de datos de familias de prote\u00ednas na que se incl\u00faen as s\u00faas anotaci\u00f3ns e ali\u00f1amentos de secuencias m\u00faltiples xerados usando modelos de Markov ocultos.\nCaracter\u00edsticas.\nPara cada familia proteica inclu\u00edda en Pfam p\u00f3dese:\nAs descrici\u00f3ns das familias Pfam poden ser consultadas polo p\u00fablico xeral usando Wikipedia.\nCase o 80% das secuencias de prote\u00ednas contidas na UniProt Knowledgebase te\u00f1en polo menos unha correspondencia en Pfam. Esta cifra denom\u00ednase cobertura de secuencias.\nA base de dartos Pfam cont\u00e9n informaci\u00f3n sobre dominios e familias proteicas. Pfam-A \u00e9 a porci\u00f3n revisada manualmente da base de datos que cont\u00e9n unhas 16.000 entradas. Para cada entrada almac\u00e9nase un ali\u00f1amento de secuencias de prote\u00ednas e un modelo de Markov oculto. Estes modelos de Markov ocultos poden utilizarse para procurar informaci\u00f3n nas bases de datos de secuencias co paquete HMMER escrito por Sean Eddy.\nComo as entradas en Pfam-A non cobren todas as prote\u00ednas co\u00f1ecidas, proporcionouse ademais un suplemento xerado automaticamente chamado Pfam-B, o cal conti\u00f1a un gran n\u00famero de pequenas familias derivadas de agrupamentos producidos por un algoritmo chamado ADDA. A\u00ednda que son dunha calidade menor, as familias Pfam-B pod\u00edan ser \u00fatiles cando non se encontraban familias nunha busca en Pfam-A. Non obstante, Pfam-B deixou de ofrecerse na versi\u00f3n 28.0.\nA base de datos iPfam almacena a descrici\u00f3n de dominios de Pfam. Investiga se diferentes prote\u00ednas que son descritas xuntas na base de datos de estrutura de prote\u00ednas PDB est\u00e1n o suficientemente pr\u00f3ximas como para potencialmente interaccionar.\nA versi\u00f3n actual de Pfam \u00e9 \"Pfam 28.0\" (maio de 2015; 16.230 familias)."}
{"id": "322448", "revid": "22795", "url": "https://gl.wikipedia.org/wiki?curid=322448", "title": "Tenrecidae", "text": ""}
{"id": "322449", "revid": "27155", "url": "https://gl.wikipedia.org/wiki?curid=322449", "title": "IPfam", "text": ""}
{"id": "322453", "revid": "47401", "url": "https://gl.wikipedia.org/wiki?curid=322453", "title": "Guerra Croata de Independencia", "text": ""}
{"id": "322454", "revid": "22570", "url": "https://gl.wikipedia.org/wiki?curid=322454", "title": "Jon and Roy", "text": "Jon and Roy \u00e9 unha banda canadense de folk rock e reggae formada por tres m\u00fasicos de Victoria, Canad\u00e1.\nTraxectoria.\nO cantautor e guitarrista Jon Middleton e o percusionista Roy Vizer co\u00f1ec\u00e9ronse na Universidade de Victoria e acabaron formando Jon e Roy, que empezou actuar na contorna de Victoria e Vancouver en 2003. Ao ano seguinte sumouse o multiinstrumentista Dougal Bain Mclean e gravaron o seu primeiro \u00e1lbum, \"Sittin' Back\", en 2005 co produtor e enxe\u00f1eiro de son Stephen Franke. O tema que d\u00e1 t\u00edtulo ao \u00e1lbum apareceu nun anuncio de televisi\u00f3n da Volkswagen que se emitiu durante nove meses nos Estados Unidos, polo que se fixo co\u00f1ecido nese pa\u00eds, e un dos seus v\u00eddeos,\"Little Bit of Love\", tivo certo \u00e9xito en YouTube.\nNo intervalo entre 2006 e 2007 realizaron outros proxectos por separado, as\u00ed Middleton gravou un \u00e1lbum en solitario, \"After a Trip\", e McLean e Vizer establec\u00e9ronse en Vancouver. En 2007, Jon and Roy xunt\u00e1ronse de novo e gravaron o \u00e1lbum \"Another Noon\", unha vez m\u00e1is con Stephen Franke, en Blue Heron Studios. En abril de 2010, Jon e Roy lanzaron \"Homes\", ao que seguiu en 2012 \"Let It Go\", e en 2014 \"By My Side\"."}
{"id": "322456", "revid": "41807", "url": "https://gl.wikipedia.org/wiki?curid=322456", "title": "Tenr\u00e9cidos", "text": "A dos tenr\u00e9cidos (\"Tenrecidae\") \u00e9 unha familia de mam\u00edferos placentarios afrosor\u00edcidos, a \u00fanica da suborde dos tenrecomorfos (\"Tenrecomorpha\").\nA familia est\u00e1 constitu\u00edda por mam\u00edferos fundamentalmente insect\u00edvoros de tama\u00f1o relativamente grande, e caracterizados por teren un foci\u00f1o m\u00e1is ou menos longo e afiado que utilizan para desenterrar vermes e insectos do solo (son omn\u00edvoros). Hai hoxe unhas trinta especies de tenr\u00e9cidos, moi diversos en aspecto e costumes, os m\u00e1is deles end\u00e9micos de Madagascar, a\u00ednda que alg\u00fas se atopan tam\u00e9n nalgunhas partes do continente africano.\nA explicaci\u00f3n de que as formas e os costumes dos tenr\u00e9cidos sexan tan diversas \u00e9 o resultado dunha evoluci\u00f3n converxente, e por iso alg\u00fans se parecen aos ourizos cachos, ou \u00e1s musara\u00f1as, \u00e1s sarig\u00fceias, aos ratos e at\u00e9 \u00e1s londras, ocupando ambientes acu\u00e1ticos, arbor\u00edcolas, terrestres e subterr\u00e1neos (escavadores).\nO lugar dos tenr\u00e9cidos na taxonom\u00eda est\u00e1 actualmente a\u00ednda baixo discusi\u00f3n, xa que alg\u00fans autores a\u00ednda a incl\u00faen dentro da orde dos \"Insectivora\", hoxe obsoleta, pero a maior\u00eda clasif\u00edcana na nova orde dos \"Afrosoricida\". A\u00ednda que poidan parecerse \u00e1s musara\u00f1as, os ourizos ou as lontras, non est\u00e1n estreitamente relacionados con calquera destes grupos, e os seus parentes m\u00e1is pr\u00f3ximos son outros mam\u00edferos insect\u00edvoros africanos, como as toupas douradas e as musara\u00f1as elefante. O antepasado com\u00fan destes animais, xunto cos dos porco formigueiro, os dam\u00e1ns, os elefantes e os manat\u00eds e o dugongo, non foi reco\u00f1ecido at\u00e9 a d\u00e9cada dee 1990, cando se reuniron no grupo dos \"Afrotheria\".\nA familia div\u00eddese en catro subfamilias, atendendo \u00e1 s\u00faa gran diversidade: \"Geogalinae\", \"Oryzorictinae\", \"Potamogalinae\" e \"Tenrecinae\". Os \"Tenrecinae\", versi\u00f3n malgaxe dos ourizos cachos, e os \"Oryzorictinae\", variante das musara\u00f1as e as toupas, son os dous principais grupos.\nCartacter\u00edsticas.\nAs principais caracter\u00edsticas dos tenr\u00e9cidos son as de careceren de arco zigom\u00e1tico e de cego. A s\u00faa dentici\u00f3n \u00e9 zalambdodonte ou parcialmente dilambodonte. Algunhas especies est\u00e1n adaptadas \u00e1 vida anfibia ou \u00e1 subtrerr\u00e1nea. Utlizan a ecolocaci\u00f3n para a orientaci\u00f3n no espazo. Rexistr\u00e1ronse formas f\u00f3siles desde o mioceno temper\u00e1n.\nO tama\u00f1o dos tenr\u00e9cidos oscila entre o das musara\u00f1as dos m\u00e1is pequenos, cunha lonxitude corporal de ao redor de 4,5\u00a0cm e un peso de tan s\u00f3 5 g, e o da especie m\u00e1is grande, o tenrec com\u00fan ou tenrec sen cola (\"Tenrec ecaudatus\"), que pode medir de 25 a 39\u00a0cm de lonxitud e pode pesar m\u00e1is de 1\u00a0kg.\nInfrecuentemente entre os mam\u00edferos placentarios, o ano e o tracto uro-xenital do tenrecs comparte unha abertura com\u00fan, ou cloaca, unha caracter\u00edstica m\u00e1is com\u00fan nas aves, os r\u00e9ptiles e o anfibios. Ademais, te\u00f1en unha temperatura corporal baixa, de xeito que non necesitan un escroto que arrefr\u00ede o seu esperma como noutros mam\u00edferos.\nTaxonom\u00eda.\nDescrici\u00f3ns dos taxons.\nA suborde dos \"Tenrecomorpha\" foi establecida en 1972 por Butler.\nInclu\u00edda na suborde dos \"Soricomorpha\" dos \"Lipotyphla\" por Butler (1988) e por MacPhee e Novacek (1993).&lt;br&gt;McKenna e Bell (1997) usaron oe nome \"Tenrecoidea\" (atribu\u00eddo incorrectmnte a Gray, 1821) como unha superfamilia, coa nota \u00abproposto como suborde coordinado con \"Erinaceomorpha\", \"Soricomorpha\" e \"Chrysochlorida\"\u00bb; por\u00e9n, o uso deste nome \u00e9 inadecuado.\nA familia dos \"Tenrecidae\" fora xa descrita en 1821 polo naturalista ingl\u00e9s John Edward Gray, en \"London Med. Repos. Rec\"., 15: 301.\nEtimolox\u00edas.\nNome cient\u00edfico.\nOs nomes cient\u00edficos, tanto \"Tenrecomorpha\" como \"Tenrecidae\" est\u00e1n formados sobre a base da ra\u00edz do nome do seu x\u00e9nero tipo, \"Tenrecus\" (actualmente o considerado v\u00e1lido \u00e9 \"Tenrec\" ), coa adici\u00f3n das desinencias do lat\u00edn cient\u00edfico \"-morpha\", forma neutra derivada do grego antigo \u03bc\u03bf\u03c1\u03c6\u03ae morph\u00e9, \"forma\", e \"\u00b4-idae\", derivada da do grego antigo -\u03af\u03b4\u03b5\u03c2 \"-\u00eddes\", de \u03b5\u03af\u03b4\u03bf\u03c3 \"e\u00eddos\", \"aparencia\" \"aspecto\".\nPola s\u00faa parte, o nome \"Tenrecus\" deriva do termo franc\u00e9s \"tenrec\", que o incorporou contra 1720-30 adaptando o termo malgaxe \"t\u00e0ndraka\" ou \"tr\u00e0ndraka\" (tam\u00e9n coas variantes \"tanrac\" e \"tandrec\"). E do franc\u00e9s pasou \u00e1s outras linguas europeas (ao ingl\u00e9s, xa no mesmo s\u00e9culo XVIII).\nClasificaci\u00f3n.\nA familia dos tenr\u00e9cidos subdiv\u00eddese en catro subfamilias, con 10 x\u00e9neros e 31 especies.\nFamilia \"Tenrecidae\""}
{"id": "322457", "revid": "22795", "url": "https://gl.wikipedia.org/wiki?curid=322457", "title": "Tenrecomorpha", "text": ""}
{"id": "322458", "revid": "22795", "url": "https://gl.wikipedia.org/wiki?curid=322458", "title": "Tenrecomorfos", "text": ""}
{"id": "322459", "revid": "1131", "url": "https://gl.wikipedia.org/wiki?curid=322459", "title": "Campo Municipal de San Rom\u00e1n", "text": "O Campo Municipal de San Rom\u00e1n \u00e9 un recinto deportivo adicado \u00e1 pr\u00e1ctica do f\u00fatbol e do rugby, situado na localidade de San Rom\u00e1n de la Llanilla (concello de Santander). Foi inaugurado en 2010, e nel xogan o S.D. Rayo Cantabria e o C.J.A. San Rom\u00e1n da liga rexional de f\u00fatbol, e o Independiente R.C. da Divisi\u00f3n de Honra de Rugby. Na s\u00faa \u00fanica tribuna lateral cuberta hai 250 localidades de asento. Os vestiarios est\u00e1n baixo esta tribuna. O terreo de xogo \u00e9 de herba artificial."}
{"id": "322460", "revid": "1131", "url": "https://gl.wikipedia.org/wiki?curid=322460", "title": "Campo de Las Terrazas", "text": "O Campo de Las Terrazas \u00e9 un recinto deportivo adicado \u00e1 pr\u00e1ctica do rugby, situado en Alcobendas (Comunidade de Madrid). Nel xoga como local os seus partidos o Club Alcobendas Rugby da Divisi\u00f3n de Honra de Rugby. Conta cunha \u00fanica tribuna lateral cuberta con capacidade para unhas 250 persoas sentadas. En 2018 foron modernizados a tribuna e mailo terreo de xogo, que pasou a ser de c\u00e9spede artificial."}
{"id": "322461", "revid": "65545", "url": "https://gl.wikipedia.org/wiki?curid=322461", "title": "Vel\u00f3dromo de Fadura", "text": "O Vel\u00f3dromo de Fadura \u00e9 unha instalaci\u00f3n deportiva adicada \u00e1 pr\u00e1ctica do ciclismo e do rugby, que forma parte da Cidade Deportiva Municipal de Fadura, en Getxo (Biscaia). As instalaci\u00f3ns incl\u00faen pistas de atletismo, campos de f\u00fatbol e h\u00f3ckey, piscinas, pavill\u00f3n, ximnasio e pistas de tenis., e foron constru\u00eddas a comezos dos anos 1960. A tribuna lateral cuberta do vel\u00f3dromo pode acoller a 510 persoas sentadas. A pista oval para bicicletas \u00e9 de formig\u00f3n, e apenas ten peralte.\nNo campo de rugby que ocupa o interior das pistas xoga os seus encontros como local o Getxo Rugby Taldea da Divisi\u00f3n de Honra de Rugby. A s\u00faa superficie \u00e9 de herba natural."}
{"id": "322462", "revid": "1131", "url": "https://gl.wikipedia.org/wiki?curid=322462", "title": "Estadio Municipal de Altamira", "text": "O Estadio Municipal de Altamira \u00e9 un recinto deportivo adicado \u00e1 pr\u00e1ctica do atletismo, do f\u00fatbol e do rugby, situado na localidade de Ordizia (Guip\u00fascoa). Reformado en 2007, o terreo de xogo \u00e9 de herba artificial, e a tribuna lateral cuberta conta cuns 430 asentos. As pistas sint\u00e9ticas de atletismo est\u00e1n homologadas para calquera tipo de competici\u00f3n oficial. No campo xogan os seus encontros como locais o Ordizia Kirol Elkartea da liga rexional de f\u00fatbol e o Ordizia Rugby Elkartea da Divisi\u00f3n de Honra de Rugby."}
{"id": "322465", "revid": "27155", "url": "https://gl.wikipedia.org/wiki?curid=322465", "title": "UniProt Knowledgebase", "text": ""}
{"id": "322467", "revid": "98629", "url": "https://gl.wikipedia.org/wiki?curid=322467", "title": "Prote\u00edna similar \u00e1 ubiquitina procari\u00f3tica", "text": "A prote\u00edna similar \u00e1 ubiquitina procari\u00f3tica ou Pup (do ingl\u00e9s \"Prokaryotic ubiquitin-like protein\") \u00e9 unha prote\u00edna an\u00e1loga funcional da ubiquitina, que se encontra en procariotas (descubriuse en \"Mycobacterium tuberculosis\"). Realiza a mesma funci\u00f3n que a ubiquitina, a\u00ednda que a encimolox\u00eda da ubiquitilaci\u00f3n e a pupilaci\u00f3n \u00e9 diferente. A diferenza da reacci\u00f3n da ubiquitilaci\u00f3n, que consta de tres pasos, a pupilaci\u00f3n real\u00edzase s\u00f3 en dous pasos, e, por tanto, interve\u00f1en s\u00f3 dous encimas. Igual que a ubiquitina, a Pup \u00fanese a residuos de lisina espec\u00edficos de prote\u00ednas substrato para formar enlaces isop\u00e9ptidos, de modo que a prote\u00edna queda marcada por esta pupilaci\u00f3n. Despois, a prote\u00edna modificada \u00e9 reco\u00f1ecida pola ATPase proteas\u00f3mica de \"Mycobacterium\" (Mpa) por medio dun mecanismo de pregamento inducido pola uni\u00f3n no que se forma unha h\u00e9lice alfa na Pup; despois a Mpa cede o substrato pupilado ao proteasoma de 20S ao acoplar a hidr\u00f3lise do ATP para que se produza a s\u00faa degradaci\u00f3n no proteasoma. Por tanto, igual que en eucariotas, as bacterias poden usar unha pequena prote\u00edna modificadora para controlar a estabilidade das prote\u00ednas. A estrutura cristalina de raios X do complexo Pup/Mpa ( ) foi determinada por primeira vez polos cient\u00edficos Tao Wang e Huilin Li no Laboratorio Nacional de Brookhaven dos Estados Unidos.\nO xene Pup codifica unha prote\u00edna de 64 amino\u00e1cidos cun peso molecular de 6.944 kDa. A secuencia \u00e9 a seguinte:\nBase de datos.\nPupDB \u00e9 unha base de datos de prote\u00ednas pupiladas e sitios de pupilaci\u00f3n."}
{"id": "322468", "revid": "839", "url": "https://gl.wikipedia.org/wiki?curid=322468", "title": "Emilia-Romana", "text": ""}
{"id": "322470", "revid": "5132", "url": "https://gl.wikipedia.org/wiki?curid=322470", "title": "Liga de baloncesto de Irlanda", "text": ""}
{"id": "322471", "revid": "5132", "url": "https://gl.wikipedia.org/wiki?curid=322471", "title": "Superliga de Baloncesto de Ucra\u00edna", "text": ""}
{"id": "322474", "revid": "839", "url": "https://gl.wikipedia.org/wiki?curid=322474", "title": "Nova Celandia", "text": ""}
{"id": "322475", "revid": "98629", "url": "https://gl.wikipedia.org/wiki?curid=322475", "title": "EDI", "text": "EDI \u00e9 o acr\u00f3nimo ingl\u00e9s para o intercambio electr\u00f3nico de datos (en ingl\u00e9s electronic data interchange). Ref\u00edrese \u00e1 transmisi\u00f3n estruturada de datos entre organizaci\u00f3ns por medios electr\u00f3nicos. Empr\u00e9gase para transferir documentos electr\u00f3nicos ou datos de negocios entre un sistema inform\u00e1tico e outro. Este intercambio pode realizarse en diferentes formatos: EDIFACT, XML, ANSI, ASC, X12, TXT, etc.\nCaracter\u00edsticas.\nAlbar\u00e1s, facturas, ordes de compra e outros documentos comerciais electr\u00f3nicos poden tramitarse directamente dende o sistema inform\u00e1tico da empresa emisora \u00f3 sistema inform\u00e1tico da empresa receptora, co consecuente aforro en tempo e evitando os erros da comunicaci\u00f3n tradicional en papel\n\"EDIFACT\", o formato de m\u00e1is amplo uso, \u00e9 un est\u00e1ndar da Organizaci\u00f3n das Naci\u00f3ns Unidas para o intercambio de documentos comerciais no \u00e1mbito mundial. Existindo diversas variantes axeitadas para cada \u00e1rea de negocio (distribuci\u00f3n, automoci\u00f3n, transporte, aduanas, etc) ou para cada pa\u00eds. As\u00ed, por exemplo, AECOC regula o est\u00e1ndar EDI do sector da distribuci\u00f3n. Para o intercambio deste tipo de informaci\u00f3n ad\u00f3itase empregar as redes de valor engadido. Ademais do intercambio de informaci\u00f3n, estas redes permiten o seu rexistro ou gravaci\u00f3n."}
{"id": "322477", "revid": "1505", "url": "https://gl.wikipedia.org/wiki?curid=322477", "title": "Cloaca (zoolox\u00eda)", "text": "En anatom\u00eda animal, a cloaca \u00e9 unha cavidade aberta ao exterior para a expulsi\u00f3n de refugallos, situada na parte final do tracto dixestivo, na que confl\u00faen tam\u00e9n os condutos finais dos aparellos urinario e reprodutor. Est\u00e1 presente en determinadas especies de vertebrados: en todas as aves, r\u00e9ptiles e anfibios, as\u00ed como nalg\u00fans peixes (condrictios) e mam\u00edferos (monotremas e marsupiais) e, excepcionalmente, nos tenr\u00e9cidos, que son placentarios.\nTam\u00e9n se lle d\u00e1 ese mesmo nome \u00e1 porci\u00f3n final do tubo dixestivo de certos artr\u00f3podos. "}
{"id": "322481", "revid": "22795", "url": "https://gl.wikipedia.org/wiki?curid=322481", "title": "Cloaca (hom\u00f3nimos)", "text": "O termo cloaca pode referirse a:"}
{"id": "322483", "revid": "27155", "url": "https://gl.wikipedia.org/wiki?curid=322483", "title": "Ubiquitilaci\u00f3n", "text": ""}
{"id": "322489", "revid": "27155", "url": "https://gl.wikipedia.org/wiki?curid=322489", "title": "Empalme alternativo", "text": ""}
{"id": "322490", "revid": "89787", "url": "https://gl.wikipedia.org/wiki?curid=322490", "title": "Donnie McGrath", "text": "Donald Michael McGrath, nado o 7 de maio de 1984 en Mount Kisco, Nova York, \u00e9 un xogador profesional de baloncesto irland\u00e9s. Cunha estatura de 1,93 metros pode xogar nas posici\u00f3ns de base e escolta.\nTraxectoria profesional.\nO 13 de agosto de 2015, anunciouse a s\u00faa fichaxe polo Obradoiro CAB da Liga ACB."}
{"id": "322494", "revid": "98629", "url": "https://gl.wikipedia.org/wiki?curid=322494", "title": "InterPro", "text": "InterPro \u00e9 unha base de datos de familias de prote\u00ednas, dominios e sitios funcionais de prote\u00ednas nos cales se encontran caracter\u00edsticas identificables de prote\u00ednas co\u00f1ecidas, que poden ser aplicadas a novas secuencias de prote\u00ednas para as\u00ed caracterizalas funcionalmente.\nOs contidos de InterPro constan de sinaturas diagn\u00f3stico e as prote\u00ednas coas cales estas se corresponden significativamente. As sinaturas constan de modelos (tipos simples, como expresi\u00f3ns regulares ou tipos m\u00e1is complexos, como modelos de Markov ocultos), que describen familias de prote\u00ednas, dominios e sitios. Os modelos constr\u00faense a partir de secuencias de amino\u00e1cidos de familias co\u00f1ecidas ou dominios e \u00fasanse seguidamente para buscar secuencias desco\u00f1ecidas (como as que se descobren a partir de novas secuenciaci\u00f3ns de xenomas) para as\u00ed clasificalas. Cada unha das bases de datos que est\u00e1n inclu\u00eddas en InterPro contrib\u00faen a un nicho de informaci\u00f3n diferente, desde clasificaci\u00f3ns baseadas na estrutura de alto nivel (SUPERFAMILY e CATH-Gene3D) ata clasificaci\u00f3ns de subfamilias bastante espec\u00edficas (PRINTS e PANTHER).\nA intenci\u00f3n de InterPro \u00e9 proporcionar un centro multiservizos para a clasificaci\u00f3n de prote\u00ednas, na que todas as sinaturas producidas polas diferentes bases de datos membros est\u00e1n situadas en entradas na base de datos InterPro. As sinaturas que representan dominios eqivalentes, sitios ou familias p\u00f3\u00f1ense na mesma entrada e as entradas poden tam\u00e9n estar relacionadas unhas con outras. Tam\u00e9n se proporciona cando \u00e9 posible informaci\u00f3n adicional como a descrici\u00f3n, nomes consistentes e termos de Gene Ontology (GO) que est\u00e1n asociados con cada entrada.\nDatos contidos en InterPro.\nInterPro cont\u00e9n tres entidades principais: prote\u00ednas, sinaturas (tam\u00e9n chamadas \"m\u00e9todos\" ou \"modelos\") e entradas. As prote\u00ednas de UniProtKB son tam\u00e9n as entidades proteicas centrais en InterPro. A informaci\u00f3n sobre cales sinaturas se corresponden significativamente con estas prote\u00ednas calc\u00falase a medida que as secuencias aparecen en UniProtKB e estes resultados p\u00f3\u00f1ense a disposici\u00f3n do p\u00fablico (v\u00e9xase m\u00e1is abaixo). As correspondencias de sinaturas con prote\u00ednas son o que determina como est\u00e1n integradas as sinaturas nas entradas InterPro: o solapamento comparativo dos conxuntos de prote\u00ednas concordantes e a localizaci\u00f3n das correspondencias das sinaturas coas secuencias util\u00edzanse como indicadores da s\u00faa maior ou menor relaci\u00f3n. S\u00f3 se integran en InterPro as sinaturas que se considera que te\u00f1en calidade dabondo.\nInterPro tam\u00e9n incl\u00fae datos de variantes de splicing e as prote\u00ednas contidas nas bases de datos UniParc e UniMes.\nBases de datos inclu\u00eddas en InterPro.\nAs sinaturas de InterPro proceden de 11 \"bases de datos membros\", que son as que se indican a continuaci\u00f3n:\nAcceso.\nA base de datos est\u00e1 dispo\u00f1ible para buscas baseadas en secuencias e textos por medio dun servidor web, e para descargas por medio de FTP an\u00f3nima. Como outras bases de datos do EBI, os datos est\u00e1n en dominio p\u00fablico, xa que o seu contido pode utilizarse \"por calquera individuo e para calquera prop\u00f3sito\".\nOs usuarios poden tam\u00e9n usar o software de escaneado de sinaturas, InterProScan, se te\u00f1en novas secuencias que precisan caracterizaci\u00f3n. InterProScan \u00e9 usada frecuentemente en proxectos xenoma para obter unha primeira caracterizaci\u00f3n inicial do xenoma de interese. En febreiro de 2013, a versi\u00f3n p\u00fablica de InterProScan (v4.x) estaba baseada en Perl, a\u00ednda que unha nova arquitectura baseada en Java est\u00e1 baixo desenvolvemento, e formar\u00e1 o n\u00facleo de InterProScan v5.\nInterPro ten como obxectivo po\u00f1er novos datos en dominio p\u00fablico cada 8 semanas, tipicamente un d\u00eda despois da aparici\u00f3n en UniProtKB dos datos das mesmas prote\u00ednas."}
{"id": "322495", "revid": "17467", "url": "https://gl.wikipedia.org/wiki?curid=322495", "title": "EiffelTowers", "text": ""}
{"id": "322496", "revid": "624", "url": "https://gl.wikipedia.org/wiki?curid=322496", "title": "Penda", "text": " \nPenda de Mercia, finado o 15 de novembro de 655, foi un rei de Mercia, reino situado no que hoxe constit\u00faen as actuais Midlands inglesas.\nTraxectoria.\nPenda era un rei pag\u00e1n nunha \u00e9poca na que o cristianismo estaba a se estender por moitos dos reinos anglosax\u00f3ns. Participou na derrota do poderoso rei de Northumbria, Edwin, na batalla de Hatfield Chase en 633. Nove anos m\u00e1is tarde, derrotou e acabou coa vida do sucesor de Edwin, Oswald de Northumbria, na batalla de Maserfield. A partir desa vitoria Penda poder\u00eda ser o m\u00e1is poderoso gobernante anglosax\u00f3n da \u00e9poca.\nDerrotou a Anglia Oriental, obrigou ao rei Cenwalh de Wessex a se exiliar durante tres anos, e continuou a guerra contra os bernicianos de Northumbria. Trece anos despois da vitoria de Maserfield, sufriu unha esmagadora derrota na batalla de Winwaed ao final dunha campa\u00f1a contra os bernicianos."}
