{"id": "242587", "revid": "109216", "url": "https://gl.wikipedia.org/wiki?curid=242587", "title": "Motor V12", "text": "O motor V12 \u00e9 un Motor en V con 12 cilindros montado no c\u00e1rter en dous bancos de seis cilindros, polo xeral, a\u00ednda que non sempre, nun \u00e1ngulo de 60\u00b0 entre si, cos 12 pist\u00f3ns movidos por un veo de manivelas com\u00fan.\nDescrici\u00f3n.\nCada bancada \u00e9, basicamente, un bloque de 6 cilindros en li\u00f1a, configuraci\u00f3n que se caracteriza pola s\u00faa finura de funcionamento, practicamente ausente de vibraci\u00f3ns, polo que non necesita eixes de equilibrado. Polo tanto, un motor V12, coas bancadas de cilindros a 60\u00ba, 120\u00ba ou ata 180\u00ba (configuraci\u00f3n usada no pasado, por exemplo, Ferrari, no motor do Testarossa de 1984 e no dos seus sucesores 512TR e F512M) caracter\u00edzase a\u00ednda pola s\u00faa maior maior fineza de funcionamento debido a que as explosi\u00f3ns dos cilindros suc\u00e9dense en intervalos de tempo moito menores, produc\u00edndose unha cada 60\u00ba de xiro do cego\u00f1al nun motor de catro tempos, o que tam\u00e9n posibilita o funcionamento do motor a moi poucas revoluci\u00f3ns (menos de 1500 rpm) sen ning\u00fan tipo de vibraci\u00f3ns nin tendencia a calarse. \u00c9 por isto polo que son motores moi usados en veh\u00edculos de luxo.\nNun coche de carreiras, as partes xiratorias p\u00f3dense facer moito m\u00e1is lixeiras e polo tanto m\u00e1is sensibles, xa que non hai necesidade de utilizar contrapesos no cego\u00f1al como se necesita nun V8 a 90\u00ba e unha menor necesidade de masa inercial no volante de inercia para suavizar a entrega de potencia. \u00c9 un motor de gran resistencia, un V12 pode funcionar m\u00e1is lento que os motores m\u00e1is pequenos, o que prolonga a vida do motor."}
{"id": "242588", "revid": "56817", "url": "https://gl.wikipedia.org/wiki?curid=242588", "title": "Beethoven (cr\u00e1ter)", "text": "Beethoven \u00e9 un cr\u00e1ter situado na superficie do planeta Mercurio, concretamente nas coordenadas 20,92\u00b0 S e 123,66\u00b0 O. Ten un di\u00e1metro de 630,38\u00a0km e recibiu o seu nome en honra \u00f3 compositor alem\u00e1n Ludwig van Beethoven. \u00c9 o und\u00e9cimo cr\u00e1ter de impacto m\u00e1is grande do Sistema Solar e o terceiro maior de Mercurio.\n\u00d3 contrario doutros moitos cr\u00e1teres de tama\u00f1o semellante que existen na L\u00faa, Beethoven non ten un sistema m\u00faltiple de aneis. Os restos dos dep\u00f3sitos de material expulsado polo cr\u00e1ter durante a formaci\u00f3n do mesmo, aparecen \"apagados\" e en moitos lugares est\u00e1n moi pouco definidos. A beira do cr\u00e1ter de Beethoven est\u00e1 parcialmente \"borrado\" por eses mesmos restos de material e ademais por materiais procedentes das planicies que rodean o cr\u00e1ter, o que fai que Beethoven sexa pouco \"visible\". O chan do cr\u00e1ter est\u00e1 tam\u00e9n cuberto con materiais procedentes das planicies que rodean o cr\u00e1ter, polo cal o chan ten unha refractividade e unha cor semellantes \u00e1s chairas que rodean o cr\u00e1ter. \u00d3 contrario do que sucede na cunca de Caloris, non aparecen fisuras, fendas nin \"grabens\" no interior de Beethoven.\nSpudis e Prosser suxeriron que posiblemente Beethoven se formase \u00f3 final do per\u00edodo de formaci\u00f3n dos cr\u00e1teres tipo c3 ou a principios do per\u00edodo de formaci\u00f3n dos cr\u00e1teres do tipo c2, o cal significa que \u00e9 m\u00e1is vello c\u00e1 Caloris Basin. A profundidade de Beethoven foi estimada en , a partir de modelos de elevaci\u00f3n dixitalizados baseados na imaxes de Mercurio tomadas pola sonda Mariner 10. Esta profundidade \u00e9 significativamente menor c\u00e1 dos cr\u00e1teres e cuncas lunares de tama\u00f1o semellante, o cal indicar\u00eda que probablemente a forma da cunca Beethoven \"se relaxara\" despois da s\u00faa formaci\u00f3n. Tam\u00e9n existe unha ampla elevaci\u00f3n topogr\u00e1fica na marxe noroeste de Beethoven."}
{"id": "242589", "revid": "27155", "url": "https://gl.wikipedia.org/wiki?curid=242589", "title": "Inmunodeficiencia", "text": "A imunodeficiencia \u00e9 o estado no cal a capacidade do sistema inmunitario de loitar contra as enfermidades infecciosas \u00e9 deficiente (comprometida) ou nula. A inmunodeficiencia pode tam\u00e9n diminu\u00edr a inmunovixilancia do cancro, que exerce o sistema inmunitario para detectar e eliminar tumores. Moitos casos de inmunodeficiencia son adquiridos ao longo da vida (secundarios), pero tam\u00e9n hai algunhas persoas que nacen con defectos xen\u00e9ticos que afectan ao seu sistema inmunitario e te\u00f1en inmunodeficiencias primarias desde o nacemento. Tam\u00e9n presentan unha inmunodeficiencia os pacientes sometidos a transplantes que toman medicaci\u00f3n para suprimir o seu sistema inmunitario como medida contra o rexeitamento do transplante, e tam\u00e9n as persoas que padecen dun sistema inmunitario sobrerreactivo. Unha persoa que ten unha inmunodeficiencia de calquera tipo dise que est\u00e1 inmunocomprometido. Unha persoa inmunocomprometida pode ser especialmente vulnerable a infecci\u00f3ns oportunistas, ademais das infecci\u00f3ns normais que poder\u00edan afectar a calquera.\nTipos.\nPolo compo\u00f1ente afectado.\nEn realidade, a inmunodeficiencia a mi\u00fado aecta a m\u00faltiples compo\u00f1entes, como por exemplo na inmunodeficiencia combinada severa (que \u00e9 unha inmunodeficiencia primaria) e a s\u00edndrome de inmunodeficiencia adquirida (que \u00e9 secundaria).\nPrimaria ou secundaria.\nA distinci\u00f3n entre inmunodeficiencias primaria e secundaria est\u00e1 baseada, respectivamente, en se a causa se orixina no propio sistema inmunitario ou ben se \u00e9 debida \u00e1 insuficiencia dun compo\u00f1ente de apoio do sistema inmunitario ou un factor externo a el.\nInmunodeficiencia primaria.\nVarias enfermidades raras presentan un aumento da susceptibilidade \u00e1s infecci\u00f3ns desde a nenez. As inmunodeficiencias primarias tam\u00e9n se co\u00f1ecen como inmunodeficiencias conx\u00e9nitas. Moitos destes trastornos son hereditarios e son autos\u00f3micos recesivos ou est\u00e1n ligados ao cromosoma X. Co\u00f1\u00e9cense unhas 80 s\u00edndromes de inmunodeficiencia primaria; agr\u00fapanse xeralmente segundo a parte do sistema inmunitario que est\u00e1 funcionando mal, como os linfocitos ou os granulocitos.\nO tratamento das inmunodeficiencias primarias depende da natureza do defecto, e pode implicar a administraci\u00f3n de anticorpos, tratamento a longo prazo con antibi\u00f3ticos e nalg\u00fans casos transplante de c\u00e9lulas nai.\nInmunodeficiencia secundaria.\nAs inmunodeficiencias secundarias, tam\u00e9n chamadas inmunodeficiencias adquiridas, poden ser orixinadas por varios axentes inmunosupresores, como por exemplo, malnutrici\u00f3n, envellecemento e determinadas medicaci\u00f3ns (por exemplo, quimioterapia, certas drogas antirreum\u00e1ticas, drogas inmunosupresoras administradas despois dun transplante de \u00f3rganos, glicocorticoides). Cando se fala de medicaci\u00f3ns, o termo inmunosupresi\u00f3n ref\u00edrese xeralmente tanto aos efectos beneficiosos coma aos potencialmente adversos da diminuci\u00f3n do funcionamento do sistema inmune, en tanto que o termo \"inmunodeficiencia\" ref\u00edrese xeralmente s\u00f3 aos efectos adversos do aumento de risco de infecci\u00f3n.\nMoitas doenzas espec\u00edficas causan directa ou indirectamente inmunosupresi\u00f3n. Isto incl\u00fae moitos tipos de cancro, particularmente os de medula \u00f3sea e c\u00e9lulas sangu\u00edneas (leucemia, linfoma, mieloma m\u00faltiple), e certas infecci\u00f3ns cr\u00f3nicas. A inmunodeficiencia \u00e9 tam\u00e9n unha marca distintiva da SIDA, causada polo virus VIH. O VIH infecta directamente a un pequeno n\u00famero de c\u00e9lulas T axudantes, e tam\u00e9n prexudica a outras respostas inmunitarias indirectamente.\nInmunodeficiencia e autoinmunidade.\nHai un gran n\u00famero de s\u00edndromes de inmunodeficiencia que presentan caracter\u00edsticas cl\u00ednicas e de laboratorio de autoinmunidade. A capacidade diminu\u00edda do sistema inmunitario de eliminar as infecci\u00f3ns nestes pacientes pode ser responsable de causar a autoinmunidade por medio da activaci\u00f3n permanente do sistema inmunitario.\nUn exemplo \u00e9 a inmunodeficiencia variable com\u00fan (CVID) na que se presentan varias enfermidades autoinmunitarias, como por exemplo, a enfermidade inflamatoria intestinal, trombocitopenia autoinmune e enfermidade tiroide autoinmune.\nA linfohistiocitose hemofagoc\u00edtica familiar, unha inmunodeficiencia primaria autos\u00f3mica recesiva, \u00e9 outro exemplo. Nestes pacientes \u00e9 com\u00fan observar pancitopenia, erupci\u00f3ns cut\u00e1neas, linfoadenopat\u00eda e hepatoesplenomegalia. Crese que o responsable \u00e9 a presenza de m\u00faltiples infecci\u00f3ns virais non resoltas debido \u00e1 falta do encima perforina.\nNaagammaglobulinenia ligada ao X, ademais de infecci\u00f3ns recorrentes ou cr\u00f3nicas, tam\u00e9n se poden observar moitas enfermidades autoinmunes como a artrite, anemia hemol\u00edtica autoinmune, escleroderma e diabetes tipo I.\nNa enfermidade granulomatosa cr\u00f3nica son frecuentes as infecci\u00f3ns bacterianas e f\u00fanxicas recorrentes e a inflamaci\u00f3n cr\u00f3nica intestinal e dos pulm\u00f3ns. A enfermidade granulomatosa cr\u00f3nica \u00e9 causada pola diminuci\u00f3n da produci\u00f3n do encima NADPH oxidase por parte dos neutr\u00f3filos.\nEn pacientes con enfermidade granulomatosa de li\u00f1a media obs\u00e9rvanse mutaci\u00f3ns RAG hipom\u00f3rficas (nos xenes dos encimas RAG). Esta enfermidade granulomatosa \u00e9 un trastorno autoinmune com\u00fan en pacientes da enfermidade de Wegener e linfomas de c\u00e9lulas NK/T.\nOs pacientes de s\u00edndrome de Wiskott-Aldrich (WAS) tam\u00e9n presentan eccema, manifestaci\u00f3ns autoinmunes, infecci\u00f3ns bacterianas recorrentes e linfoma.\nNa distrofia poliendocrinopat\u00eda-candid\u00edase-ectod\u00e9rmica autoinmune (APECED) tam\u00e9n coexisten a autoinmunidade e as infecci\u00f3ns: manifestaci\u00f3ns autoinmunes espec\u00edficas de \u00f3rgano (como o hipoparatiroidismo e a insuficiencia adrenocortical) e a candid\u00edase mucocut\u00e1nea cr\u00f3nica.\nFinalmente, a deficiencia de IgA est\u00e1 tam\u00e9n \u00e1s veces asociada co desenvolvemento de fen\u00f3menos autoinmunes e at\u00f3picos."}
{"id": "242590", "revid": "27155", "url": "https://gl.wikipedia.org/wiki?curid=242590", "title": "Inmunocomprometido", "text": ""}
{"id": "242591", "revid": "56817", "url": "https://gl.wikipedia.org/wiki?curid=242591", "title": "Tona", "text": "O termo tona, p\u00f3dese referir:"}
{"id": "242592", "revid": "18868", "url": "https://gl.wikipedia.org/wiki?curid=242592", "title": "Exocarpo", "text": ""}
{"id": "242593", "revid": "22570", "url": "https://gl.wikipedia.org/wiki?curid=242593", "title": "Gran Premio do Canad\u00e1 de 1968", "text": "O Gran Premio do Canad\u00e1 de 1968 foi unha carreira de coches de F\u00f3rmula 1 celebrada no Circu\u00edto Mont-Tremblant o 22 de setembro de 1968. Foi a d\u00e9cima rolda da tempada de F\u00f3rmula Un de .\nV\u00e9xase tam\u00e9n.\nLigaz\u00f3ns externas.\nA menos que se indique o contrario, todos os resultados da carreira tom\u00e1ronse de "}
{"id": "242594", "revid": "89787", "url": "https://gl.wikipedia.org/wiki?curid=242594", "title": "Higinio Fern\u00e1ndez de la Vega Pasar\u00edn", "text": "Higinio Fern\u00e1ndez de la Vega Pasar\u00edn, nado en Vilari\u00f1o (Castroverde) en 1862 e finado en Friol o 7 de xullo de 1948, foi un notario e escritor galego.\nTraxectoria.\nFillo de Jos\u00e9 Fern\u00e1ndez de la Vega e irm\u00e1n de Wenceslao Fern\u00e1ndez de la Vega Pasar\u00edn. Cursou o bacharelato no Instituto de Lugo e estudou Dereito na Universidade de Santiago de Compostela, onde se licenciou en 1886. Colaborou en \"El Regional\" e \"El Norte de Galicia\". Exerceu a avogac\u00eda en Castroverde, onde foi xu\u00edz municipal. E 1889 pasou a administrador de Rendas p\u00fablica de Ribadeo. En 1895 ingresou no corpo de notarios, e foi notario no concello de Friol. Baixo o pseud\u00f3nimo de Pepe das Festas ou ben coa s\u00faa sinatura, publicou m\u00faltiples poemas en \"A Monteira\" e outras publicaci\u00f3ns.\nCasou con \u00c1ngela Pardo Saavedra e foi pai de oito fillos, entre eles Celestino Fern\u00e1ndez de la Vega."}
{"id": "242595", "revid": "1888", "url": "https://gl.wikipedia.org/wiki?curid=242595", "title": "Pepe das Festas", "text": ""}
{"id": "242596", "revid": "23204", "url": "https://gl.wikipedia.org/wiki?curid=242596", "title": "Gran Premio dos Estados Unidos de 1968", "text": "O Gran Premio dos Estados Unidos de 1968 foi unha carreira de automobilismo de F\u00f3rmula Un, celebrada o 6 de outubro de 1968 no circu\u00edto de Watkins Glen. Foi a und\u00e9cima carreira da tempada de F\u00f3rmula Un de ."}
{"id": "242597", "revid": "22570", "url": "https://gl.wikipedia.org/wiki?curid=242597", "title": "Gran Premio de M\u00e9xico de 1968", "text": "O Gran Premio de M\u00e9xico de F\u00f3rmula 1 de celebrouse en Cidade de M\u00e9xico o 3 de novembro de 1968. A carreira, que foi a d\u00e9cimo segunda e \u00faltima da tempada de F\u00f3rmula Un de , a carreira foi o s\u00e9timo Gran Premio de M\u00e9xico. A carreira levouse a cabo sobre 65 voltas ao circu\u00edto de cinco quil\u00f3metros cunha distancia de carreira de 325 quil\u00f3metros."}
{"id": "242625", "revid": "56817", "url": "https://gl.wikipedia.org/wiki?curid=242625", "title": "O Rato", "text": "O Rato pode referirse a dous lugares de Galicia:\nTam\u00e9n existe o lugar de A Venda do Rato, na parroquia de Monte de Meda, concello de Gunt\u00edn."}
{"id": "242665", "revid": "5863", "url": "https://gl.wikipedia.org/wiki?curid=242665", "title": "Ram\u00f3n Santamarina", "text": "Ram\u00f3n Joaqu\u00edn Manuel Ces\u00e1reo Santamarina, nado en Ourense o 25 de febreiro de 1827 e finado en Buenos Aires o 23 de agosto de 1904, foi un facendado arxentino de orixe galega.\nTraballou como pe\u00f3n de campo e co que ga\u00f1aba foi mercando bois e carretas, comezando un negocio de carretas co que foi creando a s\u00faa fortuna. Mercou numerosas \"estancias\" e finalmente fundou unha firma que contin\u00faa vixente: Santamarina e Hijos. Os seus fillos continuaron traballando nesta empresa familiar e catro deles adic\u00e1ronse a funci\u00f3ns p\u00fablicas: Antonio Santamarina, Jorge Alejandro Santamarina, Ram\u00f3n Santamarina II e Enrique Santamarina Valc\u00e1rcel.\nVarios lugares da cidade de Tandil, coma unha escola, unha r\u00faa, un hospital e un club deportivo, levan o seu nome, e a vila Ram\u00f3n Santamarina da provincia de Buenos Aires foi nomeado na honra do seu fillo, Ram\u00f3n\u00a0II.\nTraxectoria.\nInfancia e xuventude.\nRam\u00f3n Santamarina pertenc\u00eda a unha distinguida familia galega. Os seus pais eran Jos\u00e9 Garc\u00eda Santamarina Varela, capit\u00e1n da Garda de Corps do rei Fernando VII, e Manuela Valc\u00e1rcel Pereira, unha rica dama ourens\u00e1. O 25 de febreiro de 1827 foi bautizado na parroquia de Santa Eufemia a Real, da s\u00faa cidade natal. O seu nome homenaxea a varios dos seus antepasados, \u00f3 seu av\u00f3 materno Ram\u00f3n Mar\u00eda Valc\u00e1rcel, \u00f3 seu av\u00f3 paterno Joaqu\u00edn Roque Garc\u00eda Santamarina e \u00f3 seu bisav\u00f3 materno Manuel Valc\u00e1rcel Quiroga e Ces\u00e1reo. A familia viv\u00eda nun pazo en Ourense, na r\u00faa Tom\u00e1s Mar\u00eda Mosquera 4, sobre a Praza de Ferro.\nOs primeiros anos da s\u00faa vida, entre 1827 e 1835, transcorreron baixo o coidado da s\u00faa nai e en compa\u00f1\u00eda dos seus primos Castro (da vila de Padr\u00f3n), Valc\u00e1rcel (de Monforte de Lemos), Almanza, Quiroga e L\u00f3pez de Agra. Santamarina v\u00eda pouco \u00f3 seu pai xa que este viaxaba moito a Madrid, onde deb\u00eda permanecer moito tempo debido \u00e1s s\u00faas funci\u00f3ns como Garda de Corps.\nA instancias de Teresa Varela e Rubio de Valc\u00e1rcel, avoa materna de Santamarina, o Capit\u00e1n Xeneral da Garda de Corps sancionou a Jos\u00e9 Garc\u00eda Santamarina polas s\u00faas aventuras amorosas na Corte de Madrid cunha irm\u00e1 da Condesa de Priegues e por outros actos. Ademais, xa perdera parte da fortuna herdada de parte dos Valc\u00e1rcel e dos L\u00f3pez de Agra. O 3 de abril de 1835 viaxou \u00e1 Coru\u00f1a co seu fillo e estando no faro da Torre de H\u00e9rcules, logo de xuntarse coas autoridades da Garda de Corps, confesouse ante o seu fillo e f\u00edxolle prometer que hab\u00eda refacer a s\u00faa fortuna e formar unha familia ben constitu\u00edda. Logo, disparouse na cabeza fronte a este.\nO pol\u00edtico arxentino Julio A. Costa dedicou a iso un artigo, do cal se extraen algunhas pasaxes:\nTrala morte do seu pai, e logo da s\u00faa nai, Santamarina e os seus irm\u00e1ns foron distribu\u00eddos entre os seus familiares. A beb\u00e9 Dolores foi enviada cos seus av\u00f3s e os dous var\u00f3ns, Ram\u00f3n de oito anos e Francisco Javier de case catro anos, cos seus t\u00edos. Logo dun per\u00edodo de tutela, Santamarina foi internado polos seus t\u00edos no Hospicio de Santo Domingo, na periferia de Santiago de Compostela, para evitar que comezase a mendigar.\nEn 1844, Santamarina escapou do hospicio coa axuda dun dos frades do lugar, quen lle entregou a chave da porta traseira. Dirixiuse ao porto de Vigo, onde foi empregado como grumete na corveta \"La Espa\u00f1ola\", que part\u00eda a Buenos Aires.\nO seu amigo Jos\u00e9 Varela e Pose relatou que a viaxe durou, con escalas inclu\u00eddas, uns noventa e cinco d\u00edas. Foi a\u00ed onde Santamarina trabou amizade con Juan Antonio L\u00f3pez, a cal perdurou co correr dos anos, a pesar dos distintos rumbos que elixiu cada un.\nO libro de entrada de \"Pasageros al Puerto de Buenos Ayres\", do per\u00edodo de febreiro 1 a novembro 16, di que Santamarina desembarcou o 20 de agosto de 1844 nesta cidade. Neses momentos o pa\u00eds estaba gobernado por Juan Manuel de Rosas, que naquela \u00e9poca manti\u00f1a controlados a franceses e ingleses que circulaban libremente polos r\u00edos da rep\u00fablica, e a cidade contaba con m\u00e1is de setenta mil habitantes. Santamarina pasou a aloxarse na pensi\u00f3n de Barracas, xunto ao Riachuelo.\nChegada \u00e1 Arxentina.\nChegada a Tandil.\nSantamarina comezou a traballar como recadeiro nun caf\u00e9-hotel, chamado a Posada de las Cuatro Naciones, situado na, daquela, r\u00faa Potos\u00ed, entre Chacabuco e Per\u00fa, que era frecuentada por viaxantes procedentes do sur. Santamarina cruzaba o Riachuelo a nado, levando os bois atados ao seu pulso cunha corda, xa que a Ponte G\u00e1lvez (posteriormente chamada Ponte Pueyrred\u00f3n) estaba destru\u00edda. Ademais, limpaba a vaixela e acomodaba as habitaci\u00f3ns do hotel, ensinaba lectura b\u00e1sica e axudaba na carga e descarga das carretas que se deti\u00f1an nos Matadoiros Vellos.\nMentres observaba as carretas que transportaban a equipaxe dos h\u00f3spedes \u00e1 Praza Constituci\u00f3n ocorr\u00e9uselle a idea de ir ao campo arxentino, que era desco\u00f1ecido para el nese momento. Marcelino Pareja (irm\u00e1n de Rosendo Pareja, alcalde do partido de Chapaleof\u00fa, antigo nome do partido de Tandil) f\u00edxolle unha carta de recomendaci\u00f3n para traballar no campo da familia G\u00f3mez. Ofreceuse como axudante de boieiro nunha desas carretas, comandada por Faustino Ruiz, e chegou ao antigo Forte Independencia, situado na zona de Tandil, cidade onde se instalou en marzo de 1845. Nesa \u00e9poca, Tandil ti\u00f1a s\u00f3 d\u00faas d\u00e9cadas de historia, setecentos habitantes e a\u00ednda estaba baixo a ameaza dos mal\u00f3ns.\nPe\u00f3n de campo.\nComezou a traballar na \"estancia\" San Ciriaco de Ram\u00f3n G\u00f3mez, de trinta e sete leguas, onde foi empregado como pe\u00f3n e onde aprendeu os rudimentos das tarefas do campo arxentino. Debido \u00e1 s\u00faa boa educaci\u00f3n, G\u00f3mez tomouno como pe\u00f3n de patio, onde axudaba no comedor e noutras tarefas nas proximidades da casa e da familia.\nLogo dun ano, produciuse a s\u00faa emancipaci\u00f3n de G\u00f3mez e advertiu a importancia que ti\u00f1a para os habitantes a chegada das carretas e o env\u00edo dos produtos. Decidiu mercar cos seus aforros unha carreta e alg\u00fans bois, cos que iniciou a s\u00faa carreira de financeiro e colonizador. A s\u00faa fama de cumpridor chegou a o\u00eddos do Coronel Benito Machado, comandante do Forte, con quen iniciou unha relaci\u00f3n de respecto mutuo, sen chegar \u00e1 amizade.\nDesde esa \u00e9poca ata a chegada do ferrocarril a Tandil en 1883, Santamarina foi o maior provedor da vila e das zonas circundantes, traendo dende Buenos Aires azucre, mate, vi\u00f1o, bombachas de campo, sombreiros, pezas feitas con f\u00edo de c\u00e1nabo e outros obxectos de tenda, ademais de artigos m\u00e1is sofisticados que chegaban por primeira vez \u00e1 cidade. Entre estes enc\u00f3ntranse un piano, para a se\u00f1ora de Antonio Lamb\u00edn, unha mestra do lugar; unha colleitadora, tra\u00edda a Juan Fugl en 1855; unha m\u00e1quina de coser da marca \"La Silencieuse\", polo que tomara clases en Buenos Aires para poder ensinar aos interesados como utilizala; libros para a escola; 71.000 ladrillos para a construci\u00f3n da igrexa dese\u00f1ada por Taylor e logo trouxo, en 1857, o altar, o p\u00falpito, chapas e madeiras para o teito e a p\u00eda bautismal, que a\u00ednda se conservan.\nAdquisici\u00f3n da s\u00faa primeira \"estancia\".\nEn 1849, cando se trazou a cidade de Tandil co plano que el mesmo trouxera dende Buenos Aires, Santamarina comprou catro lotes. Naqueles tempos posu\u00eda xa vinte e catro carretas que transportaban, entre outras cousas, o capital das mercanc\u00edas entre Tandil e Buenos Aires. Para ser enviado \u00e1 guerra de Crimea, realizou unha compra masiva de coiro. As ganancias obtidas neste negocio d\u00e9ronlle un pouco de di\u00f1eiro e a posibilidade de comprar a s\u00faa primeira \"estancia\", \"Dos Hermanos\". Logo disto, Santamarina puido adquirir outra \"estancia\", \"El Cristiano\", que lle vendeu Aar\u00f3n Castellanos. Co paso do tempo, foi adquirindo outras vinte e cinco \"estancias\" m\u00e1is, situadas nunhas cen leguas, consideradas as mellores do sur. Nelas chegou a ter vinte mil vacas e setecentas mil ovellas, e seis casas de negocios como bancos, os cales enriqueceron a moitos dos seus \"habilitados\".\nTivo que enfrontarse a diversos perigos, tal como ocorreu cando tivo que loitar contra a banda do Tata Dios como relatou Julio A. Costa:\nVida familiar.\nAna Alduncin (1838-1866), a s\u00faa primeira esposa, faleceu un tempo despois do seu cuarto parto. Anos m\u00e1is tarde, Santamarina contraeu matrimonio con Ana Irazusta (1849-1921), con quen tivo trece fillos m\u00e1is.\nCando Ram\u00f3n Santamarina, xa millonario, decidiu casar por segunda vez, pensou que os fillos do seu primeiro matrimonio poder\u00edan verse prexudicados. Para evitar isto, asociounos ao seu traballo, de forma de que aos poucos anos fix\u00e9ranse tan ricos polas ganancias da asociaci\u00f3n formada co seu pai como os do segundo matrimonio pola herdanza futura, quedando todos eles en igualdade de condici\u00f3ns. No contrato de sociedade, de nome Sociedad Santamarina e Hijos, proposto en 1890 obrigou aos seus fillos a plantar \u00e1rbores, como unha forma de celebrar o D\u00eda da \u00c1rbore na provincia de Buenos Aires, que padec\u00eda unha minguada existencia deles.\nEn 1878 produciuse o seu regreso ao \u00e1mbito cidad\u00e1n, cando comprou unha casa na r\u00faa M\u00e9xico 726, onde se instalou coa s\u00faa familia.\nFalecemento.\nSantamarina suicidouse o 23 de agosto de 1904 sen que se chegase a saber o motivo, catorce anos despois da fundaci\u00f3n da firma. O seu enterro, realizado ao d\u00eda seguinte, foi unha multitudinaria manifestaci\u00f3n de d\u00f3.\nDescendencia.\nOs fillos de Ram\u00f3n Santamarina seguiron o seu exemplo, e catro deles adic\u00e1ronse \u00e1 funci\u00f3n p\u00fablica. Estes foron Ram\u00f3n, Enrique, Antonio e Jorge Alejandro Santamarina.\nSantamarina e Hijos.\nA firma Santamarina e Hijos, que fundou Santamarina xunto aos seus fillos Jos\u00e9 e Ram\u00f3n o 1 de xullo de 1890, adicouse a diversas ramas do \u00e1mbito econ\u00f3mico, entre as que se atopaban as administraci\u00f3ns urbanas e rurais, as explotaci\u00f3ns industriais, os negocios bancarios e as comisi\u00f3ns e consignas de froitos do pa\u00eds. A s\u00faa primeira sede foi na r\u00faa Vitoria 864, posteriormente denominada Hip\u00f3lito Yrigoyen. Entre os seus establecementos destacan Bella Vista, La Colina, La Elvira, La Energ\u00eda, La Fortuna, La Gloria, La Providencia, La Totora, La Voluntad, Las dos Rosas, Las Gaviotas, Los \u00c1ngeles, Los Gauchos, Meriland, Ram\u00f3n I, San Alberto, San Jos\u00e9 y San Ram\u00f3n, San Pedro, Santa Elena e Sarah, entre outros. Todos estes establecementos est\u00e1n diseminados polas provincias de Buenos Aires, Santa Fe e Santiago del Estero.\nAo morrer Ram\u00f3n Santamarina en 1904, o seu fillo Ram\u00f3n f\u00edxose cargo da administraci\u00f3n. Pouco tempo despois, coa morte deste, a empresa quedou baixo a direcci\u00f3n de seu irm\u00e1n Enrique. A partir de 1923 iniciouse na empresa a \u00faltima gran reestruturaci\u00f3n que lle permitiu seguir no negocio, nunha \u00e9poca de quebra para moitas casas consignatarias. Comezou unha nova etapa baixo a direcci\u00f3n de Jorge A. e Ram\u00f3n III Santamarina e os seus irm\u00e1ns, fillo e netos de Ram\u00f3n Santamarina (p.). En 1936, a empresa pasou de ser unha sociedade colectiva a unha Sociedade An\u00f3nima. A partir de 1971, a nova xeraci\u00f3n que xa vi\u00f1a acompa\u00f1ando aos maiores dende hab\u00eda varios anos f\u00edxose cargo da direcci\u00f3n da firma.\nEn 2008, a empresa estaba presidida por Marcelo de Alzaga, neto de Jorge Alejandro Santamarina, e dirixida por Carlos Fernando Santamarina e Jos\u00e9 Ram\u00f3n Santamarina, todos representantes da cuarta xeraci\u00f3n de descendentes de Ram\u00f3n Santamarina.\nLegado \u00e1 cidade de Tandil.\nPouco despois da s\u00faa morte, a vi\u00fava doou \u00e1 Congregaci\u00f3n da Sagrada Familia un gran terreo onde se erixiu o Colexio San Jos\u00e9. Cinco anos despois da morte do seu esposo, en 1909, a vi\u00fava tam\u00e9n doou o edificio e o mobiliario para o Hospital Ram\u00f3n Santamarina. Antes de morrer, en 1882, Santamarina xa doara \u00e1 municipalidade o terreo onde se encontra a pedra movediza, que finalmente caeu en 1912.\nReco\u00f1ecementos.\nCristian IX, o Rei de Dinamarca, reco\u00f1eceu os esforzos de Ram\u00f3n Santamarina en 1896 por axudar desinteresadamente a inmigrantes daneses que se afincaran en Tandil e concedeulle o t\u00edtulo de Cabaleiro da Real Orde de Dannebrog.\nNo ano 1905, un ano despois da morte de Santamarina, a s\u00faa familia encargou a Joaqu\u00edn Sorolla que pintase un cadro na s\u00faa honra. Esta obra enc\u00f3ntrase exposta na sala Mercedes Santamarina do Museo Municipal de Belas Artes de Tandil. Mercedes Santamarina, neta de Santamarina, foi quen doou a obra ao museo no ano 1971.\nA cidade de Tandil erixiulle un monumento na s\u00faa honra o 10 de marzo de 1912, obra do escultor espa\u00f1ol Miguel Blay, o mesmo que realizou en Buenos Aires o monumento a Mariano Moreno e a San Francisco Solano en Santiago del Estero.\nNa \"estancia\" \"Bella Vista\", en Tandil, cons\u00e9rvase nunha urna de vidro unha das carretas de Santamarina, que foi un instrumento representativo do seu traballo e a s\u00faa fortuna, \"como mellor atributo de nobreza do traballador\".\nAdemais, fund\u00e1rase no Partido de Tres Arroyos unha localidade co nome de Orense, d\u00e1ndolle as\u00ed unha homenaxe ao fogar dos seus antepasados e \u00e1 antiga dona desas terras, \u00c1ngela Santamarina de Temes, que fora distinguida nesa cidade galega polas s\u00faas obras de beneficencia.\nUnha avenida, o hospital municipal, unha escola da cidade e o club de f\u00fatbol m\u00e1is popular de Tandil levan seu nome."}
{"id": "242668", "revid": "23204", "url": "https://gl.wikipedia.org/wiki?curid=242668", "title": "Gran Premio de Sur\u00e1frica de 1969", "text": "O Gran Premio de Sur\u00e1frica de F\u00f3rmula 1 de , celebrouse no Circu\u00edto de Kyalami Kyalami, Gauteng, o luns 1 de marzo de 1969.\nAntecedentes.\nNas semanas previas \u00e1 primeira carreira de F\u00f3rmula da tempada , as entradas foran anunciadas para a carreira, con todos os equipos, ademais de Ferrari \u00e1 espera de designar os dous pilotos para a carreira. Enzo Ferrari, o director xeral do equipo que el mesmo fundara, anunciou que s\u00f3 \u00eda nomear un piloto para a carreira. Para sorpresa da maior\u00eda da xente, Ferrari nomeou dous pilotos para a carreira sen explicaci\u00f3n. Pero, a decisi\u00f3n foi cambiado m\u00e1is tarde, e s\u00f3 Chris Amon foi finalmente nomeado por Ferrari. Todos Brabham, BRM, Lotus, Matra e McLaren optaron por nomear a dous pilotos para a carreira."}
{"id": "242669", "revid": "22570", "url": "https://gl.wikipedia.org/wiki?curid=242669", "title": "Gran Premio de Espa\u00f1a de 1969", "text": "O Gran Premio de Espa\u00f1a de 1969 foi unha carreira de F\u00f3rmula Un celebrada o 4 de maio de 1969 en Barcelona. Foi a segunda proba da tempada de .\nEste \u00e9 un dos dous \u00fanicos Grandes Premios da historia, onde o ganador terminou d\u00faas voltas por diante do segundo clasificado, o outro caso foi o Gran Premio de Australia de 1995. Foi a \u00faltima carreira da \u00e9ra das \u00e1s altas na F\u00f3rmula Un. Os dous coches oficiais de Lotus sufriron accidentes masivos cando a s\u00faa suspensi\u00f3n montada na \u00e1 fallou. Malia a estreiteza do circu\u00edto de Montju\u00efc, os pilotos Jochen Rindt e Graham Hill sobreviviron. Jackie Stewart logrou unha das s\u00faas actuaci\u00f3ns m\u00e1is dominantes, nun circu\u00edto que era sin\u00f3nimo de perigo e cunha falta de profesionalidade que el detestaba."}
{"id": "242670", "revid": "1822", "url": "https://gl.wikipedia.org/wiki?curid=242670", "title": "Cosmonauta", "text": ""}
{"id": "242672", "revid": "98629", "url": "https://gl.wikipedia.org/wiki?curid=242672", "title": "David Beatty", "text": "David Richard Beatty, 1\u00ba Earl Beatty, nado en Nantwich (Cheshire) o 17 de xaneiro de 1871 e finado en Londres o 11 de marzo de 1936, foi un oficial brit\u00e1nico da Royal Navy.\nTraxectoria.\nDespois de servir na guerra do Mahd\u00ed e na supresi\u00f3n da Rebeli\u00f3n dos Boxers, comandou o 1\u00ba Escuadr\u00f3n de Cruceiros de Batalla na batalla de Xutlandia en 1916, un enfrontamento t\u00e1ctico indeciso despois do cal o seu enfoque agresivo foi comparado coa cautela do seu comandante o almirante Sir John Jellicoe. \u00c9 lembrado polo seu comentario en Xutlandia cando dixo: \"semella que algo vai mal cos nosos malditos barcos hoxe\", despois de que dous dos seus buques estoupasen. Posteriormente sucedeu a Jellicoe como Comandante en Xefe da Grand Fleet, e baixo ese cargo recibiu a rendici\u00f3n da Hochseeflotte alem\u00e1 ao final da guerra. Despois da mesma serviu durante bastante tempo como Primeiro Lord do Mar onde estivo involucrado nas negociaci\u00f3ns do Tratado naval de Washington de 1922, nas que se acordou que os Estados Unidos, o Reino Unido e o Xap\u00f3n deb\u00edan manter os seus nav\u00edos nun rateo de 5:5:3, con Francia e Italia mantendo frotas m\u00e1is pequenas."}
{"id": "242673", "revid": "98629", "url": "https://gl.wikipedia.org/wiki?curid=242673", "title": "Adiguesia", "text": "A Rep\u00fablica de Adiguesia (en , \"Adygeia\"; en ) \u00e9 un suxeito federal (unidade administrativa) da Federaci\u00f3n Rusa, unha rep\u00fablica enclavada dentro do krai de Krasnodar.\nA Rep\u00fablica de Adiguesia est\u00e1 situada nas monta\u00f1as do norte do C\u00e1ucaso, descendendo cara \u00e1 f\u00e9rtil chaira do Kuban. A s\u00faa extensi\u00f3n \u00e9 de 7.800 km\u00b2 e a s\u00faa poboaci\u00f3n \u00e9 de 440.327 habitantes (2011). Os principais grupos \u00e9tnicos na actualidade son o adigueo e o ruso. A rep\u00fablica est\u00e1 organizada en 2 cidades, 7 distritos, 5 comunidades urbanas e 55 distritos rurais. A capital da rep\u00fablica \u00e9 Maikop e as principais cidades ou asentamentos de tipo urbano son Adygueisk, Enem e Yablonovski. Os r\u00edos Kuban, Laba, Belaya e o conxunto de Adiguesia forman parte importante da tradici\u00f3n hist\u00f3rica da rep\u00fablica que formaba parte da Gran ruta da seda cara a Asia, durante a Idade Media. A cultura de Maikop, estudada polos arque\u00f3logos, representa o legado prehist\u00f3rico da zona.\nOs adigueos, que lle dan o nome \u00e1 rep\u00fablica, son os habitantes m\u00e1is antigos do nordeste do C\u00e1ucaso e foron co\u00f1ecidos en Europa como os circasianos a partir do s\u00e9culo XIII. O circasiano (occidental) \u00e9 idioma oficial da rep\u00fablica (canda o ruso), e forma parte do grupo abkhazo-adigueo das linguas do C\u00e1ucaso.\nXeograf\u00eda.\nA rep\u00fablica de Adiguesia est\u00e1 no sueste de Europa, nas vertentes setentrionais do Gran C\u00e1ucaso, que cruzan a rep\u00fablica polo sur, e nas chairas aluviais do Kuban. O 40 % do seu territorio est\u00e1 cuberto de bosque temperado de caducifolios (faia, carballo, carpe, pradairo).\nO territorio enc\u00f3ntrase sucado de r\u00edos da cunca do Kuban, r\u00edo que debuxa co seu curso parte da fronteira setentrional da rep\u00fablica co veci\u00f1o krai de Krasnodar. Entre eles cabe destacar:\nNon existen na rep\u00fablica lagos de importancia, a\u00ednda que si que existen varios encoros a destacar: o encoro de Krasnodar (a parte que queda semiillada antes da desembocadura do Belaya ch\u00e1mase \"Tshiski\", era un encoro previo), o encoro Shapsug, o encoro de Oktiabrski e o de Shendzhi.\nA rep\u00fablica \u00e9 atravesada na s\u00faa zona meridional polo Gran C\u00e1ucaso, polo que se encontran nesta zona varios picos de importancia: o monte Chugush (3.238 m.), o monte Fisht (2.868 m.), o monte Oshten, o monte Pseashjo e o monte Shepsi.\nDivisi\u00f3n administrativa.\nDiv\u00eddese en 2 \u00f3krug urbanos (Maikop e Adygeisk) e 7 rai\u00f3ns:\nHistoria.\nO territorio formaba parte da antiga Circasia at\u00e9 que foi incorporado a Rusia en 1864. Isto provocou emigraci\u00f3n cara ao Imperio otom\u00e1n de numerosos circasianos e a colonizaci\u00f3n por parte de poboaci\u00f3n rusa. Os que quedaron asent\u00e1ronse nas chairas da beira esquerda do Kub\u00e1n.\nEn maio de 1917 ambas etnias un\u00edronse na \"Alianza do C\u00e1ucaso Setentrional e Daguest\u00e1n\", reun\u00edndose un Comit\u00e9 Central en Vladikavkaz. Non obstante, o pa\u00eds ser\u00eda campo de batalla entre os menxeviques xeorxianos, os rusos brancos de Aleksandr Kolchak e os bolxeviques. O 15 de decembro constitu\u00edse en rep\u00fablica laica e en maio de 1918 proclamouse independente.\nEn 1919-1920, os kabardinos e alg\u00fans adigueos un\u00edronse \u00e1 revolta de Uzun Hadji, pero os cosacos do Terek deron apoio a Anton Denikin, que asolou o pa\u00eds. Os exiliados apoiaron a Uni\u00f3n de Rep\u00fablicas do C\u00e1ucaso, creada en Par\u00eds o 10 de xu\u00f1o de 1921, pero Iosif Stalin creou no interior, en agosto de 1921, a Federaci\u00f3n de Rep\u00fablicas do C\u00e1ucaso ou \"Gorskaya ASSR\", da que formar\u00edan parte os kabardinos e os \"circasianos do alto Kuban\", mentres que os do baixo Kub\u00e1n pasaron a territorio de Krasnodar.\nO 27 de xullo de 1922 foi creado a \u00f3blast aut\u00f3noma Cherquesa dentro da Rep\u00fablica Socialista Federativa Sovi\u00e9tica de Rusia, nos territorios da \u00f3blast de Kuban-Mar Negro. O 24 de agosto o seu nome mudou a \u00d3blast Aut\u00f3noma Adiguea Cherquesa. O 17 de outubro de 1924 foi transferida ao recentemente creado krai do C\u00e1ucaso Norte.\nFoi renomeado como \u00d3blast Aut\u00f3noma Adiguea en xullo de 1928. O 10 de xaneiro de 1934 foi separada do krai do C\u00e1ucaso Norte ao crearse o krai de Azov-Mar Negro, no que se inclu\u00edu. En 1936, Maikop foi declarada centro administrativo da \u00f3blast aut\u00f3noma, co que se ampliou o seu territorio. En 1962 inclu\u00eduse o actual rai\u00f3n de Maikop. A \u00f3blast foi inclu\u00eddo na krai de Krasnodar ao crearse este o 13 de setembro de 1937.\nO 3 de xullo de 1991 foille concedido o status de rep\u00fablica socialista sovi\u00e9tica e a partir do 24 de marzo de 1992 converteuse na Rep\u00fablica de Adiguesia.\nPol\u00edtica.\nAdiguesia converteuse nunha rep\u00fablica da Federaci\u00f3n Rusa en 1991. O seu primeiro presidente foi Aslan Alievich Dzharimov. A constituci\u00f3n da rep\u00fablica foi adoptada en maio de 1995 e est\u00e1 baseada en principios fundamentais de pertenza voluntaria \u00e1 Federaci\u00f3n Rusa, a preservaci\u00f3n da unidade e integridade do pa\u00eds, a defensa dos intereses dos diferentes grupos de poboaci\u00f3n da rep\u00fablica, e a paz e a harmon\u00eda das diferentes etnias de Adiguesia.\nO xefe de goberno en Adiguesia \u00e9 o Xefe (chamado Presidente at\u00e9 maio de 2011), quen \u00e9 nomeado para un per\u00edodo de cinco anos. O dominio da lingua adiguea \u00e9 un requisito previo para o candidato.\nO Xefe en 2011, Aslan Tjakushinov (desde o 13 de xaneiro de 2007), sucedeu a Hazret Sovmen, nomeado por Vladimir Putin, a\u00ednda que unicamente lograra o 2% dos votos en 2002. Non obstante, existe tam\u00e9n un Consello de Estado (\"Jase\") elixido directamente. A rep\u00fablica env\u00eda tres representantes ao parlamento da Federaci\u00f3n Rusa, un \u00e1 Duma Estatal e dous ao Consello da Federaci\u00f3n.\nComposici\u00f3n \u00e9tnica (2002).\nA poboaci\u00f3n da rep\u00fablica est\u00e1 composta polos seguintes grupos \u00e9tnicos:\nRelixi\u00f3n.\nA maior\u00eda da poboaci\u00f3n \u00e9 cristi\u00e1 ortodoxa, arredor do 70 %. O 25 % son musulm\u00e1ns, entre eles a maior\u00eda dos adigueos, que son sunnitas.\nEducaci\u00f3n e cultura.\nO adigueo (\"Adyghabze\") \u00e9 un dos membros do grupo das linguas cauc\u00e1sicas do noroeste. \u00c9 idioma oficial da rep\u00fablica canda o ruso.\nHai 8 museos estatais e 23 p\u00fablicos na rep\u00fablica. O maior deles \u00e9 o Museo Nacional da Rep\u00fablica de Adiguesia en Maikop.\nA Universidade Estatal Adiguea e a Universidade Tecnol\u00f3xica Estatal Adiguea, ambas en Maikop, son as d\u00faas entidades de educaci\u00f3n m\u00e1is importantes de Adiguesia.\nEconom\u00eda.\nA agricultura \u00e9 o principal recurso econ\u00f3mico (xirasol e tabaco), ademais do sector das manufacturas. Maikop \u00e9 un centro industrial, destaca a industria alimentaria, principalmente, mu\u00ed\u00f1os de gran e aceite. Non obstante, as principais industrias da rexi\u00f3n at\u00f3panse no veci\u00f1o Krasnodar (ferramentas, instrumentos de precisi\u00f3n, compresores e refinar\u00eda de petr\u00f3leo). En canto aos recursos naturais, cabe destacar as s\u00faas reservas de petr\u00f3leo e gas natural. Tam\u00e9n son importantes os dep\u00f3sitos de ouro, prata, ferro e tungsteno.\nTransporte.\nA rede ferroviaria entre Armavir e Sochi pasa ao norte de Maikop. \u00c1 altura de Belorechensk, no veci\u00f1o krai de Krasnodar, nace un ramal que se dirixe a Maikop e Kamennomostski (estaci\u00f3n \"Jadzhoj\"). A li\u00f1a que une Krasnodar e Crimea atravesa a secci\u00f3n noroeste da rep\u00fablica por Yablonovski e Enem.\nHai un pequeno aeroporto en Maikop (c\u00f3digo ICAO: UKRM) e un en Enem (URKS)."}
{"id": "242674", "revid": "1822", "url": "https://gl.wikipedia.org/wiki?curid=242674", "title": "Rinoceronte Cacareco", "text": ""}
{"id": "242675", "revid": "89787", "url": "https://gl.wikipedia.org/wiki?curid=242675", "title": "Ninfea", "text": "O termo ninfea ou nen\u00fafar, ref\u00edrese a:\nBot\u00e1nica.\nDiferentes plantas acu\u00e1ticas, chamadas vulgarmente tapadeiras:"}
{"id": "242676", "revid": "1131", "url": "https://gl.wikipedia.org/wiki?curid=242676", "title": "Fernando Cort\u00e9s Bug\u00eda", "text": "Fernando Cort\u00e9s Bug\u00eda, nado en Betanzos o 15 de decembro de 1874 e finado na Coru\u00f1a o 25 de marzo de 1948, foi un pintor, escultor e debuxante galego.\nTraxectoria.\nIngresou na Escola de Artes e Oficios da Coru\u00f1a, onde foi disc\u00edpulo de Rom\u00e1n Navarro e Isidoro Brocos. En 1907 converteuse en auxiliar meritorio. En 1916 obtivo a praza de profesor de ascenso, de modelado e baleirado, e en 1921, a de profesor de termo da escola. O 30 de abril de 1931 ascendeu a director do centro e a honorario deste en 1945, ano no que se xubilou. Ilustrou libros, \u00e1lbums e programas de festas e colaborou en \"La Voz de Galicia\" debuxando temas de actualidade e paisax\u00edsticos. \nEn 1909 foi nomeado membro correspondente da Real Academia Galega e o 27 de xullo de 1941, numerario. Pertenceu \u00e1 Real Academia de Belas Artes Nuestra Se\u00f1ora del Rosario da Coru\u00f1a e \u00e1 Comisi\u00f3n Provincial de Monumentos. \nMembro da agrupaci\u00f3n socialista da Coru\u00f1a, foi elixido concelleiro en 1913, pero renunciou ao cargo unha semana despois do seu nomeamento.\nObras.\n\u00c9 autor dos bustos de Eduardo Pondal e Manuel Murgu\u00eda, emprazados nos xard\u00edns de M\u00e9ndez N\u00fa\u00f1ez coru\u00f1eses; as placas de Emilia Pardo Baz\u00e1n (A Coru\u00f1a), Lugr\u00eds Freire (Sada) e Leiras Pulpeiro (Mondo\u00f1edo). Tam\u00e9n da placa conmemorativa dos irm\u00e1ns Garc\u00eda Naveira, en Betanzos."}
{"id": "242677", "revid": "18868", "url": "https://gl.wikipedia.org/wiki?curid=242677", "title": "Nen\u00fafar", "text": ""}
{"id": "242678", "revid": "98629", "url": "https://gl.wikipedia.org/wiki?curid=242678", "title": "Subtipos do VIH", "text": "Os subtipos do VIH son as agrupaci\u00f3ns m\u00e1is pequenas en que se clasifican as distintas clases do virus da inmunodeficiencia humana (VIH) segundo a s\u00faa secuencia xen\u00e9tica. Existen dous grandes tipos do virus da inmunodeficiencia humana, o VIH-1 e o VIH-2 (en ingl\u00e9s, HIV-1 e HIV-2), que \u00e1 s\u00faa vez est\u00e1n divididos en varios grupos e estes en subtipos. Un dos atrancos que se encontraron no tratamento do VIH foi a s\u00faa grande variabilidade xen\u00e9tica. O VIH-1 est\u00e1 relacionado con virus que afectan a chimpanc\u00e9s e gorilas que viven en \u00c1frica occidental, mentres que o VIH-2 est\u00e1 relacionado con virus que afectan ao mono mangabey (\"Cercocebus atys\").&lt;ref name=\"doi10.1101/cshperspect.a006841\"&gt;Sharp, P. M.; Hahn, B. H. (2011). \"Origins of HIV and the AIDS Pandemic\". Cold Spring Harbor Perspectives in Medicine 1 (1): a006841\u2013a006835. doi:10.1101/cshperspect.a006841. PMC 3234451. PMID 22229120.&lt;/ref&gt; O virus HIV-1 subdiv\u00eddese en grupos, dos cales os do grupo M son os m\u00e1is predominantes e principais responsables da pandemia de SIDA. O grupo M pode ser \u00e1 s\u00faa vez subdividido en subtipos base\u00e1ndose nos datos da s\u00faa secuencia xen\u00e9tica. Co\u00f1ecer os subtipos \u00e9 importante, porque alg\u00fans deles son m\u00e1is virulentos ou m\u00e1is resistentes \u00e1s diferentes medicaci\u00f3ns. Igualmente, o VIH-2 est\u00e1 dividido en grupos, pero \u00e9 menos virulento e menos transmisible ca o VIH-1, a\u00ednda que co tempo acaba producindo tam\u00e9n SIDA, e est\u00e1 menos estendido polo mundo.\nTipos de VIH.\nVIH-1.\nO VHH-1 (ou HIV-1) \u00e9 a cepa m\u00e1is com\u00fan e patox\u00e9nica do virus. Os cient\u00edficos div\u00eddeno nun grupo principal, o grupo M, e dous ou m\u00e1is grupos menores. Cada grupo crese que representa unha transmisi\u00f3n independente do virus da inmunodeficiencia simia (VIS ou, en ingl\u00e9s, SIV) aos humanos (pero os subtipos dentro de cada grupo non, xa que se orixinaron nos humanos).. Enc\u00f3ntranse un total de 39 ORFs en cada un dos seis posibles marcos de lectura presentes na secuencia xen\u00f3mica completa do VIH-1, pero s\u00f3 uns poucos deles son funcionais.\nGrupo M.\n\"M\" significa \"maior\" (\"major\"). \u00c9 o grupo m\u00e1is com\u00fan con diferenza do VIH, xa que aparece no 90% dos casos de VIH/SIDA. O grupo M subdiv\u00eddese en clados, chamados subtipos, que se denominan tam\u00e9n con letras. Existen tam\u00e9n \"formas recombinantes circulantes\" ou CRFs que se orixinaron por recombinaci\u00f3n entre virus de diferentes subtipos cando varios subtipos infectan \u00e1 vez a unha mesma persoa, que se denominan con n\u00fameros e letras. Por exemplo, CRF12_BF, \u00e9 un recombinante entre os subtipos B e F.\nOs subtipos do grupo M atopados son: \nEstes subtipos poden ser divididos m\u00e1is en sub-subtipos aos que se lle dan n\u00fameros, como A1 ou A2. Por\u00e9n, esta lista non \u00e9 definitiva, xa que \u00e9 probable que se descubran m\u00e1is tipos.\nGrupo N.\n\"N\" \u00e9 a inicial de \"non\", xa que significa \"non-M, non-O\". Este grupo descubriuse en 1998 e s\u00f3 foi atopado no Camer\u00fan. Desde 2006, s\u00f3 se identificaron 10 infecci\u00f3ns polo virus do grupo N.&lt;ref name=\"doi10.1089/aid.2006.22.83\"&gt;&lt;/ref&gt;\nGrupo O.\n\"O\" significa \"Outlier\" (~at\u00edpico). Xeralmente non se detecta f\u00f3ra de \u00c1frica centrooccidental. \u00c9 m\u00e1is com\u00fan no Camer\u00fan, onde un estudo de 1997 encontrou que un 2% das mostras positivas de VIH eran do grupo O. Este grupo causou algunha preocupaci\u00f3n porque non pod\u00eda ser detectado polas versi\u00f3ns iniciais dos tests de detecci\u00f3n do VIH-1, pero desenvolv\u00e9ronse outros m\u00e1is avanzados que detectan tam\u00e9n os grupos O e N.\nGrupo P.\nEn 2009, informouse do descubrimento dunha nova secuencia do VIH que ti\u00f1a grande semellanza cun virus de inmunodeficiencia simia recentemente descuberto en gorilas salvaxes (o SIVgor) e menor co virus de inmunodeficiencia de chimpanc\u00e9s (SIVcpz). O virus fora illado dunha muller camerunesa residente en Francia diagnosticada de infecci\u00f3n por VIH-1 en 2004. Os cient\u00edficos que informaron desta nova secuencia situ\u00e1rona nun novo grupo \"proposto\" chamado P \"pendente da identificaci\u00f3n de m\u00e1is casos en humanos\".\nVIH-2.\nO VIH-2 (ou HIV-2) \u00e9 un virus principalmente localizado en \u00c1frica, e est\u00e1 pouco estendido f\u00f3ra dese continente. Os primeiros casos f\u00f3ra de \u00c1frica apareceron na d\u00e9cada de 1980. Moitos test para o VIH-1 tam\u00e9n detectan o VIH-2.\nEn 2010 co\u00f1ec\u00edanse 8 grupos do VIH-2, denominados do A ao H. Deles, s\u00f3 os grupos A e B son epid\u00e9micos. O grupo A est\u00e1 estendido principalmente en \u00c1frica occidental, principalmente central, pero tam\u00e9n m\u00e1is ao sur como en Angola, e noutras partes como Mozambique, Brasil, India, e est\u00e1 moi limitado en Europa e os EEUU. O grupo B est\u00e1 principalmente confinado en \u00c1frica occidental.\nO VIH-2 est\u00e1 relacionado principalmente co virus da inmunodeficiencia simia end\u00e9mico da especie de mono mangabey \"Cercocebus atys atys\" (SIVsmm), unha especie de mono que habita os bosques do litoral de \u00c1frica occidental. As an\u00e1lises filoxen\u00e9ticas mostran que os virus m\u00e1is estreitamente relacionados coas d\u00faas cepas epid\u00e9micas do VIH-2 (grupos A e B) son o SIVsmm os monos mangabey do bosque Tai, situado en Costa do Marfil.\nHai outros seis grupos de VIH-2 (do C ao H), que foron cada un deles atopados s\u00f3 nunha persoa. Todos eles parecen derivar de transmisi\u00f3ns independentes desde o mono mangabey aos humanos. Os grupos C e D atop\u00e1ronse en d\u00faas persoas en Liberia, os grupos E e F descubr\u00edronse en d\u00faas persoas en Serra Leoa, e os grupos G e H detect\u00e1ronse en d\u00faas persoas de Costa do Marfil. Cada unha destas cepas do VIH-2, das cales os humanos son probablemente h\u00f3spedes, est\u00e1 m\u00e1is estreitamente relacionado con cepas do SIVsmm de poboaci\u00f3ns de monos mangabey que viven no mesmo pa\u00eds no que foron encontradas as infecci\u00f3ns en humanos.\nMutaci\u00f3ns resistentes aos f\u00e1rmacos.\nDebido a mutaci\u00f3ns xen\u00e9ticas orix\u00ednanse illados do VIH-1 e VIH-2 con resistencia \u00e1s drogas antirretrovirais, que foron analizados. A base de datos \"Stanford HIV Drug Resistance Database\" e a \"International AIDS Society\" publicaron listas dos m\u00e1is importantes deles; o primeiro ano a lista inclu\u00eda 80 mutaci\u00f3ns com\u00fans, que despois se elevaron a 93. Est\u00e1 dispo\u00f1ible na \"Stanford HIV RT and Protease Sequence Database\"."}
{"id": "242680", "revid": "98629", "url": "https://gl.wikipedia.org/wiki?curid=242680", "title": "Gran Premio da China de 2013", "text": "O Gran Premio da China 2013 ser\u00e1 unha carreira de F\u00f3rmula Un celebrada o 14 de abril de 2013 no Circu\u00edto Internacional de Xangai da China. Ser\u00e1 a terceira carreira da tempada de F\u00f3rmula Un 2013.\nClasificaci\u00f3n.\nCualificaci\u00f3n.\nQ1.\nDo mesmo xeito que en anteriores sesi\u00f3ns de cualificaci\u00f3n, os equipos Caterham e Marussia foron eliminados na primeira rolda de clasificaci\u00f3n. Esteban Guti\u00e9rrez de Sauber e o Williams de Valtteri Bottas tam\u00e9n foron eliminados. O mellor tempo de 1:35.793 foi marcado por Lewis Hamilton. Todos os coches estaban comodamente dentro do tempo l\u00edmite do 107% de 1:42.498.\nQ2.\nMark Webber, que marcou o cuarto mellor tempo na Q1, quedou sen combustible durante o seu segundo intento de lograr un tempo. Non lle foi posible proporcionar o necesario litro de mostra de combustible, foi penalizado e veuse obrigado a empezar \u00faltimo da grella. Do mesmo xeito que fixeron con Sebastian Vettel cando quedou sen combustible durante a cualificaci\u00f3n para o Gran Premio de Abu Dabi de 2012, o equipo Red Bull optou por cambiar a caixa de cambios do coche de Webber para mellorar a s\u00faa capacidade de adiantamento, o que lle obrigou a empezar desde o pit lane.\nForon eliminados Vergne, Maldonado, Webber, Sutil, P\u00e9rez e di Resta.\nQ3.\nLewis Hamilton no Mercedes volveu rexistrar o mellor tempo da sesi\u00f3n e logrou a pole position. Kimi R\u00e4ikk\u00f6nen de Lotus Renault, foi segundo e Fernando Alonso de Ferrari, foi terceiro.\nH\u00fclkenberg optou por preservar os seus pneum\u00e1ticos e non marcar un tempo para a Q3. Vettel tam\u00e9n fallou en rexistrar un tempo, abortando o seu intento logo dun problema de freado. Jenson Button fixo unha volta simb\u00f3lica para asegurar a oitava posici\u00f3n clasificatoria.\nCarreira.\nMark Webber sufriu un contratempo con Jean-\u00c9ric Vergne e ao entrar en boxes non lle apertaron ben unha porca e a roda desprendeuse ao final da recta. A roda estivo a piques de bater nos coches de Sebastian Vettel e Nico H\u00fclkenberg. O australiano foi sancionado con 3 postos para a seguinte carreira polo accidente e Red Bull Racing multado con 5.000 $ polo problema da roda. \nEsteban Guti\u00e9rrez foi sancionado 5 postos para Bahr\u00e9in polo accidente con Adrian Sutil."}
{"id": "242699", "revid": "29398", "url": "https://gl.wikipedia.org/wiki?curid=242699", "title": "Camilo Liz", "text": "Camilo Liz Salgado, nado en Ourense o 17 de marzo de 1913 e finado en C\u00e1diz o 13 de agosto de 2009, foi un futbolista e adestrador de f\u00fatbol galego. Xogaba de extremo esquerdo.\nTraxectoria.\nComo xogador.\nComezou a xogar no \"Burgas\" da s\u00faa cidade natal e con apenas 13 xa viaxou co Celta de Vigo a un amig\u00e1bel en Porto ante o Belenenses, dende aquela xogar\u00eda moitos encontros co equipo c\u00e9ltico en calidade de pr\u00e9stamo.\nCo gran potencial que ti\u00f1a foi fichado polo Atl\u00e9tico de Madrid, de onde marchou cedido a CD M\u00e1laga e Celta de Vigo, por\u00e9n o golpe de estado do ex\u00e9rcito contra o goberno da Rep\u00fablica e o comezo da guerra civil cortou a s\u00faa progresi\u00f3n.\nCoa reanudaci\u00f3n das competici\u00f3ns oficiais na tempada 1939/40 fichou polo \"Club Deportivo Mirandilla\" de C\u00e1diz, posteriormente este club pasar\u00eda a chamarse C\u00e1diz CF, sendo Camilo Liz o autor do primeiro tanto do novo club, ante o Sevilla FC.\nAo ano seguinte fichou polo Granada CF onde xogou ata 1942, nese tempo acadou o ascenso a Primeira Divisi\u00f3n e debuta na m\u00e1xima categor\u00eda cun moi bo papel, o que fai que sexa convocado coa Selecci\u00f3n espa\u00f1ola de f\u00fatbol para xogar ante Alema\u00f1a, Italia e Francia, por\u00e9n unha enfermidade de \u00faltima hora fai que non poida acudir.\nAo final desa tempada ficha polo Sporting de Gij\u00f3n, onde xoga catro tempadas e co que tam\u00e9n acada o ascenso \u00e1 m\u00e1xima categor\u00eda. No Sporting logrou a cifra de 9 goles directos de corner.\nO 10 de outubro de 1946 fichou de novo polo C\u00e1diz CF, por aquel ent\u00f3n en Terceira Divisi\u00f3n. Ao final desa tempada a causa da enfermidade de seu pai rescinde o contrato e regresa a Galiza, dende aquela so volver\u00eda xogar a f\u00fatbol en encontros de amig\u00e1beis.\nComo adestrador e directivo.\nUnha vez retirado desenvolveu o labor de adestrador polos bancos de C\u00e1diz CF, Balomp\u00e9dica Linense, Algeciras CF, Racing Club Portuense, Recreativo de Huelva, Cacere\u00f1o, Xerez CD, CD Lugo, Atl\u00e9tico Tetu\u00e1n e AD Ceuta.\nDirixiu tanto en Segunda como en Terceira ou Segunda Divisi\u00f3n B como ao CD Lugo, lev\u00e1ndoo \u00e1 fase de ascenso a Segunda na tempada 1962/63.\nNa s\u00faa etapa no Tetu\u00e1n foi proposto como adestrador da Selecci\u00f3n de f\u00fatbol de Marrocos pero tivo que renuncias a causa dunha enfermidade que o obrigou a regresar \u00e1 Espa\u00f1a.\nNos anos posteriores desenvolveu o seu labor de xerente e secretario t\u00e9cnico. Estivo no Castell\u00f3n 14 anos, nos que alternou ese traballo co banco do club en varias ocasi\u00f3ns. Na tempada 1980/81 volveu ao C\u00e1diz de maneira provisional, d\u00e1ndose a casualidade de que ambos equipos acadaron o ascenso a Primeira Divisi\u00f3n. Por\u00e9n Camilo desvinculouse do Castell\u00f3n e fichou definitivamente polo C\u00e1diz CF. No club gaditano sempre se lle recordar\u00e1 por ser a persoa que fichou a Jorge Gonz\u00e1lez Barillas, M\u00e1gico Gonz\u00e1lez.\nPosteriormente tam\u00e9n dirixiu o Xerez CD."}
{"id": "242719", "revid": "56817", "url": "https://gl.wikipedia.org/wiki?curid=242719", "title": "Gran Premio dos Pa\u00edses Baixos de 1969", "text": "O Gran Premio dos Pa\u00edses Baixos de 1969 foi unha carreira de automobilismo de F\u00f3rmula Un, celebrada o 21 de xu\u00f1o de 1969 no circu\u00edto de Zandvoort. Foi a cuarta carreira da tempada de F\u00f3rmula Un de ."}
{"id": "242721", "revid": "27155", "url": "https://gl.wikipedia.org/wiki?curid=242721", "title": "ORF", "text": ""}
{"id": "242724", "revid": "1987", "url": "https://gl.wikipedia.org/wiki?curid=242724", "title": "Nymphaeaceae", "text": "Nymphaeaceae, as ninfe\u00e1ceas, \u00e9 unha familia que comprende 75 especies de ninfeas ou nen\u00fafares agrupadas en oito x\u00e9neros. Son plantas acu\u00e1ticas perennes, rizomatosas con follas e flores boiantes, das cales a maior \u00e9 a vitoria rexia presente no r\u00edo Amazonas.\nInformaci\u00f3n bot\u00e1nica.\nX\u00e9neros.\nNota: o x\u00e9nero \"Nelumbo\", que incl\u00fae o loto sagrado (\"Nymphaea lotus\"), cambiose a unha familia da orde Proteales."}
{"id": "242725", "revid": "18868", "url": "https://gl.wikipedia.org/wiki?curid=242725", "title": "Ninfe\u00e1ceas", "text": ""}
{"id": "242728", "revid": "1987", "url": "https://gl.wikipedia.org/wiki?curid=242728", "title": "Garza imperial", "text": "A garza imperial ou garza vermella (\"Ardea purpurea\") \u00e9 unha ave da familia das garzas (Ardeidae). \u00c9 nativa de \u00c1frica, Europa meridional e central e Asia. As poboaci\u00f3ns europeas son migratorias e hibernan en \u00c1frica. As poboaci\u00f3ns do norte de Asia tam\u00e9n migran cara terras m\u00e1is meridionais.\nTaxonom\u00eda.\nSegundo os autores, hai de tres a catro subespecies:"}
{"id": "242729", "revid": "89787", "url": "https://gl.wikipedia.org/wiki?curid=242729", "title": "Clydebank", "text": "Clydebank (en ga\u00e9lico escoc\u00e9s Bruach Chluaidh ) \u00e9 unha vila de West Dunbartonshire, Escocia. Situada na beira norte do R\u00edo Clyde, Clydebank linda con Dumbarton polo oeste, as\u00ed como con Milngavie en East Dunbartonshire, e cos distritos de Yoker e Drumchapel da adxacente Cidade de Glasgow. Clydebank forma parte do Condado de Dumbarton, a \u00e1rea de Dunbartonshire da Tenencia da Coroa, e a zona urbana m\u00e1is ampla de Glasgow. Clydebank foi fundada como burgh policial o 18 de novembro de 1886."}
{"id": "242730", "revid": "23204", "url": "https://gl.wikipedia.org/wiki?curid=242730", "title": "Bruach Chluaidh", "text": ""}
{"id": "242731", "revid": "25871", "url": "https://gl.wikipedia.org/wiki?curid=242731", "title": "Ardea purpurea", "text": ""}
{"id": "242732", "revid": "25871", "url": "https://gl.wikipedia.org/wiki?curid=242732", "title": "Garza vermella", "text": ""}
{"id": "242733", "revid": "72725", "url": "https://gl.wikipedia.org/wiki?curid=242733", "title": "Nymphaea", "text": "O x\u00e9nero Nymphaea L., 1753, as ninfeas ou tapadeiras, comprende entre 7 e 17 especies (segundo os autores) de herbas perennes acu\u00e1ticas, e pertence \u00e1 familia das Nymphaeaceae. A s\u00faa especie tipo \u00e9 a tapadeira (\"Nymphaea alba\" L., 1753), com\u00fan nos encoros e augas quedas de toda Galiza.\nEtimolox\u00eda.\nO seu nome prov\u00e9n do lat\u00edn \"nympha\" e este do grego \"nymphe\", ninfa, indicando a s\u00faa predilecci\u00f3n polas augas, coma neses seres mitol\u00f3xicos. O nome galego de tapadeira fai referencia ao xeito de cubrir ou \"tapar\" a tona da auga coas s\u00faas follas.\nDescrici\u00f3n.\nCoas caracteres xerais da familia Nymphaeaceae.\nEcolox\u00eda.\nMedran en lagos, lagoas e envoros, ou regueiros de corrente lenta. A antese pode ser nocturna ou di\u00farna, no primeiro caso a polinizaci\u00f3n efect\u00faana escaravellos (cantaridofilia) e no segundo, abellas.\nDistribuci\u00f3n.\nO x\u00e9nero \u00e9 de distribuci\u00f3n cosmopolita.\nUsos.\nAs especies deste x\u00e9nero te\u00f1en unha grande importancia en xardinaxe para ornamento das tonas de auga e mais na acuariofilia. Existen numerosos cultivares das especies m\u00e1is utilizadas. Nalgunhas especies, as flores botan un recendo penetrante e te\u00f1en sido usadas como narc\u00f3tico psicodisl\u00e9ptico en pr\u00e1cticas adivinatorias e ext\u00e1ticas. Nalg\u00fans lugares, \u00fasanse na alimentaci\u00f3n humana as sementes e os tub\u00e9rculos.\nEspecies.\nEl ITIS reco\u00f1ece 17 especies dentro do x\u00e9nero:\nH\u00edbridos.\nCo\u00f1\u00e9cense numerosos h\u00edbridos artificiais e cultivares de xardinaxe."}
{"id": "242736", "revid": "98629", "url": "https://gl.wikipedia.org/wiki?curid=242736", "title": "Orora Gongju", "text": "Orora Gongju (en hangul \uc624\ub85c\ub77c\uacf5\uc8fc) \u00e9 un filme surcoreano dirixido por Bang Eun-jin que se estreou no 2005. Malia que se estreou con menos promoci\u00f3n, a s\u00faa tem\u00e1tica violenta valeulle a comparaci\u00f3n co filme \"Sympathy for Lady Vengeance\", estreado o mesmo ano. Foi o debut como director e guionista da actriz Bang Eun-jin.\nSinopse.\nUnha muller \u00e9 asasinada nuns grandes almac\u00e9ns. Ningu\u00e9n se imaxina que os asasinatos seguir\u00e1n, pero dous d\u00edas despois aparece outra v\u00edtima. Unha muller \u00e9 afogada e a \u00fanica proba na escena do crime \u00e9 un adhesivo cunha personaxe de debuxos animados, \"Princess Aurora\". Un veterano detective comeza a sospeitar da fermosa Jung Sun jung pero non llo di a ningu\u00e9n, xa que Jung \u00e9 a s\u00faa ex muller. Os asasinatos seguen e o adhesivo de \"Princess Aurora\" at\u00f3pase \u00f3 car\u00f3n de t\u00f3dolos cad\u00e1veres.\nGalard\u00f3ns e nomeamentos.\n2006 Korean Film Awards\n2006 Paeksang Arts Awards\n2006 Pusan Film Critics Awards"}
{"id": "242737", "revid": "23204", "url": "https://gl.wikipedia.org/wiki?curid=242737", "title": "Princess Aurora (filme)", "text": ""}
{"id": "242738", "revid": "23204", "url": "https://gl.wikipedia.org/wiki?curid=242738", "title": "Garza amarela", "text": "A garza amarela (\"Ardeola ralloides\") \u00e9 unha ave da familia das garzas (Ardeidae). \u00c9 nativa de \u00c1frica, Europa meridional e Asia occidental. Ten costumes migratorias e adoita vivir en zonas h\u00famidas, lagoas e \u00e1reas arboradas.\nCaracter\u00edsticas.\nMide entre 44 e 47\u00a0cm de lonxitude, dos cales o corpo ocupa uns 20\u201323\u00a0cm, acadando os 80\u201392\u00a0cm de envergadura. A s\u00faa plumaxe presenta unha coloraci\u00f3n marr\u00f3n clara, coas \u00e1s brancas e unha serie de plumas colgantes sobre la cabeza. As patas son de cor verdosa e adquiren unha tonalidade rosada durante a \u00e9poca de reproduci\u00f3n. O peteiro \u00e9 tam\u00e9n verdoso pero coa punta escura no inverno; en cambio, adquire unha tonalidade negra e azul durante o per\u00edodo reprodutor. As cr\u00edas presentan o peito con listas de cor marr\u00f3n. Cando o animal est\u00e1 pousado, obs\u00e9rvase a cor leonada da plumaxe, mentres que no voo destaca a cor branca nas \u00e1s e cola.\nH\u00e1bitos.\nAni\u00f1a entre plantas acu\u00e1ticas, sobre as \u00e1rbores, na vexetaci\u00f3n baixa ou no chan. Realiza unha \u00fanica ni\u00f1ada anual formada por entre 4 e 6 ovos (raramente 7), que son chocados por ambos proxenitores durante un per\u00edodo de 22-24 d\u00edas. As cr\u00edas son coidadas polos pais e fican no ni\u00f1o durante 32 d\u00edas. Alim\u00e9ntase de peixes, insectos, larvas, vermes e elementos vexetais."}
{"id": "242739", "revid": "25871", "url": "https://gl.wikipedia.org/wiki?curid=242739", "title": "Ardea ralloides", "text": ""}
{"id": "242741", "revid": "98629", "url": "https://gl.wikipedia.org/wiki?curid=242741", "title": "Caloris Planitia", "text": "Caloris Planitia, (ou \"Cunca de Caloris\") \u00e9 un gran cr\u00e1ter de impacto do planeta Mercurio, duns 1.550\u00a0km de di\u00e1metro, o cal fai del un dos cr\u00e1teres m\u00e1is grandes do Sistema Solar. Caloris en lat\u00edn significa \"calor\", e o cr\u00e1ter recibiu este \"alcume\" por que o Sol apunta case directamente sobre a planitia cada d\u00faas veces que Mercurio pasa polo seu perihelio. O cr\u00e1ter foi descuberto no ano 1974, e est\u00e1 rodeado por un sistema de aneis monta\u00f1osos duns 2\u00a0km de altitude.\nAparencia.\nA Caloris Planitia foi descuberta grazas \u00e1s imaxes feitas pola sonda Mariner 10 en 1974. O cr\u00e1ter foi localizado no terminador -a li\u00f1a divisoria entre os hemisferios di\u00farno e nocturno no momento en que a sonda pasaba, as\u00ed pois, a metade do cr\u00e1ter non puido ser fotografado. M\u00e1is tarde, o 15 de xaneiro de 2008, unha das primeiras fotos do planeta tomada pola sonda Messenger revelou o cr\u00e1ter na s\u00faa totalidade.\n\u00d3 cr\u00e1ter foi inicialmente estimado nun di\u00e1metro duns 1.300\u00a0km, a\u00ednda que esta estimaci\u00f3n foi incrementada ata os 1.550\u00a0km, base\u00e1ndose en fotos posteriores tomadas pola sonda MESSENGER. O cr\u00e1ter est\u00e1 rodeado por monta\u00f1as de ata 2\u00a0km de alto. Dentro das paredes do cr\u00e1ter, o chan do cr\u00e1ter est\u00e1 cuberto por chairas de lava, de xeito semellante \u00f3 que ocorre cos Maria da L\u00faa. F\u00f3ra dos muros, o material expulsado polo impacto creou unha cunca que se estende m\u00e1is de 1.000\u00a0km, con aneis conc\u00e9ntricos rodean o cr\u00e1ter.\nNo centro da cunca existe unha rexi\u00f3n que cont\u00e9n numerosos sucos e fendas radiais que parecen ser fallas extensionais, cun cr\u00e1ter de 40\u00a0km situado preto do centro do patr\u00f3n de fendas radiais. A causa exacta deste patr\u00f3n de fendas e sucos, polo momento \u00e9 desco\u00f1ecida. O nome deste accidente xeol\u00f3xico \u00e9 Pantheon Fossae.\nFormaci\u00f3n.\nEstimouse que o corpo do impacto deber\u00eda ter coma m\u00ednimo 100\u00a0km de di\u00e1metro.\nOs corpos do interior do sistema solar experimentaron un intenso bombardeo de grandes corpos rochosos durante m\u00e1is ou menos os primeiros mil mill\u00f3ns de anos da vida do Sistema Solar. O impacto que creou Caloris Planitia debeu ocorrer moi \u00f3 final deste per\u00edodo, por que hai moi poucos cr\u00e1teres no chan de Caloris que poidan ser comparados en tama\u00f1o c\u00f3s cr\u00e1teres de rexi\u00f3ns lim\u00edtrofes \u00f3 propio cr\u00e1ter. P\u00e9nsase que cuncas semellantes da L\u00faa coma Mare Imbrium e Mare Orientale, se formaron m\u00e1is ou menos \u00f3 mesmo tempo, indicando posiblemente o fin do punto \u00e1lxido dos grandes impactos durante o per\u00edodo de intenso bombardeo que tivo lugar durante os primeiros tempos do Sistema Solar. Base\u00e1ndose nas fotograf\u00edas tomadas pola sonda MESSENGER, a idade de Caloris foi estimada en 3.800-3.900 mill\u00f3ns de anos.\nTerreos ca\u00f3ticos das ant\u00edpodas e efectos globais do cr\u00e1ter.\nP\u00e9sase que este impacto xigante que formou Caloris pu\u00eddo ter consecuencias globais para o planeta. No punto exacto no que est\u00e1n os ant\u00edpodas da cunca existe unha grande \u00e1rea de terreo monta\u00f1oso, con fendas e escarpas, cuns poucos cr\u00e1teres de impacto pequenos, esta \u00e1rea \u00e9 co\u00f1ecida coma \"Terras Ca\u00f3ticas\" (tam\u00e9n se poder\u00eda traducir coma \"Terras Rilleiras\"). Alg\u00fans expertos suxiren que esta \u00e1rea foi creada polas ondas s\u00edsmicas do impacto \u00f3 converxeren no lado oposto do planeta. Coma alternativa, tam\u00e9n se suxeriu que estes terreos son a consecuencia da converxencia do material expulsado durante o impacto nas ant\u00edpodas do cr\u00e1ter. Tam\u00e9n se pensa que este impacto serviu coma detonante dunha actividade volc\u00e1nica, que deu coma resultado a formaci\u00f3n de suaves chairas. \u00d3 redor de Caloris Planitia existen unha serie de formaci\u00f3ns xeol\u00f3xicas que se pensa que foron producidas polo material expulsado tralo impacto, estas formaci\u00f3ns reciben o nome colectivo de Grupo Caloris.\nEmisi\u00f3ns de gas.\nMercurio ten unha atmosfera moi tenue e temporal, que cont\u00e9n pequenas cantidades de hidr\u00f3xeno e helio capturado do vento solar, as\u00ed coma elementos m\u00e1is pesados\u200b\u200b, coma o sodio e o potasio. P\u00e9nsase que estes \u00faltimos elementos son orixinarios do interior do planeta, sendo expulsados de debaixo da codia do planeta grazas \u00f3 impacto que formou Caloris. Descubriuse que a conca de Caloris \u00e9 unha fonte significativa de sodio e de potasio, e as fracturas creadas polo impacto ter\u00edan facilitado a liberaci\u00f3n de gases do interior do planeta. As \"Terras Ca\u00f3ticas\" tam\u00e9n ser\u00edan unha fonte destes gases."}
{"id": "242742", "revid": "25871", "url": "https://gl.wikipedia.org/wiki?curid=242742", "title": "Curuxa moura", "text": "A curuxa moura (\"Asio capensis\") \u00e9 unha ave de rapina nocturna da familia dos estr\u00edxidos (Strigidae). \u00c9 nativa de \u00c1frica e Madagascar.\nCaracter\u00edsticas.\nA curuxa moura mide uns 35\u201337\u00a0cm de longo con 82\u201399\u00a0cm de envergadura. \u00c9 semellante \u00e1 curuxa das xunqueiras pero de menor talle. Dist\u00ednguese do seu parente pola s\u00faa plumaxe marr\u00f3n escuro e sen raias no dorso. Ten unha envergadura consider\u00e1bel para o seu tama\u00f1o e adoita pousarse no chan ou en postes baixos.\nH\u00e1bitos.\nAni\u00f1a no chan en \u00e1reas pantanosas abertas, e pon de 2 a 4 ovos entre matogueiras. Caza en campo aberto e a mi\u00fado durante o d\u00eda. Alim\u00e9ntase principalmente de insectos, pero tam\u00e9n pode cazar pequenos roedores e paxaros."}
{"id": "242743", "revid": "25871", "url": "https://gl.wikipedia.org/wiki?curid=242743", "title": "Asio capensis", "text": ""}
{"id": "242745", "revid": "25871", "url": "https://gl.wikipedia.org/wiki?curid=242745", "title": "Jean M. Auel", "text": "Jean Marie Auel, nada como Jean Marie Untinen o 18 de febreiro de 1936 en Chicago, Illinois, \u00e9 unha escritora estadounidense. \u00c9 co\u00f1ecida pola s\u00faa saga de libros \"Os fillos da terra\" (Earth's Children), unha serie de novelas ambientadas na Europa prehist\u00f3rica que explora as interacci\u00f3ns dos homes de Cro-Magnon cos Neanderthais. No ano 2010, as s\u00faas novelas ti\u00f1an vendido m\u00e1is de 45 mill\u00f3ns de copias por todo o mundo.\nObras.\nEn 1990, os primeiros tres libros de Auel da saga \"Os fillos da terra\" venderon m\u00e1is de 20 mill\u00f3ns de copias e foron traducidos a 18 linguas; Crown Publishers declarou ter pagado a Auel preto de 25 mill\u00f3ns de d\u00f3lares polos dereitos para publicar \"The Plains of Passage\" e os dous volumes seguintes. En maio de 2002, durante a publicaci\u00f3n do seu quinto libro, a serie vendera 34 mill\u00f3ns de libros. O sexto e derradeiro libro da serie, \"The Land of Painted Caves\", foi publicado no 2011."}
{"id": "242746", "revid": "1576", "url": "https://gl.wikipedia.org/wiki?curid=242746", "title": "Bridge", "text": ""}
{"id": "242750", "revid": "89787", "url": "https://gl.wikipedia.org/wiki?curid=242750", "title": "Os fillos da terra", "text": "Os fillos da terra (na versi\u00f3n orixinal \"Earth's Children\") \u00e9 o nome dunha hexalox\u00eda, escrita pola escritora estadounidense Jean M. Auel e cuxo primeiro libro foi traducido \u00f3 galego por Xurxo B\u00e9rtola. Os feitos da historia acontecen en Europa, no Paleol\u00edtico, a mediados da Glaciaci\u00f3n de W\u00fcrm. A protagonista da serie \u00e9 unha muller de Cro-Magnon chamada Ayla. A serie vendeu m\u00e1is de 45 mill\u00f3ns de exemplares en todo o mundo.\nSegundo declara Auel, ela estaba interesada en escribir un libro narrativo ambientado na prehistoria. Estaba interesada especialmente nunha \u00e9poca do plistoceno na que conviviron d\u00faas especies humanas: os \"Homo sapiens\" e os \"Homo neanderthalensis\". A\u00ednda que ambos grupos habitaban \u00f3 longo todo o continente, durante a narraci\u00f3n d\u00e9ixase entrever en varias ocasi\u00f3ns que os Cro-Magnon estaban a desprazar pouco a pouco \u00f3s Neanderthal, que se dirixen lentamente cara a extinci\u00f3n.\nExemplares.\nA autora afirmou nunha entrevista concedida en Londres en 2011 que a saga remata con este sexto exemplar, a\u00ednda que non descarta seguir escribindo outras novelas ambientadas na mesma \u00e9poca, \u00e1 marxe da serie.\nAdaptaci\u00f3n cinematogr\u00e1fica.\nDesta saga f\u00edxose en 1985 unha adaptaci\u00f3n do primeiro dos seis libros, titulada \"The Clan of the Cave Bear\", protagonizada por Daryl Hannah. O filme foi un fracaso comercial polo que se cancelou a produci\u00f3n dun segundo filme.\nA autora das novelas, afirmou en varias entrevistas que no quedou contenta coa adaptaci\u00f3n e que, polo momento, non ti\u00f1a ning\u00fan interese en que a historia sexa levada de novo \u00f3 cine."}
{"id": "242751", "revid": "23204", "url": "https://gl.wikipedia.org/wiki?curid=242751", "title": "Earth's Children", "text": ""}
{"id": "242752", "revid": "23204", "url": "https://gl.wikipedia.org/wiki?curid=242752", "title": "Jean Marie Auel", "text": ""}
{"id": "242753", "revid": "23204", "url": "https://gl.wikipedia.org/wiki?curid=242753", "title": "Jean Marie Untinen", "text": ""}
{"id": "242754", "revid": "5863", "url": "https://gl.wikipedia.org/wiki?curid=242754", "title": "Ganso campestre", "text": "Anser fabalis \u00e9 unha especie de ave da orde das anseriformes e familia dos an\u00e1tidos, unha das 11 comprendidas no x\u00e9nero \"Anser\".\nTaxonom\u00eda.\nDescrici\u00f3n.\nA especie foi descrita en 1760 polo m\u00e9dico e naturalista ingl\u00e9s, especializado en ornitolox\u00eda, John Latham, baixo o nome de \"Anas fabalis\".\nEtimolox\u00edas.\nO nome do x\u00e9nero, \"Anser\", est\u00e1 tomado do lat\u00edn \"anser, -eris\", \"ganso\". \nO ep\u00edteto espec\u00edfico, \"fabalis\", deriva do lat\u00edn \"faba, -ae\", \"faba\".\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nSubespecies.\nReco\u00f1\u00e9cense na actualidade as seguintes subespecies:\nCaracter\u00edsticas.\nA s\u00faa lonxitude var\u00eda de 68 a 90 cm, a envergadura alar oscila entre 140 e 174 cm, e o peso, de 1,7 a 4 kg. Na subespecie \"Anser fabalis fabalis\", os machos pesan de media 3,2 kg e as femias 2,84 kg. O pico \u00e9 negro na base e na punta, cunha banda laranxa no medio; as patas e os p\u00e9s son de cor laranxa brillante.\nAs cobertoras alares superiores son de cor marr\u00f3n escura, como no ganso de fronte branca (\"Anser albifrons\") e no ganso de fronte branca menor (\"Anser erythropus\"), pero diferenci\u00e1ndose destes por ter estreitas franxas brancas nas plumas.\nA voz \u00e9 un bocinazo forte, agudo nas subespecies m\u00e1is pequenas.\n\"Anas brachyrhynchus\", moi emparentado, ten o pico curto, de cor rosa brillante no medio, e os p\u00e9s tam\u00e9n rosados, sendo as capas das \u00e1s superiores case da mesma gris azulada que no ganso gris. En tama\u00f1o e estrutura de pico, \u00e9 moi similar a \"Anser fabalis rosicus\"\nBiolox\u00eda.\nAlimentaci\u00f3n.\nAlim\u00e9ntase de herba, cereais e ra\u00edces en campos arados; por iso est\u00e1 moi ligado \u00e1s zonas agrarias.\nReproduci\u00f3n.\nAni\u00f1a no chan, nun burato cuberto por plumas en explanadas abertas ou en claros de bosque. \nPon unha \u00fanica ni\u00f1ada de 4 a 6 ovos polo mes de xu\u00f1o.\nCr\u00eda no norte de Escandinavia, e en Siberia, en charcas da tundra.\nNo inverno adoita asentarse nos arredores do mar do Norte.\nComportamento.\nTr\u00e1tase dun ganso gregario que adoita regresar \u00f3s mesmo lugares de descanso, en lagos e campos de cultivo. \u00c9 com\u00fan velo formando bandadas.\nPos\u00fae un canto tipo trompeta, de d\u00faas s\u00edlabas ou tres."}
{"id": "242755", "revid": "25871", "url": "https://gl.wikipedia.org/wiki?curid=242755", "title": "Anser fabalis", "text": ""}
{"id": "242756", "revid": "23204", "url": "https://gl.wikipedia.org/wiki?curid=242756", "title": "Bandeira de Pa\u00eds Vasco", "text": ""}
{"id": "242757", "revid": "98629", "url": "https://gl.wikipedia.org/wiki?curid=242757", "title": "GOCE", "text": "GOCE (acr\u00f3nimo de \"Gravity field and steady-state Ocean Circulation Explorer\") \u00e9 un sat\u00e9lite artificial da Axencia Espacial Europea lanzado o 17 de marzo de 2009 mediante un foguete Rokot KM desde o cosm\u00f3dromo de Plesetsk.\nCaracter\u00edsticas.\nA misi\u00f3n de GOCE \u00e9 medir o campo gravitatorio da Terra para crear mapas de moi alta resoluci\u00f3n do xeoide para estudar as correntes oce\u00e1nicas e os cambios de nivel do mar e das terras.\nGOCE mide 5 metros de longo por 1 metro de ancho. Leva paneis solares fixos que producen ata 1,4 kW de potencia. As medici\u00f3ns da gravedade fainas mediante seis aceler\u00f3metros de alta sensibilidade e colocados \u00f3 longo dos tres eixos da nave. Para facer as medici\u00f3ns o sat\u00e9lite debe orbitar \u00e1 menor altura posible, a menos de 300\u00a0km, pero as \u00f3rbitas baixas te\u00f1en o problema de que a atmosfera a esas alturas, a pesar de ser extremadamente tenue, exerce un leve rozamento continuo que interfire nas medici\u00f3ns e produce un decaemento que far\u00eda reentrar ao sat\u00e9lite na atmosfera inferior, coa destruci\u00f3n consecuente. Para solucionar este problema, GOCE ten forma aerodin\u00e1mica, en frecha, e ademais leva a bordo un motor i\u00f3nico para compensar o rozamento."}
{"id": "242758", "revid": "4817", "url": "https://gl.wikipedia.org/wiki?curid=242758", "title": "Gravity field and steady-state Ocean Circulation Explorer", "text": ""}
{"id": "242759", "revid": "6", "url": "https://gl.wikipedia.org/wiki?curid=242759", "title": "Anana negra", "text": "Unha anana negra \u00e9 un astro hipot\u00e9tico resultante do consumo completo da enerx\u00eda t\u00e9rmica dunha anana branca. Ser\u00eda un corpo fr\u00edo e invisible no espazo. Crese que o universo non ten a suficiente idade para albergar unha destas estrelas, 13.700 mill\u00f3ns de anos. Atopar unha estrela deste tipo \u00e9 moi dif\u00edcil, xa que non emite luz e a s\u00faa emisi\u00f3n de enerx\u00eda \u00e9 indetectable. Unha forma ser\u00eda detectar o seu campo gravitatorio.\nUnha anana branca \u00e9 o remanente dunha estrela dunha pouca ou media masa, unha vez que todo o seu hidr\u00f3xeno foi consumido ou expulsado. Este resto \u00e9 unha densa peza de materia dexenerada que lentamente se arrefr\u00eda e cristaliza por emisi\u00f3n de radiaci\u00f3n cal\u00f3rica, que finalmente se converter\u00eda nunha anana negra.\nDebido a que a evoluci\u00f3n das ananas brancas depende de cuesti\u00f3ns f\u00edsicas, como a natureza da materia escura e a posibilidade da evaporaci\u00f3n de prot\u00f3ns, que nunca foi observada e non se entende a natureza deste fen\u00f3meno, non se pode determinar con exactitude o tempo que necesitar\u00eda unha anana branca para converterse nunha anana negra. Barrow &amp; Tipler estiman que levar\u00eda 1015 anos para unha anana branca arrefriarse at\u00e9 os 5 K; con todo, se as part\u00edculas masivas de interacci\u00f3n d\u00e9bil (co\u00f1ecidas como WIMP) existisen, \u00e9 posible que estas interacci\u00f3ns permitisen que as ananas brancas se mantivesen m\u00e1is quentes, durante aproximadamente 1025 anos. Se o prot\u00f3n non \u00e9 estable, as ananas brancas manter\u00edanse quentes m\u00e1is tempo pola enerx\u00eda producida pola evaporaci\u00f3n de prot\u00f3ns, durante un tempo hipot\u00e9tico de 1037 anos. Adams e Laughlin calcularon que a evaporaci\u00f3n de prot\u00f3ns aumentar\u00eda a temperatura superficial dunha anana branca a aproximadamente 0,06 K. A pesar de que \u00e9 fr\u00edo, ser\u00eda m\u00e1is quente que a temperatura da Radiaci\u00f3n de fondo de microondas ter\u00e1 ao redor de 1037 anos, no futuro.\nEn todo caso, de as ananas negras existiren, ser\u00eda extremadamente dif\u00edcil detectalas posto que, por definici\u00f3n, emiten moi pouca radiaci\u00f3n ou ningunha. Poder\u00edan ser detectables pola s\u00faa influencia gravitacional.\nO nome de \"anana negra\" tam\u00e9n foi aplicado a obxectos sub-estelares que non te\u00f1en suficiente masa (aproximadamente 0,08 masas solares) para manter a fusi\u00f3n nuclear do hidr\u00f3xeno. Estes obxectos co\u00f1\u00e9cense agora m\u00e1is frecuentemente como a ananas marr\u00f3ns, un termo proposto por Jill Tarter na d\u00e9cada de 1970.\nAs ananas negras non deben ser confundidas con buratos negros ou con estrelas de neutr\u00f3ns."}
{"id": "242761", "revid": "85894", "url": "https://gl.wikipedia.org/wiki?curid=242761", "title": "Bax\u00edn, Campo, O Irixo", "text": " Bax\u00edn \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Ti\u00f1a 22 habitantes no ano 2011 segundo datos do INE e do IGE, dos cales 13 eran homes e 9 mulleres."}
{"id": "242762", "revid": "85894", "url": "https://gl.wikipedia.org/wiki?curid=242762", "title": "As Campinas, Campo, O Irixo", "text": " As Campinas \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Ti\u00f1a 15 habitantes no ano 2011 segundo datos do INE e do IGE, dos cales 9 eran homes e 6 mulleres."}
{"id": "242763", "revid": "85894", "url": "https://gl.wikipedia.org/wiki?curid=242763", "title": "O Cardedo, Campo, O Irixo", "text": " O Cardedo \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Segundo o INE e do IGE en 2011 ti\u00f1a 4 habitantes (2 homes e 2 mulleres)."}
{"id": "242764", "revid": "85894", "url": "https://gl.wikipedia.org/wiki?curid=242764", "title": "Casares, Campo, O Irixo", "text": " Casares \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Ti\u00f1a 24 habitantes no ano 2011 segundo datos do INE e do IGE, dos cales 10 eran homes e 14 mulleres."}
{"id": "242765", "revid": "85894", "url": "https://gl.wikipedia.org/wiki?curid=242765", "title": "A Condomi\u00f1a, Campo, O Irixo", "text": " A Condomi\u00f1a \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Est\u00e1 dividido polo regato do Mu\u00ed\u00f1o, pertencendo a outra parte \u00e1 parroquia de Dad\u00edn. Segundo o INE e do IGE en 2011 a parte de Campo ti\u00f1a dez habitantes (seis homes e catro mulleres)."}
{"id": "242766", "revid": "1131", "url": "https://gl.wikipedia.org/wiki?curid=242766", "title": "Casa das Camp\u00e1s", "text": "A Casa das Camp\u00e1s \u00e9 unha das tres construci\u00f3ns m\u00e1is antigas que se conservan da cidade de Pontevedra, e posiblemente a m\u00e1is vella das civ\u00eds. Local\u00edzase na r\u00faa Don Filiberto, 11, no centro hist\u00f3rico.\nHistoria.\nDebida \u00e1 falta de documentaci\u00f3n, as s\u00faas orixes non est\u00e1n claras, pero suponse que pertence \u00e1 \u00c9poca Baixomedieval polos escudos que se atopan na fachada e o estilo das portas. Estes escudos relaci\u00f3nana coa li\u00f1axe dos Garc\u00eda Camba ou m\u00e1is probabelmente coa dos Puga, se\u00f1ores de Regodeig\u00f3n en Ribadavia.\nA primeira referencia existente das Casa das Camp\u00e1s \u00e9 do ano 1587. Daquela, a edificaci\u00f3n estaba preto da igrexa de San Bartolomeu o Vello, que por raz\u00f3ns que se desco\u00f1ecen non ti\u00f1a camp\u00e1. Por esta raz\u00f3n, para chamar \u00f3s fregueses us\u00e1base o carill\u00f3n da casa dos Puga, que por aquel ent\u00f3n xa pasara a mans dos monxes beneditinos do mosteiro de San Salvador de L\u00e9rez. Os monxes tam\u00e9n empregaron a Casa das Camp\u00e1s como adega de vi\u00f1o, na que pod\u00edan chegar a almacenar uns 12.000 litros.\nNo s\u00e9culo XX, nos anos da posguerra, o edificio acolleu o bar Pitillo, que recib\u00eda ese nome porque nel obsequiaba \u00f3s clientes con tabaco. Na d\u00e9cada de 1980 a edificaci\u00f3n ficou en estado de abandono ata que a adquiriu o concello no ano 2000 coa finalidade de restaurala. Tras unha coidadosa reforma, a casa reabriu as s\u00faas portas en 2003.\nDesde 2006 a Casa das Camp\u00e1s \u00e9 a sede do vicerectorado do Campus Universitario de Pontevedra. A casa tam\u00e9n acolle conferencias, exposici\u00f3ns, cursos, obradoiros e presentaci\u00f3ns de libros. En 2017 celebr\u00e1ronse al\u00ed uns 380 eventos. Especialmente no ver\u00e1n, a Casa das Camp\u00e1s conv\u00e9rtese nun lugar de visita para os turistas.\nDescrici\u00f3n.\n\u00c9 un edificio do g\u00f3tico tard\u00edo cuxa autor\u00eda pode atribu\u00edrse a un mestre que traballou na construci\u00f3n da bas\u00edlica de Santa Mar\u00eda a Maior.\nNo exterior, a casa conserva a fachada do s\u00e9culo XV con dous arcos conopiais sobre as portas. As d\u00faas fiestras da primeira planta te\u00f1en impostas superiores e inferiores para aloxar contravent\u00e1s corredeiras, caracter\u00edstica t\u00edpica da arquitectura do s\u00e9culo XVI, as\u00ed como as b\u00f3las de pedra que decoran a cornixa. Entre as xanelas do primeiro piso hai dous escudos de armas esculpidos en pedra, o m\u00e1is pequeno coas armas dos Puga (esporas e caldeiros) e o m\u00e1is grande cunha garza, t\u00edpica das armas dos Garc\u00eda-Camba.\nNo interior do edificio, de 1.400 m2, conviven a pedra, a madeira case negra que lembra os gale\u00f3ns e o cristal, nunha coidada reforma que lle d\u00e1 un toque de modernidade. Esta sede universitaria conta cun vest\u00edbulo ou sala de exposici\u00f3ns na planta baixa, unha sala de despachos, unha sala de tecnolox\u00eda, unha sala de conferencias e despachos para o vicereitor, os directores de \u00e1rea e dos \"Novos Cinemas\" nas d\u00faas plantas superiores.\nLenda.\nDurante os s\u00e9culos XIX e XX corr\u00eda o rumor de que na casa estaba escondido o tesouro de Benito Soto, o pirata pontevedr\u00e9s."}
{"id": "242767", "revid": "85894", "url": "https://gl.wikipedia.org/wiki?curid=242767", "title": "A Esfarrapa, Campo, O Irixo", "text": " A Esfarrapa \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Ti\u00f1a 68 habitantes no ano 2011 segundo datos do INE e do IGE, dos cales 40 eran homes e 28 mulleres."}
{"id": "242768", "revid": "85894", "url": "https://gl.wikipedia.org/wiki?curid=242768", "title": "A Estaci\u00f3n, Campo, O Irixo", "text": " A Estaci\u00f3n \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Segundo o INE e o IGE, en 2011 ti\u00f1a 17 habitantes (5 homes e 12 mulleres).\nRecibe o seu nome da estaci\u00f3n do Irixo."}
{"id": "242769", "revid": "85894", "url": "https://gl.wikipedia.org/wiki?curid=242769", "title": "Filgueira, Campo, O Irixo", "text": " Filgueira \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Ti\u00f1a 13 habitantes no ano 2011 segundo datos do INE e do IGE, dos cales 7 eran homes e 6 mulleres.\nToponimia.\nO fit\u00f3nimo galego \"Filgueira\" (do lat\u00edn F\u012cL\u012cCARIA, derivado de F\u012cLIX, -\u012cCIS) ref\u00edrese a un lugar abondoso en fentos. A s\u00faa orixe d\u00e1se entre o s\u00e9culo X e XIII."}
{"id": "242770", "revid": "85894", "url": "https://gl.wikipedia.org/wiki?curid=242770", "title": "A Ermida, Campo, O Irixo", "text": " A Ermida \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Ti\u00f1a 16 habitantes no ano 2011 segundo datos do INE e do IGE, dos cales 7 eran homes e 9 mulleres.\nToponimia.\nO top\u00f3nimo deriva do lat\u00edn , que \u00e9 unha igrexa pequena, polo xeral lonxe ou f\u00f3ra dun n\u00facleo de poboaci\u00f3n, ou tam\u00e9n pode facer referencia a un sitio ermo ou sen traballar."}
{"id": "242771", "revid": "98629", "url": "https://gl.wikipedia.org/wiki?curid=242771", "title": "Virus da inmunodeficiencia humana", "text": "O virus da inmunodeficiencia humana (VIH, en ingl\u00e9s HIV) \u00e9 un lentivirus (un retrovirus de replicaci\u00f3n lenta) que causa a \"s\u00edndrome de inmunodeficiencia adquirida\" (SIDA, en ingl\u00e9s AIDS), unha condici\u00f3n do sistema inmunol\u00f3xico humano na que este perde progresivamente as s\u00faas capacidades de protecci\u00f3n contra as infecci\u00f3ns e permite que se produzan infecci\u00f3ns oportunistas que ameazan a vida e favorecen a formaci\u00f3n de cancros. A infecci\u00f3n polo VIH contr\u00e1ese pola transferencia entre persoas de sangue, seme, flu\u00eddo vaxinal, preexaculado, ou leite materno de persoas infectadas. Nestes flu\u00eddos corporais, o VIH est\u00e1 presente como part\u00edculas de virus libres ou como virus inserido en c\u00e9lulas inmunitarias (gl\u00f3bulos brancos) infectados.\nO VIH infecta a c\u00e9lulas vitais para o sistema inmunitario humano como son as c\u00e9lulas T axudantes (especificamente son c\u00e9lulas T CD4+), macr\u00f3fagos, e c\u00e9lulas dendr\u00edticas. A infecci\u00f3n por VIH orixina unha diminuci\u00f3n ata niveis baixos das c\u00e9lulas T CD4+ por medio de diversos mecanismos como: apoptose de c\u00e9lulas pr\u00f3ximas non afectadas, morte directa por efecto viral de c\u00e9lulas infectadas, e morte de linfocitos T CD4+ infectados causada por linfocitos T citot\u00f3xicos (CD8+) que reco\u00f1ecen a c\u00e9lulas infectadas. A diminuci\u00f3n das c\u00e9lulas T CD4+ \u00e9 especialmente importante, porque elas son os linfocitos reguladores necesarios para activar gran parte das respostas inmunitarias. Se o seu n\u00famero declina ata un nivel cr\u00edtico, a inmunidade mediada por c\u00e9lulas p\u00e9rdese, e o corpo faise progresivamente m\u00e1is susceptible \u00e1s infecci\u00f3ns oportunistas.\nVirolox\u00eda.\nClasificaci\u00f3n.\nO VIH pertence ao x\u00e9nero \"Lentivirus\", que forma parte da familia Retroviridae. Os lentivirus te\u00f1en moitas morfolox\u00edas e propiedades biol\u00f3xicas en com\u00fan. Moitas especies son infectadas por lentivirus, que son caracteristicamente responsables de causar enfermidades de longa duraci\u00f3n con longos per\u00edodos de incubaci\u00f3n. Os lentivirus transm\u00edtense como virus de ARN con envoltura monocatenarios de sentido positivo. Despois de entraren na c\u00e9lula diana, o xenoma de ARN viral conv\u00e9rtese (por reversotranscrici\u00f3n) en ADN bicatenario pola acci\u00f3n do encima codificado no virus transcriptase inversa que se transporta en forma de encima xa formado dentro da part\u00edcula v\u00edrica, xunto co propio xenoma. O ADN viral resultante \u00e9 importado despois ao n\u00facleo celular e int\u00e9grase no ADN celular pola acci\u00f3n do encima integrase codificado no virus e de cofactores do h\u00f3spede. Unha vez integrado, o virus pode facerse latente, o que fai que o virus e a c\u00e9lula h\u00f3spede infectada non sexan detectados polo sistema inmunitario. Alternativamente, o virus pode tam\u00e9n ser transcrito, producindo novas copias do xenoma de ARN viral que se traducen formando prote\u00ednas virais que se empaquetan formando novas part\u00edculas v\u00edricas, que son liberadas da c\u00e9lula e empezan as\u00ed un novo ciclo de replicaci\u00f3n.\nCaracteriz\u00e1ronse dous tipos de VIH: VIH-1 e VIH-2. Ambos os dous poden producir SIDA. O VIH-1 \u00e9 o virus que se descubriu inicialmente e que foi denominado primeiramente LAV e HTLV-III. \u00c9 m\u00e1is virulento, m\u00e1is infectivo, e \u00e9 o que causa a gran maior\u00eda das infecci\u00f3ns por VIH no mundo. A menor infectividade do VIH-2 comparada coa do VIH-1 fai que se infecten menos persoas cando est\u00e1n expostas ao VIH-2. Debido \u00e1 s\u00faa pobre capacidade de transmisi\u00f3n, o VIH-2 est\u00e1 principalmente confinado en \u00c1frica occidental.\nEstrutura e xenoma.\nO VIH ten unha estrutura diferente \u00e1 doutros retrovirus. \u00c9 aproximadamente esf\u00e9rico cun di\u00e1metro duns 120\u00a0nm, arredor de 60\u00a0veces menor ca un gl\u00f3bulo vermello do sangue, pero bastante grande para ser un virus. Est\u00e1 formado por un xenoma constitu\u00eddo por d\u00faas copias de ARN monocatenario positivo que codifica os nove xenes do virus e unha c\u00e1pside c\u00f3nica que o rodea composta por 2.000 copias da prote\u00edna viral p24. O ARN monocatenario est\u00e1 estreitamente unido \u00e1s prote\u00ednas da nucleoc\u00e1pside p7, e a encimas necesarios para o desenvolvemento do viri\u00f3n como a reversotranscriptase, proteases e integrase. A c\u00e1pside est\u00e1 rodeada por unha matriz composta pola prote\u00edna viral p17, que asegura a integridade da part\u00edcula do viri\u00f3n.\nTodo isto est\u00e1 rodeado pola envoltura viral que est\u00e1 composta de d\u00faas capas de fosfol\u00edpidos que foron tomados da membrana plasm\u00e1tica da c\u00e9lula humana infectada cando os virus fillos saen por evaxinaci\u00f3n da c\u00e9lula. Incrustadas nesta envoltura viral est\u00e1n as prote\u00ednas de membrana da c\u00e9lula h\u00f3spede xunto cunhas 70 copias dunha prote\u00edna do VIH complexa que sobresae da superficie da part\u00edcula v\u00edrica. Esta prote\u00edna viral denom\u00ednase Env e consta dunha carapucha situada no extremo formada por tres mol\u00e9culas chamadas glicoprote\u00edna (gp) 120, e un talo formado por tres mol\u00e9culas da glicoprote\u00edna gp41 que ancoran a estrutura \u00e1 envoltura viral. Este complexo glicoproteico \u00e9 o que lle permite ao virus unirse e fusionarse coa c\u00e9lula diana para iniciar o ciclo de infecci\u00f3n.\nAmbas as prote\u00ednas, especialmente a gp120, consid\u00e9ranse dianas para os futuros tratamentos con vacinas contra o VIH.\nO xenoma de ARN viral consta de polo menos sete marcas de referencia estruturais (LTR, TAR, RRE, PE, SLIP, CRS, e INS), e nove xenes (\"gag\", \"pol\", e \"env\", \"tat\", \"rev\", \"nef\", \"vif\", \"vpr\", \"vpu\", e \u00e1s veces un d\u00e9cimo xene, o \"tev\", que \u00e9 unha fusi\u00f3n do tat, env e rev), que codifican 19 prote\u00ednas. Tres destes xenes, \"gag\", \"pol\", e \"env\", conte\u00f1en informaci\u00f3n necesaria para fabricar as prote\u00ednas estruturais para as novas part\u00edculas v\u00edricas. Por exemplo, \"env\" codifica unha prote\u00edna chamada gp160 que \u00e9 cortada por unha protease celular para formar a gp120 e a gp41. Os seis xenes restantes, \"tat\", \"rev\", \"nef\", \"vif\", \"vpr\", e \"vpu\" (ou \"vpx\" no caso do VIH-2), son xenes regulatorios de prote\u00ednas que controlan a capacidade do VIH de infectar c\u00e9lulas, producir novas copias do virus (replicaci\u00f3n), ou causar a enfermidade.\nAs d\u00faas prote\u00ednas Tat (p16 e p14) son transactivadores transcricionais para o promotor LTR, que act\u00faan un\u00edndose ao elemento de ARN TAR. O TAR pode tam\u00e9n ser procesado formando microARNs que regulan os xenes de apoptose ERCC1 e IER3. A prote\u00edna Rev (p19) est\u00e1 implicada no transporte de ARNs desde o n\u00facleo e o citoplasma ao unirse ao elemento de ARN RRE. A prote\u00edna Vif (p23) impide a acci\u00f3n do APOBEC3G (un encima celular que desamina h\u00edbridos ADN:ARN e/ou interfire coa prote\u00edna Pol). A prote\u00edna Vpr (p14) det\u00e9n o ciclo de divisi\u00f3n celular en G2/M. A prote\u00edna Nef (p27) regula \u00e1 baixa o CD4 (o principal receptor viral), e as mol\u00e9culas do MHC de clase I e de clase II.\nA prote\u00edna Nef tam\u00e9n interacciona cos dominios SH3. A prote\u00edna Vpu (p16) infl\u00fae na liberaci\u00f3n de novas part\u00edculas v\u00edricas nas c\u00e9lulas infectadas. Os extremos de cada cadea de ARN do VIH conte\u00f1en unha secuencia de ARN chamada repetici\u00f3n terminal longa (LTR). As rexi\u00f3ns LTR act\u00faan como interruptores que controlan a produci\u00f3n de novos virus e poden ser activadas tanto por prote\u00ednas do VIH coma da c\u00e9lula h\u00f3spede. O elemento Psi est\u00e1 implicado no empaquetado do xenoma viral e \u00e9 reco\u00f1ecido polas prote\u00ednas Gag e Rev. O elemento SLIP (TTTTTT) est\u00e1 implicado no corremento da pauta (\"frameshift\") no marco de lectura de Gag-Pol, que se require para producir unha Pol funcional.\nC\u00e9lulas que infecta (tropismo).\nO termo tropismo viral ref\u00edrese aos tipos de c\u00e9lulas que infecta un virus. O VIH pode infectar a varias c\u00e9lulas inmunes como as c\u00e9lulas T CD4+, macr\u00f3fagos, e c\u00e9lulas da microgl\u00eda. A entrada do VIH-1 nos macr\u00f3fgos e c\u00e9lulas T CD4+ \u00e9 mediada pola interacci\u00f3n das glicoprote\u00ednas (gp120) da envoltura do viri\u00f3n coas mol\u00e9culas CD4 da superficie das c\u00e9lulas diana xunto cos correceptores da quimiocina.\nAs cepas de macr\u00f3fago (M-tr\u00f3picas) do VIH-1, ou cepas que non inducen sincitios (NSI) utilizan o receptor da \"\u03b2\"-quimiocina CCR5 para entrar na c\u00e9lula e poden, deste modo, replicarse en macr\u00f3fagos e c\u00e9lulas T CD4+. Este correceptor CCR5 \u00fasano case todos os illados de VIH-1 primarios de todos os subtipos xen\u00e9ticos virais. Os macr\u00f3fagos xogan un papel chave en varios aspectos cr\u00edticos da infecci\u00f3n do VIH. Parecen ser as primeiras c\u00e9lulas que son infectadas polo virus e quizais a fonte de produci\u00f3n de VIH cando as c\u00e9lulas CD4+ dimin\u00faen nos pacientes. Os macr\u00f3fagos e c\u00e9lulas microgliais son as c\u00e9lulas infectadas polo VIH no sistema nervioso central. Nas am\u00edgdalas far\u00ednxeas e palatinas dos pacientes infectados, os macr\u00f3fagos fusi\u00f3nanse formando c\u00e9lulas multinucleadas xigantes (sincitios) que producen enormes cantidades de virus.\nOs illados T-tr\u00f3picos do virus ou cepas indutoras de sincitios (SI) repl\u00edcanse en c\u00e9lulas T CD4+ primarias e en macr\u00f3fagos e usan para entrar na c\u00e9lula o receptor da \"\u03b1\"-quimiocina, CXCR4. P\u00e9nsase que as cepas do VIH-1 de tropismo dual son cepas transicionais do VIH-1 e as\u00ed poden usar tanto o CCR5 coma o CXCR4 como correceptores para a entrada viral.\nA \"\u03b1\"-quimiocina SDF-1, que \u00e9 un ligando para o CXCR4, suprime a replicaci\u00f3n de illados de VIH-1 T-tr\u00f3picos por medio da regulaci\u00f3n \u00e1 baixa da expresi\u00f3n do CXCR4 na superficie celular. Os VIH que usan s\u00f3 o receptor CCR5 denom\u00ednanse R5; e os que usan s\u00f3 o CXCR4 denom\u00ednanse X4, e os que usan ambos os receptores, ch\u00e1manse X4R5. Por\u00e9n, o uso do correceptor por si s\u00f3 non explica o tropismo viral, xa que non todos os virus R5 poden usar o CCR5 en macr\u00f3fagos para realizar unha infecci\u00f3n produtiva e o VIH pode tam\u00e9n infectar a un subtipo de c\u00e9lula dendr\u00edtica mieloide, a cal probablemente constit\u00fae un reservorio que mant\u00e9n a infecci\u00f3n cando as cantidades de c\u00e9lulas T CD4+ declinaron ata niveis extremadamente baixos.\nAlgunhas persoas son resistentes a certas cepas do VIH. Por exemplo, as persoas coa mutaci\u00f3n CCR5-\u039432 son resistentes \u00e1 infecci\u00f3n por virus R5, xa que a mutaci\u00f3n impide que o VIH se una a este correceptor, reducindo a s\u00faa capacidade de infectar \u00e1s c\u00e9lulas diana.\nAs relaci\u00f3ns sexuais son o principal modo de transmisi\u00f3n do VIH no mundo. No seme est\u00e1n presentes tanto VIH X4 coma R5, os cales se transmitir\u00e1n desde o home \u00e1 s\u00faa parella sexual. Os viri\u00f3ns poden despois infectar numerosas dianas celulares e diseminarse no organismo completo. Por\u00e9n, un proceso de selecci\u00f3n orixina que haxa unha transmisi\u00f3n predominante do virus R5 a trav\u00e9s desta v\u00eda. A\u00ednda se est\u00e1 a investigar como funciona este proceso selectivo, pero un modelo prop\u00f3n que os espermatozoides poden transportar selectivamente o VIH R5 xa que pos\u00faen na s\u00faa superficie tanto o CCR3 coma o CCR5 pero non o CXCR4 e que as c\u00e9lulas epiteliais xenitais secuentran preferencialmente ao virus X4. En pacientes infectados co VIH-1 do subtipo B, hai a mi\u00fado un cambio de correceptor na fase final da enfermidade e as variantes T-tr\u00f3picas parece que poden infectar diversas c\u00e9lulas T por medio do CXCR4. Estas variantes despois repl\u00edcanse m\u00e1is agresivamente con aumentada virulencia e causan unha r\u00e1pida diminuci\u00f3n do n\u00famero de c\u00e9lulas T, o colapso do sistema inmunitario, e aparecen infecci\u00f3ns oportunistas que son a marca da chegada \u00e1 fase de SIDA. As\u00ed, durante o decurso dunha infecci\u00f3n, a adaptaci\u00f3n viral no uso de CXCR4 en vez de CCR5 pode ser un paso chave na progresi\u00f3n \u00e1 SIDA. Varios estudos con persoas infectadas polo subtipo B determinaron que entre o 40 e o 50% dos pacientes de SIDA poden ter virus de cepas indutoras de sincitios (SI) e, crese que dos fenotipos X4.\nO VIH-2 \u00e9 moito menos patox\u00e9nico ca o VIH-1 e est\u00e1 m\u00e1is restrinxido na s\u00faa distribuci\u00f3n mundial. A adopci\u00f3n de \"xenes accesorios\" polo VIH-2 e o seu patr\u00f3n m\u00e1is promiscuo de uso de correceptores (inclu\u00edndo a independencia do CD4) pode axudarlle ao virus na s\u00faa adaptaci\u00f3n para evitar os factores de restrici\u00f3n innatos presentes na c\u00e9lula h\u00f3spede. A adaptaci\u00f3n para usar a maquinaria celular normal para permitir a transmisi\u00f3n e a infecci\u00f3n produtiva tam\u00e9n axudou ao establecemento da replicaci\u00f3n do VIH-2 nos humanos. Unha estratexia de supervivencia de calquera axente infeccioso \u00e9 non matar ao seu h\u00f3spede, sen\u00f3n acabar por converterse nun organismo comensal. Unha vez que co tempo se chegue a unha baixa patoxenicidade, ser\u00e1n seleccionadas variantes con m\u00e1is \u00e9xito na transmisi\u00f3n.\nCiclo de replicaci\u00f3n.\nEntrada na c\u00e9lula.\nO VIH entra nos macr\u00f3fagos e nas c\u00e9lulas T CD4+ por medio da uni\u00f3n de glicoprote\u00ednas da s\u00faa superficie con certos receptores situados na membrana da c\u00e9lula diana, seguido da fusi\u00f3n da envoltura viral membranosa coa membrana plasm\u00e1tica da c\u00e9lula e a liberaci\u00f3n da c\u00e1pside do VIH no interior da c\u00e9lula.\nA entrada na c\u00e9lula comeza coa interacci\u00f3n entre o complexo trim\u00e9rico (gp120) do extremo da esp\u00edcula gp160 (formada por gp120 e gp41) e o receptor CD4 celular de membrana e un receptor de quimiocina (xeralmente o CCR5 ou o CXCR4, pero s\u00e1bese que hai outros que poden tam\u00e9n interaccionar). A gp120 \u00fanese \u00e1 integrina \u03b14\u03b27 activando o LFA-1 da membrana da c\u00e9lula, a integrina central implicada no establecemento de sinapses virol\u00f3xicas, que facilita un espallamento eficiente do VIH-1 de c\u00e9lula a c\u00e9lula. A esp\u00edcula gp160 (formada por gp120 e gp41) cont\u00e9n dominios de uni\u00f3n tanto para o CD4 como para receptores de quimiocinas.\nO primeiro paso na fusi\u00f3n implica a uni\u00f3n ao CD4 con alta afinidade dos dominios de uni\u00f3n \u00e1 CD4 da gp120. Unha vez que a gp120 se une coa prote\u00edna CD4, o complexo da envoltura sofre un cambio estrutural, de modo que exp\u00f3n os seus dominios de uni\u00f3n \u00e1 quimiocina da gp120, o que permite que interaccionen co receptor da quimiocina da c\u00e9lula diana. Isto orixina unha uni\u00f3n m\u00e1is estable en d\u00faas zonas da mol\u00e9cula, o cal permite que o p\u00e9ptido de fusi\u00f3n gp41 N-terminal penetre na membrana plasm\u00e1tica. Despois interaccionan secuencias repetidas presentes na gp41, HR1, e HR2, causando o colapso da porci\u00f3n extracelular da gp41, que pasa a formar unha forquita. Esta estrutura en bucle achega o virus e a membrana da c\u00e9lula, o que facilita a fusi\u00f3n das membranas e a inmediata entrada da c\u00e1pside viral.\nDespois de que se uniu o VIH \u00e1 c\u00e9lula diana, inx\u00e9ctanse na c\u00e9lula o ARN do VIH e varios encimas, inclu\u00edndo a reversotranscriptase, integrase, e protease. Durante o transporte baseado en microt\u00fabulos en direcci\u00f3n ao n\u00facleo, o xenoma do ARN monocatenario viral transcr\u00edbese formando un ADN bicatenario, que despois ser\u00e1 integrado nun cromosoma da c\u00e9lula h\u00f3spede.\nO VIH pode infectar c\u00e9lulas dendr\u00edticas por esta ruta CD4-CCR5, pero pode utilizar tam\u00e9n outra ruta na que usan os receptores de lectina tipo C espec\u00edficos de manosa como a DC-SIGN. As c\u00e9lulas dendr\u00edticas son unhas das primeiras c\u00e9lulas que encontra o virus durante a transmisi\u00f3n sexual. Crese actualmente que xogan un importante papel na transmisi\u00f3n do VIH \u00e1s c\u00e9lulas T cando o virus \u00e9 capturado na mucosa polas c\u00e9lulas dendr\u00edticas. A presenza de FEZ-1, que aparece de forma natural nas neuronas, crese que impide a infecci\u00f3n das c\u00e9lulas polo VIH.\nReplicaci\u00f3n e transcrici\u00f3n.\nPouco despois de que a c\u00e1pside do virus entra na c\u00e9lula, un encima chamado \"reversotranscriptase\" ou transcriptase inversa libera o xenoma de ARN(+) monocatenario v\u00edrico das prote\u00ednas virais que ten unidas e c\u00f3piao formando unha mol\u00e9cula de ADN complementario (ADNc) monocatenaria. O proceso da reversotranscrici\u00f3n non \u00e9 moi fiel e tende a cometer moitos erros \u00e1 hora de copiar a secuencia de nucle\u00f3tidos, polo que as mutaci\u00f3ns resultantes poden causar resistencia a drogas antivirais ou permitir que o virus se evada da acci\u00f3n do sistema inmunitario. A transcriptase inversa ten tam\u00e9n unha actividade de ribonuclease que degrada o ARN viral durante a s\u00edntese do ADNc, e tam\u00e9n unha actividade de ADN polimerase ADN dependente que crea unha cadea de ADN con \"sentido\" a partir do ADNc \"antisentido\". En conxunto, o ADNc e a s\u00faa cadea complementaria forman un ADN viral de dobre cadea que se transporta despois ao n\u00facleo celular. A integraci\u00f3n do ADN viral no xenoma da c\u00e9lula h\u00f3spede l\u00e9vao a cabo outro encima viral chamado \"integrase\".\nEste ADN viral integrado pode ent\u00f3n permanecer en estado latente, durante a fase latente da infecci\u00f3n por VIH. Para producir activamente o virus, deben estar presentes certos factores de transcrici\u00f3n celulares, o m\u00e1is importante dos cales \u00e9 NF-\"\u03ba\"B (NF kappa\u00a0B), que \u00e9 regulado \u00e1 alza cando as c\u00e9lulas T son activadas. Isto significa que as c\u00e9lulas que \u00e9 m\u00e1is probable que o virus mate son aquelas que est\u00e1n loitando contra a infecci\u00f3n.\nDurante a replicaci\u00f3n viral, o ADN integrado (provirus) transcr\u00edbese a ARNm, o cal \u00e9 despois sometido a splicing orixinando fragmentos menores. Os pequenos fragmentos son exportados do n\u00facleo ao citoplasma, onde son traducidos a prote\u00ednas regulatorias Tat (o cal potenciar\u00e1 a produci\u00f3n de novos virus) e Rev. A medida que as prote\u00ednas Rev se acumulan no n\u00facleo, \u00fanense a ARNm viral o que permite que o ARN viral que non sufriu splicing abandone o n\u00facleo, onde doutro modo permanecer\u00eda ata que experimentase o splicing. Neste estadio, prod\u00facense as prote\u00ednas estruturais Gag e Env a partir dese ARNm completo (coa s\u00faa total lonxitude, xa que non sufriu splicing). Este ARNm completo ser\u00e1 o que forme o xenoma dos virus \"fillos\" que se formar\u00e1n; \u00fanese \u00e1 prote\u00edna Gag e \u00e9 empaquetado dentro das novas part\u00edculas v\u00edricas formadas.\nO VIH-1 e VIH-2 parece que empaquetan o seu ARN de xeito diferente; o VIH-1 \u00fanese a calquera ARN apropiado, mentres que o VIH-2 \u00fanese preferencialmente ao ARNm que foi usado para sintetizar a prote\u00edna Gag. Isto pode significar que o VIH-1 \u00e9 m\u00e1is capaz de mutar (a infecci\u00f3n por VIH-1 progresa a SIDA m\u00e1is r\u00e1pido ca a infecci\u00f3n por VIH-2 e \u00e9 responsable da maior\u00eda das infecci\u00f3ns no mundo).\nEnsamblaxe e liberaci\u00f3n.\nO paso final do ciclo viral, a ensamblaxe dos novos viri\u00f3ns VIH-1, empeza na membrana plasm\u00e1tica da c\u00e9lula h\u00f3spede. A poliprote\u00edna Env (gp160) pasa polo ret\u00edculo endoplasm\u00e1tico e \u00e9 transportada despois ao aparato de Golgi, onde ser\u00e1 clivada pola furina orixinando as d\u00faas glicoprote\u00ednas v\u00edricas da envoltura: gp41 e gp120. Estas son transportadas \u00e1 membrana plasm\u00e1tica da c\u00e9lula h\u00f3spede onde a gp41 serve para ancorar a gp120 \u00e1 membrana da c\u00e9lula infectada. As poliprote\u00ednas Gag (p55) e Gag-Pol (p160) tam\u00e9n se asocian coa superficie interna da membrana plasm\u00e1tica xunto co ARN xen\u00f3mico do VIH a medida que os viri\u00f3ns en formaci\u00f3n empezan a evaxinarse da c\u00e9lula h\u00f3spede. O viri\u00f3n evaxinado \u00e9 a\u00ednda inmaturo, xa que as poliprote\u00ednas gag a\u00ednda necesitan ser clivadas (cortadas) formando as prote\u00ednas definitivas da matriz, c\u00e1pside e nucleoc\u00e1pside. Esta clivaxe est\u00e1 mediada pola protease viral, tam\u00e9n empaquetada no viri\u00f3n, e pode ser inhibida por drogas antirretrovirais da clase dos inhibidores da protease. Ent\u00f3n, os diversos compo\u00f1entes estruturais ens\u00e1mblanse para producir un viri\u00f3n de VIH maduro. S\u00f3 os viri\u00f3ns maduros te\u00f1en a capacidade de infectar a outras c\u00e9lulas.\nVariabilidade xen\u00e9tica.\nO VIH difer\u00e9nciase doutros moitos virus en que ten unha gran variabilidade xen\u00e9tica. Esta gran diversidade \u00e9 reultado do seu r\u00e1pido ciclo de replicaci\u00f3n (ver arriba), no que xera uns 1010 viri\u00f3ns cada d\u00eda, combinado cunha alta taxa de mutaci\u00f3n de aproximadamente 3 x 10\u22125 por base nucleot\u00eddica por ciclo de replicaci\u00f3n, e coas propiedades recombinatorias da reversotranscriptase.\nEste complexo escenario causa a xeraci\u00f3n de moitas variantes do VIH nunha mesma persoa infectada nun s\u00f3 d\u00eda. Esta variabilidade acrec\u00e9ntase cando unha c\u00e9lula \u00e9 infectada simultaneamente por d\u00faas ou m\u00e1is cepas diferentes do VIH. Cando ten lugar unha destas infecci\u00f3ns simult\u00e1neas, o xenoma dos viri\u00f3ns da proxenie pode estar composto por cadeas de ARN de d\u00faas cepas v\u00edricas diferentes. Este viri\u00f3n h\u00edbrido despois infecta unha nova c\u00e9lula, na cal se replica. Cando isto ocorre, a reversotranscriptase, ao saltar cara a atr\u00e1s e adiante entre dous diferentes moldes de ARN, xera unha secuencia de ADN retroviral nova que \u00e9 un recombinante entre os dous xenomas parentais. Esta recombinaci\u00f3n \u00e9 m\u00e1is evidente cando ocorre entre subtipos.\nO virus da inmunodeficiencia simia (VIS ou, en ingl\u00e9s, SIV), estreitamente emparentado co VIH, evolucionou orixinando moitas cepas, clasificadas polas especies h\u00f3spede naturais nas que aparecen. As cepas de SIV propias do mono verde africano (SIVagm) e do \"Cercocebus atys\" (SIVsmm) crese que te\u00f1en unha historia evolutiva longa nos seus h\u00f3spedes. Estes h\u00f3spedes adapt\u00e1ronse \u00e1 presenza do virus, que est\u00e1 presente en altos niveis no sangue do h\u00f3spede pero xera s\u00f3 unha resposta inmunitaria suave, e non causa o desenvolvemento dun SIDA simio, e non sofre o alto grao de mutaci\u00f3n e recombinaci\u00f3n t\u00edpico da infecci\u00f3n por VIH nos humanos.\nPolo contrario, cando estas cepas infectan especies que non est\u00e1n adaptadas ao SIV, chamadas h\u00f3spedes \"heter\u00f3logos\" como o macaco rhesus (\"Macaca mulatta\") ou o macaco cinomolgo (\"Macaca fascicularis\"), eses animais desenvolven SIDA e o virus xera diversidade xen\u00e9tica similar \u00e1 que se ve nas infecci\u00f3ns humanas por VIH. O SIV de chimpanc\u00e9 (SIVcpz), que \u00e9 o parente xen\u00e9tico m\u00e1is pr\u00f3ximo do VIH-1, est\u00e1 asociado cun incremento da mortalidade e s\u00edntomas de tipo SIDA nos seus h\u00f3spedes naturais. O SIVcpz parece que se transmitiu en \u00e9poca relativamente recente ao chimpanc\u00e9 e \u00e1s poboaci\u00f3ns humanas, polo que os seus h\u00f3spedes non se adaptaron a\u00ednda ao virus. Este virus perdeu tam\u00e9n a funci\u00f3n do xene Nef que est\u00e1 presente na maior\u00eda dos SIVs, e sen a funcionalidade deste xene, a diminuci\u00f3n das c\u00e9lulas T \u00e9 m\u00e1is probable, o que orixina a inmunodeficiencia.\nForon identificados tres grupos de VIH-1 base\u00e1ndose nas diferenzas na rexi\u00f3n x\u00e9nica da envoltura (\"env\"): M, N, e O. O grupo M \u00e9 o m\u00e1is frecuente e est\u00e1 subdividido en 8 subtipos (ou clados), base\u00e1ndose no seu xenoma completo, que son xeograficamente distintos. Os m\u00e1is com\u00fans son os subtipos B (que son os que se encontran principalmente en Europa e Norteam\u00e9rica), A e D (que se encontra principalmente en \u00c1frica), e C (principalmente en \u00c1frica e Asia); estes subtipos forman p\u00f3las na \u00e1rbore filoxen\u00e9tica representando a li\u00f1axe do grupo M do VIH-1. A coinfecci\u00f3n con distintos subtipos d\u00e1 lugar \u00e1s formas recombinantes circulantes (CRFs). En 2000, o \u00faltimo ano en que se fixo unha an\u00e1lise global da prevalencia dos distintos subtipos, o 47,2% das infecci\u00f3ns no mundo eran do subtipo C, o 26,7% do subtipo A/CRF02_AG, o 12,3% do subtipo B, o 5,3% do subtipo D, o 3,2% do CRF_AE, e o restante 5,3% estaba composto dos outros subtipos e CRFs. A maior\u00eda das investigaci\u00f3ns sobre o VIH-1 est\u00e1n enfocadas ao subtipo B; poucos laboratorios se centran nos outros subtipos. Prop\u00faxose a existencia dun cuarto grupo denominado \"P\" base\u00e1ndose nun virus que foi illado en 2009. A cepa aparentemente deriva do SIV do gorila (SIVgor), e foi illado por primeira vez nese animal en 2006.\nA secuencia xen\u00e9tica do VIH-2 \u00e9 s\u00f3 parcialmente hom\u00f3loga coa do VIH-1 e lembra m\u00e1is claramente \u00e1 do SIVsmm (do \"Cercocebus atys\").\nDiagnose.\nA detecci\u00f3n do virus VIH nas persoas \u00e9 fundamental para o tratamento m\u00e9dico e epidemiol\u00f3xico da doenza. Por\u00e9n, moitas persoas VIH positivas non son conscientes de que est\u00e1n infectadas. Por exemplo, en 2001 menos do 1% da poboaci\u00f3n urbana sexualmente activa de \u00c1frica fixera as probas do VIH, e esta proporci\u00f3n era a\u00ednda maior nas poboaci\u00f3ns rurais. Ademais, en 2001 s\u00f3 o 0,5% das mulleres pre\u00f1adas que foron atendidas en centros de sa\u00fade urbanos africanos foron aconselladas, se lle fixeron as probas do VIH ou recibiron os resultados das probas. De novo, esta proporci\u00f3n \u00e9 mesmo menor nos centros de sa\u00fade rurais.\nComo os doantes de sangue poden non ser conscientes da s\u00faa infecci\u00f3n, os produtos sangu\u00edneos e os doantes de sangue utilizados en medicina e investigaci\u00f3n m\u00e9dica son comprobados rutineiramente para detectar a posible presenza do VIH \nA proba do VIH-1 faise inicialmente por medio dun ensaio inmunosorbente de encima ligado (\"enzyme-linked immunosorbent assay\" ou ELISA) que detecta os anticorpos contra o VIH-1 que fabrica o sistema inmunitario das persoas infectadas polo virus. As mostras cun resultado non reactivo na proba inicial de ELISA consid\u00e9ranse VIH negativas a non ser que se produzan novas exposici\u00f3ns cunha parella ou parellas cuxo status de VIH se desco\u00f1eza. \u00c1s mostras con resultado reactivo no ELISA f\u00e1iselle unha segunda proba. Se o resultado da proba duplicada \u00e9 tam\u00e9n reactivo, a mostra consid\u00e9rase repetidamente reactiva e f\u00e1iselle unha nova proba de confirmaci\u00f3n cunha t\u00e9cnica distinta m\u00e1is espec\u00edfica (por exemplo, Western blot ou, menos comunmente, un ensaio de inmunofluorescencia (IFA)). S\u00f3 as mostras que son repetidamente reactivas no ELISA e positivas no Western blot ou no IFA son considerados VIH positivos e indicativas de infecci\u00f3n por VIH. As mostras que son repetidamente reactivas ao ELISA dan en raras ocasi\u00f3ns un resultado indeterminado na Western blot, o cal pode ser ou ben unha resposta a anticorpos incompleta ao VIH nunha persoa realmente infectada ou ben unha reacci\u00f3n non espec\u00edfica nunha persoa que non est\u00e1 infectada.\nA\u00ednda que o IFA pode utilizarse para confirmar a infecci\u00f3n neses casos ambiguos, o uso deste ensaio non est\u00e1 moi estendido. En xeral, deber\u00eda extraerse unha segunda mostra m\u00e1is dun mes m\u00e1is tarde e volver a facer a proba a aquelas persoas con resultados indeterminados no Western blot. Outras probas moito menos dispo\u00f1ibles normalmente, como as probas de \u00e1cidos nucleicos (por exemplo, o m\u00e9todo de amplificaci\u00f3n do ARN viral ou do ADN proviral) poden tam\u00e9n axudar \u00e1 diagnose en certas situaci\u00f3ns. Ademais, unhas poucas mostras poder\u00edan dar resultados non conclu\u00edntes debido \u00e1 pequena cantidade da mostra usada. Nesas situaci\u00f3ns, rec\u00f3llese unha segunda mostra para facerlle de novo a proba.\nAs probas do VIH modernas son extemadamente precisas, e unha destas probas \u00e9 correcta m\u00e1is do 99% das veces. A posibilidade de que se produza un resultado de falso positivo no protocolo de proba de dous pasos est\u00e1ndar actual est\u00edmase que \u00e9 de aproximadamente 1 entre 250.000 na poboaci\u00f3n de baixo risco. Recom\u00e9ndase facer unha proba de post-exposici\u00f3n no momento inicial e despois \u00e1s seis semanas, tres meses, e seis meses.\nInvestigaci\u00f3n.\nAs investigaci\u00f3ns sobre VIH/SIDA incl\u00faen todas as investigaci\u00f3ns m\u00e9dicas que tratan de previr, tatar, ou curar o VIH/SIDA e as investigaci\u00f3ns fundamentais sobre a natureza do VIH como axente infeccioso e a SIDA como enfermidade causada polo VIH.\nActualmente, non existe unha curaci\u00f3n para o VIH/SIDA. O m\u00e9todo m\u00e1is universalmente recomendado para a prevenci\u00f3n do VIH/SIDA \u00e9 evitar o contacto entre os sangues das persoas e a pr\u00e1ctica do sexo seguro. O m\u00e9todo m\u00e1is recomendado para tratar o VIH \u00e9 a atenci\u00f3n m\u00e9dica das persoas VIH positivas na que o doutor coordinar\u00e1 o tratamento co paciente seguindo o procedemento m\u00e1is axeitado. Existen diversas drogas para controlar o virus, pero ningunha que cure a doenza.\nNa investigaci\u00f3n sobre VIH/SIDA interve\u00f1en moitos gobernos e instituci\u00f3ns de investigaci\u00f3n. Esta investigaci\u00f3n incl\u00fae investigaci\u00f3n en educaci\u00f3n sexual e no desenvolvemento de drogas, como a investigaci\u00f3n en microbicidas para as doenzas de transmisi\u00f3n sexual, vacinas do VIH, e drogas antirretrovirais. Outras \u00e1reas de investigaci\u00f3n m\u00e9dica son a profilaxe pre-exposici\u00f3n, profilaxe post-exposici\u00f3n, e circuncisi\u00f3n e VIH.\nHistoria.\nDescubrimento.\nA SIDA foi observada clinicamente por primeira vez en 1981 en EEUU. Os casos iniciais detect\u00e1ronse nun conxunto de drogadictos por v\u00eda intravenosa e homes gais nos que non se co\u00f1ec\u00eda a causa da deterioraci\u00f3n da inmunidade que presentaban, e mostraban s\u00edntomas de pneumon\u00eda por \"Pneumocystis carinii\" (hoxe chamado \"P. jirovecii\"), unha infecci\u00f3n oportunista rara que se sab\u00eda que aparec\u00eda en persoas co sistema inmunitario comprometido. Pouco despois, outros homes gais desenvolveron o que ata ent\u00f3n era un raro cancro de pel chamado sarcoma de Kaposi. Apareceron despois moitos m\u00e1is casos da pneumon\u00eda por \"Pneunocystis\" e de sarcoma de Kaposi, o que alertou aos Centros para o Control e Prevenci\u00f3n de Enfermidades dos Estados Unidos (CDC), que formaron un equipo para monitorizar a epidemia.\nAo principio, o CDC non lle deu un nome oficial \u00e1 doenza, e xeralmente refer\u00edanse a ela polos nomes das enfermidades que estaban asociadas con ela, por exemplo, linfadenopat\u00eda, a doenza pola cal os descubridores do VIH lle deron nome ao virus inicialmente. Tam\u00e9n usaron a denominaci\u00f3n \"Sarcoma de Kaposi e Infecci\u00f3ns Oportunistas\", o nome co cal se creara o equipo especial do CDC en 1981. Na prensa xeral acu\u00f1ouse o termo \"GRID\" (\"gay-related immune deficiency\", inmunodeficiencia relacionda cos gais). O CDC, na procura dun nome para a doenza, e tendo en conta as comunidades infectadas denominouna \u201cenfermidade dos 4H\u201d, xa que parec\u00eda que s\u00f3 afectaba a catro grupos que empezaban por hache: haitianos, homosexuais, hemof\u00edlicos, e usuarios de hero\u00edna. Por\u00e9n, unha vez que se determinou que a SIDA non afectaba s\u00f3 \u00e1 comunidade gai, quedaba claro que o termo GRID era incorrecto e introduciuse a denominaci\u00f3n \"SIDA\" nunha xuntanza en xullo de 1982. En setembro de 1982 o CDC empezou a usar o nome SIDA.\nEn 1983, dous grupos de investigaci\u00f3n por separado liderados por Robert Gallo e Luc Montagnier declararon independentemente que os pacientes de SIDA pod\u00edan estar a sufrir unha infecci\u00f3n por un novo retrovirus, e publicaron os seus descubrimentos no mesmo n\u00famero da revista \"Science\". Gallo afirmou que un virus que illara o seu grupo dun paciente de SIDA era sorprendentemente similar en estrutura a outros virus T linfotr\u00f3picos humanos (HTLVs) que o seu grupo fora o primeiro en illar. O grupo de Gallo chamou ao seu novo virus illado HTLV-III. Ao mesmo tempo, o grupo de Montagnier illou un virus dun paciente que presentaba inflamaci\u00f3n dos ganglios linf\u00e1ticos do pescozo e debilidade f\u00edsica, que son dous s\u00edntomas cl\u00e1sicos da SIDA. Contradicindo os informes do grupo de Gallo, Montagnier e os seus colegas mostraron que as prote\u00ednas internas do virus eran inmunoloxicamente diferentes das do HTLV-I. O grupo de Montagnier denominou ao seu novo virus illado virus asociado \u00e1 linfadenopat\u00eda (LAV). Como estes dous virus se viu que eran o mesmo, en 1986, o LAV e o HTLV-III foron renomeados como VIH (en ingl\u00e9s HIV).\nOrixes.\nCrese que tanto o VIH-1 coma o VIH-2 se orixinaron en primates non humanos en \u00c1frica occidental central e transfer\u00edronse aos humanos (un proceso chamado zoonose) no s\u00e9culo XX. O VIH-1 parece que se orixinou no sur do Camer\u00fan debido \u00e1 evoluci\u00f3n do SIV(cpz), que \u00e9 o virus da inmunodeficiencia simia (SIV) que infecta aos chimpanc\u00e9s salvaxes da subespecie \"Pan troglodytes troglodytes\", na que \u00e9 end\u00e9mico. O virus relacionado m\u00e1is pr\u00f3ximo ao VIH-2 \u00e9 o SIV(smm), un virus que infecta a especie \"Cercocebus atys\", un mono que vive no litoral de \u00c1frica occidental (desde o sur do Senegal ao oeste de Costa do Marfil). Os monos do Novo Mundo do x\u00e9nero \"Aotus\" son resistentes \u00e1 infecci\u00f3n por VIH-1, posiblemente debido \u00e1 fusi\u00f3n no seu xenoma de dous xenes de resistencia viral.\nO VIH-1 crese que saltou a barreira entre especies polo menos en tres ocasi\u00f3ns diferentes, dando lugar aos tres grupos do virus, M, N, e O.\nHai evidencias de que os humanos que participan nas actividades de caza e comercio de carne de animais salvaxes, xa sexa como cazadores ou como vendedores, contaxi\u00e1banse con frecuencia co SIV. Por\u00e9n, o SIV \u00e9 un virus feble, e normalmente o sistema inmunitario humano supr\u00edmeo en poucas semanas despois da infecci\u00f3n. P\u00e9nsase que son precisas varias transmisi\u00f3ns do virus de individuo a individuo en r\u00e1pida sucesi\u00f3n para darlle ao virus tempo dabondo para mutar e converterse no VIH. Ademais, debido \u00e1 s\u00faa relativamente baixa taxa de transmisi\u00f3n de persoa a persoa, pode s\u00f3 espallarse na poboaci\u00f3n en presenza dun ou varios canais de transmisi\u00f3n de alto risco, que se cre non se daban en \u00c1frica antes do s\u00e9culo XX.\nOs canais de alto risco espec\u00edficos que foron propostos, que permitiron que o virus se adaptase aos humanos e se espallase pola poboaci\u00f3n, dependen do momento en que se considere que se produciu o paso do animal ao ser humano. Os estudos xen\u00e9ticos do virus suxiren que o antepasado com\u00fan m\u00e1is recente do VIH-1 do grupo M data de aproximadamente 1910. Os que propo\u00f1en esta dataci\u00f3n ligan a aparici\u00f3n do VIH epid\u00e9mico coa emerxencia do colonialismo e o crecemento de grandes cidades na \u00c1frica colonial, o que causou cambios sociais, como un alto grao de promiscuidade sexual, o aumento da prostituci\u00f3n, e a concomitante alta frecuencia de enfermidades ulcerosas xenitais (como a s\u00edfilis) nas cidades coloniais nacentes. A\u00ednda que as taxas de transmisi\u00f3n do VIH durante as relaci\u00f3ns sexuais vaxinais son baixas en circunstancias normais, poden multiplicarse se un dos membros da parella sofre unha infecci\u00f3n de transmisi\u00f3n sexual que orixine \u00falceras xenitais. As cidades coloniais de inicios da d\u00e9cada de 1900 eran famosas debido \u00e1 alta prevalencia da prostituci\u00f3n e das \u00falceras xenitais, ata o punto que en 1928 se estimaba que o 45% das mulleres residentes no leste de Kinshasa dedic\u00e1banse \u00e1 prostituci\u00f3n, e en 1933 arredor do 15% de todos os residentes desa cidade estaban infectados por algunha forma de s\u00edfilis.\nUnha opci\u00f3n alternativa sost\u00e9n que as pr\u00e1cticas m\u00e9dicas pouco seguras realizadas en \u00c1frica durante os anos posteriores \u00e1 segunda guerra mundial, como a reutilizaci\u00f3n de xiringas non esterilizadas durante as vacinaci\u00f3ns masivas, e as campa\u00f1as de tratamento antimalaria e con antibi\u00f3ticos, foron o vector inicial que permitiu que o virus se adaptase aos humanos e se estendese.\nO primeiro caso ben documentado de infecci\u00f3n por VIH nos humanos data de 1959 no Congo. A epidemia actual detectouse nos Estados Unidos na d\u00e9cada de 1980, pero o virus puido chegar por primeira vez a EEUU xa en 1966."}
{"id": "242772", "revid": "85894", "url": "https://gl.wikipedia.org/wiki?curid=242772", "title": "O Irixo, Campo, O Irixo", "text": " O Irixo \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Segundo o INE e o IGE en 2011 ti\u00f1a 167 habitantes (87 homes e 80 mulleres).\nNeste lugar est\u00e1 a capital do concello."}
{"id": "242773", "revid": "85894", "url": "https://gl.wikipedia.org/wiki?curid=242773", "title": "Irixo de Arriba, Campo, O Irixo", "text": " Irixo de Arriba \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Segundo o INE e o IGE en 2011 ti\u00f1a 31 habitantes (10 homes e 21 mulleres)."}
{"id": "242774", "revid": "85894", "url": "https://gl.wikipedia.org/wiki?curid=242774", "title": "La\u00ed\u00f1a, Campo, O Irixo", "text": " La\u00ed\u00f1a \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Ti\u00f1a 5 habitantes no ano 2011 segundo datos do INE e do IGE, dos cales 2 eran homes e 3 mulleres."}
{"id": "242775", "revid": "1131", "url": "https://gl.wikipedia.org/wiki?curid=242775", "title": "O clan do oso das cavernas", "text": "O clan do oso das cavernas (na versi\u00f3n orixinal The Clan of the Cave Bear) \u00e9 unha novela hist\u00f3rica escrita pola autora estadounidense Jean M. Auel en 1980. \u00c9 o primeiro libro da serie \"Os fillos da terra\" que especula sobre a interacci\u00f3n entre d\u00faas especies de hom\u00ednidos, os Cro-Magnon e os Neanderthal. Foi publicado en galego por Punto G Edici\u00f3ns no 2012, con traduci\u00f3n de Xurxo B\u00e9rtola."}
{"id": "242777", "revid": "85894", "url": "https://gl.wikipedia.org/wiki?curid=242777", "title": "A Lama, Campo, O Irixo", "text": " A Lama \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Ti\u00f1a 31 habitantes no ano 2011 segundo datos do INE e do IGE, dos cales 14 eran homes e 17 mulleres.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "242778", "revid": "23204", "url": "https://gl.wikipedia.org/wiki?curid=242778", "title": "The Clan of the Cave Bear", "text": ""}
{"id": "242779", "revid": "27155", "url": "https://gl.wikipedia.org/wiki?curid=242779", "title": "Grupos do VIH", "text": ""}
{"id": "242780", "revid": "85894", "url": "https://gl.wikipedia.org/wiki?curid=242780", "title": "Marnotes, Campo, O Irixo", "text": " Marnotes \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Ti\u00f1a 17 habitantes no ano 2011 segundo datos do INE e do IGE, dos cales 9 eran homes e 8 mulleres."}
{"id": "242782", "revid": "27155", "url": "https://gl.wikipedia.org/wiki?curid=242782", "title": "VIH-2", "text": ""}
{"id": "242783", "revid": "85894", "url": "https://gl.wikipedia.org/wiki?curid=242783", "title": "Menaz, Campo, O Irixo", "text": " Menaz \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Ti\u00f1a 44 habitantes no ano 2011 segundo datos do INE e do IGE, dos cales 21 eran homes e 23 mulleres."}
{"id": "242784", "revid": "85894", "url": "https://gl.wikipedia.org/wiki?curid=242784", "title": "Orosa, Campo, O Irixo", "text": " Orosa \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Ti\u00f1a 26 habitantes no ano 2011 segundo datos do INE e do IGE, dos cales 19 eran homes e 7 mulleres.\nToponimia.\nO or\u00f3nimo Orosa (da voz prerromana *or- ou *oro-), fai referencia a un terreo monta\u00f1oso."}
{"id": "242785", "revid": "85894", "url": "https://gl.wikipedia.org/wiki?curid=242785", "title": "Porto da Veiga, Campo, O Irixo", "text": " Porto da Veiga \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Ti\u00f1a 19 habitantes no ano 2011 segundo datos do INE e do IGE, dos cales 9 eran homes e 10 mulleres."}
{"id": "242787", "revid": "27155", "url": "https://gl.wikipedia.org/wiki?curid=242787", "title": "VIH-1", "text": ""}
{"id": "242790", "revid": "85894", "url": "https://gl.wikipedia.org/wiki?curid=242790", "title": "Reguega, Campo, O Irixo", "text": " Reguega \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Ti\u00f1a 1 habitante no ano 2011 segundo datos do INE e do IGE, que era muller."}
{"id": "242792", "revid": "85894", "url": "https://gl.wikipedia.org/wiki?curid=242792", "title": "O Tellado do Campo, Campo, O Irixo", "text": " O Tellado do Campo \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Segundo o INE en 2017 ti\u00f1a cinco habitantes (dous homes e tres mulleres), un menos ca en 2011.\nDo outro lado do r\u00edo Vi\u00f1ao est\u00e1 a aldea do Tellado, da parroquia de San Cosmede de Cusanca."}
{"id": "242795", "revid": "27155", "url": "https://gl.wikipedia.org/wiki?curid=242795", "title": "HIV-1", "text": ""}
{"id": "242796", "revid": "27155", "url": "https://gl.wikipedia.org/wiki?curid=242796", "title": "HIV-2", "text": ""}
{"id": "242797", "revid": "85894", "url": "https://gl.wikipedia.org/wiki?curid=242797", "title": "Vila, Campo, O Irixo", "text": " Vila \u00e9 un lugar da parroquia de Campo no concello ourens\u00e1n do Irixo na comarca do Carballi\u00f1o. Ti\u00f1a 8 habitantes no ano 2011 segundo datos do INE e do IGE, dos cales 5 eran homes e 3 mulleres."}
{"id": "242798", "revid": "27155", "url": "https://gl.wikipedia.org/wiki?curid=242798", "title": "HIV", "text": ""}
{"id": "242804", "revid": "25871", "url": "https://gl.wikipedia.org/wiki?curid=242804", "title": "Ganso de cabeza listada", "text": "O ganso de cabeza listada (\"Anser indicus\") \u00e9 unha especie de ave anseriforme da familia das Anatidae. \u00c9 nativo do centro de Asia onde forma colonias de miles de individuos en lagos monta\u00f1osos, e hiberna nos pa\u00edses de Asia Meridional."}
{"id": "242807", "revid": "25871", "url": "https://gl.wikipedia.org/wiki?curid=242807", "title": "Anser indicus", "text": ""}
{"id": "242808", "revid": "4817", "url": "https://gl.wikipedia.org/wiki?curid=242808", "title": "Gravity Recovery and Climate Experiment", "text": "GRACE (acr\u00f3nimo de \"Gravity Recovery and Climate Experiment\") foi unha misi\u00f3n composta por dous sat\u00e9lites artificiais colaboraci\u00f3n da NASA e Alema\u00f1a, lanzado o 17 de marzo de 2002 mediante un foguete Rokot KM desde o cosm\u00f3dromo de Plesetsk.\nCaracter\u00edsticas.\nA misi\u00f3n de GRACE era medir o campo gravitatorio da Terra, tanto a s\u00faa compo\u00f1ente est\u00e1tica como a din\u00e1mica, mediante dous sat\u00e9lites id\u00e9nticos voando en formaci\u00f3n e capaces de medir a distancia entre eles cunha precisi\u00f3n duns poucos micr\u00f3metros. A distancia entre os dous sat\u00e9lites (denominados inicialmente GRACE 1 e GRACE 2, e m\u00e1is tarde renomeados como Tom e Jerry, respectivamente) determin\u00e1base mediante microondas en banda K e GPS; os erros introducidos polo rozamento atmosf\u00e9rico e a presi\u00f3n da radiaci\u00f3n solar minimiz\u00e1banse sendo medidos mediante un aceler\u00f3metro e restados das medidas entre os sat\u00e9lites.\nA misi\u00f3n de GRACE foi continuada por Gravity Recovery and Climate Experiment Follow-On (GRACE-FO) mediante naves case id\u00e9nticas lanzadas o 22 de maio de 2018 pero que usan l\u00e1ser como m\u00e9todo adicional para mediar as s\u00faas distancias."}
{"id": "242810", "revid": "4817", "url": "https://gl.wikipedia.org/wiki?curid=242810", "title": "GRACE", "text": ""}
{"id": "242818", "revid": "85894", "url": "https://gl.wikipedia.org/wiki?curid=242818", "title": "Cangues, Cangues, O Irixo", "text": " Cangues \u00e9 un lugar da parroquia de Cangues no concello ourens\u00e1n do Irixo na comarca do Carballi\u00f1o. Ti\u00f1a 22 habitantes no ano 2011 segundo datos do INE e do IGE, dos cales 9 eran homes e 13 mulleres."}
{"id": "242833", "revid": "29398", "url": "https://gl.wikipedia.org/wiki?curid=242833", "title": "Murcia Deportivo Club de F\u00fatbol", "text": ""}
{"id": "242842", "revid": "29398", "url": "https://gl.wikipedia.org/wiki?curid=242842", "title": "V\u00edctor Basadre", "text": "V\u00edctor Manuel Basadre Orozco, nado en Lugo o 18 de febreiro de 1970, \u00e9 un adestrador de f\u00fatbol galego.\nTraxectoria.\nTras unha breve carreira como futbolista que comezou no Sociedade Ximn\u00e1stica Comercial-Estudantes de Lugo comezou o seu labor como t\u00e9cnico. Os seus primeiros equipos foron da Segunda Divisi\u00f3n B e da Terceira galega coma a SD Castroverde ou a SD Quiroga.\nNa tempada 1997/98 ficha polo Real Murcia como segundo adestrador e ao ano seguinte faise cargo do filial durante un ano. En 1999 volve a Galiza para dirixir ao CD As Pontes e ao CD Lugo durante uns poucos encontros.\nNa tempada 2004-05 pasa a formar parte do equipo t\u00e9cnico do Lorca Deportiva CF, primeiro adestrando nas categor\u00edas inferiores e sendo o segundo adestrador de Unai Emery. Na tempada 2004/05 f\u00edxose cargo do primeiro equipo co obxectivo de acadar a salvaci\u00f3n trala destituci\u00f3n de Jos\u00e9 Aurelio Gay e Jos\u00e9 Mar\u00eda Salmer\u00f3n, por\u00e9n o equipo rematou descendendo a Segunda Divisi\u00f3n B.\nAo ano seguinte pasa a adestrar ao Murcia Deportivo Club de F\u00fatbol na Terceira Divisi\u00f3n, antes de que Unai Emery o chamase para ser o segundo adestrador do Valencia CF na tempada 2009/10.\nNa tempada 2010/11 adestrou o Puente Tocinos de Terceira Divisi\u00f3n, que rematou perdendo a categor\u00eda. En xullo de 2011 f\u00edxose cargo do equipo Xuvenil C do Real Murcia"}
{"id": "242844", "revid": "1131", "url": "https://gl.wikipedia.org/wiki?curid=242844", "title": "Earth First!", "text": "Earth First! (\"A Terra primeiro!\"), \u00e9 un movemento ecoloxista radical que emerxeu no suroeste dos Estados Unidos en 1979. Diversos medios de comunicaci\u00f3n e outros colectivos afirman que o grupo \u00e9 unha organizaci\u00f3n ecoterrorista.\nExisten grupos de Earth First! nos Estados Unidos, Reino Unido, Canad\u00e1, Australia, Pa\u00edses Baixos, B\u00e9lxica, Filipinas, Rep\u00fablica Checa, India, M\u00e9xico, Francia, Alema\u00f1a, Nova Zelandia, Polonia, Nixeria, Eslovaquia, Irlanda, Italia e Espa\u00f1a."}
{"id": "242868", "revid": "22570", "url": "https://gl.wikipedia.org/wiki?curid=242868", "title": "Gran Premio de Francia de 1969", "text": "O Gran Premio de Francia de f\u00f3rmula 1 de celebrouse no Circu\u00edto de Charade o 6 de xullo de 1969. Foi a quinta proba da tempada de F\u00f3rmula Un de ."}
{"id": "242871", "revid": "29398", "url": "https://gl.wikipedia.org/wiki?curid=242871", "title": "Juan Fidalgo \u00c1lvarez", "text": "Juan Fidalgo \u00c1lvarez, nado en Oviedo o 29 de novembro de 1967, \u00e9 un exfutbolista e actual adestrador de f\u00fatbol asturiano.\nTraxectoria.\nA s\u00faa experiencia coma xogador comezou nas categor\u00edas inferiores do Real Oviedo e transcorreu no Universidad de Oviedo en rexional, onde se retirou. Coma adestrador desenvolveu ata o momento unha extensa carreira, debutando con 26 anos en Segunda Divisi\u00f3n B."}
{"id": "242875", "revid": "29398", "url": "https://gl.wikipedia.org/wiki?curid=242875", "title": "Xulio D\u00edaz", "text": "Xulio D\u00edaz S\u00e1nchez, nado no Concello de Cesuras o 16 de abril de 1948 \u00e9 un adestrador galego de f\u00fatbol.\nTraxectoria.\nXulio D\u00edaz acadou sona ao ser o adestrador do Club Deportivo Lugo na temporada 1991-92, cando o club da cidade amurallada conseguiu o ascenso \u00e1 Segunda Divisi\u00f3n de f\u00fatbol. Foi tam\u00e9n o encargado de comezar a temporada seguinte, pero logo de trece xornadas foi substitu\u00eddo por Luis Rodr\u00edguez Vaz.\nAdestrador tam\u00e9n do Berganti\u00f1os FC e Pontevedra CF, volveu adestrar o CD Lugo ao longo de tres temporadas, entre 2000 e 2003, desta vez en Segunda Divisi\u00f3n B, que precederon o descenso dos lugueses a Terceira Divisi\u00f3n Espa\u00f1ola. En total, ao longo da s\u00faa carreira, D\u00edaz adestrou o CD Lugo en 214 partidos de Liga, o t\u00e9cnico que o fixo m\u00e1is veces en toda a historia do club albivermello. En marzo de 2007 fichou pola SD Negreira, en Terceira, onde comezou tam\u00e9n a temporada 2007-08.\n\u00c9 profesor da escola de Adestradores de f\u00fatbol de Galicia."}
{"id": "242903", "revid": "23204", "url": "https://gl.wikipedia.org/wiki?curid=242903", "title": "Fefa Vila", "text": "Fefa Vila N\u00fa\u00f1ez, nada en Laza en 1968, \u00e9 unha soci\u00f3loga e escritora galega.\nTraxectoria.\nLicenciouse en Ciencias Pol\u00edticas e Sociolox\u00eda pola Universidade Complutense de Madrid. Posteriormente completou a s\u00faa formaci\u00f3n na Universidade de Utrecht, na Universidad de Manchester e na Universidad de Santa Cruz, en California.\nT\u00e9orica do feminismo e do movemento queer, Fefa Vila participou na Conferencia Mundial da Muller, celebrada en Pequ\u00edn en 1995. Profesora \u00e1 s\u00faa vez de Sociolox\u00eda na Universidade Complutense, tam\u00e9n traballou para proxectos de investigaci\u00f3n para a Fundaci\u00f3n Forem, que depende do sindicato Comisiones Obreras.\nAdemais desenvolveu traxectoria art\u00edstica e foi impulsora do colectivo LSD, de arte e reivindicaci\u00f3n l\u00e9sbica, que funcionou en Madrid a finais da d\u00e9cada dos noventa 1993-1998."}
{"id": "242905", "revid": "1093", "url": "https://gl.wikipedia.org/wiki?curid=242905", "title": "Comisiones Obreras", "text": ""}
{"id": "242911", "revid": "92340", "url": "https://gl.wikipedia.org/wiki?curid=242911", "title": "Antonio \u00c1lvarez Lamas", "text": "Antonio \u00c1lvarez Lamas, nado en Lobeira, foi un labrego e pol\u00edtico galego.\nTraxectoria.\nDespois de estudar no seminario, nos anos sesenta foi designado alcalde de Lobeira durante o franquismo. Labrego e gandeiro, participou no proxecto iniciado por Euloxio G\u00f3mez Franqueira, que logo dar\u00eda orixe no econ\u00f3mico a Coren e no pol\u00edtico a Coalici\u00f3n Galega. Nas primeiras elecci\u00f3ns municipais da democracia encabezou a lista da UCD e conseguiu a vitoria por unha corentena de votos, cos que puido ser investido alcalde."}
{"id": "242914", "revid": "127505", "url": "https://gl.wikipedia.org/wiki?curid=242914", "title": "Emilio Jos\u00e9", "text": "Emilio Jos\u00e9 Gonz\u00e1lez P\u00e9rez, chamado Emilio Jos\u00e9, nado en Quins (Mel\u00f3n), en 1984, \u00e9 un m\u00fasico galego.\nTraxectoria.\nCon vinte anos botou a andar o grupo de m\u00fasica pop Apeiron, en Ribadavia, con Bel\u00e9n Rodr\u00edguez e \u00c1lvaro Lorenzo. Nel ocup\u00e1base dos teclados, do baixo e das percusi\u00f3ns, onde mesturaba elementos met\u00e1licos con caixas de cart\u00f3n. En 2009 debutou en solitario, aos teclados e como vocalista, co \u00e1lbum \"Chorando apr\u00e9ndese\". Ese ano foi un dos discos revelaci\u00f3n en Espa\u00f1a, e serviulle para dar unha ampla xira de concertos por Galicia e Espa\u00f1a.\nEstudou Filolox\u00eda na Universidade de Santiago de Compostela."}
{"id": "242918", "revid": "109216", "url": "https://gl.wikipedia.org/wiki?curid=242918", "title": "Recaredo Paz", "text": "Recaredo Paz Prieto, nado en Pumar (Taboadela) o 11 de abril de 1950 e falecido en Ourense o 30 de outubro de 2008 foi un activista social galego, promotor da inserci\u00f3n sociolaboral das persoas con discapacidade.\nTraxectoria.\nFixo os estudos primarios no colexio do seu concello natal, e aos once anos continuou a s\u00faa formaci\u00f3n interno no colexio salesiano de Puebla de la Calzada (Badaxoz). Con 15 anos unha malformaci\u00f3n na columna vertebral condiciona a s\u00faa mobilidade a unha cadeira de rodas. Tres anos de atenci\u00f3n hospitalaria ap\u00e1rtano dos estudos, conduc\u00edndoo directamente ao mundo laboral, rexentando un pequeno negocio familiar.\nMalia adversidade, afronta os obst\u00e1culos cunha actitude positiva e perseverante, traballando en prol da eliminaci\u00f3n de barreiras f\u00edsicas e sociais. O seu tes\u00f3n l\u00e9vao a compatibilizar o traballo coa auto-formaci\u00f3n,aprendendo a escribir \u00e1 m\u00e1quina e form\u00e1ndose en contabilidade.\nAproba as oposici\u00f3ns de auxiliar administrativo do SEREM (m\u00e1is tarde IMSERSO), desenvolvendo o seu traballo no mesmo entre os 23 e os 43 anos en que chega o momento da s\u00faa xubilaci\u00f3n por enfermidade. Despois de superar as probas de acceso \u00e1 universidade, comeza os estudos de Psicolox\u00eda, outra das s\u00faas paix\u00f3ns, mais non chega a rematar a carreira ao antepo\u00f1er o seu compromiso coa Asociaci\u00f3n.\nAos 18 anos comeza a s\u00faa implicaci\u00f3n, como voluntario e colaborador directo, na asociaci\u00f3n Auxilia en Ourense, concibindo a idea dunha \u201cAuxilia Infantil\u201d centrada no apoio domiciliario a nenas e nenos con dificultades para asistir ao colexio. Al\u00ed co\u00f1eceu o crego Domingo G\u00f3mez Freire, fundador de Auxilia Ourense, que o apoiar\u00e1 na concreci\u00f3n do seu prop\u00f3sito.\nComprometido co deporte como v\u00eda de normalizaci\u00f3n, mesmo para as persoas con afectaci\u00f3ns m\u00e1is graves, coordina no ano 1988 a organizaci\u00f3n en Ourense dos II Xogos Ib\u00e9ricos para paral\u00edticos cerebrais. O evento reuniu 250 deportistas con discapacidade de Espa\u00f1a e Portugal, servindo tam\u00e9n para dar a co\u00f1ecer o deporte da boccia, at\u00e9 ese momento desco\u00f1ecido en Espa\u00f1a e que desde ese ent\u00f3n comezou a practicarse de maneira competitiva e l\u00fadica, sobre todo por persoas afectadas de par\u00e1lise cerebral. Consecuencia dese feito, en 1992 a Selecci\u00f3n Espa\u00f1ola de Boccia, con Recaredo Paz \u00e1 fronte como seleccionador nacional, conseguiu d\u00faas medallas de ouro nas Paralimp\u00edadas de Barcelona, sen deixar de colleitar \u00e9xitos nos anos posteriores.\nAs s\u00faas inquedanzas superan os ideais de Auxilia e, no 1989, comeza a facer realidade o seu maior so\u00f1o e proxecto vital, a construci\u00f3n dun Centro Integral de Servizos (CIS), que concentre todos os recursos nun edificio multifuncional e promova a normalizaci\u00f3n da vida das persoas con necesidades a todos os niveis: educativo, social, laboral ou de lecer. As\u00ed, no ano 1991 funda, nun ambiente asociativo, Aixi\u00f1a (asociaci\u00f3n dedicada \u00e1 integraci\u00f3n social e laboral das persoas con discapacidade f\u00edsica, par\u00e1lise cerebral e terceira idade dependente), que dirixiu e presidiu ata o seu falecemento.\nNa concreci\u00f3n do seu proxecto Recaredo estivo acompa\u00f1ado en todo momento por unha compa\u00f1eira de viaxe singular, a s\u00faa dona Olga Cu\u00f1a, que asumir\u00e1 o compromiso de que o seu ideal siga desenvolv\u00e9ndose. Da s\u00faa man e da doutras moitas persoas e profesionais, a pesar do pasamento do seu mentor, Aixi\u00f1a e o CIS perviven como un organismo vivo ofrecendo a Ourense servizos de asesoramento, integraci\u00f3n laboral, rehabilitaci\u00f3n, centros de d\u00eda, transporte adaptado, residencia e deporte adaptado \u00e1s persoas con discapacidade, chegando a converterse nun importante referente na provincia de Ourense e en toda Galicia .\nDivulgador incansable, emite \u201c\"Revoluci\u00f3n en Rodas\u201d\", un programa de radio semanal con contidos que dan visibilidade \u00e1 persoa con discapacidade.\n\u00c9 autor dun poemario que leva por t\u00edtulo \"Compa\u00f1era Soledad\" e coautor doutro titulado \"Albores\".\nReco\u00f1ecementos\nMalia que Recaredo non era moi dado \u00e1s homenaxes e reco\u00f1ecementos p\u00fablicos, co seu pasamento diversos organismos e entidades consideraron necesario deixar constancia da s\u00faa calidade humana e gran labor social:"}
{"id": "242921", "revid": "89787", "url": "https://gl.wikipedia.org/wiki?curid=242921", "title": "Francisco Neira", "text": "Francisco Neira Le\u00f3n, ou Francesc Neira, nado en Mu\u00ed\u00f1os en febreiro de 1953, \u00e9 un mec\u00e1nico, sindicalista e pol\u00edtico galego que desenvolveu a s\u00faa vida profesional e pol\u00edtica en Catalu\u00f1a.\nTraxectoria.\nCon dez anos emigra coa s\u00faa familia a Barcelona. En 1971 empeza a traballar como mec\u00e1nico na empresa MACOSA, onde se mantivo activo ata 1982. En 1974 afiliouse ao PSC (a p\u00f3la catal\u00e1 do PSOE) e \u00e1 UGT, e en 1979 foi nomeado secretario xeral da secci\u00f3n de Metal da UGT de Catalu\u00f1a. Como tal, tam\u00e9n \u00e9 membro do Comit\u00e9 Federal UGT-Metal.\nFoi elixido deputado do PSC-PSOE pola provincia de Barcelona nas Elecci\u00f3ns Xerais 1982 en Espa\u00f1a, e foi vogal da Comisi\u00f3n de Investigaci\u00f3n da Evoluci\u00f3n e Situaci\u00f3n do grupo Rumasa. Revalidou o escano nas elecci\u00f3ns de 1986, 1989 e 1993., e durante estas todas lexislaturas foi membro da Comisi\u00f3n de Econom\u00eda, Comercio e Facenda e da Comisi\u00f3n de Pol\u00edtica Social e Traballo.\nEn 1988 licenciouse en dereito e ocupouse de dirixir o gabinete xur\u00eddico da UGT. Tam\u00e9n foi membro do consello nacional do PSC-PSOE, da Fundaci\u00f3n Rafael de Campalans e representante dos sindicatos no Consello da Cidade de Barcelona.\nVida persoal.\nEst\u00e1 casado e ten tres fillos."}
{"id": "242923", "revid": "43749", "url": "https://gl.wikipedia.org/wiki?curid=242923", "title": "Francesc Neira", "text": ""}
{"id": "242924", "revid": "1131", "url": "https://gl.wikipedia.org/wiki?curid=242924", "title": "Ponte romana", "text": "A expresi\u00f3n ponte romana adoita referirse a calquera ponte constru\u00edda polo Imperio romano; en ocasi\u00f3ns, por erro, tam\u00e9n son as\u00ed chamadas algunhas pontes medievais"}
{"id": "242925", "revid": "56817", "url": "https://gl.wikipedia.org/wiki?curid=242925", "title": "Puente", "text": "O top\u00f3nimo castel\u00e1n Puente pode referirse a varios lugares de Espa\u00f1a:"}
{"id": "242929", "revid": "15490", "url": "https://gl.wikipedia.org/wiki?curid=242929", "title": "Afonso Pita da Veiga", "text": "Afonso Pita da Veiga ou Alonso Pita da Veiga, nado en Ferrol cara o ano 1480 e finado en Pontedeume en 1554, foi un militar do reino de Galicia.\nTraxectoria.\nSegundo fillo do rexedor de vila ferrol\u00e1, Pedro Morado e de Mar\u00eda Fernandes da Veiga, Afonso Pita da Veiga adquiriu gran sona no ex\u00e9rcito galego dirixido e liderado por Fernando de Andrade polas s\u00faas intervenci\u00f3ns nas guerras italianas acontecidas entre os anos 1513 e 1525.\nO seu feito m\u00e1is memorable foi a captura no campo de batalla do rei Francisco I de Francia durante a batalla de Pavia, motivo polo que recibiu do emperador Carlos V numerosas terras e propiedades na comarca de Trasancos nos arredores de Ferrol, as\u00ed como o dereito a exhibir no seu escudo familiar, as flor de lises propias da monarqu\u00eda francesa.\nO 24 de xullo de 1529 o emperador Carlos V emitiu unha distinci\u00f3n para Afonso Pita da Veiga por \"\"los buenos y leales servicios que Vos, Alonso Pita da Veiga, gallego, nuestro vasallo, nos habeis hecho en todas las guerras que se han ofrecido\".\""}
{"id": "242932", "revid": "27155", "url": "https://gl.wikipedia.org/wiki?curid=242932", "title": "Ribonuclease", "text": "As ribonucleases (xeralmente abreviado como RNases) son un tipo de encimas nucleases que catalizan a degradaci\u00f3n do ARN en pequenos fragmentos. As ribonucleases poden dividirse en endorribonucleases e exorribonucleases, segundo ataquen ao ARN en puntos interiores ou polos extremos, respectivamente, e comprenden varias subclases dentro das clases de encimas EC 2.7 (encimas fosforol\u00edticos) e 3.1 (encimas hidrol\u00edticos).\nFunci\u00f3n.\nTodos os organismos estudados conte\u00f1en moitas RNases de moi diversas clases, o que indica que a degradaci\u00f3n do ARN \u00e9 un proceso moi antigo e importante. Ademais de eliminaren o ARN celular que xa non se necesita, as RNases xogan un papel fundamental na maduraci\u00f3n de todos as mol\u00e9culas de ARN, tanto dos ARN mensaxeiros que levan informaci\u00f3n xen\u00e9tica para fabricar prote\u00ednas, coma dos ARNs non codificantes que act\u00faan en varios procesos celulares. Ademais, os sistemas de degradaci\u00f3n de ARN activos son a primeira defensa contra os ARN v\u00edricos, e proporcionan a maquinaria subxacente para estratexias inmunes celulares m\u00e1is avanzadas como a interferencia de ARN (RNAi).\nAlgunhas c\u00e9lulas tam\u00e9n segregan grandes cantidades de RNases non espec\u00edficas como a A e a T1. As RNases son, por tanto, extremadamente com\u00fans, o que fai que os ARN da c\u00e9lula te\u00f1an unha vida media moi curta se non est\u00e1n nun ambiente protexido. C\u00f3mpre salientar que todos os ARNs celulares est\u00e1n protexidos da actividade RNase por medio de varias estratexias como a presenza do \"cap\" (carapucha) no extremo 5', e a poliadenilaci\u00f3n no extremo 3', e o pregamento con prote\u00ednas formando complexos ribonucleoproteicos (RNP).\nOutro mecanismo de protecci\u00f3n \u00e9 o inhibidor da ribonuclease (RI), que pode ser moi abundante na c\u00e9lula e constit\u00fae unha fracci\u00f3n relativamente grande das prote\u00ednas celulares (~0,1%) en certos tipos celulares. O RI \u00fanese a certas ribonucleases coa m\u00e1xima afinidade atopada nunha interacci\u00f3n prote\u00edna-prote\u00edna (a constante de disociaci\u00f3n do complexo RI-RNase A \u00e9 de ~20 fM en condici\u00f3ns fisiol\u00f3xicas). O RI util\u00edzase na maior\u00eda dos laboratorios que estudan o ARN para protexer as s\u00faas mostras da degradaci\u00f3n por parte de RNases presentes no ambiente.\nDe xeito similar ao que fan os encimas de restrici\u00f3n, que clivan secuencias moi espec\u00edficas de ADN bicatenario, algunhas endorribonucleases recentemente clasificadas reco\u00f1ecen e clivan secuencias espec\u00edficas de ARNs monocatenarios.\nAs RNases xogan un papel fundamental en moitos procesos biol\u00f3xicos, como a anxiox\u00e9nese e a autoincompatibilidade das plantas anxiospermas. Ademais, prop\u00faxose que as RNases en sistemas toxina-antitoxinas procari\u00f3ticos funcionan como loci de estabilidade de pl\u00e1smidos, e como elementos de resposta ao estr\u00e9s cando est\u00e1n presentes no cromosoma."}
{"id": "242933", "revid": "85894", "url": "https://gl.wikipedia.org/wiki?curid=242933", "title": "Cuns, Cando, Outes", "text": "Cuns \u00e9 un lugar da parroquia de Cando, no concello coru\u00f1\u00e9s de Outes, na comarca de Noia. Segundo o padr\u00f3n municipal (IGE 2020) ten 76 habitantes (33 homes e 43 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 151 habitantes. Ten un total de 47 casas.\nAt\u00f3pase a uns 10\u00a0km de Outes e de Noia e a uns 5\u00a0km de Ponte Nafonso. \u00c9 o \u00faltimo n\u00facleo urbano do concello de Outes antes de comezar o de Negreira.\nPreto del est\u00e1n O Castelo, un miradoiro dende o que se ve o r\u00edo Tambre, a Pedra Serpal e a monta\u00f1a da Pena, considerada de interese xeogr\u00e1fico."}
{"id": "242934", "revid": "27155", "url": "https://gl.wikipedia.org/wiki?curid=242934", "title": "ARNase", "text": ""}
{"id": "242935", "revid": "27155", "url": "https://gl.wikipedia.org/wiki?curid=242935", "title": "RNase", "text": ""}
{"id": "242941", "revid": "43314", "url": "https://gl.wikipedia.org/wiki?curid=242941", "title": "Lista de episodios de Shin Chan", "text": "Esta \u00e9 unha lista da serie anime Shin Chan, que se rexe pola numeraci\u00f3n e a orde de emisi\u00f3n da dobraxe galega. Shin-chan (en xapon\u00e9s \u30af\u30ec\u30e8\u30f3\u3057\u3093\u3061\u3083\u3093, \"Crayon Shin-chan\") \u00e9 un manga do debuxante Yoshito Usui e unha serie de animaci\u00f3n sobre a vida dun neno de 5 anos extravertido, falangueiro, descarado e moi larpeiro. Malia que o protagonista sexa un cativo, segundo o seu autor, a serie non vai dirixida \u00f3 p\u00fablico infantil, sen\u00f3n pola contra a un xuvenil ou mesmo adulto. Non obstante, os nenos son os que m\u00e1is gozan da serie, quizais polo t\u00f3pico de que os debuxos son para nenos.\nAo elimin\u00e1rense varios episodios da versi\u00f3n xaponesa, a numeraci\u00f3n galega non se corresponde coa orixinal. Ademais, o que no Xap\u00f3n se consideraron episodios especiais, emit\u00edronse en Galicia a partir do episodio 365, sen respectar a orde orixinal. Na TVG, estreouse a serie o 30 de setembro de 2002 e f\u00f3ronse emitindo os 364 primeiros episodios ata o ano 2004. No 2016, a serie volveu \u00e1 tvG2 a partir do episodio 365."}
{"id": "242955", "revid": "1093", "url": "https://gl.wikipedia.org/wiki?curid=242955", "title": "Francisco Neira Le\u00f3n", "text": ""}
{"id": "242957", "revid": "1888", "url": "https://gl.wikipedia.org/wiki?curid=242957", "title": "Felisindo L\u00f3pez", "text": "Felisindo L\u00f3pez Lorenzo, nado en Barr\u00e1n (Pi\u00f1or) en 1938 e finado no mesmo lugar o 26 de agosto de 2019, foi un empresario e pol\u00edtico galego, da comunidade que vive en Venezuela.\nTraxectoria.\nProfesionalmente foi dono dunha empresa de publicidade e artes gr\u00e1ficas. En 2001 accedeu \u00e1 directiva da Irmandade Galega de Caracas, e en 2003 converteuse no seu presidente. En 2006 foi nomeado presidente provisional da xestora do Partido Popular de Espa\u00f1a en Venezuela, cargo que ocupou ata que en 2010 foi elixido presidente do partido no pa\u00eds caribe\u00f1o.\nFoi o fundador (2009) e presidente da Fundaci\u00f3n para la Ayuda a la Ciudadan\u00eda Espa\u00f1ola en Venezuela, que realiza funci\u00f3ns asistenciais na comunidade galega e canaria daquel pa\u00eds."}
{"id": "242962", "revid": "56817", "url": "https://gl.wikipedia.org/wiki?curid=242962", "title": "Gran Premio do Reino Unido de 1969", "text": "O Gran Premio do Reino Unido de 1969 foi unha carreira de automobilismo de F\u00f3rmula Un, celebrada o 20 de xullo de 1969 no circu\u00edto de Silverstone, Silverstone, Inglaterra. Foi a sexta carreira do Campionato do Mundo da tempada de ."}
{"id": "242968", "revid": "5312", "url": "https://gl.wikipedia.org/wiki?curid=242968", "title": "Partido Comunista", "text": "\"Para os distintos partidos comunistas v\u00e9xase Partido Comunista (hom\u00f3nimos)\"\nUn partido Comunista \u00e9 aquel partido pol\u00edtico que defende a aplicaci\u00f3n dos principios econ\u00f3micos e sociais do comunismo a trav\u00e9s da pol\u00edtica estatal. A orixe do nome ven do \"Manifesto Comunista\", publicado en 1848 por Karl Marx e Friedrich Engels.\nSegundo a teor\u00eda Leninista, o partido Comunista \u00e9 o partido de vangarda da clase obreira (proletariado), goberne ou non, pero cando un partido se atopa no poder nun estado determinado, o partido ten que ser a m\u00e1xima autoridade da ditadura do proletariado. As teor\u00edas de Vladimir Lenin sobre o papel que debe ter un partido Comunista desenvolv\u00e9ronse a comezos do s\u00e9culo XX en Rusia. Os socialdem\u00f3cratas divid\u00edronse nas facci\u00f3ns bolxeviques (que significa \"maior\u00eda\") e menxeviques (que significa \"minor\u00eda\"). Lenin, l\u00edder dos bolxeviques, sosti\u00f1a que un partido revolucionario deber\u00eda ser un pequeno partido de vangarda cun mando pol\u00edtico centralizado e unha estrita pol\u00edtica sobre os seus membros; por\u00e9n, a facci\u00f3n menxevique, argumentaba que o partido deber\u00eda ter unha base cunha gran cantidade de membros. O partido bolxevique, que co tempo se converteu no Partido Comunista da Uni\u00f3n Sovi\u00e9tica, chegou ao poder en Rusia trala revoluci\u00f3n de Outubro en 1917. Coa creaci\u00f3n da Internacional Comunista, o concepto leninista de partido estendeuse por todo o mundo a outros partidos comunistas emerxentes.\nO partido Comunista Chin\u00e9s \u00e9 o partido pol\u00edtico m\u00e1is grande do mundo, posu\u00edndo case 78 mill\u00f3ns de membros ao final do 2009,o que constit\u00fae preto do 5.6% do total da poboaci\u00f3n da China.\nOs partidos Comunistas est\u00e1n prohibidos en varios pa\u00edses: Estonia, Letonia, Lituania, Indonesia, Roman\u00eda, Corea do Sur e Turqu\u00eda.\nOrganizaci\u00f3ns de masas.\nComo a militancia do partido Comunista deber\u00eda limitarse aos membros m\u00e1is activos segundo a teor\u00eda de Lenin, hab\u00eda unha necesidade dun sistema de organizaci\u00f3ns independentes para mobilizar apoios masivos para o partido. Polo xeral, os partidos comunistas acumularon varias organizaci\u00f3ns auxiliares cuxos membros a mi\u00fado non eran comunistas. En moitos pa\u00edses as organizaci\u00f3ns auxiliares m\u00e1is importantes dos partidos comunistas foron as s\u00faas xuventudes. Mentres durou a Internacional Comunista, as ligas xuven\u00eds eran explicitamente comunistas, utilizando o nome de 'Liga de mozos Comunistas'. Posteriormente o concepto de liga xuvenil estendeuse a moitos pa\u00edses, e adopt\u00e1ronse nomes como 'Liga Democr\u00e1tica xuvenil'.\nAlg\u00fans sindicatos, estudantes, mulleres, campesi\u00f1os e organizaci\u00f3ns culturais relacion\u00e1ronse cos partidos Comunistas. Tradicionalmente, estas organizaci\u00f3ns estaban moitas veces politicamente subordinadas ao liderado do partido. Por\u00e9n, en moitos organizaci\u00f3ns deste tipo creadas polos partidos comunistas adquiriron certo grao de independencia. Nalg\u00fans casos, as organizaci\u00f3ns sobreviviron aos partidos en cuesti\u00f3n.\nA nivel internacional, a Comintern traballou con varias organizaci\u00f3ns (frontes destinadas a relacionar a organizaci\u00f3ns nacionais dun pa\u00eds coas dos demais), como a Internacional Xuvenil Comunista, a Profintern, o Krestintern, o Socorro Vermello Internacional, o Sportintern etc. Estas organizaci\u00f3ns disolv\u00e9ronse cando se clausurou a Internacional Comunista. Despois da segunda guerra mundial cre\u00e1ronse novos organismos de coordinaci\u00f3n internacional, como por exemplo, a Federaci\u00f3n Mundial da Xuventude Democr\u00e1tica, a Uni\u00f3n Internacional de Estudantes, a Federaci\u00f3n Sindical Mundial, a Federaci\u00f3n Democr\u00e1tica Internacional de Mulleres ou o Consello Mundial da Paz.\nHistoricamente, nos pa\u00edses onde os pa\u00edses comunistas loitaban por alcanzar o poder estatal, promulgouse a formaci\u00f3n de alianzas durante a guerra de alianzas e grupos con partidos non comunistas (como a Fronte Nacional de Liberaci\u00f3n de Albania). Co fin da guerra, o poder do Estado non quedaba polo xeral en todos os partidos que formaban a fronte, sen\u00f3n pasaba normalmente \u00e1s organizaci\u00f3ns ou partidos comunistas, mentres que o resto de partidos que formaban a fronte quedaban cun tan cunha representaci\u00f3n simb\u00f3lica no goberno, os exemplos m\u00e1is co\u00f1ecidos son o da Fronte Nacional de Alema\u00f1a do Leste (como exemplo hist\u00f3rico) e a Fronte Unida da Rep\u00fablica Popular da China (como un exemplo actual). Noutras ocasi\u00f3ns form\u00e1ronse frontes sen a participaci\u00f3n de partidos non comunistas, como a Alianza Socialista dos Traballadores de Iugoslavia e a Fronte Nacional de Afganist\u00e1n, a\u00ednda que o obxectivo era o mesmo: promover li\u00f1a do partido Comunista de busca da participaci\u00f3n cidad\u00e1 e a s\u00faa mobilizaci\u00f3n para realizar diversos cometidos sen darlle o poder \u00e1s frontes.\nNome.\nNa Internacional Comunista adoptouse un sistema de nomenclatura para os partidos Comunistas. Todos os partidos est\u00e1n obrigados a utilizar o termo 'Partido Comunista de (\"nome do pa\u00eds\"). Hoxe en d\u00eda, hai moitas antigas secci\u00f3ns da Comintern a\u00ednda conservan este nome. Noutros caso estes cambi\u00e1ronse. As causas m\u00e1is habituais para este cambio era tentar evitar a represi\u00f3n que sufr\u00edan estes movementos por parte do estado ou buscar unha maior aceptaci\u00f3n pol\u00edtica.\nUn exemplo t\u00edpico desta \u00faltima \u00e9 o cambio de nome de varios partidos comunistas na Europa do Leste trala segunda guerra mundial, esta busca de aceptaci\u00f3n tam\u00e9n se veu na fusi\u00f3n dos partidos socialdem\u00f3cratas. Os novos nomes utilizados na posguerra eran 'Partido Socialista', 'Partido Socialista Unificado', 'Partido Popular', 'Partido dos Traballadores' e 'Partido do Traballo'.\nOs convenios sobre o nome a utilizar polos partidos comunistas diversificouse, ao igual que o propio movemento comunista, que se fragmentou debido \u00e1 ruptura Sino-Sovi\u00e9tica na d\u00e9cada de 1960. Aqueles partidos que apoiaban a China e/ou Albania nas s\u00faas cr\u00edticas ao goberno sovi\u00e9tico, normalmente engad\u00edan palabras como 'Revolucionario' ou 'Marxista-Leninista' ao seu nome para distinguirse dos partidos prosovi\u00e9ticos."}
{"id": "242969", "revid": "75439", "url": "https://gl.wikipedia.org/wiki?curid=242969", "title": "Jos\u00e9 Valado", "text": "Jos\u00e9 Valado Feijoo, nado en Verea en 1940, \u00e9 un empresario galego do sector da hostalar\u00eda.\nTraxectoria.\nA finais da d\u00e9cada dos cincuenta emigrou aos Estados Unidos, onde comezou a traballar como camareiro. Na actualidade, e tras unha operaci\u00f3n de compra, \u00e9 o propietario dun grupo empresarial dedicado a labores auxiliares de hostalar\u00eda con sede en Washington. Unha das empresas do seu grupo foi a responsable de fornecer o servizo de c\u00e1tering durante a primeira toma de posesi\u00f3n do presidente estadounidense, Barack Obama."}
{"id": "242972", "revid": "23204", "url": "https://gl.wikipedia.org/wiki?curid=242972", "title": "Vi\u00f1a del Mar", "text": "Vi\u00f1a del Mar \u00e9 un concello chileno pertencente \u00e1 provincia e Rexi\u00f3n de Valpara\u00edso. Segundo o INE en 2002 ti\u00f1a 286.931 habitantes. Foi fundada en 1878 como municipio e ten unha superficie de 121,6\u00a0km\u00b2. Xunto a outros n\u00facleos urbanos forma parte da \u00e1rea metropolitana do Gran Valpara\u00edso. At\u00f3pase no Litoral central de Chile, xunto \u00e1 desembocadura do Marga Marga \u00f3 oc\u00e9ano Pac\u00edfico. \u00c9 unha das vilas balnearios m\u00e1is visitadas de Chile e tam\u00e9n das m\u00e1is exclusivas.\nVi\u00f1a del Mar destaca polos seus balnearios, grandes centros comerciais, beiras costeiras con edificios altos, hoteis e variados lugares de entretemento, o que a converteu nunha das cidades m\u00e1is tur\u00edsticas de Chile, m\u00e1is exclusivas e m\u00e1is reco\u00f1ecidas de xeito internacional.\nCh\u00e1maselle A Cidade Xard\u00edn, pola cantidade de \u00e1reas verdes e parques que ten. Ademais, ten sido reco\u00f1ecida polo seu estilo estilo arquitect\u00f3nico suburbano orixinal de \"casas quinta\", establecido polos ingleses establecidos en Valpara\u00edso e que ti\u00f1an as s\u00faas casas de ver\u00e1n en Vi\u00f1a del Mar a fins do s\u00e9culo XIX.\nSegundo unha enquisa, \u00e9 vista polos chilenos como a mellor comuna do pa\u00eds para vivir e traballar.\nHistoria.\nOrixes.\nOs primeiros espa\u00f1ois que chegaron \u00f3 val de Peuco, onde verte o esteiro Marga Marga, repart\u00edronse o territorio en d\u00faas grandes facendas. \u00d3 norte do leito atop\u00e1base a \"Vi\u00f1a de la Mar\", nome debido a que un dos seus primeiros donos plantou un vi\u00f1edo que estivo no lugar ata que o arrasou un temporal no 1827, e \u00f3 sur, \"las Siete Hermanas\" polos sete outeiros que separan o cerro Castillo, do cerro Bar\u00f3n.\nA comezo do s\u00e9culo XIX ambas facendas foron mercadas polo comerciante portugu\u00e9s de Valpara\u00edso Francisco Alvares, quen pagou en total uns $100.000. \u00d3 morrer Alvares ambas propiedades quedaron administradas pola s\u00faa vi\u00fava, Dolores P\u00e9rez, quen comezou a arrendar pequenas parcelas, precedente para a urbanizaci\u00f3n da zona.\nChegada do ferrocarril e fundaci\u00f3n.\nO impulso definitivo \u00e1 chegada de novos habitantes e \u00f3s primeiros visitantes comezou coa construci\u00f3n do Ferrocarril de Valpara\u00edso a Santiago de Chile, sendo inaugurado o primeiro tramo o 17 de setembro de 1855, entre cerro Bar\u00f3n e a facenda de Vi\u00f1a del Mar.\nEn 1859 a neta de Francisco Alvares e Dolores P\u00e9rez, Mercedes \u00c1lvarez, casou co enxe\u00f1eiro e pol\u00edtico Jos\u00e9 Francisco Vergara, quen presentou o proxecto para a conversi\u00f3n das d\u00faas facendas nun concello distinto de Valpara\u00edso, adic\u00e1ndose tam\u00e9n a planificalo. O 28 de decembro de 1874, Vergara -sepultado no cemiterio n\u00ba 1 do porto- conseguiu que o proxecto presentado diante do intendente Francisco Echaurren fose aprobado, nacendo as\u00ed a nova comuna que dende a chegada do ferrocarril evolucionara a unha pequena urbe.\nAs primeiras edificaci\u00f3ns constru\u00edronse arredor da estaci\u00f3n do ferrocarril e a praza central, a actual Praza Vergara, estend\u00e9ndose arredor da v\u00eda f\u00e9rrea polas r\u00faas \u00c1lvares e Viana. En 1884 foron inauguradas as primeiras instalaci\u00f3ns para ba\u00f1os da praia Miramar, e no 1886 formouse o primeiro barrio f\u00f3ra do centro, Recreo, sobre a v\u00eda f\u00e9rrea e o cami\u00f1o a Valpara\u00edso.\nO crecemento da comuna continuou, e no ano 1892 Salvador Vergara \u00c1lvarez, fillo de Jos\u00e9 Francisco Vergara, formou a Sociedad Poblaci\u00f3n Vergara, co fin de parcelar e urbanizar o norte do Marga Marga. As\u00ed, comezouse a construci\u00f3n da Avenida Libertad, arredor da que se constru\u00edron moitas casas grandes e chal\u00e9s. Naqueles anos comezaron a formarse novos barrios como Cerro Castillo, preto da costa, e Chorrillos e Miraflores, cara \u00f3 oeste, de xeito paralelo \u00e1 v\u00eda.\nNos seus comezos a cidade tivo un importante rol industrial. Unha das primeiras empresas vi\u00f1amarinas foi a maestranza e estaleiros Lever, Murphy &amp; C\u00eda, establecida en 1883 na actual Caleta Abarca, empresa responsable da construci\u00f3n de varias pontes de ferro para ferrocarr\u00eds, o Peirao Vergara na beira costeira e do escampav\u00eda Meteoro, primeiro buque a vapor (de ferro) constru\u00eddo en Chile. Outra industria relevante foi a Compa\u00f1\u00eda Refinera de Az\u00facar de Vi\u00f1a del Mar (CRAV), fundada en 1873.\nEn 1906 un terremoto destru\u00edu a zona central de Chile, deixando unha centena de v\u00edtimas e decenas de construci\u00f3ns destru\u00eddas na \u00e1rea de Valpara\u00edso; en Vi\u00f1a del Mar o Pazo Vergara, residencia da familia fundadora, foi unha das m\u00e1is danadas. Logo da traxedia, moitas familias de clase alta do devastado Valpara\u00edso traslad\u00e1ronse a Vi\u00f1a del Mar e aumentaron a s\u00faa poboaci\u00f3n, edificando pequenas mansi\u00f3ns para uso residencial, como o 'Castillo Wulff' ou o 'Palacio Rioja', hoxe s\u00edmbolos comunitarios.\nCara a 1910, centenario da Rep\u00fablica de Chile, Vi\u00f1a del Mar continuou a s\u00faa expansi\u00f3n, agora cara \u00e1 costa, onde foron alongadas diversas r\u00faas e se constru\u00edron outras como a Avenida de los Ba\u00f1os del Mar. Para esa \u00e9poca, as facendas vi\u00f1amarinas eran o lugar elixido pola clase alta de Valpara\u00edso e Santiago de Chile para pasar as s\u00faas vacaci\u00f3ns, sobre todo pola conexi\u00f3n ferroviaria.\nUn nuevo impulso tivo lugar na d\u00e9cada de 1920 entre os gobernos de Arturo Alessandri Palma e Carlos Ib\u00e1\u00f1ez del Campo. Diversas obras p\u00fablicas foron realizadas, como o Estadio El Tranque, o Coliseo Popular e o Balneario das Salinas, as\u00ed como edificios emblem\u00e1ticos como o Pazo presidencial de Cerro Castillo e o Teatro Municipal de Vi\u00f1a del Mar, ambos os dous rematados en 1930. Nista mesma \u00e9poca inaugurouse o Casino Municipal, edificio de estilo art d\u00e9co que se converteu nun dos piares do turismo vi\u00f1amarino.\nA Gran Depresi\u00f3n afectou o importante desenvolvemento conseguido, rematando a situaci\u00f3n coa construci\u00f3n de dous hoteis municipais: o Hotel O'Higgins, situado no centro da comuna e a poucos metros da estaci\u00f3n de Vi\u00f1a del Mar, e o Hotel Miramar, na costa."}
{"id": "242985", "revid": "39164", "url": "https://gl.wikipedia.org/wiki?curid=242985", "title": "Profintern", "text": ""}
{"id": "242986", "revid": "39164", "url": "https://gl.wikipedia.org/wiki?curid=242986", "title": "Socorro Rojo Internacional", "text": ""}
{"id": "242988", "revid": "25871", "url": "https://gl.wikipedia.org/wiki?curid=242988", "title": "Gran Premio de Alema\u00f1a de 1969", "text": "O Gran Premio de Alema\u00f1a de F\u00f3rmula 1 de (formalmente o XXXI Gro\u00dfer Preis von Deutschland) foi unha carreira de F\u00f3rmula 1 que se celebrou en N\u00fcrburgring o 3 de agosto de 1969. A carreira, disputada sobre 14 voltas, foi a s\u00e9tima rolda da tempada de F\u00f3rmula Un de 1969. Os participantes de F2 non eran elixibles para os puntos no Campionato do Mundo.\nResumo.\nGerhard Mitter morreu durante unha sesi\u00f3n de pr\u00e1cticas para a carreira en Schwedenkreuz. Estaba probando o \"BMW 269\" F2. Sospeit\u00e1base dun fallo na suspensi\u00f3n ou direcci\u00f3n, o equipo BMW con Hubert Hahne e Dieter Quester retirouse da carreira, do mesmo xeito que o seu compa\u00f1eiro de equipo en Porsche, Hans Herrmann.\nMario Andretti pilotaba o Lotus 63 4WD con moi poucas voltas de proba. A gran carga de combustible para a carreira fixo que o coche sa\u00edrase da pista na primeira volta, logo dun salto en Wippermann, provocando un accidente no que tam\u00e9n sacou da pista a Vic Elford, cuxo coche envorcou e caeu boca abaixo nas \u00e1rbores. Elford rompeuse o brazo en 3 lugares.\nNa carreira, Jacky Ickx tivo unha sa\u00edda moi mala e caeu ao 9 posto, pero finalmente recuperou posici\u00f3ns en 3 voltas, e el e Jackie Stewart loitaron durante 4 voltas ata que Ickx pasou a Stewart na primeira curva, a Sudkurve. Stewart tivo problemas co cambio, comezou a ir m\u00e1is lento e alox\u00e1ronse, deixando a Ickx nunha posici\u00f3n dominante. Piers Courage tivo un accidente en Breidscheid cando derrapou nun pouco de aceite e estrelouse nunha gabia \u00e1 beira da ponte Adenauer. Por sorte, resultou ileso.\nEsta foi a \u00faltima carreira de F\u00f3rmula Un no circu\u00edto de N\u00fcrburgring antes de que fose reconstru\u00eddo e equipado con gardara\u00eds para a carreira de 1971.\nClasificaci\u00f3n.\n\"Nota: A carreira correuse con coches de F\u00f3rmula 1 e F\u00f3rmula 2 participando xuntos. Os participantes de F\u00f3rmula D\u00faas ind\u00edcanse cun fondo rosado.\""}
{"id": "242991", "revid": "25871", "url": "https://gl.wikipedia.org/wiki?curid=242991", "title": "Gran Premio de Italia de 1969", "text": "O Gran Premio de Italia de 1969 foi unha carreira de F\u00f3rmula 1 celebrada no Autodromo Nazionale Monza o 7 de setembro de 1969. Foi a oitava proba da tempada de . Foi unha carreira notable, xa que menos dunha quinta parte de segundo separaron ao ga\u00f1ador do cuarto clasificado, e calc\u00falase que \u00e9 a chegada 1-2-3-4 m\u00e1is pechada na F\u00f3rmula Un da historia. Jackie Stewart e Matra-Ford lograron o campionato de pilotos e de construtores nesta carreira, a falta de tres carreiras."}
{"id": "242992", "revid": "5132", "url": "https://gl.wikipedia.org/wiki?curid=242992", "title": "Liga Espa\u00f1ola de Baloncesto 1982-83", "text": "A tempada 1982-83 da Liga Espa\u00f1ola de Baloncesto foi a 27\u00aa edici\u00f3n do campionato nacional de baloncesto en Espa\u00f1a, e a derradeira antes do nacemento da Liga ACB \u00f3 ano seguinte. O torneo comezou o 10 de outubro de 1982 e rematou o 7 de abril de 1983 coa disputa da final entre o FC Barcelona e o Real Madrid CF. A liga regular estivo composta por 14 equipos, entre eles dous galegos, o OAR Ferrol (que participaba por 3\u00aa ocasi\u00f3n) e o Obradoiro CAB (que debutaba na m\u00e1xima competici\u00f3n nacional). A liga regular contou con 26 xornadas, \u00f3 cabo das cales o \u00faltimo equipo da t\u00e1boa descendeu de categor\u00eda. Os dous primeiros equipos remataron cos mesmos puntos, de xeito que tivo que disputarse de xeito escepcional unha final de desempate polo t\u00edtulo.\nTempada regular.\nFC Barcelona 76 \u2014 70 Real Madrid"}
{"id": "242993", "revid": "56817", "url": "https://gl.wikipedia.org/wiki?curid=242993", "title": "Gran Premio do Canad\u00e1 de 1969", "text": "O Gran Premio do Canad\u00e1 de 1969 foi unha carreira de F\u00f3rmula 1, celebrada no Circu\u00edto de Mosport Park en Bowmanville, Ontario, Canad\u00e1 o 20 de setembro de 1969. A carreira, disputada sobre 90 voltas, foi a novena carreira da tempada de .\nV\u00e9xase tam\u00e9n.\nLigaz\u00f3ns externas.\n\"A menos que se indique o contrario, todos os resultados da carreira tom\u00e1ronse de "}
{"id": "243009", "revid": "1093", "url": "https://gl.wikipedia.org/wiki?curid=243009", "title": "Cesar Rodr\u00edguez \u00c1lvarez", "text": ""}
{"id": "243013", "revid": "22570", "url": "https://gl.wikipedia.org/wiki?curid=243013", "title": "Enrique Angelelli", "text": "Enrique Angelelli, nado en C\u00f3rdoba o 18 de xullo de 1923 e finado en A Rioxa o 4 de agosto de 1976, foi un bispo cat\u00f3lico arxentino.\nTraxectoria.\nAsesor da Juventud Obrera Cat\u00f3lica, activo nas vilas miseria de C\u00f3rdoba, foi profesor de doutrina social da Igrexa. Nomeado por Xo\u00e1n XXIII bispo auxiliar de C\u00f3rdoba, foi reitor do Seminario Maior e participou no Concilio Vaticano II. Involucrouse en conflitos laborais a prol dos desfavorecidos. Convocou campa\u00f1as contra a fame.\nPaulo VI nomeouno bispo da Rioxa. Al\u00ed promoveu a formaci\u00f3n de cooperativas de labregos e deu azos \u00e1 organizaci\u00f3n sindical de mineiros, pe\u00f3ns rurais e empregadas dom\u00e9sticas. Recibiu ataques de latifundistas.\nTras o golpe militar, manifestou a s\u00faa oposici\u00f3n \u00e1 ditadura. Pereceu ao pouco tempo en circunstancias pouco claras, tras oficiar unha misa por dous sacerdotes asasinados. Oficialmente afirmouse que f\u00f3ra v\u00edtima dun accidente de autom\u00f3bil. Os bispos Jaime de Navares, Jorge de Novak e Miguel Hasayne, por exemplo, apoiaron a hip\u00f3tese dun asasinato, que foi investigada de forma inconclusa pola Igrexa Cat\u00f3lica arxentina. Quen logo ser\u00eda papa Francisco, o cardeal Bergoglio, deu unha misa na s\u00faa honra."}
{"id": "243019", "revid": "75439", "url": "https://gl.wikipedia.org/wiki?curid=243019", "title": "Corpo de Cajal", "text": "Os corpos de Cajal son suborg\u00e1nulos esf\u00e9ricos de 0,3-1,0\u00a0\u00b5m de di\u00e1metro que se encontran no n\u00facleo celular de c\u00e9lulas en proliferaci\u00f3n como as c\u00e9lulas embrionarias e tumorais, ou c\u00e9lulas metabolicamente activas como as neuronas. A diferenza dos org\u00e1nulos citoplasm\u00e1ticos m\u00e1is t\u00edpicos, os corpos de Cajal carecen de membrana fosfolip\u00eddica que os rodee, e consisten principalmente en prote\u00ednas e ARN procedentes do nucleoplasma circundante. Foron descubertos por Santiago Ram\u00f3n y Cajal en 1903, que os chamou \"corpos accesorios nucleolares\" debido \u00e1 s\u00faa asociaci\u00f3n cos nucl\u00e9olos nas c\u00e9lulas neuronais. Foron redescubertos polos microscopistas electr\u00f3nicos e denominados corpos enrolados (\"coiled bodies\", CB), pola s\u00faa aparencia de f\u00edos enrolados nas imaxes de microscopio electr\u00f3nico, e despois renomeados como corpos de Cajal. A investigaci\u00f3n dos corpos de Cajal acelerouse despois do descubrimento e clonaci\u00f3n da prote\u00edna marcadora p80/coilina. Os corpos de Cajal ens\u00e1mblanse con ARN, o cal \u00e9 utilizado pola telomerase para engadir nucle\u00f3tidos aos extremos dos tel\u00f3meros dos cromosomas.\nAlg\u00fans compo\u00f1entes dos corpos de Cajal ser\u00edan as prote\u00ednas fibrilarina, Nopp140 e NAP 57, que son tam\u00e9n tipicamente nucleolares, e snRNPs. Viuse que a actina nuclear tam\u00e9n poder\u00eda formar parte dalg\u00fans subtipos de corpos de Cajal, polo menos nas plantas.\nDado que est\u00e1 habitualmente rodeado da prote\u00edna coilina, parece que a s\u00faa interacci\u00f3n incrementa a eficiencia doutros procesos nucleares concentrando os seus compo\u00f1entes no corpo de Cajal, sobre todo a ensamblaxe de snRNPs, para formar o espliceosoma.\nOutras estruturas similares nucleares en aparencia case id\u00e9nticas aos corpos de Cajal son os GEMs (X\u00e9mini de corpos enrolados), que ter\u00edan a prote\u00edna SMN. Para alg\u00fans autores ambas as estruturas son distintos estados da mesma estrutura. Algunhas enfermidades hereditarias neuromusculares poder\u00edan estar asociadas coa SMN.\nHistoria.\nOs corpos de Cajal foron descubertos polo neurobi\u00f3logo aragon\u00e9s Santiago Ram\u00f3n y Cajal en 1903 como pequenas manchas arxirof\u00edlicas nos n\u00facleos de c\u00e9lulas neuronais usando tinguidura de prata. Debido \u00e1 s\u00faa estreita asociaci\u00f3n cos nucl\u00e9olos deulles o nome de \"corpos nucleolares accesorios\". Posteriormente, foron esquecidos e redescubertos varias veces independentemente, o que fixo que cient\u00edficos de diferentes campos de investigaci\u00f3n lles deran distintos nomes, entre os que estaban \"org\u00e1nulos esfera\", \"Binnenk\u00f6rper\", \"corpos nucleolares\" ou \"corpos enrolados\". O nome corpos enrolados v\u00e9n das observaci\u00f3ns dos microscopistas electr\u00f3nicos Monneron e Bernhard, que describiron estes corpos como agregados compostos de filamentos enrolados con grosores de 400-600 \u00c5. Cando utilizaron un maior aumento, parec\u00edan como diminutas fibrilas de 50 \u00c5 de grosor enroscadas irregularmente ao longo do eixe dos filamentos. Prediciuse que os corpos estaban formados por ribonucleoprote\u00ednas, xa que tratando as c\u00e9lulas con protease e ARNase conxuntamente, pero non por separado, caus\u00e1base un dr\u00e1stico cambio na estrutura dos corpos de Cajal. Finalmente recibiron o nome de corpos de Cajal, en honor ao seu descubridos, grazas ao investigador J. G. Gall..\nLocalizaci\u00f3n.\nOs corpos de Cajal s\u00f3 se atopan no n\u00facleo das c\u00e9lulas de plantas, l\u00e9vedos e animais. Aparecen en c\u00e9lulas que mostran xeralmente grande actividade transcricional, inclu\u00edndo as c\u00e9lulas que est\u00e1n divid\u00edndose rapidamente.\nCorpos de Cajal e ciclo celular.\nMiden arredor de 0,1-2,0 micr\u00f3metros e at\u00f3panse en n\u00famero dun a cinco por n\u00facleo. O n\u00famero var\u00eda en diferentes tipos de c\u00e9lulas e segundo o momento do ciclo celular. O m\u00e1ximo n\u00famero at\u00ednguese en metade da fase G1, e cara \u00e1 G2 fanse m\u00e1is grandes e o seu n\u00famero decrece. Os corpos de Cajal desens\u00e1mblanse durante a fase M e reaparecen de novo na fase G1. Estes cambios d\u00e9bese probablemente a que os corpos de Cajal son posiblemente sitios de ensamblaxe ou modificaci\u00f3n da maquinaria de transcrici\u00f3n do n\u00facleo.\nFunci\u00f3ns.\nOs corpos de Cajal \u00fanense ao nucl\u00e9olo por mol\u00e9culas da prote\u00edna coilina. A P80-coilina \u00e9 un marcador espec\u00edfico dos corpos de Cajal, e a demostraci\u00f3n destes corpos tende a estar aociada co nucl\u00e9olo cando as c\u00e9lulas non est\u00e1n divid\u00edndose.\nOs corpos de Cajal foron implicados en procesos metab\u00f3licos relacionados co ARN como a biox\u00e9nese, maduraci\u00f3n e reciclaxe das snRNPs, procesamento de histonas e do ARNm, e mantemento dos tel\u00f3meros."}
{"id": "243022", "revid": "23204", "url": "https://gl.wikipedia.org/wiki?curid=243022", "title": "Gran Premio dos Estados Unidos de 1969", "text": "O Gran Premio dos Estados Unidos de 1969 foi unha carreira de automobilismo de F\u00f3rmula Un, celebrada o 5 de outubro de 1969 no circu\u00edto de Watkins Glen. Foi a d\u00e9cima carreira da tempada de F\u00f3rmula Un de ."}
{"id": "243023", "revid": "56817", "url": "https://gl.wikipedia.org/wiki?curid=243023", "title": "Gran Premio de M\u00e9xico de 1969", "text": "O Gran Premio de M\u00e9xico de F\u00f3rmula 1 de celebrouse en Cidade de M\u00e9xico o 19 de outubro de 19698. A carreira, que foi a d\u00e9cimo primeira e \u00faltima da tempada de F\u00f3rmula Un de , a carreira foi o oitavo Gran Premio de M\u00e9xico.\nV\u00e9xase tam\u00e9n.\nLigaz\u00f3ns externas.\n\"A menos que se indique o contrario, todos os resultados da carreira tom\u00e1ronse de "}
{"id": "243033", "revid": "4817", "url": "https://gl.wikipedia.org/wiki?curid=243033", "title": "GRACE 1", "text": ""}
{"id": "243034", "revid": "4817", "url": "https://gl.wikipedia.org/wiki?curid=243034", "title": "GRACE 2", "text": ""}
{"id": "243040", "revid": "89787", "url": "https://gl.wikipedia.org/wiki?curid=243040", "title": "Gravity Recovery and Interior Laboratory", "text": "GRAIL (acr\u00f3nimo de \"Gravity Recovery And Interior Laboratory\") foi unha misi\u00f3n composta por dous sat\u00e9lites artificiais da NASA, lanzados o 10 de setembro de 2011 mediante un foguete Delta 7920H desde o Centro Espacial de Cabo Ca\u00f1averal.\nCaracter\u00edsticas.\nGRAIL estaba composto por dous sat\u00e9lites, denominados GRAIL A e GRAIL B e m\u00e1is tarde bautizados como \"Ebb\" e \"Flow\". A s\u00faa misi\u00f3n era determinar, por medio da medici\u00f3n precisa da distancia entre as d\u00faas naves mentres estaban en \u00f3rbita e por tanto das variaci\u00f3ns do campo gravitatorio, a estrutura do interior lunar, investigar evoluci\u00f3n t\u00e9rmica da L\u00faa, cartografar a estrutura da codia e a litosfera, estudar a estrutura das cuncas de impacto e a orixe dos mascons, determinar a evoluci\u00f3n temporal da codia e o vulcanismo luares e determinar os l\u00edmites do n\u00facleo lunar. GRAIL \u00e9 herdeira da misi\u00f3n GRACE, que estudou as variaci\u00f3ns do campo gravitatorio terrestre.\nAs naves foron constru\u00eddas por Lockheed Martin usando o bus XSS-11 e instrumentos derivados dos da misi\u00f3n GRACE. Ti\u00f1an forma de prisma rectangular e unhas masas baleiras de 132,6\u00a0kg (202,4\u00a0kg cheas de propelente). A enerx\u00eda era proporcionada por dous paneis soares que alimentaban unha bater\u00eda de i\u00f3n litio e a propulsi\u00f3n corr\u00eda a cargo dun motor de 22 N de pulo. As manobras m\u00e1is sutiles ti\u00f1an lugar usando un propulsor de gas fr\u00edo e tres volantes de inercia. O guiado e o control de actitude usaban un sensor solar, un sensor estelar e unha unidade inercial. As naves comunic\u00e1banse coa Terra na banda S, mentres que para a determinaci\u00f3n da distancia entre elas usaban un sistema en banda Ka denominado LGRS (\"Lunar Gravity Ranging System\"). Ademais, levaban con varias c\u00e1maras denominadas \"MoonKam\" con fines educativos.\nDesenvolvemente da misi\u00f3n.\n\u00c1mbalas d\u00faas naves engalaron no mesmo foguete o 10 de setembro de 2011 e inxectadas nunha \u00f3rbita de baixa enerx\u00eda a trav\u00e9s do punto de Lagrange Terra-Sol L1 que as levou \u00e1 L\u00faa en 3,5 meses. Ao final da s\u00faa viaxe, as naves aproxim\u00e1ronse \u00e1 L\u00faa polo polo sur cun d\u00eda de diferenza, acendendo os seus motores durante unha hora para entrar nunha \u00f3rbita lunar el\u00edptica, de 8 horas de per\u00edodo. Tras varias manobras as naves quedaron na s\u00faa \u00f3rbita de traballo, de 50\u00a0km de altura, cun per\u00edodo de 113 minutos e cunha distancia entre naves variable entre 175 e 225\u00a0km.\nDurante a misi\u00f3n principal, que se completou o 29 de maio de 2012, as naves foron baixando a s\u00faa \u00f3rbita ata unha distancia m\u00ednima de 25 x 86\u00a0km. Ao final da misi\u00f3n principal se lles ordenou apagar os seus instrumentos. Tras decidir estender a misi\u00f3n, o control de terra ordenou acender os instrumentos de novo o 30 de agosto, baixando a \u00f3rbita ata s\u00f3 23\u00a0km sobre a superficie lunar. Ao final da misi\u00f3n estendida, e debido \u00e1 imposibilidade dunha segunda extensi\u00f3n polo esgotamento do propelente, as naves foron dirixidas para impactar sobre a superficie o 17 de decembro de 2012."}
{"id": "243042", "revid": "4817", "url": "https://gl.wikipedia.org/wiki?curid=243042", "title": "GRAIL", "text": ""}
{"id": "243043", "revid": "4817", "url": "https://gl.wikipedia.org/wiki?curid=243043", "title": "GRAIL A", "text": ""}
{"id": "243044", "revid": "4817", "url": "https://gl.wikipedia.org/wiki?curid=243044", "title": "GRAIL B", "text": ""}
{"id": "243047", "revid": "56817", "url": "https://gl.wikipedia.org/wiki?curid=243047", "title": "Primeira Divisi\u00f3n B de Baloncesto 1981-82", "text": "A tempada 1981-82 da Primeira Divisi\u00f3n B de Baloncesto foi a 22\u00aa edici\u00f3n da segunda categor\u00eda do baloncesto nacional en Espa\u00f1a, na que o Obradoiro CAB acadou o ascenso \u00e1 Liga Espa\u00f1ola de Baloncesto por vez primeira na s\u00faa historia. O torneo contou con 14 equipos, que disputaron unha liga regular de 26 xornadas. Os tres primeiros equipos da t\u00e1boa acadaban o ascenso, e os catro \u00faltimos o descenso."}
{"id": "243049", "revid": "22570", "url": "https://gl.wikipedia.org/wiki?curid=243049", "title": "Primeira Divisi\u00f3n B de Baloncesto 1989-90", "text": "A tempada 1989-90 da Primeira Divisi\u00f3n B de Baloncesto foi a 30\u00aa edici\u00f3n da segunda categor\u00eda do baloncesto nacional en Espa\u00f1a. O torneo contou con 16 equipos, que disputaron unha liga regular de 30 xornadas. Os seis primeiros equipos da t\u00e1boa acadaban o dereito a disputar unha eliminatoria polo ascenso do seguinte xeito: 1\u00ba vs 6\u00ba, 2\u00ba vs 5\u00ba e 3\u00ba vs 4\u00ba.\nTempada regular.\nAscendidos o CB Le\u00f3n e o CB Murcia."}
{"id": "243052", "revid": "98629", "url": "https://gl.wikipedia.org/wiki?curid=243052", "title": "Royal Australian Navy", "text": "A Royal Australian Navy (RAN) \u00e9 o corpo naval da Forza de Defensa Australiana. Tras a Federaci\u00f3n de Australia en 1901, os barcos e recursos das armadas coloniais independentes integr\u00e1ronse nunha forza nacional: a Commonwealth Naval Forces. Orixinalmente prevista para a defensa local, \u00e1 armada conced\u00e9uselle o t\u00edtulo de \"Royal Australian Navy\" en 1911, e converteuse na responsable da defensa da rexi\u00f3n.\nA Royal Navy brit\u00e1nica continuou apoiando \u00e1 RAN e proporcion\u00e1ndolle capacidade de defensa adicional no Pac\u00edfico ata os primeiros anos da segunda guerra mundial. Ent\u00f3n, a r\u00e1pida expansi\u00f3n nos tempos de guerra impulsou a adquisici\u00f3n de grandes buques de superficie e a construci\u00f3n de moitos barcos de guerra m\u00e1is pequenos. Na seguinte d\u00e9cada a RAN mercou un pequeno n\u00famero de portaavi\u00f3ns, o \u00faltimo deles pagado completamente en 1982.\nHoxe en d\u00eda, a RAN est\u00e1 formada por 51 buques comisionados e uns 16 000 homes. \u00c9 unha das m\u00e1is grandes e sofisticadas armadas da rexi\u00f3n do Pac\u00edfico, cunha presenza significativa no oc\u00e9ano \u00cdndico e en operaci\u00f3ns por todo o mundo apoiando campa\u00f1as militares e misi\u00f3ns de paz. O actual Xefe da Mari\u00f1a \u00e9 o vicealmirante Ray Griggs.\nRAN hoxe.\nFrota.\nEn setembro de 2017 a frota da RAN consist\u00eda en 47 buques de guerra, inclu\u00edndo destrutores, fragatas, submarinos, patrulleiras e buques auxiliares. Os buques da RAN levan o prefixo HMAS (\"Her Majesty's Australian Ship\").\nA RAN ten d\u00faas bases principais para a frota:\nOutras tres bases adicionais:"}
{"id": "243053", "revid": "865", "url": "https://gl.wikipedia.org/wiki?curid=243053", "title": "Real Armada Australiana", "text": ""}
{"id": "243054", "revid": "85894", "url": "https://gl.wikipedia.org/wiki?curid=243054", "title": "O Casar, Cangues, O Irixo", "text": " O Casar \u00e9 un lugar da parroquia de Cangues no concello ourens\u00e1n do Irixo na comarca do Carballi\u00f1o. Ti\u00f1a 10 habitantes no ano 2011 segundo datos do INE e do IGE, dos cales 3 eran homes e 7 mulleres."}
{"id": "243055", "revid": "85894", "url": "https://gl.wikipedia.org/wiki?curid=243055", "title": "Os Casares, A Cid\u00e1, O Irixo", "text": " Os Casares \u00e9 un lugar da parroquia da Cid\u00e1 no concello ourens\u00e1n do Irixo na comarca do Carballi\u00f1o. Segundo o INE e o IGE en 2011 ti\u00f1a cinco habitantes (dous homes e tres mulleres)."}
{"id": "243056", "revid": "85894", "url": "https://gl.wikipedia.org/wiki?curid=243056", "title": "Nab\u00e1s, A Cid\u00e1, O Irixo", "text": " Nab\u00e1s \u00e9 un lugar da parroquia da Cid\u00e1 no concello ourens\u00e1n do Irixo na comarca do Carballi\u00f1o. Segundo o INE e o IGE en 2011 ti\u00f1a doce habitantes (sete homes e cinco mulleres)."}
{"id": "243057", "revid": "85894", "url": "https://gl.wikipedia.org/wiki?curid=243057", "title": "Orros, A Cid\u00e1, O Irixo", "text": " Orros \u00e9 un lugar da parroquia da Cid\u00e1 no concello ourens\u00e1n do Irixo na comarca do Carballi\u00f1o. Segundo o INE e o IGE en 2011 ti\u00f1a 33 habitantes (dezaseis homes e dezasete mulleres)."}
{"id": "243058", "revid": "98629", "url": "https://gl.wikipedia.org/wiki?curid=243058", "title": "O val dos cabalos", "text": "O val dos cabalos (na versi\u00f3n orixinal The Valley of Horses) \u00e9 unha novela hist\u00f3rica escrita pola autora estadounidense Jean M. Auel en 1982.\nSinopse.\nLogo de ser expulsada do Clan do Oso das Cavernas, Ayla decide ir na busca dos que son coma ela, as xentes do Cro-Magnon, e comeza unha viaxe chea de perigos ata que atopa unha cova onde vivir durante unha tempada. Debido \u00e1 s\u00faa mente brillante descubrir\u00e1 cousas inimaxinables, como domesticar animais e facer lume coas pedras. Tam\u00e9n co\u00f1ecer\u00e1 a un dos que ela chama \"Outros\", un home que se asemella a ela chamado Jondalar."}
{"id": "243059", "revid": "85894", "url": "https://gl.wikipedia.org/wiki?curid=243059", "title": "Paredes, A Cid\u00e1, O Irixo", "text": " Paredes \u00e9 un lugar da parroquia da Cid\u00e1 no concello ourens\u00e1n do Irixo na comarca do Carballi\u00f1o. Segundo do INE e o IGE en 2011 ti\u00f1a cinco habitantes (dous homes e tres mulleres)."}
{"id": "243060", "revid": "23204", "url": "https://gl.wikipedia.org/wiki?curid=243060", "title": "The Valley of Horses", "text": ""}
{"id": "243061", "revid": "85894", "url": "https://gl.wikipedia.org/wiki?curid=243061", "title": "Valdesoiro, A Cid\u00e1, O Irixo", "text": " Valdesoiro \u00e9 un lugar da parroquia da Cid\u00e1 no concello ourens\u00e1n do Irixo na comarca do Carballi\u00f1o. Segundo o INE e o IGE en 2011 ti\u00f1a catro habitantes (dous homes e d\u00faas mulleres)."}
{"id": "243062", "revid": "85894", "url": "https://gl.wikipedia.org/wiki?curid=243062", "title": "Campeli\u00f1os, Corneda, O Irixo", "text": " Campeli\u00f1os \u00e9 un lugar da parroquia de Corneda no concello ourens\u00e1n do Irixo na comarca do Carballi\u00f1o. Ti\u00f1a 8 habitantes no ano 2011 segundo datos do INE e do IGE, dos cales 3 eran homes e 5 mulleres."}
{"id": "243063", "revid": "85894", "url": "https://gl.wikipedia.org/wiki?curid=243063", "title": "Coucieiro, Corneda, O Irixo", "text": " Coucieiro \u00e9 un lugar da parroquia de Corneda no concello ourens\u00e1n do Irixo na comarca do Carballi\u00f1o. Ti\u00f1a 36 habitantes no ano 2011 segundo datos do INE e do IGE, dos cales 22 eran homes e 14 mulleres."}
{"id": "243064", "revid": "85894", "url": "https://gl.wikipedia.org/wiki?curid=243064", "title": "Enfesta, Corneda, O Irixo", "text": " Enfesta \u00e9 un lugar da parroquia de Corneda no concello ourens\u00e1n do Irixo na comarca do Carballi\u00f1o. Segundo o INE e o IGE en 2011 ti\u00f1a 14 habitantes (cinco homes e nove mulleres).\nEtimolox\u00eda.\nO top\u00f3nimo \"Enfesta\" \u00e9 un or\u00f3nimo que indica un terreo irregular con bastante pendente."}
{"id": "243065", "revid": "85894", "url": "https://gl.wikipedia.org/wiki?curid=243065", "title": "Guimar\u00e1s, Corneda, O Irixo", "text": " Guimar\u00e1s \u00e9 un lugar da parroquia de Corneda no concello ourens\u00e1n do Irixo na comarca do Carballi\u00f1o. Ti\u00f1a 21 habitantes no ano 2011 segundo datos do INE e do IGE, dos cales 7 eran homes e 14 mulleres."}
{"id": "243066", "revid": "85894", "url": "https://gl.wikipedia.org/wiki?curid=243066", "title": "Matelo, Corneda, O Irixo", "text": " Matelo \u00e9 un lugar da parroquia de Corneda no concello ourens\u00e1n do Irixo na comarca do Carballi\u00f1o. Segundo o INE e o IGE en 2011 ti\u00f1a dez habitantes (dous homes e oito mulleres)."}
{"id": "243067", "revid": "85894", "url": "https://gl.wikipedia.org/wiki?curid=243067", "title": "Outeiro, Corneda, O Irixo", "text": " Outeiro \u00e9 un lugar da parroquia de Corneda no concello ourens\u00e1n do Irixo na comarca do Carballi\u00f1o. Ti\u00f1a 15 habitantes no ano 2011 segundo datos do INE e do IGE, dos cales 6 eran homes e 9 mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "243068", "revid": "85894", "url": "https://gl.wikipedia.org/wiki?curid=243068", "title": "Pedri\u00f1a, Corneda, O Irixo", "text": " Pedri\u00f1a \u00e9 un lugar da parroquia de Corneda no concello ourens\u00e1n do Irixo na comarca do Carballi\u00f1o. Ti\u00f1a 41 habitantes no ano 2011 segundo datos do INE e do IGE, dos cales 24 eran homes e 17 mulleres."}
{"id": "243069", "revid": "85894", "url": "https://gl.wikipedia.org/wiki?curid=243069", "title": "Souteli\u00f1o, Corneda, O Irixo", "text": " Souteli\u00f1o \u00e9 un lugar da parroquia de Corneda no concello ourens\u00e1n do Irixo na comarca do Carballi\u00f1o. Ti\u00f1a 19 habitantes no ano 2011 segundo datos do INE e do IGE, dos cales 7 eran homes e 12 mulleres."}
{"id": "243070", "revid": "85894", "url": "https://gl.wikipedia.org/wiki?curid=243070", "title": "Vilame\u00e1, Corneda, O Irixo", "text": " Vilame\u00e1 \u00e9 un lugar da parroquia de Corneda no concello ourens\u00e1n do Irixo na comarca do Carballi\u00f1o. Ti\u00f1a 4 habitantes no ano 2011 segundo datos do INE e do IGE, dos cales 2 eran homes e 2 mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 a vila situada no medio."}
{"id": "243071", "revid": "85894", "url": "https://gl.wikipedia.org/wiki?curid=243071", "title": "O Viso, Corneda, O Irixo", "text": " O Viso \u00e9 un lugar da parroquia de Corneda no concello ourens\u00e1n do Irixo na comarca do Carballi\u00f1o. Ti\u00f1a 1 habitante no ano 2011 segundo datos do INE e do IGE,que era muller."}
{"id": "243072", "revid": "85894", "url": "https://gl.wikipedia.org/wiki?curid=243072", "title": "A Bugalleira de Abaixo, Dad\u00edn, O Irixo", "text": " A Bugalleira de Abaixo \u00e9 un lugar da parroquia de Dad\u00edn no concello ourens\u00e1n do Irixo na comarca do Carballi\u00f1o. Xunto co lugar da Bugalleira de Arriba, ti\u00f1a 35 habitantes no ano 2011 segundo datos do INE e do IGE, dos cales 15 eran homes e 20 mulleres."}
{"id": "243073", "revid": "85894", "url": "https://gl.wikipedia.org/wiki?curid=243073", "title": "A Bugalleira de Arriba, Dad\u00edn, O Irixo", "text": " A Bugalleira de Arriba \u00e9 un lugar da parroquia de Dad\u00edn no concello ourens\u00e1n do Irixo na comarca do Carballi\u00f1o. Xunto co lugar da Bugalleira de Abaixo, ti\u00f1a 35 habitantes no ano 2011 segundo datos do INE e do IGE, dos cales 15 eran homes e 20 mulleres."}
{"id": "243074", "revid": "85894", "url": "https://gl.wikipedia.org/wiki?curid=243074", "title": "A Condomi\u00f1a, Dad\u00edn, O Irixo", "text": " A Condomi\u00f1a \u00e9 un lugar da parroquia de Dad\u00edn no concello ourens\u00e1n do Irixo na comarca do Carballi\u00f1o. Est\u00e1 dividido polo regato do Mu\u00ed\u00f1o, pertencendo a outra parte \u00e1 parroquia de Santa Mar\u00eda do Campo. Segundo o INE e o IGE en 2018 a parte de Dad\u00edn\nestaba deshabitada."}
{"id": "243075", "revid": "85894", "url": "https://gl.wikipedia.org/wiki?curid=243075", "title": "Dad\u00edn, Dad\u00edn, O Irixo", "text": " Dad\u00edn \u00e9 un lugar da parroquia de Dad\u00edn no concello ourens\u00e1n do Irixo na comarca do Carballi\u00f1o. Ti\u00f1a 35 habitantes no ano 2011 segundo datos do INE e do IGE, dos cales 17 eran homes e 18 mulleres."}
{"id": "243076", "revid": "85894", "url": "https://gl.wikipedia.org/wiki?curid=243076", "title": "O Enfreado, Dad\u00edn, O Irixo", "text": " O Enfreado \u00e9 un lugar da parroquia de Dad\u00edn no concello ourens\u00e1n do Irixo na comarca do Carballi\u00f1o. Ti\u00f1a 1 habitante no ano 2011 segundo datos do INE e do IGE, que era muller."}
{"id": "243077", "revid": "27155", "url": "https://gl.wikipedia.org/wiki?curid=243077", "title": "MRNA", "text": ""}
{"id": "243078", "revid": "85894", "url": "https://gl.wikipedia.org/wiki?curid=243078", "title": "Saavedra, Dad\u00edn, O Irixo", "text": " Saavedra \u00e9 un lugar da parroquia de Dad\u00edn no concello ourens\u00e1n do Irixo na comarca do Carballi\u00f1o. Ti\u00f1a 39 habitantes no ano 2017 segundo datos do INE e do IGE, dos cales 23 eran homes e 16 mulleres. A\u00ednda que nos meses de ver\u00e1n a poboaci\u00f3n aumenta xa que chegan persoas doutros lugares.\nDende Saavedra p\u00f3dese acceder \u00e1 capela da Pena da Sela por unha das s\u00faas estradas.\nFestas patronais (San Pedro de Dad\u00edn).\nO 29 de xu\u00f1o cel\u00e9branse as festas na honra a San Pedro de Dad\u00edn."}
{"id": "243079", "revid": "85894", "url": "https://gl.wikipedia.org/wiki?curid=243079", "title": "A Seara, Dad\u00edn, O Irixo", "text": " A Seara \u00e9 un lugar da parroquia de Dad\u00edn no concello ourens\u00e1n do Irixo na comarca do Carballi\u00f1o. Ti\u00f1a 2 habitantes no ano 2011 segundo datos do INE e do IGE, dos cales 1 eran home e 1 muller."}
{"id": "243080", "revid": "85894", "url": "https://gl.wikipedia.org/wiki?curid=243080", "title": "Carballeda, Espi\u00f1eira, O Irixo", "text": " Carballeda \u00e9 un lugar da parroquia de Espi\u00f1eira no concello ourens\u00e1n do Irixo na comarca do Carballi\u00f1o. Ti\u00f1a 42 habitantes no ano 2011 segundo datos do INE e do IGE, dos cales 22 eran homes e 20 mulleres."}
{"id": "243081", "revid": "85894", "url": "https://gl.wikipedia.org/wiki?curid=243081", "title": "Couso, Espi\u00f1eira, O Irixo", "text": " Couso \u00e9 un lugar da parroquia de Espi\u00f1eira no concello ourens\u00e1n do Irixo na comarca do Carballi\u00f1o. Ti\u00f1a 14 habitantes no ano 2011 segundo datos do INE e do IGE, dos cales 8 eran homes e 6 mulleres."}
{"id": "243084", "revid": "85894", "url": "https://gl.wikipedia.org/wiki?curid=243084", "title": "Espi\u00f1eira, Espi\u00f1eira, O Irixo", "text": " Espi\u00f1eira \u00e9 un lugar da parroquia de Espi\u00f1eira no concello ourens\u00e1n do Irixo na comarca do Carballi\u00f1o. Ti\u00f1a 19 habitantes no ano 2011 segundo datos do INE e do IGE, dos cales 9 eran homes e 10 mulleres."}
{"id": "243085", "revid": "839", "url": "https://gl.wikipedia.org/wiki?curid=243085", "title": "Rinoceronte la\u00fado", "text": "O rinoceronte la\u00fado (\"Coelodonta antiquitatis\") era un membro da familia dos actuais rinocerontes, que viv\u00eda en rexi\u00f3ns glaciais e posu\u00eda un avantaxado manto de pelo, atinxindo cerca de 3,5 m de longo, 1,8 m de altura e 3,5 toneladas de peso. Aliment\u00e1base de gram\u00edneas e musgos, utilizando o seu corno cando fose necesario para cavar na neve para obtelas. Viviu xunto ao mamut, ao oso das cavernas e grandes felinos prehist\u00f3ricos, cos que disputaba alimentos e defend\u00eda as s\u00faas cr\u00edas, pois un rinoceronte-la\u00fado adulto non posu\u00eda moitos depredadores naturais. O seu parente m\u00e1is pr\u00f3ximo vivo \u00e9 o rinoceronte de Sumatra.\nHistoria natural.\nOs cornos eran excepcionalmente longos, sobre todo o primeiro que pod\u00eda alcanzar un metro de lonxitude, e aplanados, tan diferentes dos doutros rinocerontes que cando se descubriron os primeiros cornos illados e conxelados en Siberia no s\u00e9culo XIX, foron clasificados inicialmente como gadoupas de aves xigantescas. Ademais de como defensa fronte aos carn\u00edvoros e arma na \u00e9poca de celo, serv\u00edan para apartar a neve durante o inverno e acceder as\u00ed \u00e1 herba oculta baixo ela. Grazas a esta caracter\u00edstica, os rinocerontes la\u00fados non ti\u00f1an que emigrar a outras rexi\u00f3ns para conseguir alimento nos per\u00edodos invernais como si deb\u00edan facer outros animais da s\u00faa contorna. Como tampouco se trasladaron a outros ambientes f\u00f3ra da s\u00faa tundra-estepa glacial, estes animais non colonizaron \u00e1reas afastadas como Irlanda e Am\u00e9rica do Norte, cousa que si fixeron os mamuts e bisontes.\nOs f\u00f3siles de rinocerontes la\u00fados son un claro indicador das condici\u00f3ns clim\u00e1ticas que caracterizaban a Europa e Rusia durante o Plistoceno, pois avanzaban ou retroced\u00edan \u00e1 par que os climas fr\u00edos e as estepas boreais, sendo substitu\u00eddos nos per\u00edodos c\u00e1lidos por outras especies de rinocerontes desprovistas de pelo, como o rinoceronte de Merck. A partir das estepas de Asia central onde se orixinaron fai pouco menos de medio mill\u00f3n de anos, os rinocerontes la\u00fados alcanzaron a s\u00faa m\u00e1xima distribuci\u00f3n durante o pico glacial de hai 30.000 anos, e minguaron posteriormente pouco a pouco ata s\u00faa extinci\u00f3n en Siberia occidental cara o 8.000\u00a0a.\u00a0C. As causas da s\u00faa desaparici\u00f3n son debidas a raz\u00f3ns puramente clim\u00e1ticas, pois as ocasi\u00f3ns en que esta especie era cazada polos neandertales ou os membros de nosa propia especie eran pouco frecuentes, debido probablemente \u00e1 perigosidade deste animal."}
{"id": "243086", "revid": "85894", "url": "https://gl.wikipedia.org/wiki?curid=243086", "title": "O Espi\u00f1o, Espi\u00f1eira, O Irixo", "text": " O Espi\u00f1o \u00e9 un lugar da parroquia de Espi\u00f1eira no concello ourens\u00e1n do Irixo na comarca do Carballi\u00f1o. Ti\u00f1a 3 habitantes no ano 2011 segundo datos do INE e do IGE, dos cales 1 eran home e 2 mulleres."}
{"id": "243087", "revid": "85894", "url": "https://gl.wikipedia.org/wiki?curid=243087", "title": "Mun\u00edn, Espi\u00f1eira, O Irixo", "text": " Mun\u00edn \u00e9 un lugar da parroquia de Espi\u00f1eira no concello ourens\u00e1n do Irixo na comarca do Carballi\u00f1o. Ti\u00f1a 6 habitantes no ano 2011 segundo datos do INE e do IGE, dos cales 2 eran homes e 4 mulleres."}
{"id": "243088", "revid": "85894", "url": "https://gl.wikipedia.org/wiki?curid=243088", "title": "Trabaz\u00f3n, Espi\u00f1eira, O Irixo", "text": " Trabaz\u00f3n \u00e9 un lugar da parroquia de Espi\u00f1eira no concello ourens\u00e1n do Irixo na comarca do Carballi\u00f1o. Ti\u00f1a 4 habitantes no ano 2011 segundo datos do INE e do IGE, dos cales 3 eran homes e 1 muller."}
{"id": "243089", "revid": "23204", "url": "https://gl.wikipedia.org/wiki?curid=243089", "title": "Ant\u00edxeno asociado \u00e1 funci\u00f3n do linfocito 1", "text": "O ant\u00edxeno asociado \u00e1 funci\u00f3n do linfocito 1, tam\u00e9n chamado LFA-1 \u00e9 unha mol\u00e9cula da superficie celular importante na funci\u00f3n inmunitaria. Enc\u00f3ntrase na superficie de todos os linfocitos T e B, macr\u00f3fagos e neutr\u00f3filos e est\u00e1 implicado no recrutamento de c\u00e9lulas ao sitio de infecci\u00f3n. O LFA-1 \u00fanese ao ICAM-1 da c\u00e9lula presentadora de ant\u00edxenos e funciona como unha mol\u00e9cula de adhesi\u00f3n tipo integrina. O LFA-1 \u00e9 o primeiro que une as c\u00e9lulas T coas c\u00e9lulas presentadoras de ant\u00edxenos e inicialmente a uni\u00f3n \u00e9 feble. Un sinal do receptor das c\u00e9lulas T e/ou o receptor de citocinas cambia a s\u00faa conformaci\u00f3n e prolonga o contacto celular, o que capacitar\u00e1 \u00e1 c\u00e9lula T para proliferar.\nO LFA-1 forma parte da familia das integrinas de leucocitos, cuxos membros se reco\u00f1ecen por ter cadeas \u03b2 com\u00fans (\u03b22, CD18). O LFA-1 tam\u00e9n ten unha cadea \u03b1 espec\u00edfica (\u03b1L, CD11a). O conxunto do CD18 e o CD11a forman o LFA-1.\nTam\u00e9n pode ter un papel na infecci\u00f3n de c\u00e9lulas por certos virus, como o VIH."}
{"id": "243090", "revid": "27155", "url": "https://gl.wikipedia.org/wiki?curid=243090", "title": "LFA-1", "text": ""}
{"id": "243102", "revid": "43749", "url": "https://gl.wikipedia.org/wiki?curid=243102", "title": "Peregrino de Santiago de Compostela", "text": ""}
{"id": "243104", "revid": "23204", "url": "https://gl.wikipedia.org/wiki?curid=243104", "title": "Imaxe m\u00e9dica", "text": "En medicina, a imaxe m\u00e9dica, tam\u00e9n co\u00f1ecida coma imaxiolox\u00eda m\u00e9dica, corresponde ao conxunto de t\u00e9cnicas e procesos empregados para crear imaxes do corpo humano, ou ben dalgunha parte del, co obxectivo cl\u00ednico de diagnosticar, revelar ou examinar o estado dunha determinada doenza. Tam\u00e9n son empregadas con finalidade cient\u00edfica, inclu\u00edndo o estudo da anatom\u00eda normal e da funci\u00f3n.\nComo eido no seu senso m\u00e1is amplo, forma parte da imaxe biol\u00f3xica, e engade a radiolox\u00eda, as ciencias radiol\u00f3xicas, a endosopia, a termograf\u00eda m\u00e9dica, a fotograf\u00eda m\u00e9dica e a microscop\u00eda (por exemplo, para investigaci\u00f3ns patol\u00f3xicas humanas). As t\u00e9cnicas de medida e gravaci\u00f3n, que non est\u00e1n dese\u00f1adas en principio para produciren imaxes m\u00e9dicas, tales coma a electroencefalograf\u00eda (EEG) e a magnetoencefalograf\u00eda (MEG), e outras que producen datos suscept\u00edbeis de seren representados coma mapas (pois conte\u00f1en informaci\u00f3n relacionada coa posici\u00f3n), poden ser consideradas tam\u00e9n coma imaxes m\u00e9dicas.\nNo contexto cl\u00ednico, a imaxe m\u00e9dica equip\u00e1rase polo xeral \u00e1 radiolox\u00eda ou \u00e1 imaxe cl\u00ednica, e por tanto ao especialista encargado de interpretar estes datos, o radi\u00f3logo. Por\u00e9n, coma campo de investigaci\u00f3n cient\u00edfico a imaxe m\u00e9dica constit\u00fae unha subdisciplina da f\u00edsica m\u00e9dica ou medicina, dependendo do contexto. Ademais, moitas das t\u00e9cnicas empregadas na imaxe m\u00e9dica son tam\u00e9n empregadas para fins industriais.\nT\u00e9cnicas de imaxe.\nFluoroscopia.\nA fluoroscopia \u00e9 quen de producir imaxes en tempo real de estruturas do interior do corpo; isto prod\u00facese dun xeito semellante \u00e1 radiograf\u00eda, mais emprega unha entrada constante de raios X. Os medios de contraste, como poden ser o bario ou o iodo, ademais do ar, son empregados para visualizar como funcionan os \u00f3rganos internos.\nA fluoroscopia \u00e9 utilizada tam\u00e9n en procedementos guiados por imaxe cando durante o proceso \u00e9 requirida unha realimentaci\u00f3n constante.\nResonancia Magn\u00e9tica Nuclear (RMN).\nUn instrumento de imaxes por resonancia magn\u00e9tica (scaner MRI), emprega imaxes de elevada potencia para polarizar e excitar n\u00facleos de hidr\u00f3xeno (xa que o hidr\u00f3xeno s\u00f3 pos\u00fae un prot\u00f3n) contra mol\u00e9culas de auga do tecido humano, producindo un sinal detect\u00e1bel que est\u00e1 codificado espacialmente producindo imaxes do corpo humano. En resumo, a MRI implica o uso de tres clases de campos electromagn\u00e9ticos: un campo magn\u00e9tico est\u00e1tico moi forte para polarizar os n\u00facleos de hidr\u00f3xeno, denominado campo est\u00e1tico, dunha orde de unidade de teslas; un campo variante (no tempo, da orde de 1\u00a0kHz) m\u00e1is feble para a codificaci\u00f3n espacial, denominado campo de gradiente; e un campo de radiofrecuencia feble para a manipulaci\u00f3n dos n\u00facleos de hidr\u00f3xeno para producir sinais med\u00edbeis, recollidas mediante unha antena de radio-frecuencia. Como a tomograf\u00eda computadorizada, a MRI crea polo xeral unha imaxe 2D dunha \"rebanda\" fina do corpo, e por tanto \u00e9 considerada unha t\u00e9cnica de imaxe tomogr\u00e1fica.\nOs instrumentos modernos de MRI son quen de produciren imaxes en forma de bloques 3D. A diferenza da TAC, MRI non implica o uso de radiaci\u00f3n ionizante, e polo tanto non est\u00e1 asociada aos mesmos riscos para a sa\u00fade dos pacientes; por exemplo, non hai efectos co\u00f1ecidos a longo prazo pola exposici\u00f3n a campos est\u00e1ticos fortes, e non hai, por este motivo, limitaci\u00f3n ningunha no n\u00famero de exploraci\u00f3ns \u00e1s que unha persoa pode ser exposta. Isto non acontece as\u00ed na tomograf\u00eda computadorizada e na radiolox\u00eda, onde canto m\u00e1is n\u00famero de exploraci\u00f3ns realizadas, maior risco existe para os pacientes de padeceren complicaci\u00f3ns futuras, como por exemplo cancros.\nPor\u00e9n, si existen riscos entanto que a RMI comp\u00f3rtase coma un \"im\u00e1n xigante\". Isto implica que os pacientes que leven no seu corpo alg\u00fan obxecto met\u00e1lico (piercings, pendentes, pr\u00f3teses, marcapasos) non poden ser sometidos a este tipo de probas diagn\u00f3sticas.\nTomograf\u00eda por emisi\u00f3n de positr\u00f3ns (PET).\nA tomograf\u00eda por emisi\u00f3n de positr\u00f3ns (PET) \u00fasase polo xeral para detectar certas doenzas do cerebro. De xeito semellante aos procedementos empregados en medicina nuclear, un is\u00f3topo de vida media-curta, coma o 18F, incorp\u00f3rase a unha substancia metaboliz\u00e1bel polo organismo (como a glicosa), a cal \u00e9 absorbida polo foco da doenza (coma un tumor ou un grupo celular de interese). As exploraci\u00f3ns nas que se emprega PET son acot\u00edo amosados concomitantemente e en paralelo aos estudos de tomograf\u00eda computadorizada, os cales son realizados polo mesmo equipo sen ter que mobilizar ao paciente. Isto v\u00e9n a permitir que os tumores detectados no PET poidan ser vistos con referencias anat\u00f3micas provistas polo estudo tomogr\u00e1fico."}
{"id": "243105", "revid": "75439", "url": "https://gl.wikipedia.org/wiki?curid=243105", "title": "Tapadeira", "text": "A tapadeira ou ambro\u00ed\u00f1o de r\u00edo (Nymphaea alba, tam\u00e9n chamada ninfea branca europea ou rosa de Venus) \u00e9 unha planta acu\u00e1tica da familia das ninf\u00e1ceas, que medra nos regueiros quedos e nos encoros das rexi\u00f3ns temperadas de Europa, tolerando incluso augas polu\u00eddas. Florea entre xu\u00f1o e setembro, sendo a recolla da flor polo ver\u00e1n e polo outono. Com\u00fan nas augas quedas de toda Galiza.\nDescrici\u00f3n.\nO froito \u00e9 unha baga que madura baixo a auga. Florece entre xu\u00f1o e xullo.\nA tapadeira ten un rizoma reptante, carnoso e horizontal, que prende no leito do curso ou encoro de auga no que a ninfea mora. As follas, de 10 a 30\u00a0cm de di\u00e1metro, boian grazas aos longos pec\u00edolos; son grandes, cordiformes e ben lobuladas, de textura cori\u00e1cea e cor verde clara. As flores, tam\u00e9n arredondadas, miden de 5 a 12\u00a0cm e levan moitos p\u00e9talos que forman unha coroa branca; gradualmente transf\u00f3rmanse en estames con filamentos brancos e anteras amarelas. Son moi recendentes e fican solitarias, son hermafroditas, cun longo ped\u00fanculo e de cores abrancazadas e rosadas; o c\u00e1liz componse de catro s\u00e9palos, e a corola de at\u00e9 unha cincuentena de p\u00e9talos grosos. Os estames son numerosos, provistos de anteras amarelas. A polinizaci\u00f3n pode ser aut\u00f3gama ou entom\u00f3gama. O froito, un aquenio, espalla as sementes por hidrocoria. \"2n\" = 56, 84.\nDist\u00ednguese da estreitamente emparentada ninfea branca boreal, \"Nymphaea candida\" , polo n\u00famero de cromosomas nas c\u00e9lulas som\u00e1ticas (2n = 84). Co\u00f1\u00e9cense d\u00faas subespecies, \"Nymphaea alba\" subsp. \"alba\", xa descrita por Linn\u00e9, e \"Nymphaea alba\" subsp. \"occidentalis\".\nDistribuci\u00f3n.\nDende a China, a India, Rusia, o suroeste asi\u00e1tico e o C\u00e1ucaso at\u00e9 Europa e at\u00e9 Marrocos, Alxeria, Tunisia polo sur.\nGaliza.\nAs tapadeiras aparecen en r\u00edos de pouca corrente e lagoas de toda Galiza onde florea entre xu\u00f1o e xullo. O nome de tapadeira fai referencia ao xeito de cubrir ou tapar a tona da auga coas s\u00faas follas. O termo ambro\u00ed\u00f1o de r\u00edo fai referencia \u00e1 forma do froito, coma un ambro\u00ed\u00f1o (unha ameixa).\nLenda de Cupido e Ninfea.\nIrritado polos desprezos da deusa Diana, Cupido tomou un d\u00eda as s\u00faas setas, montou o seu arco, colleu unha delas e apuntouna ao coraz\u00f3n de Diana. A seta voou ao seu albo, mais non feriu a Diana, que nun movemento r\u00e1pido puido esquivala. Por\u00e9n, a seta furou o seo de Ninfea, unha das ninfas de Diana.\nNinfea ficou as\u00ed namorada, e o seu coraz\u00f3n experimentou o que nunca antes sentira; unha ardencia desco\u00f1ecida consum\u00edaa. debateuse logo entre un desexo cego e o pudor. Maldiciu as leis austeras, e amargamente queixouse do xugo que lle impu\u00f1a a necesidade. Tratou dentro de si de arrincar a seta, mais non puido. Soltou laios polas fragas. \u00abOh, rubor! -exclamou-; ti, o m\u00e1is precioso e m\u00e1is fermoso enfeite dunha ninfa sacra; se o meu esp\u00edrito \u00e9 culp\u00e1bel para contigo dun sentimento vivo que che ofende, o meu corpo \u00e9 a\u00ednda inocente; que sexa de abondo esta v\u00edtima para a t\u00faa furia suprema; que esta pura onda me lave dun crime que conceb\u00edn para a mi\u00f1a pena, e que a mi\u00f1a vontade con horror aborrece.\u00bb As\u00ed dixo, e erguendo ao ceo os seus ollos, cheos de b\u00e1goas, precipitouse \u00e1s augas. As s\u00faas compa\u00f1eiras mentres tanto andaban na s\u00faa procura. As dr\u00edades atop\u00e1rona finalmente. Diana deplorou o horr\u00edbel fado de Ninfea, mais non permitiu que o seu corpo se mergullase. Sobre das ondas da auga, f\u00edxoa boiar, e convertiuna na flor que leva o seu nome ninfea, dun brancor brillante, cun talo maxestoso de largas follas verdes. Dende aquela, as augas que arrodean as ninfeas son quedas e calmas.\nQuixo Diana que, posto que Ninfea calmara os lumes da paix\u00f3n do fillo de Venus no fr\u00edo elemento da auga, as\u00ed mesmo a flor ninfea tivese a propiedae de calmar, e de depauperar os sentidos para non se entregar aos ardores da voluptuosidade.\nDende ent\u00f3n, as ninfas non temen xa as setas de Cupido, pois a humilde flor ninfea as protexe, abeira e lles serve coma ant\u00eddoto aos ataques do amor.\nUsos.\nAtribu\u00edronselle propiedades medicinais como afrodis\u00edaco, calmante e anticolin\u00e9rxico. Us\u00e1base noutrora en mosteiros e seminarios a xeito de infusi\u00f3n. Supostamente p\u00f3dese usar en ninfoman\u00edas e erectismo xenital.\nAs sementes poden usarse como suced\u00e1neo do caf\u00e9 e as flores poden conservarse en moira.\nPor\u00e9n, o cultivo da tapadeira (\"N. alba\") \u00e9 maiormente ornamental; unha variedade de cor vermella, procedente do lago Fagert\u00e4rn en Tividen, Suecia, ten moita sona, malia estar a colla moi restrinxida coma planta brava hoxe en d\u00eda."}
{"id": "243106", "revid": "1131", "url": "https://gl.wikipedia.org/wiki?curid=243106", "title": "Ninfea branca", "text": ""}
{"id": "243107", "revid": "1131", "url": "https://gl.wikipedia.org/wiki?curid=243107", "title": "Nen\u00fafar branco", "text": ""}
{"id": "243108", "revid": "56817", "url": "https://gl.wikipedia.org/wiki?curid=243108", "title": "Parasitolox\u00eda", "text": "A parasitolox\u00eda \u00e9 unha subdisciplina do eido da microbiolox\u00eda que estuda o fen\u00f3meno do parasitismo. Por unha banda, estuda aos organismos vivos parasitos e a relaci\u00f3n entre eles cos seus h\u00f3spedes e o medio ambiente. Tradicionalmente, oc\u00fapase s\u00f3 dos parasitos eucariotas como son os protozoos, helmintos (trem\u00e1todos, nem\u00e1todos e c\u00e9stodos) e artr\u00f3podos; o resto de organismos parasitos (virus, procariotas e fungos) tradicionalmente consid\u00e9ranse unha materia propia da microbiolox\u00eda. Por outra banda, estuda as parasitoses ou doenzas causadas no ser humano, animais e plantas polos organismos parasitos."}
{"id": "243109", "revid": "85894", "url": "https://gl.wikipedia.org/wiki?curid=243109", "title": "Anido, Bares, Ma\u00f1\u00f3n", "text": "Anido \u00e9 un lugar despoboado da parroquia de Bares no concello coru\u00f1\u00e9s de Ma\u00f1\u00f3n na comarca do Ortegal. Sit\u00faase entre os lugares de Vilela e Campelo."}
{"id": "243110", "revid": "27155", "url": "https://gl.wikipedia.org/wiki?curid=243110", "title": "Am\u00edgdalas palatinas", "text": ""}
{"id": "243111", "revid": "27155", "url": "https://gl.wikipedia.org/wiki?curid=243111", "title": "Amigdalectom\u00eda", "text": "A amigdalectom\u00eda, tam\u00e9n denominada tonsilectom\u00eda, \u00e9 a ex\u00e9resis ou extirpaci\u00f3n cir\u00farxica das am\u00edgdalas palatinas (a s\u00faa inflamaci\u00f3n co\u00f1\u00e9cese tradicionalmente por \"anxinas\"), localizadas no padal, na parte posterior da gorxa. \u00c9 unha intervenci\u00f3n levada a termo por un otorrinolaring\u00f3logo. Real\u00edzase baixo anestesia e dura uns 30 minutos. \u00c9 unha operaci\u00f3n que se realiza tanto en nenos coma en adultos.\nA amigdalectom\u00eda \u00e9 unha intervenci\u00f3n cir\u00farxica que ten m\u00e1is de 3.000 anos de antig\u00fcidade na que, tradicionalmente, produc\u00edase a extracci\u00f3n de \u00e1mbalas d\u00faas am\u00edgdalas, unha a cada lado da farinxe, localizadas na chamada fosa tonsilar ou fosa amigdalina.\nEsta intervenci\u00f3n ad\u00f3itase levar a cabo en doentes que padecen amigdalites de repetici\u00f3n (da orde de m\u00e1is de 4 nun ano, m\u00e1is de 3 por ano durante 2 anos, ou m\u00e1is de dous ao ano durante tres anos). Outras raz\u00f3ns pola que se indica a extracci\u00f3n das am\u00edgdalas son a apnea obstrutiva do sono (doenza que produce ronquido intenso at\u00e9 o punto de impedir respirar correctamente durante o sono), obstruci\u00f3n nasal da v\u00eda a\u00e9rea, afectaci\u00f3n dift\u00e9rica ou abscesos periamigdalinos. En nenos \u00e9 t\u00edpico realizar conxuntamente a amigdalectom\u00eda xunto coa ex\u00e9resis das adenoides (adenoidectom\u00eda)."}
{"id": "243114", "revid": "2520", "url": "https://gl.wikipedia.org/wiki?curid=243114", "title": "Tonsilectomia", "text": ""}
{"id": "243117", "revid": "23204", "url": "https://gl.wikipedia.org/wiki?curid=243117", "title": "Gary Lewis", "text": "Gary Lewis, nado como Gary Stevenson o 30 de novembro de 1958 en Glasgow, \u00e9 un actor escoc\u00e9s de teatro, cinema e televisi\u00f3n. \u00c9 principalmente co\u00f1ecido pola s\u00faa participaci\u00f3n en filmes como \"Billy Elliot\", \"Gangs of New York\" ou \"Eragon\", e polo seu papel protagonista no documental de televisi\u00f3n \"Supervolcano\"."}
{"id": "243118", "revid": "1131", "url": "https://gl.wikipedia.org/wiki?curid=243118", "title": "The Mammoth Hunters", "text": "Os cazadores de mamuts (na versi\u00f3n orixinal The Mammoth Hunters) \u00e9 unha novela hist\u00f3rica escrita pola autora estadounidense Jean M. Auel en 1985. \u00c9 o terceiro libro da serie \"Os fillos da terra\".\nSinopse.\nO libro comeza cando as personaxes principais, unha moza chamada Ayla e un home chamado Jondalar, at\u00f3panse cun grupo co\u00f1ecido como os Mamutoi, ou cazadores de mamuts, cos cales deciden vivir durante varias estaci\u00f3ns. Os Mamutoi non s\u00f3 cazan mamuts para se alimentaren, sen\u00f3n tam\u00e9n para obteren peles, marfil e materiais para construci\u00f3n. Ademais, h\u00f3nranos e ad\u00f3ranos espiritualmente.\nAyla e Jondalar quedan a vivir no Campamento do Le\u00f3n dos Mamutoi, onde vive un bo n\u00famero de respectados membros dese pobo. O sabio m\u00e1is grande entre os Mamutoi \u00e9 Mamut, o xam\u00e1n m\u00e1is vello e o l\u00edder de t\u00f3dolos Mamuts, quen se converte no mentor de Ayla, ademais de colega nos campos do esoterismo e do pensamento. \u00d3 observar a afinidade de Ayla cos cabalos e os lobos, Mamut comeza a preparala para que se converta nunha Mamut."}
{"id": "243119", "revid": "23204", "url": "https://gl.wikipedia.org/wiki?curid=243119", "title": "Os cazadores de mamuts", "text": ""}
{"id": "243120", "revid": "1131", "url": "https://gl.wikipedia.org/wiki?curid=243120", "title": "The Plains of Passage", "text": "As chairas do tr\u00e1nsito (na versi\u00f3n orixinal The Plains of Passage) \u00e9 unha novela hist\u00f3rica escrita pola autora estadounidense Jean M. Auel en 1990. \u00c9 o cuarto libro da serie \"Os fillos da terra\".\nSinopse.\nA novela relata a viaxe dun ano dende que Ayla e Jondalar abandonan os Mamutoi e remontan o R\u00edo da Gran Nai (o Danubio) ata a chegada \u00e1s terras onde habita a tribo de Jondalar. \u00d3 longo do traxecto, Ayla vai co\u00f1ecendo distintas tribos de \"Os Outros\" -maioritariamente grupos que Jondalar co\u00f1eceu na s\u00faa viaxe cara a desembocadura do r\u00edo. Ayla \u00e9 temida por estes grupos pola s\u00faa capacidade de dominar os animais (sobre todo de \"Lobo\")."}
{"id": "243121", "revid": "23204", "url": "https://gl.wikipedia.org/wiki?curid=243121", "title": "As chairas do tr\u00e1nsito", "text": ""}
{"id": "243122", "revid": "98629", "url": "https://gl.wikipedia.org/wiki?curid=243122", "title": "The Shelters of Stone", "text": "Abeiros de pedra (na versi\u00f3n orixinal The Shelters of Stone) \u00e9 unha novela hist\u00f3rica escrita pola autora estadounidense Jean M. Auel en 2002. \u00c9 o quinto libro da serie \"Os fillos da terra\". Describe o regreso Jondalar \u00f3 seu fogar xunto con Ayla.\nSinopse.\nAyla e Jondalar rematan a s\u00faa viaxe dun ano a trav\u00e9s de Europa en compa\u00f1a dos seus amigos animais \"Lobo\", \"Whinney\" e \"Corredor\", e son recibidos polos Zelandonii, o pobo de Jondalar. Ayla s\u00e9ntese fascinada pola xente da Novena Caverna dos Zelandonii e descobre en Zelandoni, a l\u00edder espiritual da Novena Caverna, a unha compa\u00f1eira con quen poder compartir os seus co\u00f1ecementos de medicina e as s\u00faas habilidades.\nMalia que Ayla e Jondalar desexan converterse formalmente en parella durante a Reuni\u00f3n de Ver\u00e1n, alg\u00fans zelandonii temen a influencia de Ayla e rexeitan a s\u00faa relaci\u00f3n con aqueles que chaman cabezas chatas (os Neanderthal) e que ela chama Clan. Outros, mesmo se opo\u00f1en a que forme parella con Jondalar, fillo da ex xefa da tribo, e fan evidente o seu desgusto. Ayla ten que recorrer a t\u00f3dalas s\u00faas habilidades, intelixencia, co\u00f1ecementos e instintos para poder atopar o cami\u00f1o nesta complicada sociedade."}
{"id": "243123", "revid": "23204", "url": "https://gl.wikipedia.org/wiki?curid=243123", "title": "Abeiros de pedra", "text": ""}
{"id": "243125", "revid": "75439", "url": "https://gl.wikipedia.org/wiki?curid=243125", "title": "The Land of Painted Caves", "text": "A terra das covas pintadas (na versi\u00f3n orixinal The Land of Painted Caves) \u00e9 unha novela hist\u00f3rica escrita pola autora estadounidense Jean M. Auel en 2011. \u00c9 o sexto e derradeiro libro da serie \"Os fillos da terra\". Describe o regreso Jondalar \u00f3 seu fogar xunto con Ayla.\nSinopse.\nA historia contin\u00faa coa historia de Ayla, a moza criada cos Neanderthal protagonista da saga. Ayla integrouse totalmente na Novena Caverna dos zelandonii, o pobo do seu compa\u00f1eiro Jondalar, malia as s\u00faas peculiaridades e excentricidades. Ayla por fin decidiuse a ser adestrada como ac\u00f3lito da Primeira que Serve \u00e1 Nai para se converter en Zelandoni (feiticeira). Compatibiliza o seu per\u00edodo de iniciaci\u00f3n e aprendizaxe grazas \u00e1 axuda que lle presta Jondalar e a s\u00faa familia co coidado da s\u00faa pequena filla, Jonayla. Toda a tribo integrou o uso das innovaci\u00f3ns que Ayla e Jondalar trouxeron da s\u00faa longa viaxe, como o lanzavenabres e as pedras do lume, e mesmo se acostumaron \u00e1 presenza dos cabalos e do lobo."}
{"id": "243126", "revid": "23204", "url": "https://gl.wikipedia.org/wiki?curid=243126", "title": "A terra das covas pintadas", "text": ""}
{"id": "243130", "revid": "15490", "url": "https://gl.wikipedia.org/wiki?curid=243130", "title": "Of Monsters and Men", "text": "Of Monsters and Men \u00e9 unha banda de indie folk, con mesturas de indie pop e indie rock, de Islandia, formada en 2010. Ap\u00f3s ga\u00f1aren a \"M\u00fasiktilraunir\", unha competici\u00f3n de bandas musicais no 2010 no seu pa\u00eds Islandia, os integrantes do grupo foron aclamados como \"os novos Arcade Fire\" na revista Rolling Stone."}
{"id": "243133", "revid": "2520", "url": "https://gl.wikipedia.org/wiki?curid=243133", "title": "The XX", "text": ""}
{"id": "243134", "revid": "98629", "url": "https://gl.wikipedia.org/wiki?curid=243134", "title": "Sympathy for Mr. Vengeance", "text": "Sympathy for Mr. Vengeance (en hangul \ubcf5\uc218\ub294 \ub098\uc758 \uac83) \u00e9 un filme surcoreano dirixido por Park Chan-wook que se estreou no 2002. \u00c9 a primeira parte da \"The Vengeance Trilogy\" e \u00e9 seguida por \"Oldboy\" (2003) e \"Sympathy for Lady Vengeance\" (2005). O t\u00edtulo orixinal en coreano significa \"A vinganza \u00e9 mi\u00f1a\".\nSinopse.\nHistoria dun xordomudo que busca desesperadamente 10 mill\u00f3ns para poder mercar no mercado negro un ril para a s\u00faa irm\u00e1, que precisa dun transplante.\nGalard\u00f3ns e nomeamentos.\n2002 Korean Film Awards\n2002 Pusan Film Critics Awards"}
{"id": "243135", "revid": "23204", "url": "https://gl.wikipedia.org/wiki?curid=243135", "title": "Boksuneun Naui Geot", "text": ""}
{"id": "243136", "revid": "89787", "url": "https://gl.wikipedia.org/wiki?curid=243136", "title": "C\u00e1psida", "text": "A c\u00e1pside ou c\u00e1psida \u00e9 a cuberta proteica dun virus. Est\u00e1 formada por varias subunidades estruturais oligom\u00e9ricas feitas de prote\u00ednas chamadas prot\u00f3meros. As subunidades morfol\u00f3xicas tridimensionais observables, que poden corresponderse cunha mol\u00e9cula proteica ou con varias denom\u00ednanse caps\u00f3meros. As c\u00e1psides que encerran o material xen\u00e9tico do virus ch\u00e1manse nucleoc\u00e1psides (hai virus con d\u00faas c\u00e1psides como o VIH).\nAs caras da c\u00e1pside poden constar dun mesmo tipo de prote\u00edna ou de varias. Por exemplo, a c\u00e1pside do virus da glosopeda ten caras que constan de varias prote\u00ednas distintas.\nAlg\u00fans virus est\u00e1n \"envoltos\", \u00e9 dicir, a c\u00e1pside est\u00e1 envolta por unha membrana lip\u00eddica denominada \"envoltura viral\". O virus adquire est\u00e1 envoltura a partir dunha membrana da c\u00e9lula h\u00f3spede, que xeralmente \u00e9 a membrana plasm\u00e1tica, pero pode ser outra membrana interna, como a envoltura nuclear ou a do aparato de Golgi.\nUnha vez que o virus infectou a c\u00e9lula empeza a replicarse utilizando a maquinaria celular da c\u00e9lula infectada. Durante este proceso sintet\u00edzanse novas subunidades da c\u00e1pside codificadas no material xen\u00e9tico do virus, utilizando os mecanismos para a s\u00edntese de prote\u00ednas da c\u00e9lula. Nalg\u00fans virus durante o proceso de ensamblaxe, unha subunidade \"portal\" ens\u00e1mblase nun v\u00e9rtice da c\u00e1pside. A trav\u00e9s desta, transp\u00f3rtase o ADN ou ARN viral ao interior da c\u00e1pside.\nUtiliz\u00e1ronse an\u00e1lises estruturais das principais arquitecturas proteicas das c\u00e1psides para categorizar os virus en familias. Por exemplo, o bacteri\u00f3fago PRD1, o virus da alga \"Chlorella\" de \"Paramecium bursaria\" (o virus afecta \u00e1 alga que vive dentro do paramecio), e os adenovirus de mam\u00edferos foron situados na mesma familia.\nTipos.\nAs c\u00e1psides clasif\u00edcanse a grandes trazos en tres grandes grupos de acordo coa s\u00faa estrutura:\nN\u00famero de triangulaci\u00f3n.\n\u00c1s c\u00e1psides dos virus icosa\u00e9dricos as\u00edgnaselles un n\u00famero de triangulaci\u00f3n (n\u00famero T) para describir a relaci\u00f3n entre o n\u00famero de pent\u00e1gonos e de hex\u00e1gonos que forman a c\u00e1pside, \u00e9 dicir, a s\u00faa case-simetr\u00eda na c\u00e1pside. A idea do n\u00famero T foi desenvolvida orixinalmente para explicar a case-simetr\u00eda por Caspar e Klug en 1962.\nPor exemplo, un virus con forma de dodecaedro ten un n\u00famero T de 1 (xeralmente escrito T=1) e outro con forma de icosaedro truncado ter\u00eda T=3. O n\u00famero T calc\u00falase ao (1) aplicar unha cadr\u00edcula \u00e1 superficie do virus con coordenadas \"h\" e \"k\", (2) contar o n\u00famero de pasos entre os sucesivos pent\u00e1gonos na superficie do virus, e (3) aplicar a f\u00f3rmula seguinte:\nonde formula_3 e \"h\" e \"k\" son as distancias entre os sucesivos pent\u00e1gonos na superficie do virus para cada eixo (ver figura \u00e1 dereita). Canto m\u00e1is longo \u00e9 o n\u00famero T m\u00e1is hex\u00e1gonos est\u00e1n presentes en relaci\u00f3n cos pent\u00e1gonos.\nOs n\u00fameros T poden representarse de diferentes maneiras, por exemplo T=1 pode representarse s\u00f3 como un icosaedro ou un dodecaedro e, dependendo do tipo de case-simetr\u00eda, T=3 pode ser representado como dodecaedro truncado, icosidodecaedro, ou icosaedro truncado e os seus respectivos duais triaquisicosaedro, triacontaedro r\u00f3mbico, ou pentaquisdodecaedro.\nFormas espec\u00edficas.\nIcosa\u00e9drica.\nA\u00ednda que a estrutura icosa\u00e9drica \u00e9 extremadamente com\u00fan entre os virus, existen diferenzas de tama\u00f1o e lixeiras variaci\u00f3ns entre os viri\u00f3ns. Se consideramos que o virus ten unha subunidade asim\u00e9trica nunha cara triangular dun icosaedro regular, e tres subunidades en cada cara, poder\u00edan situarse 60 subunidades de forma equivalente no icosaedro. A maior\u00eda dos viri\u00f3ns, debido ao seu tama\u00f1o, te\u00f1en m\u00e1is de 60 subunidades. Estas variaci\u00f3ns foron clasificadas base\u00e1ndose no principio de case-equivalencia proposto por Donald Caspar e Aaron Klug.\nUnha estrutura icosa\u00e9drica pode considerarse como constru\u00edda con 12 pent\u00e1meros e con hex\u00e1meros. O n\u00famero de pent\u00e1meros \u00e9 fixo pero o n\u00famero de hex\u00e1meros var\u00eda. As c\u00e1psides poden constru\u00edrse con pent\u00e1meros e hex\u00e1meros minimizando o n\u00famero T (n\u00famero de triangulaci\u00f3n) de localizaci\u00f3ns non equivalentes que ocupan as subunidades, e o n\u00famero T adopta os valores enteiros 1, 3, 4, 7, 12, 13...(T = h2 + k2 + hk, con h, k igual a n\u00fameros enteiros non negativos). Estas cubertas sempre conte\u00f1en 12 pent\u00e1meros e 10 (T-1) hex\u00e1meros. A\u00ednda que esta clasificaci\u00f3n pode aplicarse \u00e1 maior\u00eda dos virus co\u00f1ecidos, tam\u00e9n hai excepci\u00f3ns, como os retrovirus, nos que as mutaci\u00f3ns puntuais rompen a simetr\u00eda.\nProlato.\n\u00c9 un icosaedro alongado ao longo dun eixo. \u00c9 unha disposici\u00f3n observada comunmente nas cabezas dos bacteri\u00f3fagos. Tales estruturas est\u00e1n compostas por un cilindro cunha tapa en cada extremo. O cilindro est\u00e1 composto de 10 tri\u00e1ngulos. O n\u00famero Q, que pode ser un enteiro positivo ou negativo, espec\u00edfica o n\u00famero de tri\u00e1ngulos, compostos de subunidades asim\u00e9tricas, que forman os 10 tri\u00e1ngulos do cilindro. As tapas clasif\u00edcanse polo n\u00famero T.\nNucleoc\u00e1pside.\nA mi\u00fado os termos c\u00e1pside e nucleoc\u00e1pside util\u00edzanse incorrectamente como sin\u00f3nimos. S\u00f3 as c\u00e1psides que se asocian directamente co \u00e1cido nucleico tam\u00e9n se poden chamar nucleoc\u00e1psides. Existen virus (como o virus da inmunodeficiencia humana) que presentan unha c\u00e1pside exterior (matriz), e unha segunda c\u00e1pside interna que encerra o \u00e1cido nucleico; esta \u00faltima ser\u00eda a nucleoc\u00e1pside, pero non a primeira."}
{"id": "243137", "revid": "25871", "url": "https://gl.wikipedia.org/wiki?curid=243137", "title": "Gary Stevenson", "text": ""}
{"id": "243138", "revid": "98629", "url": "https://gl.wikipedia.org/wiki?curid=243138", "title": "The Clan of the Cave Bear (filme)", "text": "The Clan of the Cave Bear \u00e9 un filme estadounidense dirixido por Michael Chapman que se estreou en 1986. Bas\u00e9ase na novela de Jean M. Auel \"O clan do oso das cavernas\".\nSinopse.\nAyla, unha nena Cro-Magnon de 5 anos, queda illada da s\u00faa tribo por mor dun tremor de terra e \u00e9 acollida por un grupo Neanderthal. A diferenza dela, basean os seus razoamentos e comportamentos nas experiencias dos seus antergos. Ayla, que pertence a unha especie humana mentalmente m\u00e1is desenvolvida, introduce na tribo adiantos e innovaci\u00f3ns. Pero as s\u00faas cualidades provocan o rexeitamento dos Neanderthais, que acaban expuls\u00e1ndoa da tribo.\nProduci\u00f3n.\nFoi filmado nas Rochosas canadenses e a banda sonora foi composta por Alan Silvestri. O filme foi tam\u00e9n un dos primeiros onde aparece o oso actor Bart."}
{"id": "243139", "revid": "1131", "url": "https://gl.wikipedia.org/wiki?curid=243139", "title": "Outes (hom\u00f3nimos)", "text": "O top\u00f3nimo galego Outes pode referirse a:"}
{"id": "243140", "revid": "89787", "url": "https://gl.wikipedia.org/wiki?curid=243140", "title": "Icona Pop (banda)", "text": "Icona Pop \u00e9 un d\u00fao sueco de synthpop con influencias do electro house, punk, e indie pop. Formouse no ano 2010 e est\u00e1 conformado por Aino Jawo e Caroline Hjelt. Tam\u00e9n adoitan presentarse coma disc jockeys."}
{"id": "243141", "revid": "27155", "url": "https://gl.wikipedia.org/wiki?curid=243141", "title": "Pica de Hodgson", "text": "A pica de Hodgson (\"Anthus hodgsoni\") \u00e9 un paxaro paseriforme da familia dos motac\u00edlidos. \u00c9 nativa de Asia Meridional, central e oriental, as\u00ed como tam\u00e9n da parte nordeste da Rusia europea.\nCaracter\u00edsticas.\n\u00c9 unha ave migratoria de longa distancia que no inverno se despraza cara a Indonesia e outros pa\u00edses de Asia Meridional. \u00c9 moi semellante \u00e1 pica das \u00e1rbores (\"Anthus trivialis\"), pero presenta unha cor de tons oliva e menos raias no dorso. Ademais, as marcas de cor na zona superciliar tam\u00e9n son diferentes.\nSubespecies.\nDist\u00ednguense d\u00faas subespecies de \"Anthus hodgsoni\":"}
{"id": "243145", "revid": "6178238", "url": "https://gl.wikipedia.org/wiki?curid=243145", "title": "The Naked and Famous", "text": "The Naked and Famous \u00e9 unha banda de rock indie orixinaria de Auckland, Nova Zelandia. O grupo foi fundado no ano 2008, cando Thom Powers e Aliza Xayalith gravaron dous EPs co enxa\u00f1eiro Aaron Short, un compa\u00f1eiro de estudos no MAINZ music college de Auckland, e que ulteriormente foron publicados por un selo local independente."}
{"id": "243153", "revid": "1093", "url": "https://gl.wikipedia.org/wiki?curid=243153", "title": "Especie (biolox\u00eda)", "text": ""}
{"id": "243158", "revid": "25871", "url": "https://gl.wikipedia.org/wiki?curid=243158", "title": "Anthus hodgsoni", "text": ""}
{"id": "243159", "revid": "865", "url": "https://gl.wikipedia.org/wiki?curid=243159", "title": "Texas (hom\u00f3nimos)", "text": ""}
{"id": "243161", "revid": "29029", "url": "https://gl.wikipedia.org/wiki?curid=243161", "title": "A Serra de Outes", "text": ""}
{"id": "243163", "revid": "6279", "url": "https://gl.wikipedia.org/wiki?curid=243163", "title": "Tejo", "text": ""}
{"id": "243164", "revid": "27155", "url": "https://gl.wikipedia.org/wiki?curid=243164", "title": "Nucleoc\u00e1psida", "text": ""}
{"id": "243165", "revid": "41568", "url": "https://gl.wikipedia.org/wiki?curid=243165", "title": "Andori\u00f1a de cu branco", "text": "A andori\u00f1a de cu branco ou avi\u00f3n (\"Delichon urbicum\") \u00e9 unha ave da familia das Hirundinidae.\nMorfolox\u00eda e h\u00e1bitos.\n\u00c9 unha ave de 13\u00a0cm de lonxitude e 20 gramos de peso. Similar \u00e1 andori\u00f1a com\u00fan, mais coa cola en forma de V curta. Branca toda a parte inferior do corpo, do queixo \u00e1 rabadilla. O lombo e parte superior da cabeza son negros con tonalidades azuis. A especie non presenta dimorfismo sexual.\nAve gregaria, voa con picados frecuentes, mais sen a velocidade e versatilidade da andori\u00f1a; alim\u00e9ntase de insectos voadores.\nConfiada cos humanos, a especie habita en aldeas, zonas de agro, cant\u00eds e canteiras.\nReproduci\u00f3n.\nO per\u00edodo de cr\u00eda vai de maio a setembro, facendo unha posta de 4-5 ovos. Realiza 2-3 postas \u00f3 ano, sendo o tempo de incubaci\u00f3n de 12-13 d\u00edas e permanecendo os polos 16-23 d\u00edas no ni\u00f1o. Este adoita estar en edificios ou en rochedos e ten forma convexa cun \u00fanico orificio de entrada.\nDistribuci\u00f3n.\nDe abril a outubro \u00e9 moi frecuente en toda Europa e Norte de \u00c1frica. Pasa o inverno en \u00c1frica."}
{"id": "243166", "revid": "41568", "url": "https://gl.wikipedia.org/wiki?curid=243166", "title": "Pimp\u00edn carm\u00edneo", "text": "O Pimp\u00edn carm\u00edneo (\"Carpodacus erythrinus\") \u00e9 un ave t\u00edpica do extremo norte europeo e visitante espor\u00e1dico no sur de Europa.\nMorfolox\u00eda e h\u00e1bitos.\nEspecie coa cabeza, peito e rabadilla vermello carm\u00edn. Bandullo ocre con tonalidades brancas. As femias son pardas e carecen do vermello caracter\u00edstico dos machos. Alcanza os 14\u201315\u00a0cm de lonxitude e os 21 gramos de peso. O peteiro \u00e9 pequeno mais robusto e forte.\nDe car\u00e1cter discreto e silandeiro. Complicada de detectar.\nHabita en bosques h\u00famidos, aliment\u00e1ndose de gromos, sementes e insectos.\nReproduci\u00f3n.\nA cr\u00eda real\u00edzase nos meses de xu\u00f1o e xullo. O ni\u00f1o acostuma estar en matogueiras e adoita conter entre 4 e 6 ovos. O tempo de incubaci\u00f3n \u00e9 de 13-14 d\u00edas e o de permanencia no ni\u00f1o entre 14 e 17 d\u00edas.\nDistribuci\u00f3n.\nNoroeste de Rusia, Polonia, sueste de Escandinavia e C\u00e1ucaso. Poboaci\u00f3ns illadas nas zonas monta\u00f1osas de Su\u00edza e Austria. Hiberna na India.\nVarias citas ib\u00e9ricas no sector mediterr\u00e1neo e Andaluc\u00eda."}
{"id": "243167", "revid": "23204", "url": "https://gl.wikipedia.org/wiki?curid=243167", "title": "Escribenta cabecinegra", "text": "A escribenta cabecinegra \u00e9 un ave da familia das Emberizidae.\nMorfolox\u00eda e h\u00e1bitos.\nTen unha lonxitude de 15 a 17\u00a0cm. \u00c9 unha especie moi similar \u00e1 escribenta amarela, indentificable pola caparuza negra e os costais superiores cor pardo claro. As femias e xuven\u00eds son amarelos sen caparuza. Moi emparentado coa Escribenta carivermella, coa que hibrida localmente. De feito, os xuven\u00eds son practicamente indiferenciables, O mesmo acontece cos machos durante o primeiro ano de vida.\nHabita en campos abertos con \u00e1rbores e en zonas con matogueiras, campos de oliveiras e vides, fragas de ribeira e ladeiras de monta\u00f1as.\nDistribuci\u00f3n.\nDurante a \u00e9poca de cr\u00eda (maio a xullo) local\u00edzase no sur de Italia, os Balc\u00e1ns, Asia Menor, o C\u00e1ucaso e o norte da pen\u00ednsula \u00c1rabe. Hiberna na India."}
{"id": "243168", "revid": "26995", "url": "https://gl.wikipedia.org/wiki?curid=243168", "title": "Emberiza melanocephala", "text": ""}
{"id": "243169", "revid": "7927", "url": "https://gl.wikipedia.org/wiki?curid=243169", "title": "OCRS", "text": ""}
{"id": "243170", "revid": "56817", "url": "https://gl.wikipedia.org/wiki?curid=243170", "title": "Nymphaea lotus", "text": "Nymphaea lotus, a tapadeira exipcia, ninfea branca exipcia ou loto do Exipto, \u00e9 unha planta acu\u00e1tica da familia das ninf\u00e1ceas.\nDistribuci\u00f3n xeogr\u00e1fica.\n\u00c9 orixinaria de \u00c1frica (Exipto, Botsuana, Malawi, Mozambique, Zambia, Zimbabue) e mais do Sueste asi\u00e1tico.\nFoi introducida noutros lugares coma Roman\u00eda ou os Estados Unidos de Am\u00e9rica.\nDescrici\u00f3n.\n\u00c9 co\u00f1ecida por florear \u00e1 noite e fechar as s\u00faas flores de ma\u00f1\u00e1 cedo, ten follas que boian na tona da auga e flores que sibresaen desta. \u00c9 unha planta perenne que medra at\u00e9 os 45\u00a0cm. de alto e prefire a auga morna, limpa, queda e un chisco aceda. As s\u00faas flores son brancas e \u00e1s veces con matices rosados.\nFollas cos bordos dentado-espi\u00f1entos. \"2n\" = 84.\nCrenzas exipcias.\nOs antigos exipcios consider\u00e1bana planta sacra e cr\u00edan c\u00e1 flor do loto lles daba forza e poder."}
{"id": "243171", "revid": "18868", "url": "https://gl.wikipedia.org/wiki?curid=243171", "title": "Ninfea branca exipcia", "text": ""}
{"id": "243172", "revid": "18868", "url": "https://gl.wikipedia.org/wiki?curid=243172", "title": "Loto exipcio", "text": ""}
{"id": "243173", "revid": "27155", "url": "https://gl.wikipedia.org/wiki?curid=243173", "title": "Amigdalite", "text": "A amigdalite, tam\u00e9n co\u00f1ecida como tonsilite ou anxinas, \u00e9 a inflamaci\u00f3n dunha ou \u00e1mbalas d\u00faas am\u00edgdalas palatinas, formando placas purulentas que se poden estender \u00e1 parede lateral da orofarinxe.\nEtiolox\u00eda.\nMoitas son as causas que poden desencadear unha amigdalite, sobre todo virus e bacterias. As causas m\u00e1is frecuentes son:\nAmigdalite aguda.\nCl\u00ednica.\n\u00c9 a inflamaci\u00f3n das am\u00edgdalas palatinas que acontece de xeito agudo, isto \u00e9, de poucos d\u00edas de evoluci\u00f3n. Clinicamente manif\u00e9stase por:\nPode acompa\u00f1arse de febre, dor de cabeza e malestar xeral.\nAmigdalite cr\u00f3nica bacteriana.\nCl\u00ednica.\nTem varias formas de repetici\u00f3n: hipertrofia de am\u00edgdalas palatinas, amigdalite de repetici\u00f3n, e amigdalite caseosa. Os xermes acant\u00f3anse nas criptas e dan lugar \u00e1 cl\u00ednica:"}
{"id": "243174", "revid": "2520", "url": "https://gl.wikipedia.org/wiki?curid=243174", "title": "Tonsilite", "text": ""}
{"id": "243175", "revid": "2520", "url": "https://gl.wikipedia.org/wiki?curid=243175", "title": "Anxinas", "text": ""}
{"id": "243176", "revid": "98629", "url": "https://gl.wikipedia.org/wiki?curid=243176", "title": "Life of Pi (filme)", "text": "Life of Pi \u00e9 un filme estadounidense dirixido por Ang Lee que se estreou no 2012. Bas\u00e9ase no libro de Yann Martel \"Life of Pi\".\nSinopse.\nTras un naufraxio no medio do oc\u00e9ano Pac\u00edfico, o mozo indio Pi, fillo do propietario do zoo que viaxaba da India ao Canad\u00e1, at\u00f3pase nun bote salvavidas cun \u00fanico supervivente, un tigre de Bengala."}
{"id": "243177", "revid": "2520", "url": "https://gl.wikipedia.org/wiki?curid=243177", "title": "Adenoidectomia", "text": ""}
{"id": "243178", "revid": "89787", "url": "https://gl.wikipedia.org/wiki?curid=243178", "title": "Adenoidectom\u00eda", "text": "Adenoidectom\u00eda \u00e9 o nome dado ao procedemento cir\u00farxico caracterizado pola ex\u00e9rese do tecido linfoide localizado na parte superior da nasofarinxe humana, co\u00f1ecidas como adenoides ou am\u00edgdalas far\u00ednxeas. En idades infant\u00eds, \u00e9 frecuente realizar esta intervenci\u00f3n ao mesmo tempo que se realiza a ex\u00e9rese das am\u00edgdalas palatinas, intervenci\u00f3n denominada adenoamigdalectom\u00eda. O procedemento real\u00edzase baixo anestesia xeral, e o postoperatorio \u00e9 polo xeral pouco doloroso. A dor postoperatoria pode tratarse con calmantes, mais polo xeral abonda coa inxesta de alimentos fr\u00edos ou conxelados.\nWilliam Meyer foi o primeiro cirurxi\u00e1n en realizar unha internvenci\u00f3n deste tipo."}
{"id": "243180", "revid": "111586", "url": "https://gl.wikipedia.org/wiki?curid=243180", "title": "Leite humano", "text": "O leite humano ou leite materno humano \u00e9 o leite producido polas gl\u00e1ndulas mamarias da muller para a alimentaci\u00f3n inicial dos seus fillos. O leite \u00e9 a primeira forma de nutrici\u00f3n do neonato nos mam\u00edferos antes de que poida comer e dixerir outros alimentos. Ac\u00e9ptase de forma xeral que a lactaci\u00f3n ten unha serie de beneficios para a sa\u00fade do meni\u00f1o e a nai.\nProduci\u00f3n.\nBaixo a influencia das hormonas prolactina e oxitocina, as mulleres producen leite despois de que se produce o nacemento do beb\u00e9. O leite producido inicialmente denom\u00ednase costro, o cal cont\u00e9n un nivel elevado de inmunoglobulina A (IgA), que cubrir\u00e1 o tracto gastrointestinal do neno. Isto axuda a protexer ao neonato ata que o seu propio sistema inmunitario funcione plenamente, e crea un suave efecto laxante, que expulsa o meconio e axuda a impedir a acumulaci\u00f3n de bilirrubina (un factor que contribuir\u00eda \u00e1 ictericia).\nA verdadeira incapacidade de producir leite dabondo para alimentar ao neno \u00e9 rara, e os estudos de nais de pa\u00edses subdesenvolvidos que estaban pasando un per\u00edodo de escaseza nutricional mostran que malia todo produc\u00edan cantidades de leite de calidade similar ao das nais de pa\u00edses desenvolvidos. Por\u00e9n, hai moitas raz\u00f3ns polas cales unha nai pode non producir leite suficiente. A m\u00e1is com\u00fan \u00e9 que o meni\u00f1o non conecta eficientemente coa mamila e non succiona o suficiente como para facer sa\u00edr o leite, e outras son certas medicaci\u00f3ns (como os contraceptivos con estr\u00f3xenos), enfermidades e deshidrataci\u00f3n. Unha raz\u00f3n m\u00e1is rara \u00e9 a s\u00edndrome de Sheehan, tam\u00e9n chamada hipopituitarismo posparto, que est\u00e1 asociada cunha deficiencia de prolactina, e que pode requirir a administraci\u00f3n de hormonas.\nA cantidade de leite producido depende da frecuencia coa que a nai d\u00e1 o peito (e/ou bombea leite para almacenalo); canto m\u00e1is aleite a nai ao meni\u00f1o (ou bombee leite), m\u00e1is leite producir\u00e1.\nComposici\u00f3n.\nSe faltan os nutrientes procedentes dos alimentos, estes poden obterse dos dep\u00f3sitos almacenados no corpo da nai para producir o leite, pero a\u00ednda as\u00ed, a composici\u00f3n exacta do leite materno var\u00eda dun d\u00eda para outro, dependendo da composici\u00f3n dos alimentos comidos e do ambiente, o que significa que a proporci\u00f3n de auga e graxas flut\u00faa.\nDurante os primeiros d\u00edas despois do parto, a nai produce costro. Este \u00e9 un flu\u00eddo amarelado pouco denso, que \u00e9 o mesmo flu\u00eddo que \u00e1s veces gotea dos peitos durante o embarazo. \u00c9 rico en prote\u00ednas e anticorpos que proporcionan unha inmunidade pasiva ao meni\u00f1o, xa que o seu sistema inmunitario non est\u00e1 desenvolvido no momento do nacemento. O costro tam\u00e9n axuda ao aparato dixestivo do neonato a crecer e funcionar debidamente.\nO costro cambia gradualmente ata converterse no leite maduro. Nos primeiros 3-4 d\u00edas o leite aparece pouco espeso e acuoso e sabe moi doce, e m\u00e1is tarde farase m\u00e1is espeso e cremoso. O leite humano apaga a sede e fame do meni\u00f1o e fornece as prote\u00ednas, azucres, minerais, e anticorpos que precisa.\nNas d\u00e9cadas de 1980s e 1990s era frecuencte que os profesionais da lactaci\u00f3n fixesen a diferenciaci\u00f3n entre o primeiro leite e o leite do final durante unha sesi\u00f3n de lactaci\u00f3n. Pero esta diferenciaci\u00f3n causa confusi\u00f3n, xa que non hai dous tipos de leite. En realidade, a medida que o beb\u00e9 se aleita o contido de graxa do leite aumenta gradualmente, polo que o leite se fai cada vez m\u00e1is graxo.\nO nivel de inmunoglobulinas A (IgA) no leite humano mantense alto desde o d\u00eda 10 ata polo menos 7,5 meses despois do parto.\nO leite humano cont\u00e9n de 0,8% a 0,9% de prote\u00ednas, 4,5% de graxas, 7,1% de carbohidratos, e 0,2% de minerais. Os carbohidratos son principalmente a lactosa; identific\u00e1ronse como compo\u00f1entes menores varios oligosac\u00e1ridos baseados na lactosa.\nA fracci\u00f3n graxa cont\u00e9n triglic\u00e9ridos espec\u00edficos de \u00e1cido palm\u00edtico e \u00e1cido oleico (triglic\u00e9ridos con enlace \u00e9ster O-P-O), e tam\u00e9n cantidades bastante grandes de l\u00edpidos con dobres enlaces trans que alg\u00fans estudos consideran beneficiosos para a sa\u00fade (a diferenza doutras graxas trans). Tr\u00e1tase do \u00e1cido vacc\u00e9nico, e o \u00e1cido linoleico conxugado (CLA) que supo\u00f1en o 6% da graxa do leite humano.\nAs principais prote\u00ednas son a case\u00edna (hom\u00f3loga da \u03b2-case\u00edna bovina), \u03b1-lactoalbumina, lactoferrina (apo-lactoferrina), IgA, lisozima, e albumina s\u00e9rica. Nun ambiente \u00e1cido como o do est\u00f3mago, a \u03b1-lactoalbumina despr\u00e9gase adoptando unha forma diferente e \u00fanese ao \u00e1cido oleico para formar un complexo chamado HAMLET que ten a capacidade de matar c\u00e9lulas tumorais. Isto crese que contrib\u00fae \u00e1 protecci\u00f3n dos beb\u00e9s lactantes contra o cancro.\nOs compostos que conte\u00f1en nitr\u00f3xeno non proteico supo\u00f1en o 25% do nitr\u00f3xeno do leite, e entre eles est\u00e1n a urea, \u00e1cido \u00farico, creatina, creatinina, amino\u00e1cidos, e nucle\u00f3tidos. O leite materno ten tam\u00e9n variaci\u00f3ns circadianas na s\u00faa composici\u00f3n; alg\u00fans dos nucle\u00f3tidos prod\u00facense m\u00e1is comunmente durante a noite, outros durante o d\u00eda.\nO leite materno proporciona un tipo de endocannabinoide chamado 2-araquidonoilglicerol.\nO leite humano das nais diab\u00e9ticas ten diferente composici\u00f3n ca o das mulleres non diab\u00e9ticas. Pode conter niveis elevados de glicosa e insulina e niveis diminu\u00eddos de \u00e1cidos graxos poliinsaturados. Detectouse un efecto dependente de dose exercido polo leite de diab\u00e9ticas sobre o aumento de atrasos da linguaxe nos nenos, a\u00ednda que os doutores recomendan que as nais diab\u00e9ticas dean o peito a pesar dese risco potencial.\nComparaci\u00f3n con outros leites.\nTodas as especies de mam\u00edferos producen leite, pero a s\u00faa composici\u00f3n en cada especie var\u00eda amplamente, e nalg\u00fans casos son moi diferentes \u00e1 do leito humano. En xeral, o leite dos mam\u00edferos que se aleitan con gran frecuencia (o que incl\u00fae aos humanos) \u00e9 menos rica, ou m\u00e1is augada, ca o leite dos mam\u00edferos que se aleitan con menos frecuencia. O leite humano \u00e9 menos espeso e m\u00e1is doce ca o de vaca, por exemplo.\nO leite de vaca enteiro cont\u00e9n demasiado pouco ferro, retinol, vitamina E, vitamina C, vitamina D, graxas insaturadas ou \u00e1cidos graxos esenciais para os requirimentos dun beb\u00e9. Ademais ten demasiadas prote\u00ednas, sodio, potasio, f\u00f3sforo e cloruro o cal pode someter a un esforzo os inmaturos riles infant\u00eds. Ademais, as prote\u00ednas, graxas e calcio do leite vac\u00fan son m\u00e1is dif\u00edciles de dixerir e absorber polo neno ca os do leite humano. Unha pequena porci\u00f3n dos nenos son al\u00e9rxicos ao leite vac\u00fan, xeralmente \u00e1s s\u00faas prote\u00ednas. Estes problemas tam\u00e9n poden afectar aos leites maternizados derivados do leite de vaca.\nBeneficios.\nA Organizaci\u00f3n Mundial da Sa\u00fade recomenda dar o peito durante os primeiros seis meses de vida, e introducir gradualmente as comidas s\u00f3lidas despois dese tempo. A lactaci\u00f3n complementaria recom\u00e9ndase ata os dous anos ou m\u00e1is, xa que tam\u00e9n \u00e9 beneficiosa nos nenos pequenos. A lactaci\u00f3n no neno dimin\u00fae o risco de contraer diversas infecci\u00f3ns e enfermidades cr\u00f3nicas e favorece a s\u00faa maduraci\u00f3n cognitiva.\nA lactaci\u00f3n materna tam\u00e9n proporciona beneficios para a sa\u00fade da nai. Axuda \u00e1 nai a que o seu aparato reprodutor se recupere despois do parto, e que volva ao seu peso normal anterior ao ambarazo, e, segundo alg\u00fans estudos, reduce o risco de cancro de mama durante a vida.\nA\u00ednda que a lactaci\u00f3n materna \u00e9 universalmente prescribida, nalg\u00fans pa\u00edses a partir da d\u00e9cada de 1950 dita lactaci\u00f3n pasou por un per\u00edodo en que non estaba de moda e no que se consideraba que os leites maternizados de f\u00f3rmula eran superiores ao leite de peito. Por\u00e9n, hoxe reco\u00f1\u00e9cese xeneralizadamente que ning\u00fan leite maternizado de f\u00f3rmula pode igualar as cualidades do leite materno. Ademais das cantidades axeitadas de carbohidratos, prote\u00ednas e graxas, o leite materno proporciona vitaminas, minerais, encimas dixestivos, hormonas, anticorpos e linfocitos procedentes da nai que axudan ao meni\u00f1o a resistir as infecci\u00f3ns. A funci\u00f3n inmune do leite materno \u00e9 individualizada, xa que a nai entra en contacto cos pat\u00f3xenos que colonizan ao meni\u00f1o ao tocalo e agarimalo, e as\u00ed o sistema inmunol\u00f3xico materno fabrica anticorpos contra eses pat\u00f3xenos, que despois pasan polo leite ao seu fillo. O leite materno cont\u00e9n menos ferro ca os leites de f\u00f3rmula (e ca o de vaca), xa que o ferro \u00e9 esencial para a supervivencia dos pat\u00f3xenos dentro do h\u00f3spede. Por\u00e9n, o ferro fornecido polo leite materno est\u00e1 m\u00e1is dispo\u00f1ible para o organismo do neno que o subministrado no leite maternizado de f\u00f3rmula ou en suplementos diet\u00e9ticos. Arredor dos 4 a 6 meses de idade os dep\u00f3sitos de ferro intestinal almacenados ho f\u00edgado do neno est\u00e1n esgotados; por tanto, este \u00e9 o momento en que se introduce a alimentaci\u00f3n complementaria.\nA maior\u00eda das mulleres que non dan o peito aos seus fillos utilizan leites de f\u00f3rmula, pero outras almacenan e conservan o leite extra\u00eddo do peito para usalo noutro momento ou, nalg\u00fans pa\u00edses, existen bancos de leite humano doado por voluntarias que pode obterse por prescrici\u00f3n.\nTransmisi\u00f3n de substancias prexudiciais.\nA pesar do risco da transmisi\u00f3n de substancias a trav\u00e9s do leite da nai ao fillo, a lactaci\u00f3n materna ten m\u00e1is vantaxes ca os leites maternizados de f\u00f3rmula, e, con poucas excepci\u00f3ns, a OMS recomenda a lactaci\u00f3n exclusiva nos primeiros 6 meses de vida.\nF\u00e1rmacos.\nAs c\u00e9lulas produtoras de leite son m\u00e1is permeables \u00e1s drogas durante a primeira semana despois do parto.\nAs caracter\u00edsticas dos f\u00e1rmacos que fan que estes incrementen a s\u00faa excreci\u00f3n no leite son:\nOs f\u00e1rmacos son transportados polo plasma sangu\u00edneo a trav\u00e9s das c\u00e9lulas dos ductos ata o leite por difusi\u00f3n ou transporte activo. Isto \u00faltimo pode orixinar que haxa unha maior concentraci\u00f3n do f\u00e1rmaco no leite ca no plasma da nai.\nAs cantidades da maior\u00eda dos f\u00e1rmacos no leite non exceden o 2% do total da dose inxerida.\nO alcohol tam\u00e9n pode pasar ao leite materno.\nContaminantes do ambiente.\nOs contaminantes ambientais que se encontran no leite xeralmente non son dani\u00f1os, e deber\u00edan terse en consideraci\u00f3n s\u00f3 cando os niveis ambientais son infrecuentemente altos. Os contaminantes m\u00e1is preocupantes son os pesticidas, mercurio org\u00e1nico, e chumbo. O DDT e a dieldrina son inevitables e poden detectarse en pequenas cantidades no leite e mesmo en leites maternizados de f\u00f3rmula. Os pesticidas e outras substancias t\u00f3xicas bioacum\u00falanse; \u00e9 dicir, os seres vivos que est\u00e1n m\u00e1is altos na cadea tr\u00f3fica almacenan m\u00e1is cantidade deles nas s\u00faas graxas corporais. Isto pode observarse especialmente nos inuit (esquim\u00f3s), que te\u00f1en unha dieta fundamentalmente carn\u00edvora. Estanse a facer estudos sobre o leite das nais inuit sobre os efectos dos bifenilos policlorados e contaminantes org\u00e1nicos persistentes, que mostran que dito leite ten niveis moi altos de compostos t\u00f3xicos.\nContaxio de enfermidades infecciosas.\nO leite materno non \u00e9 est\u00e9ril, polo que pode conter bacterias e virus, e a nai lactante que te\u00f1a certas enfermidades transmisibles pode infectar ao neno, como \u00e9 o caso de infecci\u00f3ns por virus como o VIH e o CMV. \u00c1s nais infectadas polo VIH acons\u00e9llaselles non dar de mamar.\nUsos alternativos do leite humano.\nAdemais de nutrir ao neno, ao leite humano t\u00e9\u00f1enselle dado outros usos, especialmente usos medicinais. O leite materno cont\u00e9n fortes anticorpos e antitoxinas que moita xente cre que promoven a curaci\u00f3n e a sa\u00fade xeral e \u00fasano como remedio caseiro contra conxuntivite, picadas de insectos, queimaduras e abrasi\u00f3ns, a\u00ednda que a ciencia m\u00e9dica nunca o considerou unha panacea. Como caso curioso alg\u00fans restaurantes te\u00f1en usado leite humano nas s\u00faas preparaci\u00f3ns."}
{"id": "243181", "revid": "27155", "url": "https://gl.wikipedia.org/wiki?curid=243181", "title": "Leite materno", "text": ""}
{"id": "243183", "revid": "98629", "url": "https://gl.wikipedia.org/wiki?curid=243183", "title": "Valhalla Rising (filme)", "text": "Valhalla Rising \u00e9 un filme dinamarqu\u00e9s-escoc\u00e9s dirixido por Nicolas Winding Refn que se estreou no 2009. O filme ten lugar arredor do ano 1000 e segue a historia dun guerreiro n\u00f3rdico chamado Un-ollo e un rapaz que viaxan cun grupo de cruzados cristi\u00e1ns cara a Terra Santa. Por\u00e9n, at\u00f3panse nunha terra desco\u00f1ecida asolados por forzas invisibles e visi\u00f3ns. O filme foi rodado completamente en Escocia. O t\u00edtulo procede da mestura de \"Scorpio Rising\" e \"Lucifer Rising\" coa tem\u00e1tica viquinga. Malia que tivo unha boa acollida por parte da cr\u00edtica, a recadaci\u00f3n apenas foi unha fracci\u00f3n dos custos de produci\u00f3n.\nSinopse.\nUn-ollo (Mads Mikkelsen), un enigm\u00e1tico guerreiro de gran forza que foi escravizado durante anos, mata \u00f3 seu amo e logra escapar coa axuda dun neno \u00f3 cal leva consigo. Tras enrolarse nun barco viquingo, emprenden unha viaxe que os leva a unha terra desco\u00f1ecida, onde reinan a dor e o sangue."}
{"id": "243184", "revid": "98629", "url": "https://gl.wikipedia.org/wiki?curid=243184", "title": "A Game of Thrones (xogo de mesa)", "text": "A Game of Thrones \u00e9 un xogo de mesa de estratexia creado por Christian T. Petersen e comercializado por Fantasy Flight Games no 2003. O xogo bas\u00e9ase na serie de libros de fantas\u00eda \"A Song of Ice and Fire\" de George R. R. Martin. O xogo ten d\u00faas expansi\u00f3ns, \"A Clash of Kings\" (2004) e \"A Storm of Swords\" (2006).\n\"A Game of Thrones\" permite \u00f3s xogadores escoller entre varias das Grandes Casas que loitan polo control dos Sete Reinos, inclu\u00edndo a Casa Stark, a Casa Lannister, a Casa Baratheon, a Casa Greyjoy, a Casa Tyrell e na expansi\u00f3n \"A Clash of Kings\", a Casa Martell. Os xogadores controlan ex\u00e9rcitos para asegurar o apoio nas diversas rexi\u00f3ns que compo\u00f1en os Sete Reinos co obxectivo de captar apoio dabondo para reivindicar o Trono de Ferro. A mec\u00e1nica b\u00e1sica do xogo lembra \u00e1 de \"Diplomacy\", especialmente no proceso de dar ordes.\nNo 2004, \"A Game of Thrones\" ga\u00f1ou tres Premio Origins \u00f3 \"Mellor xogo de mesa tradicional\", \"Mellor xogo de mesa\" e \"Mellor dese\u00f1o\" entre t\u00f3dolos xogos de 2003.\nUnha segunda edici\u00f3n do xogo foi comercializada no 2011."}
{"id": "243185", "revid": "43749", "url": "https://gl.wikipedia.org/wiki?curid=243185", "title": "Henry A. Kissinger", "text": ""}
{"id": "243186", "revid": "89787", "url": "https://gl.wikipedia.org/wiki?curid=243186", "title": "Mielopat\u00eda asociada ao virus HTLV-1", "text": " \nA Mielopat\u00eda asociada ao virus HTLV-1, tam\u00e9n denominada paraparesia esp\u00e1stica tropical (PET), \u00e9 unha doenza neurol\u00f3xica hereditaria agrupada dentro do grupo das doenzas desmielinizantes. Est\u00e1 causada por un retrovirus, o virus linfotr\u00f3pico de c\u00e9lulas T humano tipo I (ou HTLV-1), descuberto no ano 1980. Este virus foi asociado dende 1985 cos s\u00edntomas da mielopat\u00eda cr\u00f3nica denominada paraparesia esp\u00e1stica tropical, en doentes de Martinica, Xamaica e Colombia, e a denominada paraparesia esp\u00e1sticas espi\u00f1al no sur do Xap\u00f3n, que tam\u00e9n se asociou a unha variedade do virus designada coma HTLV-II.\nCl\u00ednica.\nOs s\u00edntomas da paraparesia esp\u00e1stica tropical son, ao inicio, dificultade para cami\u00f1ar. Nalg\u00fans doentes a enfermidade manif\u00e9stase primeiro con estomatite, conxuntivite e diarrea. A partir do primeiro ano da doenza, pres\u00e9ntase alteraci\u00f3ns no control dos esf\u00ednteres vesicais e vexiga neur\u00f3xena, impotencia sexual en homes, cambras en membros inferiores e hiperreflexia osteotendinosa, dor lumbar e estre\u00f1emento.\nCo paso do tempo, o paciente perde totalmente a capacidade de empregar os membros inferiores e pode perder a sensibilidade nos p\u00e9s. Este fen\u00f3meno denom\u00ednase paraparesia, e nesta doenza ten unha orixe viral. As\u00ed, ha de diferenciarse da paraparesia esp\u00e1stica familiar, cuxo orixe \u00e9 hereditario. Para establecer a diferenza entre \u00e1mbalas d\u00faas paraparesias, c\u00f3mpre realizar estudos inmunol\u00f3xicos de ant\u00edxenos e anticorpos anti-HTLV.\nTratamento.\nNa actualidade non hai ning\u00fan tratamento curativo eficaz contra a paraparesia esp\u00e1stica tropical. Por\u00e9n, a estes doentes ad\u00f3itaselle pautar interfer\u00f3n alfa ou ciclofosfamida, iso si con resultados incertos. O resto do tratamento que se emprega \u00e9 puramente sintom\u00e1tico, isto \u00e9, procura calmar a sintomatolox\u00eda derivada da doenza, para o control farmacol\u00f3xico de s\u00edntomas coma a espasticidade, a dor, a incontinencia urinaria. A rehabilitaci\u00f3n xoga tam\u00e9n un papel importante dadas as grandes dificultades dos pacientes para cami\u00f1aren."}
{"id": "243187", "revid": "2520", "url": "https://gl.wikipedia.org/wiki?curid=243187", "title": "Paraparesia esp\u00e1stica tropical", "text": ""}
{"id": "243189", "revid": "89787", "url": "https://gl.wikipedia.org/wiki?curid=243189", "title": "Encefalomielite aguda diseminada", "text": " \nA encefalomielite aguda diseminada (EMAD) \u00e9 unha doenza neurol\u00f3xica agrupada dentro do grupo das doenzas desmielinizantes. Ten unha causa inmunol\u00f3xica, aparecendo d\u00edas ou semanas despois ap\u00f3s unha vacinaci\u00f3n fronte a un determinado organismo, sobre todo fronte \u00e1s vacinas da var\u00edola e da rabia. Neste senso, \u00e9 unha especie de reacci\u00f3n adversa \u00e1 vacinaci\u00f3n.\nTralo antecedente de vacinaci\u00f3n, un proceso autoinmune provoca a inflamaci\u00f3n brusca e monof\u00e1sica do enc\u00e9falo e m\u00e1is da medula espi\u00f1al. que afecta \u00e1 substancia branca produc\u00edndose unha desmielinizaci\u00f3n, igual que acontece coa esclerose m\u00faltiple. De feito, moitos autores consid\u00e9rana unha esclerose m\u00faltiple borderline. A incidencia desta doenza \u00e9 da orde de 8 persoas por cada 1\u00a0000\u00a0000 de habitantes por ano.\nCl\u00ednica.\nA sintomatolox\u00eda principal consiste en:\nTratamento.\nNon existe un tratamento curativo da doenza. As\u00ed, o tratamento farmacol\u00f3xico c\u00e9ntrase en reducir a inflamaci\u00f3n por medio de antiinflamatorios. As\u00ed, adoitan pautarse corticoides intravenosos a doses altas."}
{"id": "243201", "revid": "98629", "url": "https://gl.wikipedia.org/wiki?curid=243201", "title": "O carro e o home", "text": "O carro e o home \u00e9 un filme documental en branco e negro dirixido por Antonio Rom\u00e1n e guionizado entre Xaqu\u00edn Lorenzo e o propio Antonio Rom\u00e1n. Foi rodado en 1940 e estreado en 1945. Finalizada a rodaxe, o filme quedou sen sonorizar. Xaqu\u00edn Lorenzo gardou unha copia en Ourense que se restaurou e sonorizou en 1980 grazas \u00f3 impulso de Eloy Lozano e a colaboraci\u00f3n co Museo do Pobo Galego. Carlos Serrano de Osma sonorizou outra copia pola s\u00faa conta en 1945.\n\u00c9 un relato da vida do carro galego, na cal interve\u00f1en veci\u00f1os da aldea de Fac\u00f3s, no concello ourens\u00e1n de Lobeira. Xaqu\u00edn Lorenzo e Antonio Rom\u00e1n ach\u00e9ganse \u00e1 vida no rural a trav\u00e9s do carro, un s\u00edmbolo da cultura material galega.\nSinopse.\nO carro representa m\u00e1is que un transporte de labor na Galicia rural. Formaba parte do traballo, da cultura, da paisaxe e do lecer dos labregos. As\u00ed, am\u00f3sase o ciclo de vida dun carro dende a s\u00faa construci\u00f3n ata a s\u00faa \"morte\", ademais doutras tarefas da vida coti\u00e1 da aldea como a malla ou a confecci\u00f3n do li\u00f1o.\nProduci\u00f3n.\nO filme f\u00edxose con poucos medios, aproveitando que Antonio Rom\u00e1n ti\u00f1a a s\u00faa propia c\u00e1mara e unha pequena moviola na casa. Ti\u00f1a un orzamento de 8.000 ptas (48 euros) que se investiron para levar \u00f3 laboratorio os 100 planos dos que se comp\u00f3n."}
{"id": "243204", "revid": "98629", "url": "https://gl.wikipedia.org/wiki?curid=243204", "title": "Campionato do Mundo de Motociclismo 2013", "text": " \nA tempada 2013 do Campionato do Mundo de Motociclismo \u00e9 a 65\u00aa edici\u00f3n dos mundiais de velocidade organizados pola Federaci\u00f3n Internacional de Motociclismo. Por segundo ano consecutivo o campionato consta das seguintes 3 categor\u00edas: MotoGP, Moto2 e Moto3, sendo a MotoGP a categor\u00eda ra\u00ed\u00f1a.\nOs encargados de defender o t\u00edtulo de campi\u00f3n do mundo da edici\u00f3n 2012 ter\u00edan que ser Jorge Lorenzo, Marc M\u00e1rquez e Sandro Cortese, pero os dous \u00faltimos subiron unha categor\u00eda, de xeito que o vixente campi\u00f3n de Moto2 correr\u00e1 en MotoGP, e o campi\u00f3n de Moto3 correr\u00e1 en Moto2.\nGrandes Premios.\nO campionato est\u00e1 composto por 18 grandes premios en MotoGP e 17 no caso de Moto2 e Moto3, pois na novena carreira do ano, a que ten lugar en Laguna Seca, s\u00f3 se disputa a categor\u00eda ra\u00ed\u00f1a.\nSistema de puntuaci\u00f3n.\nAs tres categor\u00edas comparten o seguinte sistema de puntuaci\u00f3n:\nMotoGP.\nClasificaci\u00f3n.\nA seguinte t\u00e1boa amosa a clasificaci\u00f3n por puntos do campionato de MotoGP:\nV\u00e9xase tam\u00e9n.\nLigaz\u00f3ns externas.\n&lt;/small&gt;"}
{"id": "243211", "revid": "1093", "url": "https://gl.wikipedia.org/wiki?curid=243211", "title": "Henry Alfred Kissinger", "text": ""}
{"id": "243212", "revid": "56817", "url": "https://gl.wikipedia.org/wiki?curid=243212", "title": "Orballo", "text": "O voc\u00e1bulo orballo pode referirse a:"}
{"id": "243215", "revid": "56817", "url": "https://gl.wikipedia.org/wiki?curid=243215", "title": "Museo de l'Orangerie", "text": " \nO Museo da Orangerie (en franc\u00e9s Mus\u00e9e de l'Orangerie) \u00e9 unha galer\u00eda de arte impresionista e postimpresionista localizada na Place de la Concorde en Par\u00eds.\nCont\u00e9n traballos de Paul C\u00e9zanne, Henri Matisse, Amedeo Modigliani, Claude Monet, Pablo Picasso, Pierre-Auguste Renoir, Henri Rousseau, Chaim Soutine, Alfred Sisley e Maurice Utrillo entre outros.\nA galer\u00eda est\u00e1 \u00e1 beira do Sena, no antigo invernadoiro do Palacio das Tullerias nos Xard\u00edns das Tullerias.\nHistoria.\nUn ciclo de pinturas de Monet sobre ninfeas, co\u00f1ecido como \"As ninfeas\" (\"Nymph\u00e9as\") foi colocado na planta baixa da Orangerie en 1927. O museo acolleu a colecci\u00f3n Walter-Guillaume de pintura impresionista desde 1965.\nO museo fechou ao p\u00fablico dende finais de agosto de 1999 at\u00e9 maio de 2006. Durante varios meses antes de quedar fechado houbo unha exhibici\u00f3n especial das \"Ninfeas\" de Monet que estaban espalladas por museos de todo o mundo. Inclu\u00edronse m\u00e1is de 60 das 250 pinturas que fixo das ninfeas do seu xard\u00edn. As paredes foron repintadas en tons p\u00farpuras e violetas para esta exposici\u00f3n en particular. A Orangerie foi renovada para trasladar as pinturas ao segundo andar da galer\u00eda. Agora est\u00e1n dispo\u00f1\u00edbeis baixo unha luz difusa tal como inicialmente pretendera Monet. As oito pinturas am\u00f3sanse en d\u00faas habitaci\u00f3ns."}
{"id": "243216", "revid": "18868", "url": "https://gl.wikipedia.org/wiki?curid=243216", "title": "Museo da Orangerie", "text": ""}
{"id": "243217", "revid": "18868", "url": "https://gl.wikipedia.org/wiki?curid=243217", "title": "Orangerie", "text": ""}
{"id": "243220", "revid": "18868", "url": "https://gl.wikipedia.org/wiki?curid=243220", "title": "As ninfeas (Monet)", "text": ""}
{"id": "243221", "revid": "12452", "url": "https://gl.wikipedia.org/wiki?curid=243221", "title": "Les nymph\u00e9as", "text": ""}
{"id": "243222", "revid": "56817", "url": "https://gl.wikipedia.org/wiki?curid=243222", "title": "Aznar", "text": "O nome e apelido Aznar pode referirse a:"}
{"id": "243223", "revid": "18868", "url": "https://gl.wikipedia.org/wiki?curid=243223", "title": "Os nen\u00fafares", "text": ""}
{"id": "243226", "revid": "89787", "url": "https://gl.wikipedia.org/wiki?curid=243226", "title": "Aiaaira", "text": "Aiaaira (\u0410\u0438\u0430\u0430\u0438\u0440\u0430, Abkhazo 'vitoria') \u00e9 o himno nacional de Abkhazia. Foi adoptado en 1992. A letra foi escrita por Gennady Alamia, e a m\u00fasica foi composta por Valera \u00c7kaduwa."}
{"id": "243227", "revid": "16394", "url": "https://gl.wikipedia.org/wiki?curid=243227", "title": "Operaci\u00f3n matem\u00e1tica", "text": ""}
{"id": "243233", "revid": "89787", "url": "https://gl.wikipedia.org/wiki?curid=243233", "title": "Kouros", "text": "O kouros -plural, kouroi-, (en\u00a0grego\u00a0antigo \u03ba\u03bf\u1fe6\u03c1\u03bf\u03c2 -\u00a0\"mozo-\", plural \u03ba\u03bf\u1fe6\u03c1\u03bf\u03b9) \u00e9 un tipo de escultura exenta t\u00edpica da Grecia Arcaica (s\u00e9culos VII - V a.C.).\nCaracter\u00edsticas.\nConsist\u00edan nun rapaz novo visto frontalmente de p\u00e9, coa perna esquerda lixeiramente m\u00e1is avanzada, os brazos pegados ao corpo, \u00e1s veces algo dobrados \u00e1 altura dos c\u00f3bados e as mans pechadas. Resulta caracter\u00edstico o seu sorriso, denominado sorriso arcaico, que m\u00e1is que unha expresi\u00f3n de xovialidade debe interpretarse como produto dun certo xeito de esculpir a cara. Pos\u00faen unha clara influencia exipcia, con dous trazos caracter\u00edsticos gregos: o feito de se representaren espidos e a carencia dun alicerce de apoio na parte posterior.\nEran erixidas por familias de clase alta como monumentos funerarios ou a modo de ofrendas nos santuarios dos deuses. Adoitaban levar unha inscrici\u00f3n co nome do doante, polo que serv\u00edan como unha especie de anuncio do alto rango do que gozaban este e a s\u00faa familia dentro da comunidade.\nEvoluci\u00f3n.\nOs kouroi experimentaron unha evoluci\u00f3n dende as primeiras esculturas \u00e1s \u00faltimas. As\u00ed, os primeiros presentaban un aspecto moi r\u00edxido, como de bloque, cunha influencia exipcia moi n\u00edtida, exemplificada nun tratamento sumamente estereotipado da cabeleira (Cleobis e Bit\u00f3n, foto na marxe).\nPosteriormente, vaise abandonando timidamente esa rixidez en favor dunha postura algo m\u00e1is natural, a\u00ednda que os elementos arcaicos seguen a ser notables (kouros de Anavysos, foto na marxe).\nFinalmente, xa finalizando a \u00e9poca arcaica grega, os kouroi par\u00e9cense xa bastante a un rapaz de verdade, cos detalles anat\u00f3micos definidos con precisi\u00f3n e unhas proporci\u00f3ns ben coidadas, constitu\u00edndo a todas luces un antecdente do ideal cl\u00e1sico da figura humana (Critios, foto na marxe)."}
{"id": "243235", "revid": "16394", "url": "https://gl.wikipedia.org/wiki?curid=243235", "title": "Kor\u00e9 (arquitectura)", "text": ""}
{"id": "243236", "revid": "16394", "url": "https://gl.wikipedia.org/wiki?curid=243236", "title": "Kor\u00e9", "text": ""}
{"id": "243237", "revid": "89787", "url": "https://gl.wikipedia.org/wiki?curid=243237", "title": "Santuario", "text": "Un santuario (do lat\u00edn \"sanctuarium\") \u00e9 un lugar sagrado dedicado a unha deidade, devanceiro, heroe, m\u00e1rtir, santo, demo, ou a unha figura de respecto similar, onde \u00e9 venerada ou adorada. Os santuarios con frecuencia conte\u00f1en \u00eddolos, reliquias ou outros obxectos asociados coa figura que se venera. Un santuario en que se fan ofrendas votivas ch\u00e1mase altar.\nOs santuarios at\u00f3panse en moitas relixi\u00f3ns do mundo, inclu\u00eddas o cristianismo, o islam, o hindu\u00edsmo, o budismo, a relixi\u00f3n tradicional chinesa, o xinto\u00edsmo, o paganismo xerm\u00e1nico e a fe Bah\u00e1'\u00ed, as\u00ed como en ambientes seculares e non relixiosos, como os monumentos de guerra. Os santuarios situ\u00e1nse en contornas diferentes, como igrexas, templos, cemiterios, museos ou no fogar. Os santuarios port\u00e1tiles tam\u00e9n aparecen nalgunhas culturas.\nTipos de santuarios.\nSantuarios do templo.\nMoitos santuarios at\u00f3panse dentro dos edificios e nos templos dese\u00f1ados especificamente para o culto, como as igrexas cristi\u00e1s ou os mandir do hindu\u00edsmo. O santuario adoita ser o centro de atenci\u00f3n do edificio, e ten un lugar destacado. Neses casos, os seguidores da fe re\u00fanense dentro do edificio para venerar a deidade no santuario. Na arquitectura cl\u00e1sica do templo, o santuario pode ser sin\u00f3nimo da cella.\nSantuarios dom\u00e9sticos.\nHistoricamente, no hindu\u00edsmo, o budismo e o catolicismo, e tam\u00e9n en relixi\u00f3ns modernas como o neopaganismo, \u00e9 com\u00fan atopar un santuario dentro da casa ou da tenda. Este santuario adoita ser unha estrutura pequena ou unha configuraci\u00f3n de imaxes e figuras dedicadas a unha deidate que \u00e9 parte da relixi\u00f3n oficial, aos devanceiros ou a unha deidade dom\u00e9stica.\nSantuarios de xard\u00edn.\nNo fondo dos xard\u00edns de moitas persoas local\u00edzanse pequenos santuarios de diversas relixi\u00f3ns. Alg\u00fans consisten, no caso do cristianismo, nunha imaxe de Xesucristo, a Virxe Mar\u00eda ou un santo nun pedestal; alg\u00fans incl\u00faen pinturas ou elementos arquitect\u00f3nicos. Nos Estados Unidos alg\u00fans lembran a altares laterais cunha estatua colocada nun nicho ou gruta e que se co\u00f1ecen coloquialmente como \"bathtub Madonna\" (\"ba\u00f1eira da Virxe\").\nSantuarios ao bordo dos cami\u00f1os.\nEn ocasi\u00f3ns col\u00f3canse nas estradas ou cami\u00f1os pequenas imaxes, en xeral dentro dalg\u00fan pequeno refuxio. \u00c1s veces sit\u00faanse nun asentamento ou nun cruzamento de cami\u00f1os."}
{"id": "243238", "revid": "47401", "url": "https://gl.wikipedia.org/wiki?curid=243238", "title": "Park Chan-wook", "text": "Park Chan-wook (Hangul \ubc15\ucc2c\uc6b1) nado o 23 de agosto de 1963 en Se\u00fal, \u00e9 un director, guionista, produtor e cr\u00edtico surcoreano. Un dos m\u00e1is famosos e aclamados directores de cine do seu pa\u00eds, Park \u00e9 co\u00f1ecido polos seus filmes \"Joint Security Area\", \"Thirst\" e \"The Vengeance Trilogy\", un saga de tres filmes composta por \"Sympathy for Mr. Vengeance\" (2002), \"Oldboy\" (2003) E \"Sympathy for Lady Vengeance\" (2005)."}
{"id": "243239", "revid": "89787", "url": "https://gl.wikipedia.org/wiki?curid=243239", "title": "Castro Candaz", "text": "O Castro Candaz son os restos dun poboado castrexo e fortaleza medieval, situados entre as desembocaduras do r\u00edo da Lama e o r\u00edo Enviande no r\u00edo Mi\u00f1o, na parroquia de Pedrafita (Chantada). Actualmente est\u00e1 asolagado polas augas do encoro de Belesar.\nHistoria.\nSegundo o memorial nobiliario da casa de Camba, o Castro Candaz foi fundado polo c\u00f3nsul romano Lucio Cambero, destinado en Lugo e vinculado familiarmente aos \u201cmonta\u00f1eses de Galicia\u201d, que loitar\u00eda xunto coa tribo dos aunonenses fronte a d\u00faas lexi\u00f3ns romanas mandadas polo emperador Traxano. Trala derrota, Lucio Cambero ret\u00edrase ao castro.\nSegundo Formoso Lamas, durante a segunda vaga de invasi\u00f3ns normandas, estes superaron o Monte Faro e chegaron at\u00e9 Chantada, onde se erguera unha empalizada (\"Plantata\"). Tras arrasaren coa vila, os viquingos seguiron avanzando e os nobres da vila refuxi\u00e1ronse en Castro Candaz, custodiado pola familia dos Erice ou Eriz. onde recibiron a axuda das tropas do rei Ramiro I de Asturias.\nDurante a idade media posiblemente o castro estivo vinculado a alg\u00fan tipo de porto que atravesara o Mi\u00f1o por esta banda.\nA fortaleza foi destru\u00edda en gran parte durante a Gran guerra irmandi\u00f1a. Pouco despois foi reconstru\u00edda pola familia dos Taboada, que en 1474 escriben unha carta ao bispo de Lugo pedindo permiso para constru\u00edr en Castro Candaz unha ermida, para poderen asistir \u00e1 misa sen afastarse da fortaleza.\nEn tempos recentes a \u00e1rea foi modificada para constru\u00edr socalcos nas que plantar vide, modificando a arquitectura da zona.\nArquitectura.\nO castro est\u00e1 situado nun promontorio rodeado por auga por todas partes ag\u00e1s polo oeste, con tres chairas como defensa natural. Ao gran patio central acc\u00e9dese por unha rampla, e tras el acc\u00e9dese ao antigo castelo, cunha plataforma circular na zona superior, rodeada de murallas circulares conc\u00e9ntricas, unha delas de 2,10 m de alto. Cons\u00e9rvanse os cimentos da torre, se ben varias dependencias da zona oriental est\u00e1n derrubadas. A comezos do s\u00e9culo XX conserv\u00e1banse d\u00faas paredes do antigo castelo, que formaban un \u00e1ngulo recto cun ancho de 1,88 m e 5 m de longo.\nOs muros, murallas e estancias est\u00e1n constru\u00eddos con xistos, se ben hai pezas de granito reutilizadas, como alg\u00fan lintel en fiestras ou bases de portas."}
{"id": "243244", "revid": "23204", "url": "https://gl.wikipedia.org/wiki?curid=243244", "title": "\u00c5l\u00e4nningens s\u00e5ng", "text": "\u00c5l\u00e4nningens s\u00e5ng (\"\"Canci\u00f3n dos \u00c5lander\"; fin\u00e9s: \"Ahvenanmaalaisten laulu\") \u00e9 o himno nacional das Illas \u00c5land, un provincia aut\u00f3noma de Finlandia de fala sueca. Adoptado en 1922, a letra foi escrita por John Grandell e a m\u00fasica foi composta por Johan Fridolf Hagfors. A canci\u00f3n foi interpretada por vez primeira durante o festival de Mariehamn en 1922. \u00c9 interpretada frecuentemente no solsticio de ver\u00e1n e o 9 de xu\u00f1o, o d\u00eda nacional de \u00c5land."}
{"id": "243284", "revid": "23204", "url": "https://gl.wikipedia.org/wiki?curid=243284", "title": "Explosivo", "text": "Un material explosivo, chamado tam\u00e9n sinxelamente explosivo, \u00e9 unha substancia reactiva que cont\u00e9n unha gran cantidade de enerx\u00eda potencial que pode producir unha explosi\u00f3n se \u00e9 liberada repentinamente, usualmente acompa\u00f1ada dunha produci\u00f3n de luz, calor, son, e presi\u00f3n nun p\u00e9riodo moi breve de tempo. Un explosivo \u00e9 un artefacto m\u00e1is ou menos sinxelo, habitualmente provisto dun mecanismo accionador e dun material que se expande. Unha carga explosiva \u00e9 unha certa cantidade de material explosivo, que pode estar composto por un s\u00f3 ingrediente ou unha combinaci\u00f3n de dous ou m\u00e1is.\nHai moitos tipos de explosivo segundo a s\u00faa composici\u00f3n qu\u00edmica. En xeral, os materiais explosivos deben cumprir d\u00faas caracter\u00edsticas principais:\nO explosivo m\u00e1is antigo co\u00f1ecido \u00e9 a p\u00f3lvora. No s\u00e9culo XIX inventouse a nitroglicerina, que \u00e9 moi inestable, e m\u00e1is tarde Alfred Nobel perfeccionouna e inventou a dinamita, que \u00e9 m\u00e1is estable.\nOs explosivos son perigosos, e hainos de moitos tipos que se poden facer con produtos caseiros, do tipo de combinar \u00e1cido clorh\u00eddrico con \u00e1cido acetilsalic\u00edlico.\nHistoria.\nAs antigas armas do estilo do fogo grego, antecesoras dos explosivos, te\u00f1en existido dende antigo, mais consid\u00e9rase que o primeiro explosivo amplamente usado en guerras e miner\u00eda foi a p\u00f3lvora negra, inventada na China. Durante a dinast\u00eda Tang no s\u00e9culo IX, os alquimistas da China tao\u00edsta trataban de atopar o elixir da inmortalidade. No proceso, tropezaron coa invenci\u00f3n da p\u00f3lvora, feita de carb\u00f3n, salitre e sulfuro en 1044. A p\u00f3lvora foi a primeira forma de explosivo qu\u00edmico e contra 1161 os chineses empregaron explosivos por primeira vez en nun conflito armada. Os chineses realizaron explosivos que disparaban tubos de bamb\u00fa ou bronce. Tam\u00e9n inseriron ratas dentro dos tubos de bamb\u00fa para lanzar contra o inimigo, creando grandes ramificaci\u00f3ns psicol\u00f3xicas, asustando os soldados inimigos e desbocando as cabalar\u00edas. Este material era sensible \u00e1 auga, e emit\u00eda unha gran cantidade de fume negro.\nO primeiro explosivo vers\u00e1til m\u00e1is forte que a p\u00f3lvora negra foi a nitroglicerina, inventada no 1847. Como a nitroglicerina era inestable, foi substitu\u00edda por nitrocelulosa, p\u00f3lvora sen fume, dinamita e gelignita (as d\u00faas \u00faltimas, inventos de Alfred Nobel). Durante a primeira guerra mundial adoptouse o TNT nos proxect\u00eds de artillar\u00eda. E na segunda guerra mundial viuse un uso extensivo de novos explosivos que, con posterioridade, foron substitu\u00eddos na s\u00faa maior\u00eda por explosivos modernos como o trinitrotolueno (TNT) e o C-4. Con todo, o C-4 e o PETN reaccionan co metal e prenden lume facilmente, a\u00ednda que ao contrario que o TNT, son resistente \u00e1 auga e maleables.\nAmais, a crecente dispo\u00f1ibilidade de produtos qu\u00edmicos ten permitido a construci\u00f3n de improvisados aparellos explosivos.\nClasificaci\u00f3n de substancias explosivas.\nA clasificaci\u00f3n das substancias explosivas de diferentes tipos pode efectuarse de moitos xeitos. Poden distinguirse explosivos qu\u00edmicos e ex\u00f3ticos.\nUnha explosi\u00f3n \u00e9 un tipo de reacci\u00f3n qu\u00edmica espont\u00e1nea que, unha vez iniciada, \u00e9 impulsada tanto por un gran cambio exot\u00e9rmico (gran liberaci\u00f3n de calor) como por un gran cambio de entrop\u00eda positiva (lib\u00e9ranse grandes cantidades de gases) ao pasar de reactivos a produtos, constitu\u00edndo un proceso termodinamicamente favorable ademais dun que se propaga moi rapidamente. As\u00ed, os explosivos son substancias que conte\u00f1en unha gran cantidade de enerx\u00eda almacenada en enlaces qu\u00edmicos. A estabilidade enerx\u00e9tica dos produtos gasosos e, polo tanto, a s\u00faa xeraci\u00f3n prov\u00e9n da formaci\u00f3n de especies fortemente unidas como o mon\u00f3xido de carbono, o di\u00f3xido de carbono e o (di)nitr\u00f3xeno, que conte\u00f1en fortes enlaces dobres e triplos con forzas de enlace de case 1 MJ/mol. En consecuencia, a maior\u00eda dos explosivos comerciais son compostos org\u00e1nicos que conte\u00f1en grupos -NO2, -ONO2 e -NHNO2 que, cando son detonados, liberan gases como o mencionado (por exemplo, nitroglicerina, TNT, HMX, PETN, nitrocelulosa).\nUn explosivo clasif\u00edcase como un explosivo baixo ou alto segundo a s\u00faa velocidade de combusti\u00f3n: os explosivos baixos arden rapidamente (ou deflagran), mentres que os explosivos altos detonan. A\u00ednda que estas definici\u00f3ns son distintas, o problema de medir con precisi\u00f3n a descomposici\u00f3n r\u00e1pida dificulta a clasificaci\u00f3n pr\u00e1ctica dos explosivos.\nA mec\u00e1nica dos explosivos tradicionais bas\u00e9ase na oxidaci\u00f3n r\u00e1pida do carbono e do hidr\u00f3xeno sensible aos golpes a di\u00f3xido de carbono, mon\u00f3xido de carbono e auga en forma de vapor. Os nitratos normalmente proporcionan o os\u00edxeno necesario para queimar o carbono e o hidr\u00f3xeno. Os explosivos altos adoitan ter o os\u00edxeno, o carbono e o hidr\u00f3xeno contidos nunha mol\u00e9cula org\u00e1nica, e os explosivos menos sensibles como o ANFO son combinaci\u00f3ns de combustible e nitrato de amonio. P\u00f3dese engadir un sensibilizador como o aluminio en po a un explosivo para aumentar a enerx\u00eda da detonaci\u00f3n. Unha vez detonada, a porci\u00f3n de nitr\u00f3xeno da formulaci\u00f3n explosiva emerxe como nitr\u00f3xeno gas e \u00f3xidos n\u00edtricos t\u00f3xicos.\nAdemais dos explosivos qu\u00edmicos, hai unha serie de materiais e m\u00e9todos m\u00e1is ex\u00f3ticos de causar explosi\u00f3ns. Alg\u00fans exemplos incl\u00faen os explosivos nucleares e o quecemento brusco dunha substancia ata un estado de plasma cun l\u00e1ser de alta intensidade ou arco el\u00e9ctrico.\nO quecemento con l\u00e1ser e arco \u00fasase en detonadores l\u00e1ser, detonadores de cables de ponte en explosi\u00f3n e iniciadores de follas explosivas, onde se crea unha onda de choque e despois a detonaci\u00f3n nun material qu\u00edmico explosivo convencional mediante o quecemento de arco l\u00e1ser ou el\u00e9ctrico. Actualmente a enerx\u00eda el\u00e9ctrica e l\u00e1ser non se usa na pr\u00e1ctica para xerar a maior parte da enerx\u00eda requirida, sen\u00f3n s\u00f3 para iniciar reacci\u00f3ns.\nHai tres formas principais aceptadas de xeito xeral para clasificar os explosivos: por natureza, por sensibilidade e por utilizaci\u00f3n. M\u00e1is a\u00ednda, na clasificaci\u00f3n \u00e9 moi dif\u00edcil e \u00e9 frecuente atopar tipolox\u00edas con base nun un grupo qu\u00edmico funcional e en nomes comerciais cando se trata de mesturas de substancias explosivas.\nSubstancias explosivas segundo a s\u00faa natureza explosiva.\nDeflagrantes.\nSon os explosivos nos que a reacci\u00f3n in\u00edciase por mecanismos qu\u00edmicos tradicionais: activaci\u00f3n termocin\u00e9tica. A velocidade destes no supera a velocidade do son (medida no medio explosivo, xa que, \u00f3 ser s\u00f3lido ou l\u00edquido, \u00e9 moi superior \u00e1 do aire). A barreira do son modula a enerx\u00eda cedida, de xeito que non son moi potentes. O seu interese \u00e9 pequeno: pirotecnia e algunhas aplicaci\u00f3ns nas que se require baixa potencia.\nOs propelentes consid\u00e9ranse subgrupo dos explosivos deflagrantes.\nExemplos:\nDetonantes.\nA reacci\u00f3n neste grupo autoabast\u00e9cese por unha onda de choque, supers\u00f3nica (no medio que percorre), que activa \u00f3 explosivo \u00f3 ir chegando \u00f3 lugar no que est\u00e1. Pola alta velocidade de reacci\u00f3n, son explosivos moi potentes. Nesta clase p\u00f3dense inclu\u00edr t\u00f3dalas substancias explosivas seguintes:\nSubstancias explosivas por sensibilidade.\nPrimarios.\nSon os explosivos que requiren cantidades m\u00ednimas de enerx\u00eda para activarse. Te\u00f1en un gran perigo e en xeral \u00fasanse 'flegmatizados' (insensibilizados ou desensibilizados). De calquera xeito, a s\u00faa potencia \u00e9 relativamente pequena en comparaci\u00f3n coa dos demais subgrupos.\nA enerx\u00eda liberada polos explosivos primarios na s\u00faa detonaci\u00f3n nos casos m\u00e1is com\u00fans, representan calores de explosi\u00f3n arredor dos 1700 kJ/kg (400 kcal/kg), fronte a valores de 4000 kJ/kg, e superiores, t\u00edpicos dos explosivos secundarios.\nSecundarios.\nResponden con enerx\u00edas de activaci\u00f3n intermedias (a\u00ednda que son abondo inhomox\u00e9neos). As potencias son moi altas, na orde dos GW.\nTerciarios.\nFamilia constitu\u00edda case exclusivamente por NAFOS (nitrato de amonio e fuel\u00f3leo), \u00e9 co\u00f1ecida pola s\u00faa grande insensibilidade.\nSubstancias explosivas por utilizaci\u00f3n.\n\u00c9 un material enerx\u00e9tico, cunha enerx\u00eda de activaci\u00f3n relativamente baixa, empregado para iniciar un explosivo secundario. Adoitan ser explosivos de alta sensibilidade (primarios) en combinaci\u00f3n, de acordo ao impulso requirido: impacto, el\u00e9ctrico ou t\u00e9rmico. Ch\u00e1manse detonadores por estaren encartuchados comercialmente.\n\u00c9 a masa base que estoupar\u00e1 e \u00e9 obxecto do dese\u00f1o da voladura. O iniciador \u00e9 o responsable de iniciar a carga. Algunhas substancias poden non requirir iniciador: a p\u00f3lvora, a nitroglicerina ou a pentrita infl\u00e1manse con relativa facilidade baixo a chama.\nEn ocasi\u00f3ns a carga non detona co iniciador, polo que se require un explosivo intermedio que sexa sensible ao iniciador e \u00e1 vez inicie a carga. Con moita frecuencia os ANFO requiren deste tipo de carga.\nRegulamentaci\u00f3n.\nA legalidade de posesi\u00f3n ou uso de explosivo var\u00eda segundo a xurisdici\u00f3n. Varios pa\u00edses do mundo redactaron leis sobre explosivos e requiren licenzas para fabricar, distribu\u00edr, almacenar, empregar e posu\u00edr explosivos ou os seus ingredientes."}
{"id": "243286", "revid": "2074", "url": "https://gl.wikipedia.org/wiki?curid=243286", "title": "Grecia Cl\u00e1sica", "text": ""}
{"id": "243287", "revid": "27155", "url": "https://gl.wikipedia.org/wiki?curid=243287", "title": "Retrovirus", "text": "Un retrovirus \u00e9 un virus de ARN que se replica nunha c\u00e9lula h\u00f3spede facendo unha copia en ADN do seu xenoma. Os m\u00e1is t\u00edpicos pertencen \u00e1 familia Retroviridae. Entre eles est\u00e1 o VIH causante da SIDA. O virus usa primeiramente o seu encima caracter\u00edstico, a reversotranscriptase para producir ADN a partir do seu xenoma de ARN, o que \u00e9 o inverso do procedemento normal (transcrici\u00f3n: ADN\u2192ARN). Este novo ADN de orixe viral \u00e9 despois incorporado ao xenoma da c\u00e9lula h\u00f3spede pola acci\u00f3n dun encima integrase. A c\u00e9lula despois trata ao ADN proviral incorporado como parte do seu propio xenoma, e segue as s\u00faas instruci\u00f3ns fielmente, fabricando as prote\u00ednas v\u00edricas codificadas nos xenes virais necesarias para a ensamblaxe e formaci\u00f3n de novas copias do virus. Os retrovirus son virus con envoltura membranosa, que toman da c\u00e9lula infectada.\nUnha variedade especial dos retrovirus son os retrovirus end\u00f3xenos (ERV) que est\u00e1n integrados no xenoma do h\u00f3spede e se herdan dunha xeraci\u00f3n a outra.\nHai alg\u00fans virus con reversotranscrici\u00f3n que son virus de ADN e non pertencen \u00e1 familia Retroviridae ou relacionadas (ver grupo VII en \"Clasificaci\u00f3n\" m\u00e1is abaixo).\nO retrovirus almacena o seu material xen\u00e9tico en forma de ARNm (que ten os extremos modificados 5' cap e 3'poliA) dentro do viri\u00f3n, e este serve como medio para liberar o xenoma v\u00edrico dentro da c\u00e9lula, e iniciar a infecci\u00f3n. Unha vez que est\u00e1 na c\u00e9lula h\u00f3spede, o ARN sofre a reversotranscrici\u00f3n no citoplasma e despois integra o seu ADN no xenoma celular. Cando est\u00e1 integrado recibe o nome de provirus.\nO ADN proviral do retrovirus pode permanecer integrado moito tempo e non \u00e9 detectado polo sistema inmunitario. Por\u00e9n, o provirus nun determinado momento transcribe o seu ADN a ARN para expresar os xenes do virus e producir novas copias do virus. Por tanto, a informaci\u00f3n contida nun xene retroviral fl\u00fae na secuencia: ARN \u2192 ADN \u2192 ARN \u2192 prote\u00edna.\nOs retrovirus son valiosas ferramentas de investigaci\u00f3n en biolox\u00eda molecular e foron utilizados con \u00e9xito en sistemas de transferencia de xenes.\nEstrutura.\nOs viri\u00f3ns dos retrovirus son part\u00edculas envoltas duns 100\u00a0nm de di\u00e1metro. Os viri\u00f3ns conte\u00f1en d\u00faas mol\u00e9culas id\u00e9nticas de ARN monocatenario de 7-10 quilobases (kb) de lonxitude. A\u00ednda que os viri\u00f3ns de diferentes retrovirus non te\u00f1en a mesma morfolox\u00eda ou biolox\u00eda, todos os compo\u00f1entes do viri\u00f3n son moi semellantes.\nOs principais compo\u00f1entes do viri\u00f3n de retrovirus son:\nMultiplicaci\u00f3n.\nCando os retrovirus integran os seus propios xenomas en c\u00e9lulas da li\u00f1a xerminal, os seus xenomas pasan de xeraci\u00f3n en xeraci\u00f3n. Deste modo orix\u00ednanse retrovirus end\u00f3xenos (ERVs), que hoxe forman o 5-8% do xenoma humano, e que en xeral levan moito tempo no xenoma. Contrastan cos retrovirus ex\u00f3xenos, que son dos que trata principalmente este artigo. A maior\u00eda das inserci\u00f3ns de retrovirus end\u00f3xenos non te\u00f1en funci\u00f3n co\u00f1ecida e formar\u00edan parte do que se denominou \"ADN lixo\". Por\u00e9n, moitos retrovirus end\u00f3xenos xogan importantes papeis na biolox\u00eda do h\u00f3spede, como o control da transcrici\u00f3n de xenes, fusi\u00f3n celular durante o desenvolvemento da placenta no curso da xerminaci\u00f3n dun embri\u00f3n, e resistencia a infecci\u00f3ns por retrovirus ex\u00f3xenos. Os retrovirus end\u00f3xenos recibiron tam\u00e9n a atenci\u00f3n dos investigadores da \u00e1rea da inmunolox\u00eda.\nA transcrici\u00f3n ten lugar do ADN ao ARN, pero a reversotranscrici\u00f3n transcribe ARN a ADN. O prefixo \"retro\" en retrovirus ref\u00edrese a esta inversi\u00f3n do fluxo xen\u00e9tico do dogma central da biolox\u00eda molecular. A actividade de reversotrinscritase, ademais de nos retrovirus, foi atopada tam\u00e9n nas c\u00e9lulas eucariotas, nas que permite a xeraci\u00f3n e inserci\u00f3n de novas copias de retrotranspos\u00f3ns no xenoma do h\u00f3spede.\nCando o retrovirus inserta o seu xenoma no da c\u00e9lula h\u00f3spede, este transcr\u00edbese e orixina ARNms que saen ao citosol, onde son traducidos \u00e1s prote\u00ednas necesarias para formar os novos virus. \u00c9 importante notar que un retrovirus debe traer con el a s\u00faa propia reversotranscriptase dentro da s\u00faa c\u00e1pside, xa que non pode utilizar os encimas das c\u00e9lulas infectadas.\nAs drogas terap\u00e9uticas denominadas inhibidores da protease e da reversotranscriptase te\u00f1en como dianas sitios e secuencias espec\u00edficos nos seus respectivos encimas. Por\u00e9n, estas drogas poden perder rapidamente a s\u00faa efectividade debido a que as secuencias x\u00e9nicas que codifican para a protease e a reversoptranscriptase mutan rapidamente. Estes cambios de bases orixinan cod\u00f3ns e sitios espec\u00edficos nos encimas, que cambian, e, por tanto, evitan ser as dianas das drogas ao perderen os sitios que as drogas utilizan para unirse a eles.\nComo a reversotranscrici\u00f3n carece da habitual actividade de correcci\u00f3n de probas da replicaci\u00f3n do ADN. Os retrovirus mutan con gran frecuencia. Isto permite que o virus aumente a s\u00faa resistencia aos f\u00e1rmacos antivirais rapidamente, e impide o desenvolvemento de vacinas efectivas e inhibidores para os retrovirus.\nUn inconveniente de moitos retrovirus, como o retrovirus da leucemia murina Moloney, implica o requirimento de que as c\u00e9lulas estean divid\u00edndose activamente para que se produza a transduci\u00f3n, o que dificulta o seu uso na terapia x\u00e9nica. Como resultado, as c\u00e9lulas como as neuronas son moi resistentes \u00e1 infecci\u00f3n e \u00e1 transduci\u00f3n por retrovirus, xa que non se dividen. Sempre existe a preocupaci\u00f3n de que a mutax\u00e9nese insercional debida \u00e1 integraci\u00f3n no xenoma do h\u00f3spede poida orixinar un cancro ou leucemia. Isto \u00e9 diferente ao que fan os Lentiviridae, un subgrupo dentro dos Retroviridae que pode integrar o seu ARN no xenoma de c\u00e9lulas h\u00f3spede que non se est\u00e1n a dividir.\nTransmisi\u00f3n.\nHai tres modos de transmisi\u00f3n entre os retrovirus:\nXenes.\nOs xenomas de retrovirus xeralmente conte\u00f1en tres marcos de lectura abertos que codifican as prote\u00ednas que poden encontrarse no virus maduro. Son:\nA posesi\u00f3n dunha copia funcional do xene env \u00e9 o que fai que os retrovirus sexan distintos dos retroelementos. O xene env realiza tres funci\u00f3ns distintas: permite que o retrovirus entre e saia das c\u00e9lulas h\u00f3spede por medio do tr\u00e1fico de membranas endos\u00f3micas na c\u00e9lula, protecci\u00f3n do ambiente extracelular por medio da bicapa lip\u00eddica, e a capacidade de entrar nas c\u00e9lulas. A capacidade do retrovirus de unirse \u00e1 s\u00faa c\u00e9lula h\u00f3spede utilizando receptores espec\u00edficos da superficie celular d\u00e1lla o compo\u00f1ente de superficie (SU) do env, e a capacidade do retrovirus de entrar na c\u00e9lula por medio da fusi\u00f3n de membranas d\u00e9bese ao compo\u00f1ente transmembrana ancorado na membrana (TM). Deste xeito, a prote\u00edna env \u00e9 a que permite que o retrovirus sexa infeccioso.\nProvirus.\n\u00c9 o ADN v\u00edrico incorporado ao xenoma da c\u00e9lula h\u00f3spede en forma de provirus, que pode pasar \u00e1 proxenie da c\u00e9lula. Cando a c\u00e9lula se divide ten que replicar previamente o seu xenoma e ao facelo replica tam\u00e9n o provirus integrado, polo que as c\u00e9lulas fillas levan tam\u00e9n o provirus. O ADN dalg\u00fans retrovirus ins\u00edrese aleatoriamente no xenoma da c\u00e9lula h\u00f3spede, polo que pode ser inserido nun oncoxene. Deste modo alg\u00fans retrovirus poden converter as c\u00e9lulas normais en c\u00e9lulas cancerosas. Alg\u00fans provirus permanecen latentes na c\u00e9lula durante longos per\u00edodos antes de que son activados por alg\u00fan cambio no seu ambiente.\nPrimeiras fases da evoluci\u00f3n.\nO estudo dos retrovirus levou \u00e1 primeira demostraci\u00f3n da s\u00edntese de ADN a partir de moldes de ARN, un modo fundamental de transferir o material xen\u00e9tico entre especies. Especulouse que nas fases m\u00e1is iniciais da evoluci\u00f3n das c\u00e9lulas os procesos de reversotranscrici\u00f3n do ARN ao ADN utilizados polos retrovirus son os que puideron orixinar a aparici\u00f3n do ADN como material xen\u00e9tico. Neste modelo que se enmarca na hip\u00f3tese do mundo de ARN, os organismos celulares adoptaron o ADN (mol\u00e9cula quimicamente m\u00e1is estable) cando os retrovirus evolucionaron para crear ADN a partir de moldes de ARN.\nTerapia x\u00e9nica.\nOs vectores gammarretrovirais e lentivirais utilizados na terapia x\u00e9nica median a modificaci\u00f3n xen\u00e9tica estable de c\u00e9lulas tratadas por medio da s\u00faa integraci\u00f3n no xenoma celular. Esta trecnolox\u00eda \u00e9 \u00fatil non s\u00f3 na investigaci\u00f3n, sen\u00f3n tam\u00e9n para a terapia x\u00e9nica cl\u00ednica que trata de corrixir os defectos xen\u00e9ticos das c\u00e9lulas de forma permanente; por exemplo, en c\u00e9lulas nai proxenitoras. Desenvolv\u00e9ronse part\u00edculas vector retrovirais que infectan determinados tipos de c\u00e9lulas. Os vectores gammarretrovirais e lentivirais foron xa usados ata o momento en m\u00e1is de 300 ensaios cl\u00ednicos, para tratar diversas doenzas.\nCancro.\nOs retrovirus que causan o crecemento de tumores incl\u00faen o virus do sarcoma de Rous e o virus do tumor mamario de rato. O cancro pode ser desencadeado por protooncoxenes que foron incorporados por erro no ADN proviral ou pola disrupci\u00f3n de protooncoxenes celulares. O virus do sarcoma de Rous cont\u00e9n o xene src que desencadea a formaci\u00f3n de tumores. M\u00e1is tarde atopouse que un xene similar das c\u00e9lulas estaba implicado na sinalizaci\u00f3n celular, o cal era moi probablemente extra\u00eddo co ADN proviral. Os virus non transformantes poden inserir o seu ADN aleatoriamente en protooncoxenes, interrompendo a expresi\u00f3n de prote\u00ednas que regulan o ciclo celular. O promotor do ADN do provirus pode tam\u00e9n causar a sobreexpresi\u00f3n de xenes regulatorios.\nClasificaci\u00f3n.\nOs virus que presentan reversotranscrici\u00f3n poden clasificarse da seguinte maneira:\nEx\u00f3xenos.\nNon se transmiten \u00e1 proxenie directamente polo xenoma, xa que non est\u00e1n definitivamente integrados nel (s\u00f3 o fan durante as infecci\u00f3ns), polo que chegan ao corpo desde o exterior causando a infecci\u00f3n. O grupo incl\u00fae os seguintes x\u00e9neros:\nEstes x\u00e9neros estaban antes clasificados en tres subfamilias (\"Oncovirinae\", \"Lentivirinae\", e \"Spumavirinae\"), pero co co\u00f1ecemento que se ten actualmente dos retrovirus esta divisi\u00f3n xa non parece apropiada. (Por\u00e9n, o termo oncovirus a\u00ednda se usa correntemente).\nOs retrovirus clasific\u00e1ronse en dous grupos na clasificaci\u00f3n de Baltimore, que son os grupos VI e VII de virus. Os detalles da reversotranscrici\u00f3n non son iguais en todos eles.\nVirus do grupo VI.\nSon virus de ARN. Todos os membros do grupo VI usan unha reversotranscriptase codificada polo virus, que \u00e9 unha ADN polimerase ARN dependente, para producir ADN a partir do xenoma inicial viral de ARN. O ADN \u00e9 a mi\u00fado integrado no xenoma do h\u00f3spede, como no caso dos retrovirus e pseudovirus, nos que o xenoma \u00e9 replicado e transcrito polo h\u00f3spede.\nO grupo VI incl\u00fae as seguintes familias:\nVirus do grupo VII.\nAmbas as familias do grupo VII te\u00f1en xenomas de ADN nas part\u00edculas que infectan as c\u00e9lulas. O xenoma de ADN \u00e9 transcrito tanto a un ARNm (usado na s\u00edntese proteica) coma a un ARN prexen\u00f3mico (usado como molde durante a replicaci\u00f3n do xenoma v\u00edrico por reversotranscrici\u00f3n). Unha reversotranscriptase codificada polo virus utiliza o ARN prexen\u00f3mico como molde para a creaci\u00f3n do ADN viral xen\u00f3mico para as novas copias do virus.\nO grupo VII incl\u00fae as seguintes familias:\nEnd\u00f3xenos.\nOs retrovirus end\u00f3xenos (ERV)s non est\u00e1n formalmente inclu\u00eddos neste sistema de clasificaci\u00f3n, xa que est\u00e1n integrados no xenoma e pasan directamente de xeraci\u00f3n en xeraci\u00f3n formando parte do xenoma e nunca est\u00e1n no exterior. Deberon orixinarse por infecci\u00f3ns retrovirais nos antepasados das especies hai moito tempo. Clasif\u00edcanse en tres clases base\u00e1ndose na proximidade aos x\u00e9neros de retrovirus ex\u00f3xenos:\nTratamento.\nAs drogas antirretrovirais son medicaci\u00f3ns usadas para o tratamento de infecci\u00f3ns por retrovirus, principalmente o VIH. Hai distintas clases de drogas antirretrovirais que act\u00faan en diferentes estadios do ciclo de replicaci\u00f3n do VIH. A combinaci\u00f3n de varias drogas antirretrovirais (xeralmente tres ou catro) \u00e9 unha activa terapia antirretroviral.\nTratamento de retrovirus veterinarios.\nAs infecci\u00f3ns polo virus da leucemia felina e o virus da inmunodeficiencia felina poden tratarse con produtos como o inmunomodulador chamado inmunomodulador c\u00e9lula T-linfocito (LTCI)."}
{"id": "243297", "revid": "1131", "url": "https://gl.wikipedia.org/wiki?curid=243297", "title": "Campionato do Mundo de Superbikes 2013", "text": "A tempada 2013 do Campionato do Mundo de Superbikes \u00e9 a 26\u00aa edici\u00f3n dos mundiais de velocidade con motocicletas de serie. Nesta edici\u00f3n competir\u00e1n seis construtores: Aprilia, Honda, Ducati, Kawasaki, BMW e Suzuki. O encargado de defender o t\u00edtulo de campi\u00f3n do mundo da edici\u00f3n 2012 ter\u00eda que ser o italiano Max Biaggi, pero deixou a competici\u00f3n.\nCarreiras.\nO campionato est\u00e1 composto por 15 eventos noutros tantos circu\u00edtos, con 2 carreiras cada fin de semana.\nSistema de puntuaci\u00f3n.\nCada carreira ten o seguinte sistema de puntuaci\u00f3n:\nClasificaci\u00f3n.\nA seguinte t\u00e1boa amosa a clasificaci\u00f3n por puntos do campionato:\nV\u00e9xase tam\u00e9n.\nLigaz\u00f3ns externas.\n&lt;/small&gt;"}
{"id": "243298", "revid": "98629", "url": "https://gl.wikipedia.org/wiki?curid=243298", "title": "Delta Machine", "text": "Delta Machine \u00e9 o 13\u00ba \u00e1lbum da banda inglesa Depeche Mode, lanzado o 22 de marzo de 2013 por Columbia Records e Mute Records. Foi gravado no ano 2012 en Santa Barbara, California e en Nova York, e producido Ben Hillier.\nCanci\u00f3ns.\nTodas as canci\u00f3ns son escritas por Martin Gore, ag\u00e1s que se indique o contrario."}
{"id": "243312", "revid": "98629", "url": "https://gl.wikipedia.org/wiki?curid=243312", "title": "Freak Puke", "text": "Freak Puke \u00e9 o d\u00e9cimo oitavo \u00e1lbum da banda estadounidense de sludge metal Melvins, publicado o d\u00eda 5 de xu\u00f1o de 2012 a trav\u00e9s do selo Ipecac Recordings. Conta cunha formaci\u00f3n lixeiramente diferente composta por Buzz Osborne na guitarra e nas voces, Dale Crover na bater\u00eda e Trevor Dunn no baixo. Esta formaci\u00f3n xirou baixo o nome de \"Melvins Lite\". Tr\u00e1tase do primeiro \u00e1lbum dende o \"Pigs of the Roman Empire\" (2004) que non conta cos membros actuais da banda, co baixista/vocalista Jared Warren e o bater\u00eda Coady Willis. O tema \"Let Me Roll It\" \u00e9 unha versi\u00f3n de Paul McCartney &amp; Wings."}
{"id": "243314", "revid": "23204", "url": "https://gl.wikipedia.org/wiki?curid=243314", "title": "Amancio Bola\u00f1o e Isla", "text": "Amancio Bola\u00f1o e Isla, nado nas Ermidas (O Bolo) o 19 de setembro de 1896 e finado en Cidade de M\u00e9xico o 21 de xullo de 1971, foi un fil\u00f3logo, catedr\u00e1tico e acad\u00e9mico de orixe galega nacionalizado mexicano.\nTraxectoria.\nRealizou os estudos de bacharelato no Instituto de Ensinanza Secundaria Cardenal Cisneros. Cursou tres anos da carreira de Dereito na Universidade Central de Madrid, pero optou por terminar a licenciatura en Letras na mesma universidade, foi disc\u00edpulo de Ram\u00f3n Men\u00e9ndez Pidal, titulouse como fil\u00f3logo en 1935. Iniciada a guerra civil espa\u00f1ola, viaxou a M\u00e9xico. En 1947, obtivo un doutoramento en letras pola Universidade Nacional Aut\u00f3noma de M\u00e9xico (UNAM), a s\u00faa tese foi un estudo bio-bibliogr\u00e1fico, hist\u00f3rico e literario de frei Alonso da Vera Cruz.\nExerceu a docencia impartindo moi diversas c\u00e1tedras, entre elas lat\u00edn, fon\u00e9tica, filolox\u00eda rom\u00e1nica, literatura espa\u00f1ola medieval, literatura do S\u00e9culo de Ouro, Cervantes, xeraci\u00f3n do 98, novela picaresca, lingua portuguesa e outras m\u00e1is. Foi profesor no Instituto Pluriling\u00fce de Madrid, na Escola Nacional de Antropolox\u00eda e Historia, no Colexio de M\u00e9xico, na Universidade Iberoamericana, na Universidad de Las Am\u00e9ricas de Puebla, no Colexio Franc\u00e9s Morelos, no Colexio Alem\u00e1n \"Alexander von Humboldt\", no Liceo Franco-Mexicano, na Facultade de Filosof\u00eda e Letras da UNAM, e na Escola Nacional Preparatoria.\nNome\u00e1rono profesor em\u00e9rito da Facultade de Filosof\u00eda e Letras da UNAM e profesor honorario da Universidade de Guanajuato. Foi membro da Academia de Belas Letras de M\u00e1laga e do Colexio de Licenciados e Doutores de Madrid.\nFoi membro de n\u00famero da Academia Mexicana da Lingua, tomou posesi\u00f3n da cadeira XXV o 24 de outubro de 1969 cun discurso comparativo entre o \"Estebanillo Gonz\u00e1lez\" e \"El Periquillo Sarniento\".\nObra.\nFoi prologuista, editor e revisor de obras literarias antigas como \"El conde Lucanor\", \"El libro del buen amor\" e \"El poema del M\u00edo Cid\". Como escritor, a s\u00faa obra \u00e9 pedag\u00f3xica e de cr\u00edtica literaria, entre seus libros at\u00f3panse:"}
{"id": "243315", "revid": "98629", "url": "https://gl.wikipedia.org/wiki?curid=243315", "title": "Mariano G\u00f3mez Ulla", "text": "Mariano G\u00f3mez Ulla, nado en Santiago de Compostela o 6 de novembro de 1877 e finado en Madrid o 24 de novembro de 1945, foi un cirurxi\u00e1n e militar galego. Presente nos campos de batalla das guerras de \u00c1frica, da guerra civil espa\u00f1ola, e na I e II guerra mundial, onde desenvolveu unha intensa labor sanitaria. Presidente da Organizaci\u00f3n M\u00e9dica Colexial de Espa\u00f1a.\nTraxectoria.\nNado o 6 de novembro de 1877 en Santiago de Compostela, fillo de Ram\u00f3n G\u00f3mez Fern\u00e1ndez (m\u00e9dico-cirurxi\u00e1n) e de Dolores Ulla Foci\u00f1os. No curso 1892-93 iniciou a licenciatura de Medicina na Universidade de Santiago de Compostela, que culminou no 1898-99, obtendo \"sobresaliente\" no \"grado\" de licenciado. M\u00e1is tarde faise doutor pola Universidade Central de Madrid \u00fanica en Espa\u00f1a que conced\u00eda ese \"grado\", para o que presentou a tese doutoral titulada \"A desinfecci\u00f3n no Ex\u00e9rcito\", cualificada de \"sobresaliente\".\nO ano 1899 Ulla ingresou, por oposici\u00f3n e c\u00f3 n\u00ba 1, na Academia de Sanidade Militar da que sa\u00edu en xu\u00f1o de 1900 co emprego de m\u00e9dico 2\u00ba (tenente). A partir de ent\u00f3n e a trav\u00e9s dos correspondentes ascensos, desempe\u00f1ou todos os empregos posibles na carreira, ata o supremo de inspector m\u00e9dico de 1\u00aa clase (xeneral de Divisi\u00f3n), que alcanzou en 1943, ano no que, ademais, foi nomeado xefe dos Servizos de Sanidade do Ex\u00e9rcito.\nFoi decisiva intervenci\u00f3n a s\u00faa intervenci\u00f3n nos episodios marroqu\u00eds de 1909 e de 1921-23, principalmente no segundo deles, onde inaugurou os seus hospitais transportables en mula, logo chamados hospitais G\u00f3mez Ulla, que lle permitiron a asistencia inmediata en primeira li\u00f1a, coa cal reduciu drasticamente a mortalidade dos feridos. Logo, na acci\u00f3n de 1924-25, cuxo punto \u00e1lxido foi o desembarco de Alhucemas, coordinou a evacuaci\u00f3n dos feridos dende os hospitais de campa\u00f1a aos barcos-hospitais e o seu ulterior traslado \u00e1 Pen\u00ednsula. Foi dende 1925 Xentilhome de c\u00e1mara con exercicio do rei Afonso XIII.\nInterveu na guerra civil espa\u00f1ola asistindo as necesidades do Madrid sitiado dende o seu posto no hospital de Carabanchel, e logo no provisional instalado no hotel Palace. Participou activamente na primeira e segunda guerras mundiais, nunha e por indicaci\u00f3n expresa do rei Afonso XIII para atender \u00e1s necesidades dos prisioneiros alem\u00e1ns no fronte occidental; e na outra, reorganizando os servizos m\u00e9dico cir\u00farxicos da Divisi\u00f3n Azul, despregada no fronte de Rusia.\nA partir de aqu\u00ed, s\u00faa carreira cobrou un ritmo cada vez m\u00e1is ascendente, participando activamente nos Congresos nacionais e internacionais de Medicina, nos cales destacou pola s\u00faa achega cient\u00edfica en todo o que fac\u00eda referencia a medicina de guerra.\nParalelamente o Dr. G\u00f3mez Ulla exerceu entre 1909-1944, sempre que s\u00faas actividades m\u00e9dico-militares llo permitiron, os cargos de inspector provincial de Sanidade, en Madrid e Palencia, e o de m\u00e9dico da Beneficencia Municipal de Madrid. Tivo tam\u00e9n consulta m\u00e9dico-cir\u00farxica privada, operando a miles de pacientes, a maior\u00eda xente da alta sociedade, en diversos sanatorios de Madrid.\nEn 1941 nome\u00e1rono xefe dos servizos de sanidade militar do Ex\u00e9rcito Espa\u00f1ol e en outubro do mesmo ano, presidente da Organizaci\u00f3n M\u00e9dica Colexial de Espa\u00f1a. Entre as moitas iniciativas emprendidas ao servizo desta instituci\u00f3n, destacan d\u00faas: mellorar a situaci\u00f3n dos m\u00e9dicos titulares, e dar o maior apoio ao Patroato de Orfos de M\u00e9dicos.\nFaleceu en Madrid, o 24 de novembro de 1945. O 5 de xu\u00f1o de 1946 o Hospital Militar de Madrid recibe o nome de G\u00f3mez Ulla, en honor do Xeneral-M\u00e9dico Mariano G\u00f3mez Ulla."}
{"id": "243316", "revid": "27155", "url": "https://gl.wikipedia.org/wiki?curid=243316", "title": "Retroviridae", "text": ""}
{"id": "243317", "revid": "98629", "url": "https://gl.wikipedia.org/wiki?curid=243317", "title": "Juan Antonio Monet", "text": "Juan Antonio Monet del Barrio, nado en Vigo en 1782 e finado en Madrid o 3 de abril de 1837, foi un militar galego. Participou da guerra contra os independentistas americanos e, tras a s\u00faa finalizaci\u00f3n, levou adiante unha destacada carreira nas forzas armadas e no goberno.\nTraxectoria.\nEn 1793 ingresou no ex\u00e9rcito. Combateu en \u00c1frica e na Guerra da independencia espa\u00f1ola, participando en m\u00e1is de 20 batallas e sendo ferido en d\u00faas ocasi\u00f3ns, gravemente en ocasi\u00f3n da batalla de Bail\u00e9n.\nAm\u00e9rica (1816-1824).\nEn maio de 1816 foi destinado a Am\u00e9rica. Partiu de C\u00e1diz e arribou a Lima tres meses despois. Viuse involucrado en numerosas operaci\u00f3ns debendo cruzar a Cordilleira dos Andes en 24 ocasi\u00f3ns. Vi\u00favo, en 1819 casou en Lima con Mar\u00eda Urionaegoena e Cajigas Ulloa.\nFoi dos escasos oficiais que non tomaron parte no Pronunciamento de Aznapuquio que o 29 de xaneiro de 1821 depuxo a Joaqu\u00edn de la Pezuela do mando do Vicerreinado do Per\u00fa e a s\u00faa substituci\u00f3n polo xeneral Jos\u00e9 de la Serna. Xunto ao capit\u00e1n de fragata Sim\u00f3n Londo\u00f1o e os coroneis Marqu\u00e9s de Casares e Juan Loriga, acompa\u00f1ou a Pezuela na s\u00faa sa\u00edda de palacio.\nParticipou nas batallas de Ica, Torata, Moquegua e Jun\u00edn. En 1823 obtivo o grado de Mariscal de Campo. Os primeiros d\u00edas de marzo de 1824 Monet ocupou Lima e El Callao, pero a fins do mesmo mes retirouse \u00e1 serra.\n\u00c1s 8 da ma\u00f1\u00e1 do, previo ao inicio da Batalla de Ayacucho, adiantouse co seu axudante de campo \u00e1s filas inimigas e d\u00edxolle ao xeneral C\u00f3rdoba \"no noso ex\u00e9rcito como no de vostedes, hai xefes e oficiais ligados por v\u00ednculos de familia ou de amistade; ser\u00eda posible que antes de rompernos a crisma, conversasen e se desen un abrazo?\".\nAs\u00ed, tras a autorizaci\u00f3n de Sucre, m\u00e1is de cen oficiais de ambos os ex\u00e9rcitos reun\u00edronse desarmados nun sector neutral do campo previo \u00e1 batalla que culminar\u00eda a independencia de Suram\u00e9rica.\nDurante esa xornada, ao ser ferido no pulso e recomend\u00e1rselle que se puxese a salvo respondeu: \"Non importa: o Rei paga vinte anos e carga a\u00ednda coa posteridade do militar, para que sirva este un s\u00f3 d\u00eda, que \u00e9 o da pelexa\".\nEspa\u00f1a (1825).\nEn 1825 Monet regresou a Espa\u00f1a. O 28 de setembro de 1827 alz\u00e1ronse en Catalu\u00f1a os \"Apost\u00f3licos\", realistas extremos que consideraban que Fernando VII de Espa\u00f1a estaba condicionado polos liberais, dando inicio \u00e1 Guerra dos Agraviados. Monet foi un dos comandantes das forzas enviadas por Fernando ao mando de Carlos de Espa\u00f1a. Pese ao indulto, moitos dos seus dirixentes foron executados por Carlos, quen ser\u00eda nomeado capit\u00e1n xeneral de Catalu\u00f1a e pasar\u00eda \u00e1 posteridade c\u00f3 alcume de \"El Tigre de Catalu\u00f1a\".\nEn 1828 recibiu o nomeamento de Caballeiro \"Gran Cruz\" da orde de San Hermenegildo e en 1829 era xeneral de granadeiros da Garda e Capit\u00e1n Xeneral de Catalu\u00f1a.\nEn 1831 recibiu o nomeamento de Cabaleiro \"Gran Cruz\" da Orde de San Fernando e era Comandante Xeneral do Campo de Xibraltar, sendo responsable da represi\u00f3n de revolucionarios liberais que desembarcaron nas s\u00faas costas no mes de decembro ao mando de Torrijos. En outubro de 1832, a\u00ednda \u00e1 fronte de dito cargo, foi nomeado Ministro de Guerra no gabinete de Francisco de Cea Berm\u00fadez, cargo que desempe\u00f1ou ata a s\u00faa renuncia o 14 de decembro dese ano, en que foi substitu\u00eddo por Francisco Fern\u00e1ndez del Pino, desempe\u00f1\u00e1ndose posteriormente como capit\u00e1n xeneral de Castela a Nova e logo das Illas Baleares."}
{"id": "243318", "revid": "56817", "url": "https://gl.wikipedia.org/wiki?curid=243318", "title": "Izquierda Unida (hom\u00f3nimos)", "text": ""}
{"id": "243319", "revid": "89787", "url": "https://gl.wikipedia.org/wiki?curid=243319", "title": "Pier Luigi Bersani", "text": "Pier Luigi Bersani, nado o 29 de setembro de 1951 en Bettola, \u00e9 un pol\u00edtico italiano.\nTraxectoria pol\u00edtica.\nFoi presidente da rexi\u00f3n de Emilia-Roma\u00f1a entre 1993 e 1996. Deixou ese cargo para facerse ministro de industria e comercio da naci\u00f3n baixo as presidencias de Romano Prodi e Massimo D'Alema, posto que ocupou durante tres anos, at\u00e9 que en 1999 foi designado ministro de transporte. Deixou o ministerio en 2001, baixo o goberno de Giuliano Amato. Bersani foi membro da c\u00e1mara de deputados de Italia dende 2001 pola rexi\u00f3n de Emilia-Roma\u00f1a, e foi elixido de novo por Romano Prodi para facerse cargo dun ministerio en 2006, neste caso o de Desenvolvemento, no cal estivo durante dous anos. En 2009 foi elixido secretario xeral do Partido Democr\u00e1tico.\nEn 2013 formou unha coalici\u00f3n de partidos de esquerda e presentouse \u00e1s elecci\u00f3ns xerais como candidato a Primeiro Ministro de Italia, ga\u00f1ando as elecci\u00f3ns mais sen acadar a maior\u00eda absoluta."}
{"id": "243321", "revid": "5312", "url": "https://gl.wikipedia.org/wiki?curid=243321", "title": "Autom\u00f3bil superdeportivo", "text": "Autom\u00f3bil superdeportivo \u00e9 un termo que se utiliza para describir un coche caro de gama alta. Definiuse especificamente como \"un coche moi caro, r\u00e1pido ou potente\". Dito en termos m\u00e1is xerais: \"ten que ser moi r\u00e1pido, de pilotaxe deportivo\", \"debe ser elegante e rechamante\" e o seu prezo debe ser \"desorbitante\".\nCaracter\u00edsticas.\nA correcta aplicaci\u00f3n do termo \u00e9 subxectiva e discutible, especialmente entre os afeccionados. Os chamados superdeportivos est\u00e1n f\u00f3ra do com\u00fan e son comercializados polos fabricantes de autom\u00f3biles para un p\u00fablico infrecuente. Os superdeportivos poden tomar moitas formas, produci\u00f3ns limitadas especiais dunha \"elite\" de autom\u00f3biles, proxecci\u00f3ns de coches est\u00e1ndar realizadas polas empresas dominantes que agochan enorme potencia e rendemento, as\u00ed como modelos que atraen aos entusiastas incondicionais de \"fabricantes no l\u00edmite da industria automobil\u00edstica\". A\u00ednda que non \u00e9 unha cifra ou caracter\u00edstica que poida catalogarse ou reco\u00f1ecerse globalmente como aceptable, e inclusive pr\u00e1ctica, \u00e9 certo que a gran maior\u00eda dos superdeportivos son aqueles que te\u00f1en un custo de fabricaci\u00f3n por encima dos 125.000 d\u00f3lares norteamericanos con excepci\u00f3n de berlinas de luxo como por exemplo as Bentley ou Maybach.\nUn autom\u00f3bil superdeportivo \u00e9 un autom\u00f3bil cuxas prestaci\u00f3ns son altamente superiores \u00e1s dos demais autom\u00f3biles, acheg\u00e1ndose ou excedendo niveis de competici\u00f3n. Estes adoitan utilizar materiais pouco convencionais nos autom\u00f3biles de produci\u00f3n en serie como fibra de carbono, Kevlar e aliaxes de aluminio, magnesio, molibdeno ou titanio para reducir o peso e obter mellores prestaci\u00f3ns. Por esta mesma raz\u00f3n adoitan ser moito m\u00e1is custosos que un deportivo normal de altas prestaci\u00f3ns, e prod\u00facense en pequenas series ou baixo pedido, moitos deles con gran parte do seu proceso de fabricaci\u00f3n feito a man.\nFrecuentemente estes autom\u00f3biles son os que presentan o maior desenvolvemento tecnol\u00f3xico en canto a sistemas de propulsi\u00f3n, seguridade e confort, e paulatinamente estas calidades van implement\u00e1ndose nos autom\u00f3biles de produci\u00f3n conforme as tecnolox\u00edas van baixando de custos ou o seu uso comeza a ser necesario para o funcionamento, seguridade etc.\nHistoria.\nA primeira referencia a un coche de alto rendemento apareceu en \"The Times\" o 11 de novembro de 1920 coa frase \"Se vostede est\u00e1 interesado nun superdeportivo, non pode darse o luxo de facer caso omiso dos reclamos do Ensign 6\". O \"Dicionario Ingl\u00e9s de Oxford\" tam\u00e9n cita o uso da palabra nun anuncio dun coche sen nome en \" The Motor\", de 3 de novembro de 1920, \"O supremo desenvolvemento dun superdeportivo brit\u00e1nico\", e define a frase como unha suxesti\u00f3n de \"un coche superior a todos os demais\". Un libro publicado polo Instituto de Investigaci\u00f3n dos Estados Unidos en 1944, que previsualizaba os cambios econ\u00f3micos e industriais que se producirian logo da segunda guerra mundial, usou o termo supercar para describir os futuros autom\u00f3biles que integren os avances en dese\u00f1o e tecnolox\u00eda.\nSobre as orixes, hai consenso en que os autom\u00f3biles que foron considerados como os primeiros superdeportivos foron o Mercedes-Benz 300 SL \"Gullwing\", o Ferrari 250 GTO e os Lamborghini Miura e/ou Countach entre os m\u00e1is importantes. Existen moitas marcas de superdeportivos, especialmente italianas, que se mante\u00f1en dentro da exclusividade do mercado e polo tanto non son do dominio p\u00fablico, como no caso de Ferrari ou Lamborghini. Con todo non \u00e9 un terreo no que soamente est\u00e1n Italia, Alema\u00f1a ou Inglaterra conservando a produci\u00f3n de superdeportivos dentro de Europa, xa que existen alg\u00fans fabricantes xaponeses e norteamericanos que ofrecen os seus propios modelos, nalgunhas ocasi\u00f3ns, con modelos \u00fanicos dunha soa marca. De 1994 ata 2005 o superdeportivo m\u00e1is r\u00e1pido foi o McLaren F1 ata que o Koenigsegg CCR llo arrebatou. Ese mesmo ano, e ata 2007, o Bugatti Veyron converteuse no autom\u00f3bil de r\u00faa m\u00e1is r\u00e1pido do mundo cunha velocidade m\u00e1xima de 407\u00a0km/h, ata que foi superado polo SSC Ultimate Aero cun r\u00e9cord de 413\u00a0km/h, logo Bugatti volveu facerse co r\u00e9cord mundial ao presentar o Bugatti Veyron 16.4 Super Sport con 1200 CV de potencia e unha velocidade m\u00e1xima de 431\u00a0km/h..\nLogo de que Bugatti rompese o r\u00e9cord de coche m\u00e1is r\u00e1pido o SSC lanzou un novo concepto a nivel deportivo, que conta cunha potencia de 1350 CV e alcanza unha velocidade m\u00e1xima de 442\u00a0km/h.\nLogo disto Hennessey lanzou un novo superdeportivo, o Venom GT, que pode alcanzar velocidades superiores aos 437\u00a0km/h."}
{"id": "243322", "revid": "39164", "url": "https://gl.wikipedia.org/wiki?curid=243322", "title": "Liga das Naci\u00f3ns", "text": ""}
{"id": "243323", "revid": "1505", "url": "https://gl.wikipedia.org/wiki?curid=243323", "title": "Himen\u00f3ptero", "text": ""}
{"id": "243327", "revid": "85894", "url": "https://gl.wikipedia.org/wiki?curid=243327", "title": "Cebral, Froufe, O Irixo", "text": " Cebral \u00e9 un lugar da parroquia de Froufe no concello ourens\u00e1n do Irixo na comarca do Carballi\u00f1o. Ti\u00f1a 7 habitantes no ano 2011 segundo datos do INE e do IGE, dos cales 4 eran homes e 3 mulleres."}
{"id": "243328", "revid": "5132", "url": "https://gl.wikipedia.org/wiki?curid=243328", "title": "Club del Mar A Mari\u00f1a F\u00fatbol Sala", "text": ""}
{"id": "243329", "revid": "5132", "url": "https://gl.wikipedia.org/wiki?curid=243329", "title": "Cidade de Viveiro F\u00fatbol Sala", "text": ""}
{"id": "243330", "revid": "5132", "url": "https://gl.wikipedia.org/wiki?curid=243330", "title": "Cidade de Viveiro Futsal", "text": ""}
{"id": "243331", "revid": "85894", "url": "https://gl.wikipedia.org/wiki?curid=243331", "title": "O Covelo, Froufe, O Irixo", "text": " O Covelo \u00e9 un lugar da parroquia de Froufe no concello ourens\u00e1n do Irixo na comarca do Carballi\u00f1o. Ti\u00f1a 5 habitantes no ano 2011 segundo datos do INE e do IGE, dos cales 2 eran homes e 3 mulleres."}
{"id": "243332", "revid": "1131", "url": "https://gl.wikipedia.org/wiki?curid=243332", "title": "Arcebispo Malvar", "text": ""}
{"id": "243333", "revid": "5132", "url": "https://gl.wikipedia.org/wiki?curid=243333", "title": "Cidade de Viveiro FS", "text": ""}
{"id": "243334", "revid": "85894", "url": "https://gl.wikipedia.org/wiki?curid=243334", "title": "Frixe, Froufe, O Irixo", "text": " Frixe \u00e9 un lugar da parroquia de Froufe no concello ourens\u00e1n do Irixo na comarca do Carballi\u00f1o. Ti\u00f1a 12 habitantes no ano 2011 segundo datos do INE e do IGE, dos cales 5 eran homes e 7 mulleres."}
{"id": "243335", "revid": "85894", "url": "https://gl.wikipedia.org/wiki?curid=243335", "title": "Froufe, Froufe, O Irixo", "text": " Froufe \u00e9 un lugar da parroquia de Froufe no concello ourens\u00e1n do Irixo na comarca do Carballi\u00f1o. Ti\u00f1a 15 habitantes no ano 2011 segundo datos do INE e do IGE, dos cales 6 eran homes e 9 mulleres.\nDeste lugar \u00e9 orixinario Emilio Duro Pe\u00f1a."}
{"id": "243336", "revid": "5132", "url": "https://gl.wikipedia.org/wiki?curid=243336", "title": "Leis 26 Pontevedra", "text": ""}
{"id": "243337", "revid": "85894", "url": "https://gl.wikipedia.org/wiki?curid=243337", "title": "Sidre, Froufe, O Irixo", "text": " Sidre \u00e9 unha aldea da parroquia de Froufe no concello ourens\u00e1n do Irixo na comarca do Carballi\u00f1o. Ti\u00f1a 7 habitantes no ano 2011 segundo datos do INE e do IGE, dos cales 4 eran homes e 3 mulleres.\nAt\u00f3pase nun ramal da estrada da Ermida, ao pasar o casal deshabitado de Parteme."}
{"id": "243339", "revid": "85894", "url": "https://gl.wikipedia.org/wiki?curid=243339", "title": "Silvares, Froufe, O Irixo", "text": " Silvares \u00e9 un casal da parroquia de Froufe no concello ourens\u00e1n do Irixo na comarca do Carballi\u00f1o. Ti\u00f1a 3 habitantes no ano 2011 segundo datos do INE e do IGE, que eran 3 mulleres. At\u00f3pase nunha rama da estrada de A Ermida e p\u00f3dese acceder a el mediante dita estrada."}
{"id": "243340", "revid": "85894", "url": "https://gl.wikipedia.org/wiki?curid=243340", "title": "Subirol, Froufe, O Irixo", "text": " Subirol \u00e9 unha aldea da parroquia de Froufe no concello ourens\u00e1n do Irixo na comarca do Carballi\u00f1o. \u00c9 a localidade m\u00e1is grande e poboada da parroquia xa que ti\u00f1a 23 habitantes no ano 2011 segundo datos do INE e do IGE, dos cales 12 eran homes e 11 mulleres."}
{"id": "243341", "revid": "85894", "url": "https://gl.wikipedia.org/wiki?curid=243341", "title": "Surribas, Froufe, O Irixo", "text": " Surribas \u00e9 un pequeno casal da parroquia de Froufe no concello ourens\u00e1n do Irixo na comarca do Carballi\u00f1o. Ti\u00f1a 4 habitantes no ano 2011 segundo datos do INE e do IGE, dos cales 2 eran homes e 2 mulleres. Por el pasa o Rego de Surribas que desemboca 4 quil\u00f3metros despois no R\u00edo Vi\u00f1ao"}
{"id": "243349", "revid": "85894", "url": "https://gl.wikipedia.org/wiki?curid=243349", "title": "Alemparte, Loureiro, O Irixo", "text": " Alemparte \u00e9 un lugar da parroquia de Loureiro no concello ourens\u00e1n do Irixo na comarca do Carballi\u00f1o. Ti\u00f1a 16 habitantes no ano 2011 segundo datos do INE e do IGE, dos cales 7 eran homes e 9 mulleres."}
{"id": "243359", "revid": "1987", "url": "https://gl.wikipedia.org/wiki?curid=243359", "title": "Karakorum", "text": "A cordilleira do Karakorum (do turco: \"pedregal negro\") \u00e9, co Himalaia, unha das grandes cordilleiras de Asia, situada na fronteira entre Paquist\u00e1n, a India e a China. Ten unha lonxitude duns 500 km e \u00e9 a rexi\u00f3n do mundo con m\u00e1is glaciares fora das rexi\u00f3ns polares.\nPola s\u00faa altitude e dureza, o Karakorum est\u00e1 moito menos habitado que a cordilleira do Himalaia. Os exploradores europeos chegaron por vez primeira a comezos do s\u00e9culo XIX e foron seguidos polos top\u00f3grafos brit\u00e1nicos en 1856.\nO \"Paso Muztagh\" foi cruzado en 1887 por unha expedici\u00f3n encabezada polo coronel Francis Younghusband, e os vales situados sobre o r\u00edo Hunza foron explorados en 1892 polo xeneral Sir George K. Cockerill. As exploraci\u00f3ns que se realizaron nas d\u00e9cadas de 1910 e 1920 serviron para co\u00f1ecer gran parte da xeograf\u00eda da rexi\u00f3n.\nO Karakorum e o Himalaia son importantes para as investigaci\u00f3ns sobre a Terra por diversas raz\u00f3ns. Son unhas das zonas do mundo cunha maior actividade xeol\u00f3xica, pois est\u00e1n situadas na zona na que baten dous continentes, Asia e o subcontinente indio. Ademais son importantes para o estudo das placas tect\u00f3nicas. Os glaciares da monta\u00f1as serven como indicadores do cambio clim\u00e1tico.\nPicos m\u00e1is altos.\nEntre os picos m\u00e1is altos do Karakorum, at\u00f3panse:"}
{"id": "243360", "revid": "23562", "url": "https://gl.wikipedia.org/wiki?curid=243360", "title": "Cordilleira do Karakorum", "text": ""}
{"id": "243361", "revid": "23562", "url": "https://gl.wikipedia.org/wiki?curid=243361", "title": "Karakoram", "text": ""}
{"id": "243363", "revid": "85894", "url": "https://gl.wikipedia.org/wiki?curid=243363", "title": "Al\u00e9n, Loureiro, O Irixo", "text": " Al\u00e9n \u00e9 un lugar da parroquia de Loureiro no concello ourens\u00e1n do Irixo na comarca do Carballi\u00f1o. Ti\u00f1a 45 habitantes no ano 2011 segundo datos do INE e do IGE, dos cales 18 eran homes e 27 mulleres."}
{"id": "243364", "revid": "85894", "url": "https://gl.wikipedia.org/wiki?curid=243364", "title": "Os Amieiros, Loureiro, O Irixo", "text": " Os Amieiros \u00e9 un lugar da parroquia de Loureiro no concello ourens\u00e1n do Irixo na comarca do Carballi\u00f1o. Estaba deshabitado no ano 2011 segundo datos do INE e do IGE."}
{"id": "243365", "revid": "85894", "url": "https://gl.wikipedia.org/wiki?curid=243365", "title": "Barro, Loureiro, O Irixo", "text": " Barro \u00e9 un lugar da parroquia de Loureiro no concello ourens\u00e1n do Irixo na comarca do Carballi\u00f1o. Ti\u00f1a 46 habitantes no ano 2011 segundo datos do INE e do IGE, dos cales 21 eran homes e 25 mulleres."}
{"id": "243366", "revid": "85894", "url": "https://gl.wikipedia.org/wiki?curid=243366", "title": "Lousado, Loureiro, O Irixo", "text": " Lousado \u00e9 un lugar da parroquia de Loureiro no concello ourens\u00e1n do Irixo na comarca do Carballi\u00f1o. Ti\u00f1a 8 habitantes no ano 2011 segundo datos do INE e do IGE, dos cales 3 eran homes e 5 mulleres."}
{"id": "243367", "revid": "85894", "url": "https://gl.wikipedia.org/wiki?curid=243367", "title": "O Quinteiro, Loureiro, O Irixo", "text": " O Quinteiro, localmente chamado O Quintero, \u00e9 un lugar da parroquia de Loureiro no concello ourens\u00e1n do Irixo na comarca do Carballi\u00f1o. Ti\u00f1a 33 habitantes no ano 2011 segundo datos do INE e do IGE, dos cales 15 eran homes e 18 mulleres."}
{"id": "243368", "revid": "85894", "url": "https://gl.wikipedia.org/wiki?curid=243368", "title": "Ramil, Loureiro, O Irixo", "text": " Ramil \u00e9 un lugar da parroquia de Loureiro no concello ourens\u00e1n do Irixo na comarca do Carballi\u00f1o. Estaba deshabitado no ano 2011 segundo datos do INE e do IGE."}
{"id": "243369", "revid": "85894", "url": "https://gl.wikipedia.org/wiki?curid=243369", "title": "Ribas, Loureiro, O Irixo", "text": " Ribas \u00e9 un lugar da parroquia de Loureiro no concello ourens\u00e1n do Irixo na comarca do Carballi\u00f1o. Estaba deshabitado no ano 2011 segundo datos do INE e do IGE."}
{"id": "243370", "revid": "85894", "url": "https://gl.wikipedia.org/wiki?curid=243370", "title": "A R\u00faa, Loureiro, O Irixo", "text": " A R\u00faa \u00e9 un lugar da parroquia de Loureiro no concello ourens\u00e1n do Irixo na comarca do Carballi\u00f1o. Ti\u00f1a 18 habitantes no ano 2011 segundo datos do INE e do IGE, dos cales 8 eran homes e 10 mulleres."}
{"id": "243371", "revid": "85894", "url": "https://gl.wikipedia.org/wiki?curid=243371", "title": "Valdu\u00edde, Loureiro, O Irixo", "text": " Valdu\u00edde \u00e9 un lugar da parroquia de Loureiro no concello ourens\u00e1n do Irixo na comarca do Carballi\u00f1o. Ti\u00f1a 7 habitantes no ano 2011 segundo datos do INE e do IGE, dos cales 4 eran homes e 3 mulleres."}
{"id": "243372", "revid": "85894", "url": "https://gl.wikipedia.org/wiki?curid=243372", "title": "Xirei, Parada de Labiote, O Irixo", "text": " Xirei \u00e9 un lugar da parroquia de Parada de Labiote no concello ourens\u00e1n do Irixo na comarca do Carballi\u00f1o. Ti\u00f1a 12 habitantes no ano 2011 segundo datos do INE e do IGE, dos cales 6 eran homes e 6 mulleres."}
{"id": "243373", "revid": "85894", "url": "https://gl.wikipedia.org/wiki?curid=243373", "title": "Nogueiroa, Parada de Labiote, O Irixo", "text": " Nogueiroa \u00e9 un lugar da parroquia de Parada de Labiote no concello ourens\u00e1n do Irixo na comarca do Carballi\u00f1o. Ti\u00f1a 69 habitantes no ano 2011 segundo datos do INE e do IGE, dos cales 28 eran homes e 41 mulleres.\nLugares de interese.\nO lugar ten unha capela dedicada a Santo Antonio de construci\u00f3n recente no sitio do Reboiro. Baixo a capela hai un lavadoiro cunha placa conmemorativa da tra\u00edda da auga ao lugar. Fronte \u00e1 capela, est\u00e1 un cruceiro. A praza est\u00e1 rodeada de canastros herdanza do uso que a eira ti\u00f1a tradicionalmente. Hai outras eiras de canastros como a eira da T\u00eda Rosi\u00f1a. No fondo do lugar hai unha fonte p\u00fablica de auga pot\u00e1bel.\nSeguindo a estrada para Parada, antes da \u00faltima casa, hai unha verea que baixa para o Porto do R\u00edo onde est\u00e1 a ponte vella que cruza o r\u00edo en direcci\u00f3n \u00e1 parroquia de Parada de Labiote. A estrada Parada-Xendive OU-0416 cruza o r\u00edo en Nogueiroa en dous puntos. Subindo desde a segunda ponte para Parada, est\u00e1 o cami\u00f1o para Cernado, con elementos propios dos valados tradicionais."}
{"id": "243374", "revid": "85894", "url": "https://gl.wikipedia.org/wiki?curid=243374", "title": "Parada, Parada de Labiote, O Irixo", "text": " Parada \u00e9 un lugar da parroquia de Parada de Labiote no concello ourens\u00e1n do Irixo na comarca do Carballi\u00f1o. Ti\u00f1a 104 habitantes no ano 2011 segundo datos do INE e do IGE, dos cales 51 eran homes e 53 mulleres."}
{"id": "243375", "revid": "85894", "url": "https://gl.wikipedia.org/wiki?curid=243375", "title": "Prexigueiro, Parada de Labiote, O Irixo", "text": " Prexigueiro \u00e9 un lugar da parroquia de Parada de Labiote no concello ourens\u00e1n do Irixo na comarca do Carballi\u00f1o. Ti\u00f1a 15 habitantes no ano 2011 segundo datos do INE e do IGE, dos cales 6 eran homes e 9 mulleres."}
{"id": "243376", "revid": "85894", "url": "https://gl.wikipedia.org/wiki?curid=243376", "title": "Barcia, Re\u00e1digos, O Irixo", "text": " Barcia \u00e9 un lugar da parroquia de Re\u00e1digos no concello ourens\u00e1n do Irixo na comarca do Carballi\u00f1o. Ti\u00f1a 2 habitantes no ano 2011 segundo datos do INE e do IGE, que eran mulleres."}
{"id": "243377", "revid": "8758", "url": "https://gl.wikipedia.org/wiki?curid=243377", "title": "H\u00e1bitat (hom\u00f3nimos)", "text": "O termo h\u00e1bitat pode ter varias acepci\u00f3ns:"}
{"id": "243378", "revid": "85894", "url": "https://gl.wikipedia.org/wiki?curid=243378", "title": "O Casar, Re\u00e1digos, O Irixo", "text": " O Casar \u00e9 un lugar da parroquia de Re\u00e1digos no concello ourens\u00e1n do Irixo na comarca do Carballi\u00f1o. Ti\u00f1a 5 habitantes no ano 2011 segundo datos do INE e do IGE, dos cales 1 eran home e 4 mulleres."}
{"id": "243379", "revid": "85894", "url": "https://gl.wikipedia.org/wiki?curid=243379", "title": "Casti\u00f1eira, Re\u00e1digos, O Irixo", "text": " Casti\u00f1eira \u00e9 un lugar da parroquia de Re\u00e1digos no concello ourens\u00e1n do Irixo na comarca do Carballi\u00f1o. Ti\u00f1a 3 habitantes no ano 2011 segundo datos do INE e do IGE, dos cales 2 eran homes e 1 muller."}
{"id": "243380", "revid": "85894", "url": "https://gl.wikipedia.org/wiki?curid=243380", "title": "Fontes, Re\u00e1digos, O Irixo", "text": " Fontes \u00e9 un lugar da parroquia de Re\u00e1digos no concello ourens\u00e1n do Irixo na comarca do Carballi\u00f1o. Ti\u00f1a 2 habitantes no ano 2011 segundo datos do INE e do IGE, dos cales 1 era home e 1 muller."}
{"id": "243381", "revid": "85894", "url": "https://gl.wikipedia.org/wiki?curid=243381", "title": "O Outeiro, Re\u00e1digos, O Irixo", "text": " O Outeiro \u00e9 un lugar da parroquia de Re\u00e1digos no concello ourens\u00e1n do Irixo na comarca do Carballi\u00f1o. Ti\u00f1a 7 habitantes no ano 2011 segundo datos do INE e do IGE, dos cales 3 eran homes e 4 mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "243382", "revid": "85894", "url": "https://gl.wikipedia.org/wiki?curid=243382", "title": "Ribela, Re\u00e1digos, O Irixo", "text": " Ribela \u00e9 un lugar da parroquia de Re\u00e1digos no concello ourens\u00e1n do Irixo na comarca do Carballi\u00f1o. Ti\u00f1a 5 habitantes no ano 2011 segundo datos do INE e do IGE, dos cales 3 eran homes e 2 mulleres."}
{"id": "243384", "revid": "85894", "url": "https://gl.wikipedia.org/wiki?curid=243384", "title": "Santiso, Re\u00e1digos, O Irixo", "text": " Santiso \u00e9 un lugar da parroquia de Re\u00e1digos no concello ourens\u00e1n do Irixo na comarca do Carballi\u00f1o. Ti\u00f1a 3 habitantes no ano 2011 segundo datos do INE e do IGE, que eran mulleres."}
{"id": "243385", "revid": "85894", "url": "https://gl.wikipedia.org/wiki?curid=243385", "title": "Candosa, O Regueiro, O Irixo", "text": " Candosa \u00e9 un lugar da parroquia do Regueiro no concello ourens\u00e1n do Irixo na comarca do Carballi\u00f1o. Ti\u00f1a 19 habitantes no ano 2011 segundo datos do INE e do IGE, dos cales 9 eran homes e 10 mulleres."}
{"id": "243386", "revid": "85894", "url": "https://gl.wikipedia.org/wiki?curid=243386", "title": "Cerdeira de Arriba, O Regueiro, O Irixo", "text": "Cerdeira de Arriba \u00e9 un lugar da parroquia do Regueiro no concello ourens\u00e1n do Irixo na comarca do Carballi\u00f1o. Xunto co lugar da Cerdeira de Abaixo, ti\u00f1a 18 habitantes no ano 2011 segundo datos do INE e do IGE, dos cales 4 eran homes e 14 mulleres."}
{"id": "243387", "revid": "85894", "url": "https://gl.wikipedia.org/wiki?curid=243387", "title": "Cerdeira de Abaixo, O Regueiro, O Irixo", "text": "Cerdeira de Abaixo \u00e9 un lugar da parroquia do Regueiro no concello ourens\u00e1n do Irixo na comarca do Carballi\u00f1o. Xunto co lugar da Cerdeira de Arriba, ti\u00f1a 18 habitantes no ano 2011 segundo datos do INE e do IGE, dos cales 4 eran homes e 14 mulleres."}
{"id": "243388", "revid": "27155", "url": "https://gl.wikipedia.org/wiki?curid=243388", "title": "Transcriptase inversa", "text": "A transcriptase inversa, reversotranscriptase ou retrotranscriptase (RT) \u00e9 un encima utilizado para xerar unha copia de ADN complementario (ADNc) a partir dun molde de ARN, proceso chamado transcrici\u00f3n inversa, reversotranscrici\u00f3n ou retrotranscrici\u00f3n. A transcrici\u00f3n inversa (ARN\u2192ADN) \u00e9 o proceso inverso da transcrici\u00f3n (ADN\u2192ARN). A transcriptase inversa \u00e9 necesaria para a replicaci\u00f3n dos retrovirus (por exemplo o VIH), e os inhibidores da transcriptase inversa son drogas antirretrovirais moi utilizadas no tratamento do VIH/SIDA. Nos eucariotas existen tam\u00e9n encimas con actividade de transcriptase inversa que interve\u00f1en na replicaci\u00f3n dos extremos dos cromosomas (telomerase) e dalg\u00fans elementos xen\u00e9ticos m\u00f3biles (retrotranspos\u00f3ns). Tam\u00e9n se encontrou actividade de transcriptase inversa nas bacterias nos chamados Retron msr RNAs.\nA transcriptase inversa retroviral presenta tres actividades bioqu\u00edmicas secuenciais:\nEstas tres actividades \u00fasanas os retrovirus para converter o seu ARN monocatenario xen\u00f3mico en ADN bicatenario, que se pode integrar no xenoma do h\u00f3spede, xerando potencialmente unha infecci\u00f3n de longa duraci\u00f3n dif\u00edcil de erradicar. A mesma secuencia de reacci\u00f3ns \u00e9 moi usada no laboratorio para converter ARN en ADN para usalo na clonaci\u00f3n molecular, secuenciaci\u00f3n do ARN, reacci\u00f3n en cadea da polimerase (PCR), ou an\u00e1lise xen\u00f3mica.\nTranscriptases inversas que foron ben estudadas son:\nHistoria.\nA transcriptase inversa descubriuna Howard Temin na Universidade de Wisconsin\u2013Madison en viri\u00f3ns do virus do sarcoma de Rous (RSV), e illouna independentemente David Baltimore en 1970 no MIT a partir de dous virus tumorais de ARN: R-MLV e o RSV. Por estes descubrimentos compartiron ambos os dous o Premio Nobel de Medicina de 1975 (xunto con Renato Dulbecco).\nA idea da reversotranscrici\u00f3n foi ao principio impopular entre os cient\u00edficos porque contradic\u00eda o dogma central da biolox\u00eda molecular, que establec\u00eda que o ADN se transcrb\u00eda a ARN e este se traduc\u00eda a prote\u00ednas. Por\u00e9n, en 1970 cando os cient\u00edficos Howard Temin e David Baltimore descubriron o encima responsable da reversotranscrici\u00f3n, a posibilidade de que a informaci\u00f3n xen\u00e9tica puidese flu\u00edr desta maneira foi finalmente aceptada.\nFunci\u00f3n nos virus.\nO encima est\u00e1 codificado nos virus que realizan a reversotranscrici\u00f3n, que utilizan o encima durante a s\u00faa replicaci\u00f3n. Os virus de ARN que fan a reversotranscrici\u00f3n, como os retrovirus, usan o encima para reversotranscribir o seu xenoma de ARN a ADN, que \u00e9 despois integrado no xenoma da s\u00faa c\u00e9lula h\u00f3spede e replicado ao replicarse este. O VIH \u00e9 outro virus de ARN que infecta aos humanos grazas ao uso deste encima, e sen el o xenoma viral non poder\u00eda incorporarse \u00e1 c\u00e9lula h\u00f3spede e non se poder\u00eda replicar. Existen tam\u00e9n virus de ADN que fan a reversotranscrici\u00f3n, como os hepadnavirus, nos que o ARN pode servir como molde na ensamblaxe, e para facer cadeas de ADN.\nProceso da reversotranscrici\u00f3n.\nA transcriptase inversa realiza a reversotranscrici\u00f3n ou transcrici\u00f3n inversa, que consite en formar ADN monocatenario a partir dun molde de ARN.\nOs Retroviridae ademais poden facer despois a ese ADN bicatenario. Nas especies de virus que te\u00f1en transcriptase inversa pero que carece da actividade de ADN polimerase ADN dependente, a formaci\u00f3n de ADN bicatenario pode realizala a ADN polimerase \u03b4 codificada no xenoma do h\u00f3spede, que tomar\u00e1 o h\u00edbrido de ADN-ARN viral como \"primer\" (cebador) e sintetizar\u00e1 un ADN de dobre cadea por un mecanismo similar ao da eliminaci\u00f3n do primer, no que o ADN acabado de sintetizar despraza o molde de ARN orixinal.\nO proceso da reversotranscrici\u00f3n tende a cometer moitos erros de copia e durante esta fase poden orixinarse moitas mutaci\u00f3ns. Tales mutaci\u00f3ns poden dar lugar a resistencia \u00e1s drogas antirretrovirais.\nTranscrici\u00f3n inversa retroviral.\nOs retrovirus, tam\u00e9n chamados virus ssRNA-RT de clase VI, son virus de ARN que fan a transcrici\u00f3n inversa cun intermediato de ADN. Os seus xenomas constan de d\u00faas mol\u00e9culas de ARN monocatenario (ssRNA) de sentido positivo que pos\u00faen extremos 5' cap e 3' poliA. Exemplos de retrovirus son o \"virus da inmunodeficiencia humana\" (HIV) e o \"virus T linfotr\u00f3pico humano\" (HTLV). A creaci\u00f3n de ADN de dobre cadea ten lugar no citosol.\nRexi\u00f3ns x\u00e9nicas no ARN viral.\nPara entendermos mellor as fases que debe seguir o proceso de reversotranscrici\u00f3n veremos primeiro as rexi\u00f3ns de que consta o xenoma retroviral. Este ten os xenes codificantes no centro, e as partes importantes para o funcionamento da transcriptase inversa est\u00e1n nos dous extremos. O ARN retroviral ten un extremo 5' e outro 3'. O sitio onde o \"primer\" se une (alinea ou \"anneals\") ao ARN viral ch\u00e1mase sitio de uni\u00f3n ao \"primer\" (PBS). O extremo 5\u2019 do ARN no sitio PBS denom\u00ednase U5, e o extremo 3' do ARN do PBS ch\u00e1mase l\u00edder. Util\u00edzase un \"primer\" unido a un ARNt celular. O \"primer\" de ARNt est\u00e1 desenrolado ao longo de 14 a 22 nucle\u00f3tidos e forma un d\u00faplex cos pares de bases apareadas co ARN viral no PBS. O feito de que o PBS estea localizado preto do extremo 5\u2019 do ARN viral \u00e9 pouco com\u00fan porque a transcriptase inversa sintetiza o ADN do extremo 3\u2019 do \"primer\" en direcci\u00f3n 5\u2019\u21923\u2019 (con respecto ao molde de ARN). Por tanto, o \"primer\" e a transcriptase inversa deben ser recolocados despois no extremo 3\u2019 do ARN viral. Isto quere dicir, que o encima ten que cambiar dun extremo a outro do ARN molde durante a reversotranscrici\u00f3n. Para realizar este reposicionamento, neces\u00edtanse seguir varios pasos e varias actividades encim\u00e1ticas como a de ADN polimerase, ribonuclease H (RNase H) e desenrolamento de polinucle\u00f3tidos.\nA transcriptase inversa do VIH tam\u00e9n ten unha actividade de ribonuclease que degrada o ARN viral durante a s\u00edntese do ADNc, xunto coa s\u00faa actividade de ADN polimerase ADN dependente que copia a cadea sentido ADNc orixinando unha cadea \"antisentido\" de ADN, formando as\u00ed entre as d\u00faas o intermediato de ADN bicatenario viral (ADNv) que se integrar\u00e1 no xenoma da c\u00e9lula.\nFases da reversotranscrici\u00f3n.\nA actuaci\u00f3n da transcriptase inversa faise seguindo unha serie de pasos (ver a imaxe), que son:\nComo se ve, a creaci\u00f3n do ADN de dobre cadea implica a \"transferencia de cadea\", na cal hai unha translocaci\u00f3n do curto produto de ADN sintetizado (a partir da s\u00edntese inicial de ADN ARN dependente) a rexi\u00f3ns molde aceptoras no outro extremo do xenoma viral de ARN, que son despois atinguidas e procesadas pola transcritse inversa na s\u00faa actividade de s\u00edntese de ADN dependente de ADN.\nEn eucariotas.\nCertos tramos autorreplicantes dos xenomas eucari\u00f3ticos chamados retrotranspos\u00f3ns utilizan tam\u00e9n unha transcriptase inversa para moverse dunha posici\u00f3n do xenoma e inserirse noutra por medio dun intermediato de ARN. Son moi abundantes nos xenomas de plantas e animais.\nA telomerase \u00e9 outro encima con actividade de reverso transcriptase que se encontra en moitos eucariotas, inclu\u00edndo os humanos, que leva o seu propio molde de ARN; este ARN utilizase como molde para a replicaci\u00f3n do ADN nos extremos (tel\u00f3meros) dos cromosomas.\nEn procariotas.\nAs transcriptases inversas tam\u00e9n se encontran nos Retron msr RNAs bacterianos, que son secuencias espec\u00edficas de ARN que conte\u00f1en unha parte (r) que codifica unha transcriptase inversa, e se usan na s\u00edntese de ADNs monocatenatios multicopia (msDNA). Para iniciar a s\u00edntese do ADN, neces\u00edtase un cebador ou \"primer\". Nas bacterias, o \"primer\" sintet\u00edzase durante a replicaci\u00f3n.\nEstrutura.\nOs encimas transcriptase inversa incl\u00faen unha ADN polimerase ARN dependente e unha ADN polimerase ADN dependente, que funcionan conxuntamente para realizar a transcrici\u00f3n. Ademais da funci\u00f3n de transcrici\u00f3n, as transcriptases inversas retrovirais te\u00f1en un dominio pertencente \u00e1 familia das RNase H que \u00e9 fundamenteal na s\u00faa replicaci\u00f3n.\nFidelidade da replicaci\u00f3n.\nDurante o ciclo de replicai\u00f3n dun retrovirus util\u00edzanse diferentes sistemas de replicaci\u00f3n. Primeiramente, a transcriptase inversa sintetiza o ADN viral a partir do ARN viral, e despois a partir da cadea de ADN acabada de sintetizar. O segundo proceso de replicaci\u00f3n ten lugar cando a c\u00e9lula h\u00f3spede replica coa s\u00faa ADN polimerase o seu ADN e xunto con el o ADN viral integrado no seu xenoma. Finalmente, a ARN polimerase II transcribe o ADN retroviral a ARN, que ser\u00e1 despois traducido e empaquetado nos viri\u00f3ns. Por tanto, poden ocorrer mutaci\u00f3ns durante todos estes pasos de replicaci\u00f3n.\nA transcriptase inversa ten unha alta taxa de erros \u00e1 hora de transcribir o ARN a ADN, xa que, a diferenza doutras ADN polimerases, non ten capacidade de correcci\u00f3n de probas. Esta alta taxa de erros permite que se acumulen as mutaci\u00f3ns de forma r\u00e1pida. Por exemplo, as transcriptases inversas dispo\u00f1ibles comercialmente producidas por Promega te\u00f1en, segundo os seus manuais, unha taxa de erro de 1 en 17.000 bases para o AMV e de 1 en 30.000 bases para o M-MLV.\nAdemais de orixinaren polimorfismo dun \u00fanico nucle\u00f3tido, as transcriptases inversas est\u00e1n implicadas tam\u00e9n en procesos como a fusi\u00f3n de transcritos, barallamento de ex\u00f3ns (\"exon shuffling\") e na creaci\u00f3n de transcritos artificiais antisentido. Especulouse que a actividade de cambio de molde da transcriptase inversa, que foi demostrada tanto in vitro coma in vivo, pode ser unha das causas de que se encontren varios miles de transcritos non anotados nos xenomas dos organismos modelos.\nAplicaci\u00f3ns.\nDrogas antivirais.\nComo o VIH utiliza a transcriptase inversa para copiar o seu material xen\u00e9tico e xerar novos virus, dese\u00f1\u00e1ronse drogas espec\u00edficas que interrompen este proceso e suprimen o crecemento da infecci\u00f3n viral. En conxunto estas drogas ch\u00e1manse inhibidores da transcriptase inversa e incl\u00faen os an\u00e1logos de nucle\u00f3sidos e nucle\u00f3tidos zidovudina (nome comercial Retrovir), lamivudine (Epivir) e tenofovir (Viread), e tam\u00e9n inhibidores non an\u00e1logos de nucle\u00f3sidos como nevirapina (Viramune).\nBiolox\u00eda molecular.\nA transcriptase inversa \u00fasase correntemente en investigaci\u00f3n para aplicar a t\u00e9cnica da reacci\u00f3n en cadea da polimerase ao ARN, o que se denomina reacci\u00f3n en cadea da polimerase con transcriptase inversa (RT-PCR). A t\u00e9cnica da reacci\u00f3n en cadea da polimerase cl\u00e1sica pode aplicarse s\u00f3 ao ADN, pero, coa axuda da transcriptase inversa, o ARN pode transcribirse a ADN, facendo posible a an\u00e1lise por PCR de mol\u00e9culas de ARN. A transcriptase inversa util\u00edzase tam\u00e9n para crear librar\u00edas de ADNc a partir de ARNm. A dispo\u00f1ibilidade comercial da transcriptase inversa serviu para aumentar moito o co\u00f1ecemento na \u00e1rea da biolox\u00eda molecular, xa que, xunto con outros encimas, permitiu aos cient\u00edficos clonar, secuenciar e caracterizar o ARN.\nA transcriptase inversa empregouse tam\u00e9n na produci\u00f3n de insulina. Ao inserir en bacterias o ARNm eucari\u00f3tico que codifica a insulina xunto con transcriptase inversa, o ARNm pode integrarse el mesmo no xenoma procari\u00f3tico, e producir despois grandes cantidades de insulina, o que permitiu abandonar o m\u00e9todo usado antes de extracci\u00f3n da insulina do p\u00e1ncreas de porco. Polo contrario, non funcionar\u00eda inserir nas bacterias directamente ADN eucari\u00f3tico (en vez de ARNm) porque \u00e9 un ADN que cont\u00e9n secci\u00f3ns non cofificantes chamadas intr\u00f3ns, e os seus transcritos non se traducir\u00edan con \u00e9xito nos ribosomas bacterianos. O ARNm eucari\u00f3tico madura eliminando os intr\u00f3ns, polo que \u00e9 m\u00e1is adecuado para funcionar dentro das c\u00e9lulas procariotas, as cales carecen de intr\u00f3ns."}
{"id": "243389", "revid": "85894", "url": "https://gl.wikipedia.org/wiki?curid=243389", "title": "Espi\u00f1eiros, O Regueiro, O Irixo", "text": " Espi\u00f1eiros \u00e9 un lugar da parroquia do Regueiro no concello ourens\u00e1n do Irixo na comarca do Carballi\u00f1o. Ti\u00f1a 4 habitantes no ano 2011 segundo datos do INE e do IGE, dos cales 1 era home e 3 mulleres."}
{"id": "243390", "revid": "85894", "url": "https://gl.wikipedia.org/wiki?curid=243390", "title": "O Para\u00f1o, O Regueiro, O Irixo", "text": "O Para\u00f1o \u00e9 un lugar da parroquia do Regueiro no concello ourens\u00e1n do Irixo na comarca do Carballi\u00f1o. Segundo o INE e o IGE, ficou deshabitado no ano 2015.\nNo \"Diccionario Madoz\" (1849) aparece inclu\u00eddo na parroquia de Parada de Labiote, ao non estar a\u00ednda O Regueiro constitu\u00edda como tal.\nNesta aldea est\u00e1 ambientada a novela \"O mes\u00f3n dos ermos\" de Ram\u00f3n Otero Pedrayo."}
{"id": "243391", "revid": "89787", "url": "https://gl.wikipedia.org/wiki?curid=243391", "title": "Festa da ameixa do Carril", "text": "A festa da ameixa \u00e9 unha festa gastron\u00f3mica que se celebra desde 1992 no Carril (Vilagarc\u00eda de Arousa) na segunda quincena de agosto.\nEst\u00e1 organizada pola confrar\u00eda de pescadores da parroquia para dar a co\u00f1ecer a ameixa. Nos anos 2000 e 2001 non se celebrou pola falta deste molusco por mor das condici\u00f3ns climatol\u00f3xicas.\nNas \u00faltimas edici\u00f3ns serv\u00edronse unhas 5.000 raci\u00f3ns (sobre 1.800\u00a0kg) de ameixa de tres especies: babosa (que \u00e9 a aut\u00f3ctona), rubia e xaponesa, acompa\u00f1ada de vi\u00f1o albari\u00f1o."}
{"id": "243392", "revid": "27155", "url": "https://gl.wikipedia.org/wiki?curid=243392", "title": "Reversotranscritase", "text": ""}
{"id": "243393", "revid": "85894", "url": "https://gl.wikipedia.org/wiki?curid=243393", "title": "As Antas, O Regueiro, O Irixo", "text": " As Antas \u00e9 un lugar da parroquia do Regueiro no concello ourens\u00e1n do Irixo na comarca do Carballi\u00f1o. Ti\u00f1a 3 habitantes no ano 2011 segundo datos do INE e do IGE, que eran mulleres.\nXeograf\u00eda.\nO lugar est\u00e9ndese con igual top\u00f3nimo polo Regueiro de Bobor\u00e1s e tam\u00e9n co mesmo nome pola parroquia de Leboz\u00e1n no municipio de Beariz. Na aldea sit\u00faase a Mesa dos Bispos, que divide a diocese de Ourense, a diocese de Lugo e a arquidiocese de Santiago de Compostela, ademais das xurisdici\u00f3ns de Montes, Deza e Caldelas de Orcell\u00f3n.\nA aldea est\u00e1 atravesada pola estrada N-541."}
{"id": "243394", "revid": "27155", "url": "https://gl.wikipedia.org/wiki?curid=243394", "title": "CDNA", "text": ""}
{"id": "243395", "revid": "85894", "url": "https://gl.wikipedia.org/wiki?curid=243395", "title": "Barro, San Cosmede de Cusanca, O Irixo", "text": " Barro \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Ti\u00f1a 7 habitantes no ano 2011 segundo datos do INE e do IGE, dos cales 2 eran homes e 5 mulleres."}
{"id": "243396", "revid": "27155", "url": "https://gl.wikipedia.org/wiki?curid=243396", "title": "Transcrici\u00f3n inversa", "text": ""}
{"id": "243397", "revid": "85894", "url": "https://gl.wikipedia.org/wiki?curid=243397", "title": "O Barrocal, San Cosmede de Cusanca, O Irixo", "text": " O Barrocal \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Ti\u00f1a 21 habitantes no ano 2011 segundo datos do INE e do IGE, dos cales 9 eran homes e 12 mulleres."}
{"id": "243398", "revid": "85894", "url": "https://gl.wikipedia.org/wiki?curid=243398", "title": "O Castro, San Cosmede de Cusanca, O Irixo", "text": " O Castro \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Ti\u00f1a 2 habitantes no ano 2011 segundo datos do INE e do IGE, dos cales 1 eran home e 1 muller."}
{"id": "243399", "revid": "27155", "url": "https://gl.wikipedia.org/wiki?curid=243399", "title": "Reversotranscrici\u00f3n", "text": ""}
{"id": "243400", "revid": "85894", "url": "https://gl.wikipedia.org/wiki?curid=243400", "title": "A Costa, San Cosmede de Cusanca, O Irixo", "text": " A Costa \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Ti\u00f1a 12 habitantes no ano 2011 segundo datos do INE e do IGE, dos cales 5 eran homes e 7 mulleres."}
{"id": "243401", "revid": "85894", "url": "https://gl.wikipedia.org/wiki?curid=243401", "title": "O Coto, San Cosmede de Cusanca, O Irixo", "text": " O Coto \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Ti\u00f1a 9 habitantes no ano 2011 segundo datos do INE e do IGE, dos cales 4 eran homes e 5 mulleres."}
{"id": "243402", "revid": "85894", "url": "https://gl.wikipedia.org/wiki?curid=243402", "title": "Cusanca, San Cosmede de Cusanca, O Irixo", "text": " Cusanca \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Ti\u00f1a 4 habitantes no ano 2011 segundo datos do INE e do IGE, dos cales 2 eran homes e 2 mulleres."}
{"id": "243403", "revid": "27155", "url": "https://gl.wikipedia.org/wiki?curid=243403", "title": "Retrotranscrici\u00f3n", "text": ""}
{"id": "243404", "revid": "85894", "url": "https://gl.wikipedia.org/wiki?curid=243404", "title": "Chelos, San Cosmede de Cusanca, O Irixo", "text": " Chelos \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Ti\u00f1a 9 habitantes no ano 2011 segundo datos do INE e do IGE, dos cales 5 eran homes e 4 mulleres."}
{"id": "243405", "revid": "27155", "url": "https://gl.wikipedia.org/wiki?curid=243405", "title": "Retrotranscritase", "text": ""}
{"id": "243406", "revid": "85894", "url": "https://gl.wikipedia.org/wiki?curid=243406", "title": "Fabeiros, San Cosmede de Cusanca, O Irixo", "text": " Fabeiros \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Ti\u00f1a 8 habitantes no ano 2011 segundo datos do INE e do IGE, dos cales 4 eran homes e 4 mulleres."}
{"id": "243407", "revid": "85894", "url": "https://gl.wikipedia.org/wiki?curid=243407", "title": "Filgueira, San Cosmede de Cusanca, O Irixo", "text": " Filgueira \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Estaba deshabitado no ano 2011 segundo datos do INE e do IGE.\nToponimia.\nO fit\u00f3nimo galego \"Filgueira\" (do lat\u00edn F\u012cL\u012cCARIA, derivado de F\u012cLIX, -\u012cCIS) ref\u00edrese a un lugar abondoso en fentos. A s\u00faa orixe d\u00e1se entre o s\u00e9culo X e XIII."}
{"id": "243408", "revid": "85894", "url": "https://gl.wikipedia.org/wiki?curid=243408", "title": "A Fraga, San Cosmede de Cusanca, O Irixo", "text": " A Fraga \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Estaba deshabitado no ano 2011 segundo datos do INE e do IGE."}
{"id": "243409", "revid": "85894", "url": "https://gl.wikipedia.org/wiki?curid=243409", "title": "A Eirexa, San Cosmede de Cusanca, O Irixo", "text": " A Eirexa \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Ti\u00f1a 12 habitantes no ano 2011 segundo datos do INE e do IGE, dos cales 6 eran homes e 6 mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "243410", "revid": "85894", "url": "https://gl.wikipedia.org/wiki?curid=243410", "title": "Lagorzos, San Cosmede de Cusanca, O Irixo", "text": " Lagorzos \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Ti\u00f1a 3 habitantes no ano 2011 segundo datos do INE e do IGE, dos cales 2 eran homes e 1 muller."}
{"id": "243412", "revid": "23204", "url": "https://gl.wikipedia.org/wiki?curid=243412", "title": "Manuel Taboada Cid", "text": "Manuel Taboada Cid, nado en Ver\u00edn o 29 de marzo de 1946 e finado en Santiago de Compostela o 27 de xullo de 1993, foi un fil\u00f3logo galego.\nTraxectoria.\nFillo de Xes\u00fas Taboada Chivite, empezou a s\u00faa afecci\u00f3n pola investigaci\u00f3n da man do seu pai. Estudou na Academia Verinense e no IES Otero Pedrayo de Ourense. Comezou os estudos universitarios na Facultade de Filosof\u00eda e Letras da Universidade de Santiago de Compostela en 1963 e despois inscribiuse en Filolox\u00eda Rom\u00e1nica.\nEn 1968 foi lector de espa\u00f1ol no Lyc\u00e9e de Gar\u00e7ons de Auch (Francia). Retornado a Espa\u00f1a, recibiu unha bolsa do Departamento de Filolox\u00eda Rom\u00e1nica para realizar traballos de campo. En 1971 acadou a licenciatura co traballo \"Vocabulario y notas etnogr\u00e1ficas de la Mezquita (Ourense)\" e comezou a impartir clases no Instituto Otero Pedrayo de Ourense. En 1972 retornou \u00e1s aulas universitarias de Compostela. Nomeado Director Xeral de Pol\u00edtica Ling\u00fc\u00edstica (1986-1987), impulsou o uso do galego, galeguizando a administraci\u00f3n dos centros docentes.\nReintegrado \u00e1 Universidade, en 1990 obtivo \u00e1 c\u00e1tedra de Historia de la Lengua Espa\u00f1ola na Universidade de Oviedo e despois pasou \u00e1 Universidade da Coru\u00f1a, onde foi o primeiro catedr\u00e1tico de Gram\u00e1tica Hist\u00f3rica do Espa\u00f1ol.\nPublicou artigos en revistas especializadas (\"Verba\", \"Bolet\u00edn Auriense\", \"Gallaecia\") e comunicaci\u00f3ns e relatorios en congresos de Galicia e do estado. Pertenceu ao Grupo Marcelo Mac\u00edas do Museo Arqueol\u00f3xico de Ourense."}
{"id": "243413", "revid": "89787", "url": "https://gl.wikipedia.org/wiki?curid=243413", "title": "Semana Santa de Cangas", "text": "A Semana Santa de Cangas \u00e9 a celebraci\u00f3n cat\u00f3lica da Semana Santa que ten lugar de xeito anual na vila galega de Cangas. Declarada de interese tur\u00edstico galego, \u00e9 a m\u00e1is importante da provincia de Pontevedra.\nAs procesi\u00f3ns te\u00f1en lugar entre o Venres de Dores, d\u00eda festivo local, e o S\u00e1bado Santo."}
{"id": "243414", "revid": "1822", "url": "https://gl.wikipedia.org/wiki?curid=243414", "title": "Semana Santa de Paradela", "text": "A Semana Santa de Paradela \u00e9 unha celebraci\u00f3n cat\u00f3lica que ten lugar de xeito anual, na parroquia de Paradela, no concello pontevedr\u00e9s de Meis. Foi declarada de interese tur\u00edstico galego.\nOs diferentes momentos da Paix\u00f3n de Cristo, desde a entrada en Xerusal\u00e9n ata a Resurrecci\u00f3n, son representados por vecinos do concello, como actores, apoiados activamente por todo o p\u00fablico asistente. A Crucifixi\u00f3n repres\u00e9ntase tras un Viacrucis que sobe ata o Monte da Croa."}
{"id": "243415", "revid": "5863", "url": "https://gl.wikipedia.org/wiki?curid=243415", "title": "Manuel Regueiro Tenreiro", "text": "Manuel Regueiro Tenreiro, nado en Perbes (Mi\u00f1o) o 10 de maio de 1943 e finado en Lugo o 30 de maio de 2019, foi un profesor, escritor e pol\u00edtico galego.\nTraxectoria.\nEstudou o ensino secundario en Santiago de Compostela. Licenciado en Filosof\u00eda e Letras na Universidade de Salamanca, doutorouse en Filosof\u00eda na Universidade Complutense de Madrid. Foi profesor en Soria, Salamanca, Lugo, Ferrol, Vilalba (instituto do que foi director) e novamente en Lugo. Foi subdirector xeral de Inspecci\u00f3n e Reforma Educativa (1988-1989) e director xeral de Pol\u00edtica Ling\u00fc\u00edstica (1989-2000). Foi director do Centro Ram\u00f3n Pi\u00f1eiro para a Investigaci\u00f3n en Humanidades.\nColaborou na publicaci\u00f3n dos primeiros libros de texto en lingua galega: \"Introducci\u00f3n \u00e1 Filosof\u00eda\" (Galaxia, 1979) e \"Historia da Filosof\u00eda\" (Galaxia, 1980). Foi fundador e membro do consello asesor da \"Revista Galega de Ensino\".\nVida persoal.\nCasou con Mar\u00eda Teresa P\u00e9rez Gonz\u00e1lez e foi pai de Francisco e Fernando Regueiro P\u00e9rez."}
{"id": "243416", "revid": "23204", "url": "https://gl.wikipedia.org/wiki?curid=243416", "title": "He\u021f\u00e1ka S\u00e1pa", "text": ""}
{"id": "243419", "revid": "1888", "url": "https://gl.wikipedia.org/wiki?curid=243419", "title": "Xes\u00fas Pablo Gonz\u00e1lez Moreiras", "text": "Xes\u00fas Pablo Gonz\u00e1lez Moreiras, nado en Monterroso en 1946, \u00e9 un profesor e pol\u00edtico galego.\nTraxectoria.\nEstudou Maxisterio e Filolox\u00eda Galego-Portuguesa na Universidade de Santiago de Compostela. Foi mestre (1971-1984) e a partir de 1985 profesor de Lingua e Literatura Galega en institutos de Educaci\u00f3n Secundaria. Ingresou no Corpo de Inspectores de Educaci\u00f3n en 1989. Foi subdirector xeral de Centros e delegado provincial da Conseller\u00eda de Educaci\u00f3n e Ordenaci\u00f3n Universitaria en Lugo. Foi director xeral de Pol\u00edtica Ling\u00fc\u00edstica (2000-2005)."}
{"id": "243423", "revid": "25871", "url": "https://gl.wikipedia.org/wiki?curid=243423", "title": "Videmiro", "text": "Videmiro, nado en 451 e finado en 473, fillo de Vandalario e irm\u00e1n de Teodomiro e Valamiro, foi un \nrei ostrogodo xunto cos seus irm\u00e1ns.\nTraxectoria.\nTras a desastrosa Batalla dos Campos Catal\u00e1unicos, Teodomiro, Valamiro e Videmiro comezaron unha revolta contra os hunos en 543. En 544, na Batalla de Nedao, os ostrogodos derrotaron aos hunos. Esa derrota posibilitou a liberaci\u00f3n dos ostrogodos e a formaci\u00f3n dun reino godo na Panonia romana, onde xa se instalaran moito tempo antes outros ostrogodos.\nTras a guerra contra h\u00e9rulos, x\u00e9pidos e escitas polo control da Panonia, Videmiro dirixiuse cun grupo de ostrogodos at\u00e9 Italia, en 473. Al\u00ed, o emperador Glicerio aconselloulles que se dirixisen \u00e1 Galia xunto cos seus parentes visigodos."}
{"id": "243426", "revid": "15490", "url": "https://gl.wikipedia.org/wiki?curid=243426", "title": "Viderico", "text": "Viderico ou Viterico (en lat\u00edn: \"Viderichus/Vithericus)\" foi fillo de Vitimiro e, segundo Amiano Marcelino, rei dos grutungos -antecesor dos ostrogodos- polo 376.\nTraxectoria.\nNome\u00e1rono rei despois da morte de seu pai. Como era moi pequeno tivo dous rexentes, Alateo e S\u00e1frax. Os tres e unha parte non dominada do seu pobo, pretenderon cruzar xunto cos tervingos -antecesor dos visigodos- o Danubio. Por\u00e9n s\u00f3 o conseguiron os tervingos pero os grutungos non conseguiron permiso dos romanos polo que quedaron na beira esquerda do r\u00edo.\nAlateo e S\u00e1frax un\u00edronse \u00e1 revolta de Fritixerno e con el participaron da Batalla de Adrian\u00f3pole en 378. Tras ese per\u00edodo a \u00fanica cousa que se sabe sobre os tres \u00e9 que foron instalados xunto co seu pobo polo emperador Graciano na Panonia."}
{"id": "243428", "revid": "85894", "url": "https://gl.wikipedia.org/wiki?curid=243428", "title": "Marisol L\u00f3pez Mart\u00ednez (ling\u00fcista)", "text": "Marisol L\u00f3pez Mart\u00ednez, nada en Sobrado (Poulo, Gomesende), \u00e9 unha profesora e pol\u00edtica galega.\nTraxectoria.\nEstudou o ensino secundario coas franciscanas de Ribadavia. Rematouno no antigo Instituto Feminino das Travesas de Vigo. Empezou a carreira de Filolox\u00eda Hisp\u00e1nica co Colexio Universitario de Vigo, e rematouna na Universidade de Santiago de Compostela. Foi profesora no Colexio Universitario de Lugo, onde se fixo titular. En 1995 regresou a Santiago de Compostela. En 2005, co goberno bipartito, foi nomeada directora xeral de Pol\u00edtica Ling\u00fc\u00edstica."}
{"id": "243429", "revid": "624", "url": "https://gl.wikipedia.org/wiki?curid=243429", "title": "Safrax", "text": ""}
{"id": "243430", "revid": "85894", "url": "https://gl.wikipedia.org/wiki?curid=243430", "title": "O Outeiro de Abaixo, San Cosmede de Cusanca, O Irixo", "text": "O Outeiro de Abaixo \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Xunto co lugar do Outeiro de Arriba, segundo datos do INE e o IGE en 2011 ti\u00f1a 37 habitantes (16 homes e 21 mulleres).\nToponimia.\nA orixe do top\u00f3nimo Outeiro \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "243431", "revid": "85894", "url": "https://gl.wikipedia.org/wiki?curid=243431", "title": "O Outeiro de Arriba, San Cosmede de Cusanca, O Irixo", "text": "O Outeiro de Arriba \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Xunto co lugar do Outeiro de Abaixo, segundo datos do INE e o IGE en 2011 ti\u00f1a 37 habitantes (16 homes e 21 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "243432", "revid": "85894", "url": "https://gl.wikipedia.org/wiki?curid=243432", "title": "Pedrouzo, San Cosmede de Cusanca, O Irixo", "text": " Pedrouzo \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Ti\u00f1a 10 habitantes no ano 2011 segundo datos do INE e do IGE, dos cales 5 eran homes e 5 mulleres."}
{"id": "243433", "revid": "85894", "url": "https://gl.wikipedia.org/wiki?curid=243433", "title": "O R\u00edo, San Cosmede de Cusanca, O Irixo", "text": " O R\u00edo \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Ti\u00f1a 2 habitantes no ano 2011 segundo datos do INE e do IGE, que eran homes."}
{"id": "243434", "revid": "85894", "url": "https://gl.wikipedia.org/wiki?curid=243434", "title": "Segade, San Cosmede de Cusanca, O Irixo", "text": " Segade \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Ti\u00f1a 20 habitantes no ano 2011 segundo datos do INE e do IGE, dos cales 13 eran homes e 7 mulleres."}
{"id": "243435", "revid": "85894", "url": "https://gl.wikipedia.org/wiki?curid=243435", "title": "Sueirexa, San Cosmede de Cusanca, O Irixo", "text": " Sueirexa \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Ti\u00f1a 17 habitantes no ano 2011 segundo datos do INE e do IGE, dos cales 7 eran homes e 10 mulleres."}
{"id": "243436", "revid": "85894", "url": "https://gl.wikipedia.org/wiki?curid=243436", "title": "Surribas, San Cosmede de Cusanca, O Irixo", "text": " Surribas \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Ti\u00f1a 2 habitantes no ano 2011 segundo datos do INE e do IGE, dos cales 1 eran home e 1 muller."}
{"id": "243437", "revid": "85894", "url": "https://gl.wikipedia.org/wiki?curid=243437", "title": "Vixide, San Cosmede de Cusanca, O Irixo", "text": " Vixide \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Ti\u00f1a 7 habitantes no ano 2011 segundo datos do INE e do IGE, dos cales 4 eran homes e 3 mulleres."}
{"id": "243438", "revid": "85894", "url": "https://gl.wikipedia.org/wiki?curid=243438", "title": "Zacarade, San Cosmede de Cusanca, O Irixo", "text": " Zacarade \u00e9 un lugar da parroquia de San Cosmede de Cusanca no concello ourens\u00e1n do Irixo na comarca do Carballi\u00f1o. Ti\u00f1a 15 habitantes no ano 2011 segundo datos do INE e do IGE, dos cales 6 eran homes e 9 mulleres."}
{"id": "243439", "revid": "1131", "url": "https://gl.wikipedia.org/wiki?curid=243439", "title": "Chelos", "text": "O top\u00f3nimo galego Chelos pode referirse a:"}
{"id": "243440", "revid": "56817", "url": "https://gl.wikipedia.org/wiki?curid=243440", "title": "Sueirexa", "text": "O top\u00f3nimo Sueirexa pode referirse a:"}
{"id": "243441", "revid": "56817", "url": "https://gl.wikipedia.org/wiki?curid=243441", "title": "Vixide", "text": "O top\u00f3nimo Vixide pode referirse a:"}
{"id": "243442", "revid": "56817", "url": "https://gl.wikipedia.org/wiki?curid=243442", "title": "Bax\u00edn", "text": "O top\u00f3nimo Bax\u00edn pode referirse a:"}
{"id": "243443", "revid": "1131", "url": "https://gl.wikipedia.org/wiki?curid=243443", "title": "O Cardedo", "text": ""}
{"id": "243444", "revid": "197", "url": "https://gl.wikipedia.org/wiki?curid=243444", "title": "Irixo", "text": "O top\u00f3nimo galego Irixo pode referirse a:"}
{"id": "243445", "revid": "1131", "url": "https://gl.wikipedia.org/wiki?curid=243445", "title": "Cangues", "text": "O top\u00f3nimo Cangues pode referirse a:"}
{"id": "243447", "revid": "5863", "url": "https://gl.wikipedia.org/wiki?curid=243447", "title": "Paz Lamela Vilari\u00f1o", "text": "Paz Lamela Vilari\u00f1o, nada en Caldelas (Antas de Ulla) o 19 de maio de 1940, \u00e9 unha mestra e pol\u00edtica galega.\nTraxectoria.\nDiplomada en Maxisterio e Licenciada en Filosof\u00eda e Letras. Foi Inspectora de Educaci\u00f3n. V\u00edctor Manuel V\u00e1zquez Portome\u00f1e nomeouna Directora xeral de Pol\u00edtica Ling\u00fc\u00edstica en novembro de 1983. En 1986 volveu reincorporarse como inspectora. Xubilouse en 2010.\nPaz Lamela \u00e9 a nai do escritor e xornalista Pedro Rielo. Tam\u00e9n e cu\u00f1ada de Isaac Rielo Carballo e Nicanor Rielo Carballo."}
{"id": "243451", "revid": "1131", "url": "https://gl.wikipedia.org/wiki?curid=243451", "title": "Casar", "text": "O top\u00f3nimo galego Casar pode referirse a:"}
{"id": "243456", "revid": "1888", "url": "https://gl.wikipedia.org/wiki?curid=243456", "title": "Marisol L\u00f3pez Mart\u00ednez", "text": ""}
{"id": "243459", "revid": "22570", "url": "https://gl.wikipedia.org/wiki?curid=243459", "title": "Continuidade uniforme", "text": "Dados dous espazos m\u00e9tricos formula_1 e formula_2, e formula_3 ent\u00f3n unha funci\u00f3n formula_4 dise uniformemente continua en M se para calquera n\u00famero real formula_5 existe formula_6 tal que para todo formula_7 con formula_8, tense que formula_9.\nNo espazo euclidiano formula_10, unha funci\u00f3n formula_11 \u00e9 uniformemente continua nun intervalo formula_12 se para calquera formula_5 existe alg\u00fan formula_6 tal que para todo formula_15 se cumpre que se formula_16, ent\u00f3n formula_17\nUnha funci\u00f3n uniformemente continua difire dunha funci\u00f3n continua na dependencia de formula_18, pois no primeiro caso s\u00f3 depende de formula_19, mentres que no segundo tam\u00e9n depende do punto considerado. De a\u00ed a denominaci\u00f3n de \"uniforme\"."}
{"id": "243464", "revid": "1131", "url": "https://gl.wikipedia.org/wiki?curid=243464", "title": "Campeli\u00f1os", "text": "O top\u00f3nimo galego Campeli\u00f1os pode referirse a:"}
{"id": "243470", "revid": "98629", "url": "https://gl.wikipedia.org/wiki?curid=243470", "title": "Enfesta", "text": "O top\u00f3nimo Enfesta \u00e9 un or\u00f3nimo que indica un terreo irregular con bastante pendente. Pode referirse a:"}
{"id": "243481", "revid": "1131", "url": "https://gl.wikipedia.org/wiki?curid=243481", "title": "Matelo", "text": "O top\u00f3nimo galego Matelo pode referirse a:"}
{"id": "243486", "revid": "1131", "url": "https://gl.wikipedia.org/wiki?curid=243486", "title": "Trabaz\u00f3n", "text": "O top\u00f3nimo galego Trabaz\u00f3n pode referirse a:"}
{"id": "243487", "revid": "56817", "url": "https://gl.wikipedia.org/wiki?curid=243487", "title": "Cebral", "text": "O top\u00f3nimo galego Cebral pode referirse a:"}
{"id": "243492", "revid": "624", "url": "https://gl.wikipedia.org/wiki?curid=243492", "title": "Os Amieiros", "text": "O top\u00f3nimo Os Amieiros pode referirse a:"}
{"id": "243501", "revid": "1131", "url": "https://gl.wikipedia.org/wiki?curid=243501", "title": "Prexigueiro", "text": "O top\u00f3nimo galego Prexigueiro pode referirse a:"}
{"id": "243502", "revid": "56817", "url": "https://gl.wikipedia.org/wiki?curid=243502", "title": "Re\u00e1digos", "text": "O top\u00f3nimo Re\u00e1digos pode referirse a:"}
{"id": "243510", "revid": "89787", "url": "https://gl.wikipedia.org/wiki?curid=243510", "title": "Luol Deng", "text": "Luol Ajou Deng, nado o 16 de abril de 1985 en Wau, \u00e9 un ex xogador brit\u00e1nico de baloncesto profesional que xogou toda a s\u00faa etapa profesional na National Basketball Association (NBA).\nTraxectoria profesional.\nDeng foi elixido na 7\u00aa posici\u00f3n do Draft da NBA de 2004 polos Phoenix Suns, pero foi traspasado inmediatamente \u00f3s Chicago Bulls. Na s\u00faa tempada coma rookie, xogou en 61 partidos e fixo 11.7 puntos por partido, o que lle valeu para ser inclu\u00eddo no primeiro equipo de rookies \u00f3 remate da tempada.\nO 9 de febreiro de 2012, foi seleccionado coma suplente para o NBA All-Star Game de 2012 xunto \u00f3 seu compa\u00f1eiro dos Bulls Derrick Rose.\nO 7 de xaneiro de 2014, Deng foi traspasado \u00f3s Cleveland Cavaliers a cambio de Andrew Bynum, d\u00faas futuras elecci\u00f3ns de segunda rolda dos Drafts de 2015 e 2016, unha futura elecci\u00f3n protexida dos Cavaliers recibida dos Sacramento Kings, e o dereito a intercambiar as elecci\u00f3ns da primeira rolda do Draft de 2015 cos Cavaliers. Deng deixou os Bulls como o cuarto m\u00e1ximo anotador da historia da franqu\u00eda.\nO 15 de xullo de 2014, Deng asinou cos Miami Heat."}
{"id": "243516", "revid": "5863", "url": "https://gl.wikipedia.org/wiki?curid=243516", "title": "Ram\u00f3n Sobrino Buhigas", "text": "Ram\u00f3n Sobrino Buhigas, nado en Pontevedra en 1888 e finado en Valladolid o 6 de xu\u00f1o de 1946, foi un naturalista e arque\u00f3logo galego. Foi irm\u00e1n do pintor Carlos Sobrino Buhigas e pai do arque\u00f3logo Ram\u00f3n Sobrino Lorenzo-Ruza.\nTraxectoria.\nFillo do m\u00e9dico Lu\u00eds Sobrino Rivas. Estudou Ciencias Naturais na Universidade de Madrid, doutor\u00e1ndose en 1911. Entre ese ano e 1913 foi profesor da Universidade de Santiago de Compostela e da Escola de Artes e Oficios. Foi catedr\u00e1tico de Historia Natural en Lleida, Palma e Pontevedra, onde dirixiu o instituto at\u00e9 1921. Despois estudou Odontolox\u00eda en Madrid. En 1931 regresou a Santiago de Compostela, onde exerceu como odont\u00f3logo e como profesor de instituto e da Universidade. Foi membro da Real Academia Galega, do Instituto de Estudos Galegos e xefe da Estaci\u00f3n Meteorol\u00f3xica de Pontevedra. Representou a Real Sociedade Espa\u00f1ola de Historia Natural no VII Congreso Internacional de Pesca.\nMorreu en 1946 no tren que o tra\u00eda de volta de Valladolid a onde acudira a consultarse das s\u00faas doenzas hep\u00e1ticas."}
{"id": "243521", "revid": "98629", "url": "https://gl.wikipedia.org/wiki?curid=243521", "title": "Sequoia xigante", "text": "Sequoiadendron \u00e9 un x\u00e9nero de \u00e1rbores pertencente \u00e1 familia das Cupres\u00e1ceas, tam\u00e9n chamada Taxodi\u00e1ceas. Este x\u00e9nero ten unha soa especie, Sequoiadendron giganteum Buchh, a sequoia xigante. \"Sequoaidendron giganteum\" \u00e9 unha das tres especies de con\u00edferas co\u00f1ecidas como sequoias, clasificada na subfamilia das Sequoioideae, xunto con \"Sequoia sempervirens\" (a sequoia com\u00fan) e \"Metasequoia glyptostroboides\" (a sequoia do alba ou metasequoia).\nDescrici\u00f3n.\nA sequoia xigante \u00e9 o organismo vexetal m\u00e1is grande do mundo en termos de volume total. Crece a unha altura media de entre 50 a 85 metros con de 5 a 7 de di\u00e1metro. Hai referencias de que existiron \u00e1rbores de 94 metros de altura e m\u00e1is de 11 de di\u00e1metro. A sequoia xigante m\u00e1is vella co\u00f1ecida, segundo o reconto dos seus aneis de crecemento, ti\u00f1a 3.200 anos de idade.\nEn 2010 encontrouse unha sequoia de 105,5 metros de alto e 10 de di\u00e1metro de tronco cuxas ra\u00edces alcanzan aproximadamente os 35 metros.\nA casca da sequoia \u00e9 fibrosa e pregada, e pode ter 60\u00a0cm de groso na base do tronco, que ten forma de columna, o que lle proporciona unha protecci\u00f3n significativa contra o lume. As follas son perennes, con forma de subela, de 3 a 6\u00a0mm de longo e dispostas espiralmente nos rebentos.\nAs sementes enc\u00f3ntranse en conos de con\u00edfera de 4 a 7\u00a0cm de longo e maduran en 18 a 20 meses, a\u00ednda que normalmente permanecen verdes e pechadas por ata 20 anos; cada cono ten de 30 a 50 tecas dispostas espiralmente, con varias sementes en cada teca, o que d\u00e1 unha media de 230 sementes por cono. A semente \u00e9 marr\u00f3n escura, de 4 a 5\u00a0mm de longo e 1 de ancho, cunhas \u00e1s amarelo-marr\u00f3ns de 1\u00a0mm por cada lado. Algunhas sementes s\u00f3ltanse cando as tecas do cono se encollen durante o tempo c\u00e1lido a finais do ver\u00e1n, pero a maior\u00eda das sementes son liberadas cando o cono seca pola calor do lume ou o dano dun insecto.\nA sequoia xigante rexen\u00e9rase por sementes. As \u00e1rbores novas empezan a producir conos \u00e1 idade de 12 anos, e ata os 20 poden xerar brotes dos restos dunha cachopa. As sequoias xigantes de calquera idade poden brotar do tronco cando as ramas vellas se perden por rotura ou lume pero, a diferenza da sequoia com\u00fan, as \u00e1rbores maduras non brotan dos cortes das cachopas.\nNalg\u00fan momento da s\u00faa vida, unha \u00e1rbore grande pode chegar a ter aproximadamente 11.000 conos. A parte superior da copa dunha \u00e1rbore madura produce m\u00e1is cantidade de conos c\u00e1s s\u00faas partes m\u00e1is baixas e est\u00edmase que pode dispersar de 300.000 a 400.000 sementes por ano; estas sementes aladas poden chegar ata a 180 metros de distancia da \u00e1rbore orixinaria.\nAs ramas m\u00e1is baixas morren bastante facilmente por mor da moita sombra, polo que os troncos das \u00e1rbores maduras que viven en arboredos enc\u00f3ntranse xeralmente libres de ramas ata unha altura de 20 a 50 metros, pero as \u00e1rbores solitarias e as de menos de 100 anos rete\u00f1en a maior parte das ramas baixas mortas.\nDistribuci\u00f3n.\nA distribuci\u00f3n natural da sequoia xigante est\u00e1 restrinxida a unha \u00e1rea limitada da parte occidental de Serra Nevada, California, que comprende un total de s\u00f3 14.416\u00a0ha (144,16\u00a0km\u00b2). Non existen bosques formados soamente por exemplares desta especie, a\u00ednda que nalgunhas pequenas \u00e1reas chegan a formar case un bosque puro. Na parte setentrional enc\u00f3ntranse os dous terzos dos exemplares, do r\u00edo dos Americanos no Condado de Placer contra o sur ao r\u00edo dos Santos Reis, hai soamente oito arboredos desconectados. A\u00ednda quedan arboredos meridionais concentrados entre o r\u00edo dos Santos Reis e o Arboredo de Deer Creek no meridional Condado de Tulare. Os arboredos alcanzan un tama\u00f1o de 1.240\u00a0ha con 20.000 \u00e1rbores maduras, ata pequenos arboredos con s\u00f3 seis \u00e1rbores vivas, e moitos est\u00e1n protexidos nos parques nacionais de Kings Canyon National Park e Giant Sequoia National Monument.\nA sequoia xigante enc\u00f3ntrase xeralmente nun clima h\u00famido caracterizado por ver\u00e1ns secos e invernos con neve abundante. A maior\u00eda dos arboredos de sequoias xigantes \u00e1chanse en terras de base gran\u00edtica, residuais e aluviais, a altitudes comprendidas entre 1.400 e 2.000\u00a0msnm no norte, e entre 1.700 e 2.150 ao sur.\nA sequoia xigante enc\u00f3ntrase xeralmente na ladeira sur das monta\u00f1as setentrionais, e na ladeira setentrional das serras m\u00e1is meridionais.\nPara manter a densidade de poboaci\u00f3n actual ser\u00edan necesarios uns altos niveis de reproduci\u00f3n, pero poucos arboredos te\u00f1en suficiente cantidade de \u00e1rbores novas para manteren a densidade actual de sequoias xigantes maduras no futuro. A maior\u00eda das sequoias xigantes experimenta un descenso gradual na densidade dende a chegada dos colonos europeos.\nEcolox\u00eda.\nAs sequoias xigantes te\u00f1en dificultade para reproducirse no seu h\u00e1bitat orixinal, e moi raramente se reproducen en cultivo, debido a que as sementes s\u00f3 pode crecer satisfactoriamente en solos ricos en minerais e con luz directa do sol, liberados de competiren co resto da vexetaci\u00f3n. A\u00ednda que as sementes poidan xerminar nun substrato h\u00famido na primavera, estas pl\u00e1ntulas morrer\u00e1n coa seca do ver\u00e1n. Por tanto requiren dun incendio controlado peri\u00f3dico para baleirar o humus da vexetaci\u00f3n competidora e coa rexeneraci\u00f3n da terra poderen producir unha xerminaci\u00f3n proveitosa.\nOs lumes traen tam\u00e9n chorros de aire quente no alto do dosel forestal, mediante as correntes de convecci\u00f3n, que secan e abren os conos. A subseguinte liberaci\u00f3n de grandes cantidades de sementes coincide coas condici\u00f3ns \u00f3ptimas de sementeiro posterior ao lume, xunto con cinza solta no solo que pode actuar tam\u00e9n como cuberta para protexer as sementes ca\u00eddas dos danos da radiaci\u00f3n ultravioleta.\nSen o lume, a sombra das especies existentes excluir\u00e1 aos novos sementeiros da sequoia, e as sementes non xerminar\u00e1n. Cando hai un alcouve repleto de \u00e1rbores, dado que requiren moita humidade, xeralmente se concentran cerca de correntes de auga.\nDebido aos esforzos na supresi\u00f3n dos lumes e ao pastoreo de gando a principios e mediados do s\u00e9culo XX, a baixa intensidade dos incendios que xa non se produc\u00edan de forma natural en moitos arboredos e tampouco se dan na actualidade. A supresi\u00f3n dos lumes levou tam\u00e9n ao acumulaci\u00f3n de combustible no solo e o crecemento denso do abeto branco, moi sensible aos incendios, o que aumentou o risco de lumes m\u00e1is intensos que poden utilizar aos abetos coma escalas para acadar as copas das sequoias xigantes maduras. Os lumes naturais poden ser tam\u00e9n factores moi importantes para manter \u00e1 formiga carpinteira baixo control.\nEn 1970 o \"Servizo Nacional de Parques\" dos Estados Unidos empezou queimas controladas de arboredos para corrixir estes problemas. As pol\u00edticas actuais perm\u00edtenlle tam\u00e9n aos lumes naturais proseguir sen interrupci\u00f3ns. Un dos incendios incontrolados estragou severamente a segunda \u00e1rbore m\u00e1is grande do mundo, a \u00e1rbore de Washington, en setembro de 2003, 45 d\u00edas despois de empezar o lume, por mor do que non foi capaz de resistir a tormenta de neve de xaneiro de 2005, que causou o abatemento da metade do seu tronco.\nPero ademais do lume, hai tam\u00e9n dous axentes animais que infl\u00faen na liberaci\u00f3n de gran cantidade de sementes da sequoia xigante. O m\u00e1is significativo dos dous \u00e9 un escaravello de cornos longos (\"Phymatodes nitidus\") que pon os ovos nos conos, nos que as larvas abren furados, o que corta o abastecemento de auga vascular \u00e1s tecas do cono, facendo que os conos poidan secar e abrir e permitan caer as sementes. Os conos estragados polos escaravellos durante o ver\u00e1n, abrir\u00e1n lentamente durante os meses seguintes. Algunhas investigaci\u00f3ns indican que moitos conos, especialmente os situados no m\u00e1is alto das copas, poden secar parcialmente polo dano do escaravello antes que o lume os poida abrir completamente. O outro axente \u00e9 o esqu\u00edo de Douglas (\"Tamiasciurus douglasi\") que roe nas tecas verdes carnosas dos conos m\u00e1is novos; os esqu\u00edos est\u00e1n activos durante todo o ano e cando roen o cono, sacan e deixan caer sementes ao solo.\nDescubrimento e nomeamento.\nA sequoia xigante era moi co\u00f1ecida polas tribos nativas dos EUA que moraban nesta \u00e1rea. Os antigos nativos americanos d\u00e1banlle \u00e1 sequoia os nomes de \"wawona\", \"toos-pung-ish\" e \"hea-mi-withic\", os dous \u00faltimos na lingua da Tribo do R\u00edo Tule.\nA primeira referencia \u00e1 sequoia xigante por europeos \u00e9 de 1833, no diario do explorador \"J. K. Leonard\"; a referencia non menciona ningunha localidade, pero a s\u00faa ruta fora polo Arboredo de Calaveras; este descubrimento non se publicou. O seguinte europeo en ver a especie foi \"John M. Wooster\", que gravou as s\u00faas iniciais na casca da \u00e1rbore \"H\u00e9rcules\" no Arboredo de Calaveras en 1850, mais este descubrimento tampouco se publicou. D\u00e9uselle moita m\u00e1is publicidade ao \"descubrimento\" do Arboredo de Calaveras por \"Augusto T. Dowd\" en 1852, e isto \u00e9 comunmente citado como o descubrimento da especie. A \u00e1rbore que atopou Dowd, e que bautizou como a \"\u00c1rbore do Descubrimento\", foi tallada en 1853.\nO primeiro en dar un nome cient\u00edfico \u00e1 especie foi John Lindley en 1853, que a denominou \"Wellingtonia gigantea\", sen se decatar de que este era un nome inv\u00e1lido baixo o C\u00f3digo Internacional de Nomenclatura pois o nome \"Wellingtonia\" xa fora utilizado anteriormente para outra planta non relacionada (\"Wellingtonia arnottiana\" da familia Sabiaceae). O nome \"Wellingtonia\" persistiu en Inglaterra como un nome com\u00fan, a\u00ednda que est\u00e1 desaprobado como unha reliquia de imperialismo cultural (R. Ornduff en Aune 1994). O ano seguinte, Joseph Decaisne inclu\u00eduna no mesmo x\u00e9nero que a sequoia com\u00fan da costa, denomin\u00e1ndoa \"sequoia xigantea\", mais tampouco foi v\u00e1lido este nome, pois se aplicara anteriormente \u00e1 sequoia com\u00fan (en 1847, por Endlicher). O nome \"Washingtonia californica\" foi aplicado tam\u00e9n por Winslow en 1854, a\u00ednda que tampouco era v\u00e1lido, pois pertenc\u00eda ao x\u00e9nero das Palmeiras \"Washingtonia\". \nEn 1907 foi inclu\u00eddo por Carl Ernst Otto Kuntze no x\u00e9nero f\u00f3sil \" Steinhauera\", por\u00e9n a d\u00fabida en canto a se a sequoia xigante estaba relacionada ou non co f\u00f3sil, tam\u00e9n invalidou este nome.\nOs fallos de nomenclatura foron corrixidos finalmente en 1939 por J. Buchholz, quen indicou tam\u00e9n que a sequoia xigante era distinta da sequoia com\u00fan no nivel de x\u00e9nero e acu\u00f1ou o nome \"Sequoiadendron giganteum\" para ela.\nSequoias destacadas.\nA data de febreiro de 2005, as dez \u00e1rbores cun maior volume eran:\nFonte: United States National Park Service - . N\u00f3tese que as cifras do volume te\u00f1en un baixo grao de certeza, debido \u00e1s dificultades na medida; as medidas do di\u00e1metro do talo est\u00e1n tomadas nunhas poucas alturas fixas por riba do tronco, e asumen que o tronco \u00e9 circular na secci\u00f3n transversal e que ese estreitamento entre puntos de medida \u00e9 constante. As medidas do volume tampouco toman en conta as cavidades. As medidas son do tronco s\u00f3, e non incl\u00faen o volume de madeira das p\u00f3las nin das ra\u00edces.\nA \"\u00e1rbore Xeneral Sherman\" estim\u00e1selle un peso de 2.100 toneladas (Fry &amp; White 1938).\nUsos.\nA madeira da sequoia xigante madura \u00e9 sumamente resistente \u00e1 descomposici\u00f3n, pero \u00e9 fibrosa e quebradiza, o que xeralmente a fai inapropiada para a construci\u00f3n. Dende a d\u00e9cada de 1880 at\u00e9 os inicios da de 1920 cort\u00e1ronse gran cantidade de \u00e1rbores, a\u00ednda que para usos comerciais marxinais. Debido ao enorme peso das \u00e1rbores e ao seu car\u00e1cter quebradizo a mi\u00fado estrel\u00e1banse cando bat\u00edan no chan, malgast\u00e1ndose moita madeira. Os le\u00f1adores procuraron diminu\u00edr o impacto da ca\u00edda cavando sucos e ench\u00e9ndoos con p\u00f3las. A madeira utiliz\u00e1base principalmente para producir t\u00e1boas, para postes e valados, e incluso para mistos.\nAs imaxes de \u00e1rbores nun tempo maxestosos, rotos e abandonados en arboredos anteriormente pr\u00edstinos, e o uso tan marxinal que se fac\u00eda destes xigantes, esporeou a protesta p\u00fablica que motivou que a maior parte dos arboredos foran preservados como espazo protexido. O p\u00fablico pode visitar un exemplo claro dos restos das cortas de 1880 no Arboredo de Big Stump, preto do Arboredo General Grant. A\u00ednda en 1980 algunhas \u00e1rbores inmaturas foron apuntaladas no Bosque Nacional de Sequoias, e a publicidade foi o que axudou \u00e1 creaci\u00f3n do \"Giant Sequoia National Monument\".\nA madeira das \u00e1rbores inmaturas \u00e9 menos quebradiza, e probas recentes en \u00e1rbores novas de plantaci\u00f3ns amosan que a s\u00faa madeira \u00e9 de calidade semellante \u00e1 da sequoia com\u00fan, o que deu como resultado alg\u00fan interese en cultivar a sequoia xigante como unha \u00e1rbore de moi alto rendemento para colleita de madeira, en California e tam\u00e9n en partes de Europa occidental, onde pode medrar m\u00e1is eficientemente c\u00e1s sequoias vermellas da costa. No noroeste dos Estados Unidos alg\u00fans empresarios empezaron tam\u00e9n a cultivar sequoias xigantes para \u00e1rbore de Nadal. \u00c1 parte destas tentativas na silvicultura, os usos econ\u00f3micos principais para a sequoia xigante son actualmente o turismo e a horticultura.\nCultivo.\nA sequoia xigante \u00e9 unha \u00e1rbore decorativa moi popular en moitas zonas. As \u00e1reas onde se cr\u00eda exitosamente incl\u00faen a maior parte de Europa occidental e meridional, o noroeste do Pac\u00edfico de Norteam\u00e9rica, do norte ao suroeste da Columbia Brit\u00e1nica, o sueste de Australia, Nova Zelandia e a zona central e meridional de Chile. Cr\u00edase tam\u00e9n, a\u00ednda que menos favorablemente, en partes da Norteam\u00e9rica oriental.\nEstas \u00e1rbores poden aguantar temperaturas m\u00ednimas duns \u221230\u00a0\u00b0C ou m\u00e1is fr\u00edas durante curtos per\u00edodos, e comprobouse que alg\u00fans individuos parecen soportar temperaturas m\u00e1is baixas, especialmente onde a neve fai unha cuberta profunda sobre as ra\u00edces. F\u00f3ra de seu rango de temperatura natural a follaxe pode sufrir queimaduras polo vento xeado.\nEuropa.\nAs primeiras sementes para o cultivo foron levadas a Europa en 1853 polo escoc\u00e9s John D. Matthew, que reuniu unha cantidade pequena de sementes no Arboredo de Calaveras, lev\u00e1ndoas consigo a Escocia en agosto de 1853 (Mitchell 1996). Un env\u00edo moito maior de sementes foi o que colectou (tam\u00e9n no Arboredo de Calaveras) \"William Lobb\", actuando como axente para o Viveiro de Veitch en Budlake cerca de Exeter, chegando a Inglaterra en decembro de 1853; as sementes desta serie distribu\u00edronse extensamente a trav\u00e9s de toda Europa.\nO crecemento que presentan no Reino Unido \u00e9 moi r\u00e1pido, coas \u00e1rbores m\u00e1is grandes, en Benmore no suroeste de Escocia, alcanzando os 54 metros con 150 anos (Rexistro das \u00e1rbores das illas Brit\u00e1nicas), e varios outros exemplares con alturas entre 50 e 53 metros de alto; o m\u00e1is robusto, con 3.55 metros de di\u00e1metro, est\u00e1 en Perthshire.\nA media de crecemento nalgunhas zonas \u00e9 considerable; un exemplar novo en Italia alcanzou os 22 metros de altura e 88\u00a0cm de di\u00e1metro de tronco en tan s\u00f3 17 anos (Mitchell, 1972).\nO seu desenvolvemento no nordeste de Europa est\u00e1 limitado polos fr\u00edos invernos. En Dinamarca, poden alcanzar os \u221232\u00a0\u00b0C, e a maior \u00e1rbore ti\u00f1a 35 metros de altura e de 1,7 di\u00e1metro en 1976. Unha en Polonia soporta temperaturas por debaixo de \u221237\u00a0\u00b0C cunha gran cuberta de neve.\nEn Espa\u00f1a xa dende mediados do s\u00e9culo XIX plant\u00e1ronse sequoias con intenci\u00f3n puramente decorativa nos xard\u00edns de diversas cidades e residencias privadas. Entre todas elas, as consideradas como m\u00e1is lonxevas e de dimensi\u00f3ns m\u00e1is impresionantes son as que subsisten a\u00ednda nos xard\u00edns do Pazo Real da Granxa de San Ildefonso, plantadas contra 1870; o maior dos exemplares conta xa cun per\u00edmetro de tronco (medido a 2 metros de altura) superior aos 14 metros, o que evidencia unha taxa de crecemento anual espectacular.\nSon tam\u00e9n salientables a situada dende aproximadamente 1880 no Mosteiro de Silos, a que crece dende o s\u00e9culo XIX no patio das Escolas Maiores da Universidade de Salamanca, e, sobre todo, as que a\u00ednda subsisten en Pamplona situadas no patio do edificio do Instituto Navarro de Administraci\u00f3n P\u00fablica, na prader\u00eda da Universidade de Navarra e nos xard\u00edns do Palacio de Navarra; esta \u00faltima alcanza actualmente m\u00e1is de 37 metros de altura e tense constancia de ser plantada na s\u00faa actual localizaci\u00f3n en 1855 o que a converte nunha das sequoias m\u00e1is antigas de Europa. As sequoias dos xard\u00edns da \"Casa do Pr\u00edncipe\" de San Lorenzo del Escorial, duns 60 metros de altura e de 1853, foron regalo da ra\u00ed\u00f1a Vitoria de Inglaterra.\nGaliza.\nEn Galiza pl\u00e1ntanse como ornamental en arboredos e pazos dende hai anos. Alg\u00fans exemplares de sequoias figuran no Cat\u00e1logo de \u00c1rbores Senlleiras de Galicia, coma por exemplo a sequoia xigante do Pazo do Casal, en Bergondo (A Coru\u00f1a).\nEstados Unidos e o Canad\u00e1.\nAs sequoias xigantes cult\u00edvanse satisfactoriamente no noroeste do Pac\u00edfico, dende o oeste de Oreg\u00f3n ao norte e suroeste da Columbia Brit\u00e1nica, cunhas taxas de crecemento r\u00e1pidas.\nNo nord\u00e9s dos Estados Unidos de Am\u00e9rica o cultivo da especie tivo un \u00e9xito limitado, pois al\u00ed o crecemento \u00e9 moito m\u00e1is lento, e as \u00e1rbores son propensas a enfermidades f\u00fanxicas coma a \"Cercospora\" e a \"Kabatina\" debido ao clima quente e h\u00famido do ver\u00e1n nesta zona. A \u00e1rbore m\u00e1is alta que se encontra no leste \u00e9 unha que alcanza os 35 metros de altura nos xard\u00edns de Blithewold, en Br\u00edstol, Rhode Island. Crecen tam\u00e9n esp\u00e9cimes no Arnold Arboretum de Massachusetts, en Boston, onde hai unha sequoia plantada en 1972, con 18 metros de altura en 1998, e tam\u00e9n en Delaware, Wilmington, e nos lagos Finger na rexi\u00f3n de Nova York.\nUn cultivar 'Hazel Smith' seleccionado en 1960 est\u00e1 a resultar m\u00e1is satisfactorio nos EUA do nordeste. Este clon foi o \u00fanico sobrevivente de varios centos de pl\u00e1ntulas cultivadas nun viveiro de Nova Jersey.\nAustralia e Nova Zelandia.\nOs Xard\u00edns Bot\u00e1nicos de Ballarat, en Australia, conte\u00f1en unha colecci\u00f3n significativa con moitas sequoias de m\u00e1is de 150 anos. Hai tam\u00e9n interesantes esp\u00e9cimes en diversos xard\u00edns privados e p\u00fablicos de Nova Gales do Sur, Victoria ou Tasmania.\nP\u00f3dense atopar varias mostras impresionantes de sequoia xigante na Illa Meridional de Nova Zelandia. Os m\u00e1is destacados son un conxunto de \u00e1rbores nun parque p\u00fablico de Picton, as\u00ed como grandes esp\u00e9cimes nos parques p\u00fablicos e bot\u00e1nicos de Queenstown."}
{"id": "243523", "revid": "4291882", "url": "https://gl.wikipedia.org/wiki?curid=243523", "title": "Lost Sirens", "text": "Lost Sirens \u00e9 o noveno \u00e1lbum de estudio da banda inglesa New Order. Foi publicado o d\u00eda 14 de xaneiro do 2013 no Reino Unido a trav\u00e9s do selo Rhino Records. Os temas que aparecen no disco foron gravados durante a produci\u00f3n do seu anterior traballo, \"Waiting for the Sirens' Call\", editado no ano 2005."}
{"id": "243525", "revid": "1131", "url": "https://gl.wikipedia.org/wiki?curid=243525", "title": "Candosa", "text": "O top\u00f3nimo Candosa pode referirse a:"}
{"id": "243529", "revid": "85894", "url": "https://gl.wikipedia.org/wiki?curid=243529", "title": "A Portela de Portomourisco, Portomourisco, Larouco", "text": " A Portela de Portomourisco \u00e9 un lugar da parroquia de Portomourisco no concello ourens\u00e1n de Larouco na comarca de Valdeorras. Segundo o INE e o IGE en 2015 ti\u00f1a dezaoito habitantes (dez homes e oito mulleres).\nForma un \u00fanico n\u00facleo xunto co lugar da Portela de Portomourisco (Portomourisco, Pet\u00edn)."}
{"id": "243530", "revid": "89787", "url": "https://gl.wikipedia.org/wiki?curid=243530", "title": "Ferrari 166 S", "text": "O Ferrari 166 S era unha evoluci\u00f3n do Ferrari 125 S de carreiras que se converteu nun deportivo para a r\u00faa na forma de 166 Inter. S\u00f3 se produciron 39 Ferrari 166 S, modelo que pronto foi substitu\u00eddo polo 166 Mille Miglia (MM), fabricado en n\u00fameros moito m\u00e1is grandes de 1949 a 1952. O 166 MM era de feito un 166 S actualizado, e foi o coche que anotou moitos dos primeiros triunfos internacionais de Ferrari e fixo de Ferrari un serio competidor na industria das carreiras. Do mesmo xeito que o 125, a distancia entre eixes era de 2420\u00a0mm de longo. Produc\u00edronse 39 unidades desde a s\u00faa presentaci\u00f3n no Torino Motor Show en 1948 ata a s\u00faa retirada en 1950. Foi substitu\u00eddo polo 195 S de 2,3 litros en 1950. O primeiro dese\u00f1o 166 Inter deb\u00e9uselle ao estilista xefe de Touring, Carlo Anderloni. Os modelos 166 S de competici\u00f3n foron constru\u00eddos por Carrozzeria Allemano.\nA revista \"Motor Trend Classic\" nomeou o 166 MM Barchetta como o n\u00famero seis na lista dos dez \"Grandes Ferraris de todos os tempos\".\nCompetici\u00f3n.\nOs Ferrari 166 ga\u00f1aron a \"Mille Miglia\", en 1948 e 1949, pilotados por Clemente Biondetti e Giuseppe Navone o primeiro ano, e por Biondetti e Salani Ettore o ano seguinte. En 1949, o 166 tam\u00e9n ga\u00f1ou as 24 Horas de Le Mans en mans de Luigi Chinetti e Lord Selsdon e a Targa Florio, con Clemente Biondetti e Igor Troubetzkoy, polo que \u00e9 o \u00fanico coche que ga\u00f1ou as tres carreiras. O mesmo ano, outro 166 ga\u00f1ou as 24 Horas de Spa de 1949\nUn chasis 166, esta vez co motor m\u00e1is grande 195, ga\u00f1ou a \"Mille Miglia\" de novo en 1950 cos pilotos Giannino Marzotto e Marco Crosara.\nLi\u00f1a temporal.\n&lt;noinclude&gt;\n&lt;noinclude&gt;"}
{"id": "243531", "revid": "56817", "url": "https://gl.wikipedia.org/wiki?curid=243531", "title": "Comedown Machine", "text": "Comedown Machine \u00e9 o quinto \u00e1lbum da banda estadounidense de indie rock The Strokes, publicado o 26 de marzo do 2013 nos Estados Unidos e o 25 no Reino Unido. Tr\u00e1tase da \u00faltima edici\u00f3n da banda co selo RCA Records."}
{"id": "243532", "revid": "4817", "url": "https://gl.wikipedia.org/wiki?curid=243532", "title": "Compton Gamma Ray Observatory", "text": "CGRO (acr\u00f3nimo de \"Compton Gamma-Ray Observatory\") foi un observatorio espacial da NASA lanzado o 5 de abril de 1991 mediante o transbordador espacial Atlantis na misi\u00f3n STS-37 desde o Centro Espacial de Cabo Ca\u00f1averal.\nCaracter\u00edsticas.\nCGRO era membro da serie de grandes observatorios da NASA, xunto co telescopio espacial Hubble, o Telescopio Espacial Spitzer e o Telescopio Espacial Chandra de raios X. A s\u00faa misi\u00f3n era facer observaci\u00f3ns do ceo no rango dos raios gamma, entre 0,1 MeV e 30 GeV, onde se producen procesos no que interve\u00f1en as reacci\u00f3ns nucleares, a radiaci\u00f3n bremsstrahlung, a aniquilaci\u00f3n materia-antimateria, a dispersi\u00f3n Compton, a radiaci\u00f3n sincrotr\u00f3n e outros.\nA nave estabiliz\u00e1base nos tres eixos e era capaz de apuntar a un obxectivo determinado durante ata 14 d\u00edas cunha precisi\u00f3n angular de 0,5 graos e facer observaci\u00f3ns cunha precisi\u00f3n temporal de 0,1 milisegundos. Levaba a bordo 1860\u00a0kg de hidracina como propelente para manter a \u00f3rbita.\nTras o fallo de tres dos catro xiroscopios, a NASA decidiu facer reentrar o observatorio o 4 de xu\u00f1o de 2000 para evitar a perda do control do mesmo en caso do fallo do \u00faltimo xiroscopio.\nInstrumentos.\nCGRO levaba a bordo catro instrumentos que se complementaban na cobertura de enerx\u00edas:"}
{"id": "243533", "revid": "624", "url": "https://gl.wikipedia.org/wiki?curid=243533", "title": "A Portela de Portomourisco, Portomourisco", "text": ""}
{"id": "243534", "revid": "4817", "url": "https://gl.wikipedia.org/wiki?curid=243534", "title": "CGRO", "text": ""}
{"id": "243535", "revid": "4817", "url": "https://gl.wikipedia.org/wiki?curid=243535", "title": "GRO", "text": ""}
{"id": "243536", "revid": "4817", "url": "https://gl.wikipedia.org/wiki?curid=243536", "title": "Gamma Ray Observatory", "text": ""}
{"id": "243537", "revid": "4817", "url": "https://gl.wikipedia.org/wiki?curid=243537", "title": "Observatorio Compton de Raios Gamma", "text": ""}
{"id": "243538", "revid": "25871", "url": "https://gl.wikipedia.org/wiki?curid=243538", "title": "Bloodsports", "text": "Bloodsports \u00e9 o sexto \u00e1lbum de estudio da banda inglesa de rock alternativo Suede, publicado o 18 de marzo do 2013. Tr\u00e1tase do seu primeiro material editado dende o disco \"A New Morning\" do ano 2002."}
{"id": "243542", "revid": "85894", "url": "https://gl.wikipedia.org/wiki?curid=243542", "title": "A Alberguer\u00eda, A Alberguer\u00eda, Laza", "text": " A Alberguer\u00eda \u00e9 un lugar da parroquia da Alberguer\u00eda no concello ourens\u00e1n de Laza na comarca de Ver\u00edn. Ti\u00f1a 37 habitantes no ano 2011 segundo datos do INE e do IGE, dos cales 16 eran homes e 21 mulleres."}
{"id": "243544", "revid": "6471851", "url": "https://gl.wikipedia.org/wiki?curid=243544", "title": "The Next Day", "text": "The Next Day \u00e9 o vix\u00e9simo cuarto \u00e1lbum de estudio do m\u00fasico ingl\u00e9s David Bowie, publicado o d\u00eda 8 de marzo do 2013 a trav\u00e9s do propio selo de Bowie ISO Records, baixo licenza exclusiva para Columbia Records. O disco anunciouse inesperadamente o d\u00eda do 66 aniversario de Bowie, o 8 de xaneiro do 2013. A p\u00e1xina do artista foi actualizada co v\u00eddeo para o sinxelo principal, \"Where Are We Now?\", e este inmediatamente foi posto \u00e1 venda na iTunes Store.\n\u00c9 o primeiro \u00e1lbum con material novo de Bowie en dez anos, dende o \"Reality\" do ano 2003, e sorprendeu aos seareiros e aos medios que cr\u00edan que estaba retirado. O disco foi posto en \"stream\" a trav\u00e9s de iTunes d\u00edas antes do seu lanzamento oficial. O \u00e1lbum foi recibido pola aclamaci\u00f3n da cr\u00edtica e f\u00edxolle ga\u00f1ar a Bowie o seu primeiro n\u00famero 1 no Reino Unido dende o \"Black Tie White Noise\" de 1993."}
{"id": "243546", "revid": "5312", "url": "https://gl.wikipedia.org/wiki?curid=243546", "title": "Ferrari 195 S", "text": "O 195 S foi un autom\u00f3bil deportivo de competici\u00f3n producido por Ferrari en 1950. Presentado no Giro di Sicilia o 2 de abril de 1950, era similar \u00f3 166 MM, que tam\u00e9n participaba nesa carreira.\nLi\u00f1a temporal.\n&lt;noinclude&gt;\n&lt;noinclude&gt;\nV\u00e9xase tam\u00e9n.\nLigaz\u00f3ns externas.\nP\u00e1xina oficial"}
{"id": "243549", "revid": "85894", "url": "https://gl.wikipedia.org/wiki?curid=243549", "title": "Camba, Camba, Laza", "text": " Camba \u00e9 un lugar da parroquia de Camba no concello ourens\u00e1n de Laza na comarca de Ver\u00edn. Ti\u00f1a 55 habitantes no ano 2011 segundo datos do INE e do IGE, dos cales 27 eran homes e 28 mulleres."}
{"id": "243550", "revid": "865", "url": "https://gl.wikipedia.org/wiki?curid=243550", "title": "Why Does The Sun Shine?", "text": ""}
{"id": "243551", "revid": "56817", "url": "https://gl.wikipedia.org/wiki?curid=243551", "title": "Welcome Oblivion", "text": "Welcome Oblivion \u00e9 o \u00e1lbum de estrea da banda estadounidense de post-industrial How to Destroy Angels. Foi publicado o d\u00eda 5 de marzo do 2013 a trav\u00e9s do selo Columbia Records."}
{"id": "243553", "revid": "89787", "url": "https://gl.wikipedia.org/wiki?curid=243553", "title": "MBV", "text": "MBV \u00e9 o terceiro \u00e1lbum de estudio da banda irlandesa de rock alternativo My Bloody Valentine, publicado o 2 de febreiro do 2013 a trav\u00e9s do selo Pickpocket Records. Producido polo vocalista e guitarrista da banda Kevin Shields, \"MBV\" \u00e9 o primeiro \u00e1lbum do grupo con material orixinal dende o \"Loveless\" de 1991.\nParte do disco foi gravado antes da separaci\u00f3n de My Bloody Valentine en 1997, e gravaci\u00f3ns adicionais realiz\u00e1ronse tras a reuni\u00f3n do 2007. A resposta da cr\u00edtica a \"MBV\" foi positiva. Pitchfork Media situouno no posto 4 da s\u00faa lista dos mellores 50 \u00e1lbums do ano 2013. e en outubro de 2016 no n\u00famero 14 da s\u00faa lista dos 50 mellores \u00e1lbums de shoegaze de todos os tempos.\nListaxe de canci\u00f3ns.\nTodos os temas compostos por Kevin Shields."}
{"id": "243561", "revid": "89787", "url": "https://gl.wikipedia.org/wiki?curid=243561", "title": "Oso panda", "text": "O oso panda ou panda xigante (\"Ailuropoda melanoleuca\") \u00e9 unha especie de mam\u00edfero da orde dos carn\u00edvoros e, malia que hai unha salientable controversia \u00f3 respecto, os \u00faltimos estudos do seu ADN incl\u00faeno entre os membros dos osos, sendo o \"Tremarctos ornatus\" suramericano o seu parente m\u00e1is achegado. Por outra banda cabe dicir que o chamado panda menor ou panda vermello e o panda xigante non pertencen \u00e1 mesma familia. \nNatural da China central, o panda xigante vive en rexi\u00f3ns monta\u00f1osas das provincias de Sichuan e o T\u00edbet, ata unha altitude de 3.500 metros. Tr\u00e1tase dun animal en perigo de extinci\u00f3n. Segundo estat\u00edsticas de 2004 e 2005, hai uns 1.600 vivindo nas selvas e 188 en catividade, e est\u00edmase que a cantidade de individuos que viven en liberdade est\u00e1 en aumento.\nO principal alimento do panda xigante \u00e9 o bamb\u00fa (un 99% da s\u00faa dieta), malia que tam\u00e9n come froita, pequenos mam\u00edferos, peixes e insectos. \u00c9 un bo trepador, pero \u00e9 raro velos subidos nas \u00e1rbores. A s\u00faa adaptaci\u00f3n \u00e1 catividade \u00e9 doada.\nUnha clasificaci\u00f3n controvertida.\nHoubo numerosos debates sobre a posici\u00f3n filoxen\u00e9tica dos pandas (o maior e o menor) e os mapaches, desde situalos a todos na familia dos proci\u00f3nidos, at\u00e9 situar o x\u00e9nero \"Ailuropoda\" nunha familia propia, a dos ailurop\u00f3didos. Por\u00e9n, recentes an\u00e1lises xen\u00e9ticas mostran que o panda xigante \u00e9 un parente moi pr\u00f3ximo dos osos, polo que a maior\u00eda dos autores o sit\u00faan dentro da familia dos \u00farsidos como \u00fanico representante actual da subfamilia dos ailuropodinos, mentres que a clasificaci\u00f3n do panda menor (\"Ailurus fulgens\") a\u00ednda se discute.\nA situaci\u00f3n taxon\u00f3mica do oso panda a finais de 2021.\nCatro das m\u00e1is \"serias\" bases de datos \u00e1s que temos acceso por internet, MSW, GBIF, ITIS e BioLib, coinciden en que \"Ailuropoda melanoleuca\" \u00e9 un \u00farsido e, d\u00faas delas, confirma que, detro dela, a especie constit\u00fae unha subfamila propia. Daquela, podemos formar este pequeno \"Taxobox\":\nFamilia\nUrsidae"}
{"id": "243563", "revid": "1131", "url": "https://gl.wikipedia.org/wiki?curid=243563", "title": "Panda xigante", "text": ""}
{"id": "243564", "revid": "1131", "url": "https://gl.wikipedia.org/wiki?curid=243564", "title": "Ailuropoda melanoleuca", "text": ""}
{"id": "243565", "revid": "22570", "url": "https://gl.wikipedia.org/wiki?curid=243565", "title": "More Songs About Buildings and Food", "text": "More Songs About Buildings and Food \u00e9 o segundo \u00e1lbum da banda estadounidense de New Wave Talking Heads, o primeiro dunha cadea de tres co-producidos por Brian Eno. O disco foi significativamente m\u00e1is popular que o seu primeiro traballo, \"\". A mestura dun baixo \"funky\", e influencias bubblegum, country, reggae e punk, coa distintiva voz de David Byrne, estableceron \u00e1 banda como un \u00e9xito de cr\u00edtica co\u00f1ecido polos seus concertos, pero a\u00ednda cunhas decepcionantes cifras na venda de discos.\n\"More Songs About Buildings and Food\" foi publicado o d\u00eda 21 de xullo de 1978. Chegou ao n\u00famero 29 da lista \"Pop Albums\" da \"Billboard\" estadounidense. O seu \u00fanico sinxelo, unha versi\u00f3n do \u00e9xito de Al Green \"Take Me to the River\", acadou o posto 26 na lista \"Pop Singles\" en 1979.\nEn xullo de 2016 a publicaci\u00f3n dixital Paste colocouno no posto 10 da s\u00faa lista dos 50 mellores \u00e1lbums de post-punk."}
{"id": "243566", "revid": "56817", "url": "https://gl.wikipedia.org/wiki?curid=243566", "title": "In Space", "text": "In Space \u00e9 o cuarto \u00e1lbum de estudio da banda estadounidense de rock Big Star, publicado o d\u00eda 27 de setembro do 2005 a trav\u00e9s do selo Rykodisc. Tr\u00e1tase da primeira gravaci\u00f3n de estudio do grupo dende o \"Third/Sister Lovers\", gravado en 1974.\nO \u00e1lbum conta cos membros orixinais de Big Star Alex Chilton e Jody Stephens, con dous compo\u00f1entes m\u00e1is recentes, Jon Auer e Ken Stringfellow. Auer e Stringfellow foran membros de The Posies antes de unirse a Big Star para realizar espor\u00e1dicas actuaci\u00f3ns ao vivo e xiras dende 1993.\nListaxe de canci\u00f3ns.\nTodos os temas compostos por Auer, Chilton, Stephens e Stringfellow, ag\u00e1s onde se indique."}
{"id": "243567", "revid": "23204", "url": "https://gl.wikipedia.org/wiki?curid=243567", "title": "Infest", "text": "Infest \u00e9 o segundo \u00e1lbum da banda estadounidense Papa Roach. Foi publicado o d\u00eda 25 de abril do 2000 e converteuse no 20\u00ba \u00e1lbum m\u00e1is vendido ese ano nos estados Unidos. Ga\u00f1ou a certificaci\u00f3n de triplo platino nese pa\u00eds o 18 de xullo do 2001 e acadou o posto 5 da lista \"Billboard 200\". Con este traballo a banda ga\u00f1ou unha nomeaci\u00f3n ao Grammy ao mellor artista novo. \"Infest\" leva vendidas m\u00e1is de 7 mill\u00f3ns de copias en todo o mundo, vendendo 3 s\u00f3 nos Estados Unidos, sendo o disco m\u00e1is vendido de Papa Roach ata a data.\nListaxe de canci\u00f3ns.\nCanci\u00f3ns extra da versi\u00f3n de importaci\u00f3n"}
{"id": "243568", "revid": "22570", "url": "https://gl.wikipedia.org/wiki?curid=243568", "title": "Hot Mess", "text": "Hot Mess \u00e9 o terceiro \u00e1lbum de estudio da banda estadounidense de dance rock Cobra Starship, publicado a trav\u00e9s dos selos Fueled by Ramen e Decaydance Records o 11 de agosto do 2009. O disco \u00e9 a continuaci\u00f3n do \"\u00a1Viva la Cobra!\" de 2007. Estreouse no n\u00famero 4 da lista \"Billboard 200\" tras vender m\u00e1is de 42.000 copias na s\u00faa primeira semana, sendo a mellor posici\u00f3n da banda nas listas.\nO primeiro sinxelo do \u00e1lbum, \"Good Girls Go Bad\", conta coa actriz Leighton Meester e foi lanzado o 11 de maio do 2009. A canci\u00f3n chegou ao \"top ten\" da lista \"Billboard Hot 100\" e ao n\u00famero 2 da lista de sinxelos de Nova Zelandia."}
{"id": "243569", "revid": "25871", "url": "https://gl.wikipedia.org/wiki?curid=243569", "title": "Sorry for Party Rocking", "text": "Sorry for Party Rocking \u00e9 o segundo \u00e1lbum da banda estadounidense de dance pop LMFAO. Foi publicado o 17 de xu\u00f1o do 2011 a trav\u00e9s do selo Interscope Records. \"Party Rock Anthem\" foi o primeiro sinxelo editado do disco e onverteuse nun \u00e9xito internacional. O segundo sinxelo ser\u00eda \"Champagne Showers\", que acadou o n\u00famero 8 en Nova Zelandia e o 9 en Australia. Tam\u00e9n entrar\u00eda nas listas de Francia, Irlanda e Austria. O terceiro, \"Sexy and I Know It\", lanzouse o 16 de setembro e chegou ao n\u00famero 1 da lista estadounidense \"Billboard Hot 100\" e tam\u00e9n das listas en Australia, Canad\u00e1 e Nova Zelandia. \"Sorry for Party Rocking\" publicouse o 9 de xaneiro do 2012 como cuarto sinxelo chegando ao posto 8 en B\u00e9lxica, 16 en Francia, 18 en Irlanda, 19 na lista \"Pop Songs\" dos Estados Unidos, 23 no Reino Unido, 27 en Nova Zelandia, 31 no Canad\u00e1, 32 en Australia e 49 na \"Billboard Hot 100\"."}
{"id": "243570", "revid": "85894", "url": "https://gl.wikipedia.org/wiki?curid=243570", "title": "Igrexa de Santo Estevo de Ribas de Mi\u00f1o", "text": "A igrexa de Santo Estevo de Ribas de Mi\u00f1o \u00e9 un templo relixioso de estilo rom\u00e1nico situado na parroquia de Santo Estevo de Ribas de Mi\u00f1o, no concello do Savi\u00f1ao. Foi declarada Ben de Interese Cultural en 1931.\nSituaci\u00f3n.\nO templo est\u00e1 situado \u00e1 beira do r\u00edo Mi\u00f1o, pouco m\u00e1is abaixo do encoro de Belesar, dentro da Ribeira Sacra. Dado o escarpado da zona, para salvar os niveis f\u00edxose a \u00e1bsida escavando na rocha, mentres que a fachada se constru\u00edu sobre unha cripta.\nHistoria.\nA primeira noticia fidedigna do mosteiro \u00e9 bastante tard\u00eda, dado que non se disp\u00f3n documentaci\u00f3n anterior ao s\u00e9culo XIII. O \"moesteiro de san Esteuvo de Riba de Mino\" est\u00e1 documentado no ano 1460 no Cartulario de Pombeiro. Por\u00e9n, \u00c1ngel del Castillo sinala que foi doado no 976 ao mosteiro de San Paio de Diomondi, as\u00ed como que na primeira metade do s\u00e9culo XII figuraba como propiedade da Igrexa de Lugo. Hoxe non fican restos das antigas dependencias mon\u00e1sticas.\nArquitectura.\nO templo, duns 25 metros de lonxitude, ten unha sola nave, orientada cara ao leste, con muros de cachotar\u00eda de granito e cuberta a d\u00faas augas.\nFachada principal.\nNa fachada occidental ten unha porta central abucinada en arco de medio punto con catro arquivoltas, entre dous arcos de descarga en forma de portas cegas que harmonizan a fachada, con tornachoivas de puntas de diamante e xambas aboceladas. A arquivolta interior forma unha especie de primitivo P\u00f3rtico da Gloria santiagu\u00e9s con sete figuras sentadas radialmente sobre unha moldura t\u00f3rica: o personaxe central ten un disco solar, e outro deles leva un crecente lunar; hai dous m\u00fasicos, un cunha e outro cunha arpa; outro leva unha redoma, e hai dous que non levan nada. A segunda ten d\u00faas mediacanas con escocia rechea de cu\u00f1as. A terceira ten un dobre trenzado e a cuarta unha mediacana anelada con talos e unha flor. A parte exterior do conxunto, apoiado en catro pares de columnas acodilladas con fustes marm\u00f3reos. Os capiteis te\u00f1en motivos vexetais e animais, con drag\u00f3ns mordendo as s\u00faas colas e harp\u00edas.\nO t\u00edmpano, que no seu d\u00eda estivo seguramente decorado, \u00e9 actualmente liso e sostense sobre d\u00faas m\u00e9nsulas rematadas en figuras agachadas, \u00e1 esquerda un home e \u00e1 dereita un monstro: posibelmente un santo e un demo. Tam\u00e9n sobresaen os capiteis, destacando os correspondentes \u00e1 arquivolta interior, cun complexo entrelazado de animais antropom\u00f3rficos e volutas. Os restantes capiteis, tam\u00e9n moi traballados, son aproximadamente corintias, a base de motivos florais.\nA parte superior da fachada, por riba do tornachoivas, presenta un roset\u00f3n de vidro de varias cores e unha imaxe de Xesucristo no medio, cunha complicada trazar\u00eda calada dodec\u00e1gona, enmarcada por unha serie de b\u00f3las ali\u00f1adas sobre unha moldura convexa abucinada. Flanquean o roset\u00f3n, nos extremos laterais da fachada, d\u00faas esveltas troneiras que iluminar as escaleiras de caracol interiores aos muros, que se comunican entre si sobre o interior da portada; no seu d\u00eda deberon dar acceso a ambas as torres ou espadanas. Coroa o v\u00e9rtice da fachada unha sinxela cruz de pedra.\nPresbiterio e \u00e1bsida.\nTralo presbiterio cuadrangular est\u00e1 a \u00e1bsida semicircular, que descansa sobre dous arcobotantes. Ten catro columnas e tres ventanais, coa cornixa formada por pequenos arcos sobre m\u00e9nsulas. O presbiterio ten aos dous lados uns ollos orlados de pequenos arcos co t\u00edmpano perforado para deixar entrar a luz. No lado sur do presbiterio hai unha sancrist\u00eda, \u00e1 que se accede desde o interior por unha credencia reconvertida en porta.\nO presbiterio ten b\u00f3veda de medio can\u00f3n, e as fileiras te\u00f1en continuidade coas da \u00e1bsida, se ben \u00e1 construci\u00f3n inicial lle foi engadida unha b\u00f3veda de crucer\u00eda.\nExterior.\nOs muros laterais descargan sobre catro arcos que fan de contraforte, baixo ventanais articulados mediante arquivolta, chambrana e columni\u00f1as. No terceiro corpo do muro sur hai outra entrada lateral, baixo unha destas arcadas, cunha arquivolta e t\u00edmpano liso.\nUnha faixa lombarda percorre o beirado con adornos de cabezas humanas e animais.\nO campanario-espadana est\u00e1 f\u00f3ra do templo, xunto ao lado sur da \u00e1bsida.\nInterior.\nO interior da igrexa, posibelmente de finais do s\u00e9culo XII, \u00e9 moi semellante ao da veci\u00f1a de San Paio de Diomondi. A nave est\u00e1 dividida en catro tramos mediante tres semicolumnas coroadas con capiteis, a xeito de m\u00e9nsulas, sobre as que descansan os arcos apuntados que soportan as cubertas. Presenta un teitume a d\u00faas augas de madeira que, como en Diomondi, ap\u00f3iase sobre grandes arcos transversais oxivais de pos\u00edbel orixe posterior \u00e1 f\u00e1brica principal da igrexa, claramente rom\u00e1nica.\nO grande arco triunfal \u00e9 de medio punto, con lixeira tendencia \u00e1 ferradura, apoiado tam\u00e9n en semicolumnas acaroadas sobre capiteis rematados nunha moldura horizontal, a menor altura que a da nave, que percorre toda a \u00e1bsida. Esta est\u00e1 formada por un tramo de planta cadrada, definido polo arco triunfal e por outro arco de faixa semellante, rematado por outro tramo de planta semicircular. A moldura horizontal rep\u00edtese m\u00e1is abaixo, e entre ambas enmarcan as tres xanelas da parte semicircular da \u00e1bsida, con arcos de medio punto sobre columnas acodilladas. As fiestras at\u00f3panse situadas en absidiolas de planta semicircular cubertas de pequenas b\u00f3vedas de cascar\u00f3n, que se intersecan \u00e1 s\u00faa vez coa b\u00f3veda de cascar\u00f3n da \u00e1bsida e forman unha especie de b\u00f3veda oval.\nO primeiro tramo da \u00e1bsida, en cuxas paredes se abren dous roset\u00f3ns, c\u00f3brese por unha b\u00f3veda de can\u00f3n semicircular con nervios diagonais con ocos, a xeito dunha b\u00f3veda de aresta, cun flor\u00f3n circular con debuxo radial na s\u00faa te\u00f3rica clave. Na parede sur deste tramo, amais do roset\u00f3n, \u00e1brese unha porta cun arco de medio punto, delicadamente ornamentado con rosetas semicirculares co interior cuadrilobulado e moldura exterior en espiga. O muro norte oposto ofrece, amais do correspondente roset\u00f3n, unha fornela analogamente ornamentada. Sobre o muro faix\u00f3n do arco triunfal \u00e1brese unha xanela con arco de medio punto e sinxela arquivolta sobre columnas acodilladas.\nNo lado norte do muro hai restos dun mural fresco con imaxes do nacemento de Cristo.\nNa uni\u00f3n do presbiterio e a nave hai unha peza cadrada con decoraci\u00f3n de taqueado, e sobre dela outra peza calada con dese\u00f1o de lazo irland\u00e9s, similar ao da igrexa de San Miguel de Eir\u00e9. No presbiterio hai unha serie de l\u00e1pidas funerarias, unha delas co escudo de Monforte de Lemos.\nNo lado norte da \u00e1bsida hai un grupo escult\u00f3rico representado a Epifan\u00eda, con pezas de d\u00faas procedencias diferentes. As pezas dos Reis Magos apareceron enterradas no chan do templo. Debeu de presidir o santuario unha primitiva talla policromada da Virxe sedente co Neno no colo, claramente rom\u00e1nica, descuberta no adro a comezos do s\u00e9culo XX; non est\u00e1 labrada para ser colocada como placa, sen\u00f3n como imaxe exenta. Baixo a cadeira na que se asenta hai unha cara monstruosa.\nA p\u00eda bautismal est\u00e1 no lado norte xunto \u00e1 entrada, e ten varias figuras xeom\u00e9tricas. No altar hai retablos con talles barrocos do s. XVII."}
{"id": "243573", "revid": "5863", "url": "https://gl.wikipedia.org/wiki?curid=243573", "title": "Gran turismo", "text": "Un gran turismo (GT) \u00e9 un autom\u00f3bil de luxo de alto rendemento, dese\u00f1ado para conducir grandes distancias. O formato m\u00e1is com\u00fan \u00e9 un cup\u00e9 de d\u00faas portas ben con dous asentos ou cunha disposici\u00f3n 2 + 2.\nO nome deriva do termo Italiano \"gran turismo\", unha homenaxe \u00e1 tradici\u00f3n do \"grand tour\", que se utiliza para representar os autom\u00f3biles considerados como grandes turismos, capaces de facer longas viaxes a alta velocidade con comodidade e estilo.\nCaracter\u00edsticas.\nOs Gran turismo se diferencian dos deportivos de dous asentos en que xeralmente son m\u00e1is grandes e m\u00e1is pesados, facendo fincap\u00e9 no m\u00e1is puro confort m\u00e1is que no rendemento. Historicamente, a maior\u00eda dos GTs te\u00f1en motor dianteiro con tracci\u00f3n traseira, o que deixa m\u00e1is espazo para a cabina que os dese\u00f1ados con motor central ou traseiro. Suspensi\u00f3ns m\u00e1is suaves, maleteiro m\u00e1is grande e caracter\u00edsticas m\u00e1is luxosas s\u00famanse \u00e1 s\u00faa atractiva pilotaxe. Alg\u00fans grandes turismos de moi alto rendemento, como o Ferrari 599 GTB Fiorano e o Mercedes-Benz SLR McLaren van na direcci\u00f3n oposta, e rivalizan cos coches deportivos en velocidade, aceleraci\u00f3n, e capacidade de tomar curvas, ga\u00f1\u00e1ndolles a moitos \"supercars\".\nAbreviatura \"GT\".\nA abreviatura \"GT\", tan popular en todo o sector da automoci\u00f3n, ven da tradici\u00f3n italiana de referirse aos seus coches de alta gama como \"gran turismo\". Fabricantes como Alfa Romeo, Ferrari e Lancia abriron o cami\u00f1o a partir do final da d\u00e9cada de 1920.\nEntre as moitas variaci\u00f3ns de GT est\u00e1n: \nCompetici\u00f3ns de gran turismo.\nHoxe en d\u00eda o termo gran turismo \u00e9 sin\u00f3nimo de autom\u00f3biles deportivos en versi\u00f3n de carreiras (incluso as que non se axustan \u00e1 definici\u00f3n dada m\u00e1is arriba) que participan en automobilismo deportivo, inclu\u00edndo as carreiras de resistencia que son a maior parte delas, mentres que as restantes son carreiras curtas, como \u00e9 o caso do Campionato FIA GT, a maior\u00eda dos principais campionatos nacionais de gran turismo, e a monomarca Supercopa Porsche. Tam\u00e9n \u00e9 habitual que os gran turismo compitan simultaneamente con sport prototipos.\nEn certas clasificaci\u00f3ns dos deportes de motor profesionais, como as categor\u00edas de gran turismo promovidas pola FIA, o coche GT def\u00ednese como \"un autom\u00f3bil aberto ou pechado que non ten m\u00e1is dunha porta a cada lado e un m\u00ednimo de dous asentos situados un en cada lado da li\u00f1a central lonxitudinal do veh\u00edculo; estes dous asentos deben ser atravesado polo mesmo plano transversal Este coche debe ser capaz de poder ser utilizado legalmente en estrada aberta, e adaptado para carreiras en circu\u00edtos ou estradas pechadas.\nAs 24 Horas de Le Mans \u00e9 a carreira de gran turismo m\u00e1is importante do mundo. Outras carreiras de relevancia son as 24 Horas de Daytona, as 12 Horas de Sebring e a Petit Le Mans. Todas elas salvo as 24 Horas de Daytona forman parte da Copa Intercontinental Le Mans, onde ademais de gran turismos participan sport prototipos.\nDesde 2010, o Campionato Mundial de GT1 \u00e9 un dos catro campionatos mundiais reco\u00f1ecidos pola Federaci\u00f3n Internacional do Autom\u00f3bil. O certame \u00e9 organizado pola St\u00e9phane Ratel Organisation, que administra tam\u00e9n campionatos europeos e nacionais de gran turismo, como o Campionato Europeo de GT3. O principal rival a nivel europeo dos campionatos da SRO \u00e9 o Open Internacional de GT. En Am\u00e9rica do Norte, conviviron varias categor\u00edas de gran turismo rivais ao longo da historia. Actualmente c\u00f3rrese a American Le Mans Series e a Rolex Sports Car Series.\nOs coches de GT div\u00eddense, desde os m\u00e1is potentes a menos potentes, en GT1 (anteriormente GTS e GT) e GT2 (anteriormente GT e GT N-) na maior\u00eda dos campionatos. Os coches GT3 e GT4 tam\u00e9n te\u00f1en os seus propios campionatos.\nExemplos de grandes turismos de carreiras son: "}
{"id": "243576", "revid": "25871", "url": "https://gl.wikipedia.org/wiki?curid=243576", "title": "Sounds of the Universe", "text": "Sounds of the Universe \u00e9 o d\u00e9cimo segundo \u00e1lbum da banda inglesa de New Wave Depeche Mode, publicado o 17 de abril do 2009 a trav\u00e9s do selo Mute Records. Edit\u00e1ronse tres sinxelos do disco: \"Wrong\", \"Peace\" e un dobre cara A formado por \"Fragile Tension\" e \"Hole to Feed\". \"Perfect\" foi ademais lanzado nos Estados Unidos como sinxelo promocional.\nAo igual que no \u00e1lbum anterior, \"Playing the Angel\", Dave Gahan compuxo novamente tres canci\u00f3ns con Christian Eigner e Andrew Phillpott: \"Hole to Feed\", \"Come Back\" e \"Miles Away/The Truth Is\". \"Spacewalker\" e a canci\u00f3n extra \"Esque\" son instrumentais. Martin Gore comparte as voces principais con Grahan en \"In Chains\", \"Peace\" e \"Little Soul\", e canta como voz princial en \"Jezebel\" e a cara B \"The Sun and the Moon and the Stars\" do segundo disco do \"box set\" de luxo. A cara B \"Oh Well\" \u00e9 o primeiro tema composto conxuntamente por Gore e Gahan.\nO \u00e1lbum foi editado por Capitol Records nos Estados Unidos e por EMI no Canad\u00e1, sendo a primeira vez que o cat\u00e1logo da banda era distribu\u00eddo por EMI dentro de Norteam\u00e9rica, onde os anteriores traballos foran distribu\u00eddos por Sire Records e Reprise Records, que formaban parte do Warner Music Group."}
{"id": "243582", "revid": "5312", "url": "https://gl.wikipedia.org/wiki?curid=243582", "title": "Cup\u00e9", "text": "Un cup\u00e9 (do participio pasado franc\u00e9s \"coup\u00e9\", do infinitivo \"couper\", cortar) \u00e9 un tipo de carrozar\u00eda de autom\u00f3bil pechada (teito fixo permanentemente), de dous ou tres volumes e d\u00faas portas laterais. Un cup\u00e9 denom\u00ednase \"fastback\" ou tricorpo (\"notchback\"), segundo o \u00e1ngulo que forma o vidro traseiro coa tapa do maleteiro ou do motor. Os cup\u00e9s, xunto cos convertibles, forman o grupo dos autom\u00f3biles deportivos. A definici\u00f3n precisa var\u00eda dun fabricante a outro, e no tempo. A\u00ednda que a maior\u00eda dos cup\u00e9s son veh\u00edculos de d\u00faas portas, existen alg\u00fans de catro portas (inclu\u00eddos os Mercedes-Benz CLS e Rover P5 Cup\u00e9) chamados \"cup\u00e9\" polos fabricantes.\nHistoria.\nNo s\u00e9culo XIX un cup\u00e9 era unha carruaxe pechada de catro rodas tirada por cabalos, o \"coup\u00e9\" ou corte alud\u00eda aos coches de catro prazas onde o habit\u00e1culo estaba recortado deixando d\u00faas prazas abertas diante (para o condutor e un acompa\u00f1ante) e d\u00faas prazas pechadas detr\u00e1s para os pasaxeiros. Se o condutor non ti\u00f1a teito sobre a s\u00faa cabeza, ent\u00f3n trat\u00e1base dun coup\u00e9 de-ville. Comunmente, un cup\u00e9 ti\u00f1a unha fiestra de vidro fixo na parte dianteira do compartimento de pasaxeiros. O condutor estaba protexido da sucidade do cami\u00f1o por un taboleiro de instrumentos de alta curvatura. Un landau \u00e9 un coup\u00e9 de-ville co teito abatible. Cando s\u00f3 o compartimento de pasaxeiros ten un teito pregable pero a parte do condutor permanece cuberta, o estilo \u00e9 co\u00f1ecido como un landaulet.\nDurante o s\u00e9culo XX, o termo cup\u00e9 foi aplicado a varias cabinas pechadas (o asento traseiro se atopa m\u00e1is adiante do habitual e o asento dianteiro m\u00e1is atr\u00e1s do habitual) de autom\u00f3biles.\nActualmente a designaci\u00f3n se refire a autom\u00f3biles de capota fixa xeralmente para dous ocupantes ou 2 + 2 e de d\u00faas portas. Segundo a norma SAE J1100 a diferenciaci\u00f3n entre un cup\u00e9 e un sed\u00e1n (berlina) de d\u00faas portas est\u00e1 no menor espazo (volume) atr\u00e1s do asento traseiro, menos de 930 litros. Segundo esta norma, os coup\u00e9s Chevrolet Monte Carlo, Ferrari 612 Scaglietti e Mercedes-Benz Clase CL son todos sed\u00e1ns de d\u00faas portas. Visualmente unha das caracter\u00edsticas com\u00fans m\u00e1is marcadas desta carrozar\u00eda \u00e9 a suave inclinaci\u00f3n da \u00faltima columna da capota.\nEsta designaci\u00f3n \u00e9 por veces adoptada pola mercadotecnia dos fabricantes para as variaci\u00f3ns dos sed\u00e1ns. Recentemente, alg\u00fans fabricantes produciron cup\u00e9s de 4 portas, como o Mercedes-Benz CLS, o Volkswagen Passat CC e o Porsche Panamera. \nA Norma Internacional ISO 3833-1977 define un cup\u00e9 como unha carrocer\u00eda pechada, polo xeral cun volume traseiro limitado, un teito fixo do cal unha parte pode abrirse, polo menos dous asentos en polo menos unha fila, d\u00faas portas laterais e, posiblemente, unha porta traseira, e polo menos d\u00faas fiestras laterais.\nUso actual.\nHoxe en d\u00eda \"cup\u00e9\" converteuse nun termo de mercadotecnia para os fabricantes de autom\u00f3biles, m\u00e1is que nun feito de dese\u00f1o ou maquillaxe t\u00e9cnico do veh\u00edculo. Eles atrib\u00faen o termo a calquera veh\u00edculo con dous, tres, e agora ata catro portas, polo seu luxo ou pola aparencia deportiva. Isto d\u00e9bese a que os cup\u00e9s en xeral son vistos como m\u00e1is deportivos que os sed\u00e1ns, polo que un coup\u00e9 ser\u00eda comercializado como un veh\u00edculo m\u00e1is deportivo que o sed\u00e1n de d\u00faas portas.\nMentres que os antigos cup\u00e9s eran \"simplemente modificaci\u00f3ns de d\u00faas portas, dos sed\u00e1n\", hoxe en d\u00eda alg\u00fans cup\u00e9s te\u00f1en carrocer\u00eda e estilo diferente dos seus hom\u00f3logos de catro portas. O AMC Matador cup\u00e9 da d\u00e9cada de 1970 ti\u00f1a un dese\u00f1o \u00fanico non compartindo case nada coas versi\u00f3ns de 4 portas.\nIncluso os coches de d\u00faas portas cun asento traseiro que agora co\u00f1\u00e9cense como \"sed\u00e1n\" utilizan os termos \"cup\u00e9\" e \"sed\u00e1n\" indistintamente. Os sed\u00e1ns de d\u00faas portas con asento dianteiro tipo banco elimin\u00e1ronse co Chevrolet Monte Carlo 1995-1999, que foi o \u00faltimo modelo en ofrecelo.\nCon todo, os coches de 2 portas en xeral perderon popularidade, coa excepci\u00f3n dos convertibles e os roadster de 2 asentos. Dos sed\u00e1ns, camionetas e SUV / familiares fanse menos modelos de 2 portas (especialmente aqueles con asentos traseiros) nos \u00faltimos anos xa que o custo dos veh\u00edculos de 4 portas reduciuse xunto coa enxe\u00f1ar\u00eda para facilitar o acceso \u00e1 zona dos asentos traseiros."}
{"id": "243590", "revid": "839", "url": "https://gl.wikipedia.org/wiki?curid=243590", "title": "Leopardo", "text": "O leopardo ou pantera (\"Panthera pardus\") \u00e9 unha especie de mam\u00edfero da orde dos carn\u00edvoros, familia dos f\u00e9lidos e subfamilia dos panterinos. Coma os outros tres grandes panterinos do x\u00e9nero \"Panthera\" (o le\u00f3n, o tigre e o xaguar), presenta unha modificaci\u00f3n no \u00f3so hioide que lle permite ruxir. O leopardo \u00e9 denominado comunmente \"pantera\" ou \"pantera negra\" cando a s\u00faa pelaxe presenta unha cor completamente escura por mor do melanismo. Este fen\u00f3meno tam\u00e9n se da entre os xaguares americanos, coa diferenza de que nos leopardos d\u00e9bese a un alelo recesivo e nos xaguares a un alelo dominante.\nCaracter\u00edsticas.\nOs leopardos habitan todo tipo de h\u00e1bitats, salvo os desertos, sempre que te\u00f1an onde se acochar e alimento abondo. As\u00ed, at\u00f3panse en selvas, sabanas, lugares rochosos, zonas de cultivos etc. Na antig\u00fcidade o leopardo era abondoso en toda \u00c1frica e na metade sur de Asia. Daquela, nalgunhas culturas era considerado un cruzamento entre le\u00f3n e pantera, como se reflicte no seu nome, que se comp\u00f3n das palabras gregas \u03bb\u03ad\u03c9\u03bd le\u014dn (le\u00f3n) e \u03c0\u03ac\u03c1\u03b4\u03bf\u03c2 pardos (pantera macho). Actualmente \u00e9 moito menos frecuente atopalo en Asia, pero segue tendo unha presenza importante na zona central de \u00c1frica.\nO leopardo ten a cabeza redonda e a cola longa e fina. As s\u00faas patas son potentes, con 4 dedos nas patas de atr\u00e1s e 5 nas de diante, sendo t\u00f3dalas s\u00faas garras retr\u00e1ctiles. As diversas subespecies presentan tama\u00f1os moi variados. Acadan unha lonxitude de 91 a 191 cent\u00edmetros sen ter en conta a cola, que pode medir de 58 a 110\u00a0cm. A altura pode variar entre 45 e 78 cent\u00edmetros. Os machos adultos chegan a pesar entre 37 e 90 quilogramos, e as femias entre 28 e 60.\nA s\u00faa alimentaci\u00f3n consiste en animais medianos ou pequenos. Na s\u00faa dieta incl\u00faense monos, porcos, cervos, chacales, ant\u00edlopes, aves, gando etc. Adoita gardar parte da s\u00faa caza nas \u00e1rbores para non ter que comer \u00e1s presas e que lle rinda varios d\u00edas. Os leopardos cazan preferentemente pola noite e descansan polo d\u00eda, ocupando covas ou p\u00f3las das \u00e1rbores, dende as que tam\u00e9n vix\u00edan a presenza de presas ou de ameazas como le\u00f3ns, hienas ou tigres.\nTaxonom\u00eda.\nDescrici\u00f3n.\nA especie foi descrita en 1758 por Linneo no Tomo 1, p\u00e1xina 41, da 10\u00aa edici\u00f3n do seu \"Systema Naturae\", baixo o nome de \"Felis pardus\".\nSubespecies.\nMalia que no pasado houbo m\u00e1is subespecies, hoxe varias est\u00e1n extinguidas. Na actualidade a maior\u00eda dos autores reco\u00f1ecen as seguintes 8 subespecies:\nPor\u00e9n, alg\u00fans consideran tam\u00e9n a: "}
{"id": "243591", "revid": "23562", "url": "https://gl.wikipedia.org/wiki?curid=243591", "title": "Panthera pardus", "text": ""}
{"id": "243599", "revid": "1888", "url": "https://gl.wikipedia.org/wiki?curid=243599", "title": "Jos\u00e9 Almoina", "text": "Jos\u00e9 Almoina Mateos, nado en Lugo o 21 de xu\u00f1o de 1903 e finado en Cidade de M\u00e9xico o 5 de maio de 1960, foi un escritor e pol\u00edtico galego.\nTraxectoria.\nEstudou o bacharelato en Lugo e despois Filosof\u00eda e Letras na Universidade de Santiago de Compostela, rematando na especialidade de Historia en 1930. Na Rep\u00fablica exerceu como funcionario de correos en Benavente onde tam\u00e9n destacou pola s\u00faa labor nos c\u00edrculos socialistas locais e dirixiu o peri\u00f3dico \"El Pueblo\". En Benavente casou con Pilar Fidalgo en outubro de 1932. En 1933 foi destinado a Alcaudete (Xa\u00e9n) como represalia por motivos pol\u00edticos, onde permaneceu ata a vitoria da Fronte Popular nas elecci\u00f3ns de febreiro de 1936. En 1935 apareceu o seu libro \"Monumentos hist\u00f3ricos y art\u00edsticos de la ciudad de Benavente\". Foi elixido compromisario para a elecci\u00f3n do presidente da Rep\u00fablica pola provincia de Zamora. O golpe de Estado do 18 de xullo de 1936 sorprendeuno en Benavente de onde sa\u00edu cami\u00f1o de Astorga para dirixirse cos mineiros a Oviedo. A s\u00faa muller, Pilar Fidalgo, foi detida pola Garda civil o 6 de outubro. Almoina ocultouse nos montes de Villablino e desde al\u00ed pasou a Santander desde onde logrou mudar \u00e1 s\u00faa muller por un xeneral franquista en xu\u00f1o de 1937. Despois pasaron a Francia. Logo do fin da Guerra exiliouse, instal\u00e1ndose na Rep\u00fablica Dominicana o 7 de novembro de 1939 con 36 anos.\nChegada a Santo Domingo.\n\u00c1 s\u00faa chegada a Santo Domingo, obtivo emprego en febreiro de 1940 como profesor da Escola Diplom\u00e1tica e Consular da Secretar\u00eda de Estado de Relaci\u00f3ns Exteriores. En outubro de 1942 foi designado preceptor de Rafael Le\u00f3nidas Trujillo Mart\u00ednez, alias Ramfis Trujillo, fillo do ditador dominicano Rafael Le\u00f3nidas Trujillo Molina. Un ano despois foi nomeado catedr\u00e1tico especial da Facultade de Filosof\u00eda da Universidade de Santo Domingo, responsable da \u00e1rea de portugu\u00e9s. Ao ano seguinte foi ascendido ao cargo de secretario particular do presidente Trujillo, o que lle permitiu acceso \u00e1s fontes de poder e \u00e1s interioridades do r\u00e9xime.\nObra literaria.\nDurante a s\u00faa estad\u00eda en Santo Domingo publicou \"La biblioteca erasmista de Diego M\u00e9ndez\" e \"Rumbos heterodoxos de M\u00e9xico\" ambos libros co auspicio da Universidade de Santo Domingo. Tam\u00e9n escribiu dous textos \"Meditaciones Morales\" e \"Falsa Amistad\", que apareceron coa autor\u00eda de Mar\u00eda Mart\u00ednez de Trujillo, esposa do ditador. Publicou en 1946 \"La Frontera de la Rep\u00fablica Dominicana con Hait\u00ed\".\nFora da Rep\u00fablica Dominicana escribiu \"La p\u00f3stuma peripecia de Goya\"; unha edici\u00f3n anotada de \"La Regla Cristiana Breve\" de frei Juan de Zum\u00e1rraga, un libro sobre D\u00edaz Mir\u00f3n, e a s\u00faa po\u00e9tica; varios folletos e numerosas traduci\u00f3ns francesas.\nLabor antitrujillista.\nEn 1947, oito anos despois da s\u00faa chegada, tomou a decisi\u00f3n de sa\u00edr do pa\u00eds e marchar a M\u00e9xico, despois de co\u00f1ecer as entra\u00f1as do r\u00e9xime de Trujillo e dedicarse a labores acad\u00e9micas e editoriais. Escribe \"Yo fui secretario de Trujillo\" (1950) unha obra de honra e loas a Trujillo destinada a ser unha distracci\u00f3n das s\u00faas actividades antitrujillistas. 15 meses antes publicara en M\u00e9xico co pseud\u00f3nimo de Gregorio R. Bustamante a obra \"Una Satrap\u00eda en el Caribe: historia puntual de la mala vida del d\u00e9spota Rafael Le\u00f3nidas Trujillo\". Almoina describe este texto como cru, amargo e brutal.\nDurante m\u00e1is de 10 anos Almoina tratou de combinar os seus labores profesionais e acad\u00e9micos coas s\u00faas activades antitrujillistas (charlas, conferencias etc.) ata que o 4 de maio de 1960, un ano antes da morte Trujillo, foi asasinado nas r\u00faas da Cidade de M\u00e9xico.\nVida persoal.\nCasou con Pilar Fidalgo Carasa e foi pai de Pilar, Elena, Ulises e Leticia Almoina Fidalgo."}
{"id": "243600", "revid": "1888", "url": "https://gl.wikipedia.org/wiki?curid=243600", "title": "Rafael Le\u00f3nidas Trujillo Molina", "text": ""}
{"id": "243601", "revid": "1888", "url": "https://gl.wikipedia.org/wiki?curid=243601", "title": "Jos\u00e9 Almoina Mateos", "text": ""}
{"id": "243602", "revid": "77437", "url": "https://gl.wikipedia.org/wiki?curid=243602", "title": "Poliadenilaci\u00f3n", "text": "A poliadenilaci\u00f3n \u00e9 a adici\u00f3n dunha cola poli(A) (formada por moitas mol\u00e9culas de adenosina monofosfato) a unha mol\u00e9cula de ARNm. A cola de poli(A) consiste, pois, nun tramo de ARN formado exclusivamente por AMPs unidas en cadea, que se engade nun dos extremos da mol\u00e9cula de ARN, o extremo 3'. Nos eucariotas a poliadenilaci\u00f3n \u00e9 parte do proceso que produce os ARN mensaxeiros maduros destinados \u00e1 traduci\u00f3n nos ribosomas para formar prote\u00ednas. \u00c9 unha parte do proceso de expresi\u00f3n xen\u00e9tica.\nO proceso de poliadenilaci\u00f3n empeza cando finaliza a transcrici\u00f3n dun xene. O segmento situado m\u00e1is ao extremo 3' do ARN acabado de sintetizar \u00e9 primeiro cortado por un conxunto de prote\u00ednas; despois estas prote\u00ednas sintetizan a cola poli(A) en dito extremo 3'. Nalg\u00fans xenes, estas prote\u00ednas poden engadir unha cola poli(A) en calquera dunha serie de sitios posibles. Por tanto, a poliadenilaci\u00f3n pode producir m\u00e1is dun transcrito para un s\u00f3 xene (poliadenilaci\u00f3n alternativa), o que \u00e9 similar ao splicing alternativo.\nA cola poli(A) \u00e9 importante para a exportaci\u00f3n nuclear, traduci\u00f3n, e estabilidade do ARNm. A cola vaise acurtando co tempo, e, cando xa \u00e9 demasiado curta, o ARNm \u00e9 degradado encimaticamente. Por\u00e9n, nuns poucos tipos celulares, os ARNm con colas poli(A) curtas almac\u00e9nanse para unha posterior activaci\u00f3n por repoliadenilaci\u00f3n no citosol. Polo contrario, cando a poliadenilaci\u00f3n ocorre en bacterias, o que fai \u00e9 promover a degradaci\u00f3n do ARN. Isto tam\u00e9n ocorre algunhas veces nos ARN non codificantes eucari\u00f3ticos.\nPoliadenilaci\u00f3n nuclear.\nFunci\u00f3n.\nNa poliadenilaci\u00f3n nuclear, eng\u00e1dese unha cola poli(A) a un ARN ao finalizar a transcrici\u00f3n. A cola poli(A) protexe a mol\u00e9cula de ARNm da degradaci\u00f3n encim\u00e1tica no citoplasma e axuda \u00e1 terminaci\u00f3n da transcrici\u00f3n, exportaci\u00f3n do ARNm desde o n\u00facleo, e a traduci\u00f3n. Case todos os ARNm eucari\u00f3ticos se poliadenilan, coa excepci\u00f3n dos ARNm de histonas dependentes da replicaci\u00f3n animais. Estes son os \u00fanicos ARNm eucari\u00f3ticos que carecen de cola poli(A), e no seu lugar acaban nunha estrutura en talo-bucle seguida dunha secuencia rica en purinas, denominada elemento corrente abaixo de histona, que dirixe onde se cortar\u00e1 o ARN para que se forme o extremo 3' do ARNm de histonas.\nMoitos ARN non codificantes eucari\u00f3ticos son sempre poliadenilados ao final da transcrici\u00f3n. Hai pequenos ARN nos que a cola poli(A) s\u00f3 se ve en formas intermediarias e non nos ARNs maduros, xa que os extremos son eliminados durante o procesamento, e os m\u00e1is notables deles son os microARNs. Pero, en moitos ARN non codificantes longos\u00a0 (un grupo aparentemente grande de ARNs regulatorios que, por exemplo, incl\u00fae o ARN Xist, que media a inactivaci\u00f3n do cromosoma X\u00a0) a cola poli(A) \u00e9 parte do ARN maduro.\nMecanismo.\nA maquinaria de poliadenilaci\u00f3n no n\u00facleo de eucariotas act\u00faa sobre os produtos orixinados pola ARN polimerase II, como son os ARNm precursores. Aqu\u00ed, un complexo multiproteico (cuxos compo\u00f1entes poden verse na t\u00e1boa da dereita) clivan a parte final do extremo 3' do ARN que se acaba de formar, e poliadenila o extremo que se orixina por esta clivaxe. A clivaxe est\u00e1 catalizada polo encima CPSF e ten lugar 10\u201330 nucle\u00f3tidos \"corrente abaixo\" do seu sitio de uni\u00f3n. Este sitio \u00e9 xeralmente a secuencia AAUAAA do ARN, pero hai variantes del aos que tam\u00e9n se une m\u00e1is debilmente o CPSF. Outras d\u00faas prote\u00ednas que engaden especificidade \u00e1 uni\u00f3n a un ARN son CstF e CFI. O CstF \u00fanese a unha rexi\u00f3n rica en GU situada m\u00e1is \"corrente abaixo\" do sitio do CPSF. O CFI reco\u00f1ece un terceiro sitio no ARN (un conxunto de secuencias UGUAA en mam\u00edferos) e pode recrutar o CPSF mesmo se se perde a secuencia AAUAAA. O sinal de poliadenilaci\u00f3n (a secuencia motivo reco\u00f1ecida polo complexo de clivaxe do ARN) var\u00eda entre grupos de eucariotas. A maior\u00eda dos sitios de poliadenilaci\u00f3n humanos conte\u00f1en a secuencia AAUAAA, pero esta secuencia \u00e9 menos com\u00fan en plantas e fungos.\nO ARN cl\u00edvase inmediatamente despois da s\u00faa transcrici\u00f3n, xa que o CstF tam\u00e9n se une \u00e1 ARN polimerase II. A clivaxe tam\u00e9n implica \u00e1 prote\u00edna CFII, a\u00ednda que non se sabe como. O sitio de clivaxe asociado co sinal de poliadenilaci\u00f3n pode variar ata nuns 50 nucle\u00f3tidos.\nCando o ARN est\u00e1 clivado, comeza a poliadenilaci\u00f3n, catalizada pola poliadenilato polimerase. A poliadenilato polimerase fabrica a cola poli(A) engadindo ao ARNm unidades de adenosina monofosfato a partir de mol\u00e9culas de adenosina trifosfato das que se libera un pirofosfato. Outra prote\u00edna, a PAB2, \u00fanese \u00e1 nova cola poli(A) curta e incrementa a afinidade da poliadenilato polimerase polo ARN. Cando a cola poli(A) \u00e9 de aproximadamente dunha lonxitude de 250 nucle\u00f3tidos o encima xa non pode unirse ao CPSF e a poliadenilaci\u00f3n detense, determinando as\u00ed a lonxitude da cola poli(A). O CPSF est\u00e1 en contacto coa ARN polimerase II, o que lle permite sinalar \u00e1 polimerase para rematar a transcrici\u00f3n. Cando a ARN polimerase II chega a unha \"secuencia de terminaci\u00f3n\" (TTATT no molde de ADN e AAUAAA no transcrito primario), quede sinalado o final da transcrici\u00f3n. A maquinaria de poliadenilaci\u00f3n est\u00e1 tam\u00e9n ligada fisicamente ao espliceosoma, un complexo que elimina os intr\u00f3ns dos ARNs.\nEfectos \"corrente abaixo\".\nA cola poli(A) act\u00faa como sitio de uni\u00f3n para a prote\u00edna de uni\u00f3n \u00e1 poli(A). A prote\u00edna de uni\u00f3n \u00e1 poli(A) promove a exportaci\u00f3n desde o n\u00facleo celular e a traduci\u00f3n, e inhibe a degradaci\u00f3n. Esta prote\u00edna \u00fanese \u00e1 cola poli(A) antes da exportaci\u00f3n do ARNm desde o n\u00facleo e nos l\u00e9vedos tam\u00e9n recruta a poli(A) nuclease, un encima que acurta a cola poli(A) e permite a exportaci\u00f3n do ARNm. A prote\u00edna de uni\u00f3n \u00e1 poli(A) \u00e9 exportada ao citoplasma co ARN. Os ARNm que non se exportan son degradados polo complexo exosoma. A prote\u00edna de uni\u00f3n ao poli(A) tam\u00e9n pode unirse (e recrutar) a varias prote\u00ednas que afectan \u00e1 traduci\u00f3n, unha delas \u00e9 o factor de iniciaci\u00f3n-4G, que \u00e1 s\u00faa vez recruta a subunidade ribos\u00f3mica do 40S. Por\u00e9n, a cola poli(A) non se require para a traduci\u00f3n de todos os ARNm.\nDesadenilaci\u00f3n.\nNas c\u00e9lulas eucari\u00f3ticas som\u00e1ticas a cola poli(A) da maior\u00eda dos ARNm do citoplasma vaise acurtando gradualmente, e os ARNm con colas poli(A) m\u00e1is curtas son traducidos menos e degradados antes. Por\u00e9n, poden pasar moitas horas antes de que se degrade o ARNm. Este proceso de desadenilaci\u00f3n e degradaci\u00f3n pode ser acelerado por microARNs complementarios da rexi\u00f3n non traducida 3' (3'UTR) dun ARNm. Nas c\u00e9lulas ovo inmaturas, os ARNm con colas poli(A) acurtadas non son degradados, sen\u00f3n que son almacenados sen que sexan traducidos. Ser\u00e1n despois activados por poliadenilaci\u00f3n citoplasm\u00e1tica despois da fertilizaci\u00f3n, durante a activaci\u00f3n do ovo.\nEn animais, a poli(A) ribonuclease (PARN) pode unirse ao extremo 5' cap e eliminar nucle\u00f3tidos da cola poli(A). O nivel de acceso ao 5' \"cap\" e \u00e1 cola poli(A) \u00e9 importante no control da rapidez en que se degrada o ARNm. A PARN desadenila menos se o ARN se uniu aos factores de iniciaci\u00f3n 4E (no 5' \"cap\") e 4G (na cola poli(A)), o cal explica por que a traduci\u00f3n reduce a desadenilaci\u00f3n. O grao de desadenilaci\u00f3n pode tam\u00e9n regularse por prote\u00ednas que se unen ao ARN. Unha vez que se elimina a cola poli(A), o complexo que elimina o \"cap\" corta este, o que levar\u00e1 \u00e1 degradaci\u00f3n do ARN. Nos l\u00e9vedos iden\u00edfic\u00e1ronse outros encimas que parecen estar implicados na desadenilaci\u00f3n.\nPoliadenilaci\u00f3n alternativa.\nMoitos xenes que codifican prote\u00ednas te\u00f1en m\u00e1is dun sitio de poliadenilaci\u00f3n, de modo que un xene pode codificar varios ARNm distintos que difiren nos seus extremos 3'. Como a poliadenilaci\u00f3n alternativa cambia a lonxitude das rexi\u00f3ns non traducidas 3', pode cambiar os sitios de uni\u00f3n para os microARNs que cont\u00e9n a rexi\u00f3n non traducida 3'. Os microARNs tenden a reprimir a traduci\u00f3n e promover a degradaci\u00f3n dos ARNm aos que se unen, a\u00ednda que hai exemplos de microARNs que estabilizan os transcritos. A poliadenilaci\u00f3n alternativa pode tam\u00e9n acurtar a rexi\u00f3n codificante, facendo as\u00ed que o ARNm codifique para unha prote\u00edna diferente, pero isto \u00e9 moito menos com\u00fan que simplemente acurtar a rexi\u00f3n non traducida 3'.\nA elecci\u00f3n do sitio da poli(A) pode estar influenciada por est\u00edmulos extracelulares e depende da expresi\u00f3n das prote\u00ednas que toman parte na poliadenilaci\u00f3n. Por exemplo, a expresi\u00f3n de CstF-64, unha subunidade do factor estimulatorio da clivaxe (CstF), increm\u00e9ntase nos macr\u00f3fagos en resposta aos lipopolisac\u00e1ridos (un grupo de compostos bacterianos que desencadea respostas inmunitarias). Isto d\u00e1 lugar \u00e1 selecci\u00f3n dos sitios poli(A) d\u00e9biles e, por tanto, de transcritos m\u00e1is curtos. Isto elimina os elementos regulatorios nas rexi\u00f3ns non traducidas 3' dos ARNm para produtos relacionados coa defensa do organismo como o encima lisozima e o TNF-\u03b1. Estes ARNm despois te\u00f1en unha vida media m\u00e1is longa e producen maior cantidade desas prote\u00ednas. Outras prote\u00ednas de uni\u00f3n ao ARN diferentes \u00e1s da maquinaria de poliadenilaci\u00f3n poden tam\u00e9n afectar a se un sitio de poliadenilaci\u00f3n vai ser usado ou non, xa que poden metilar o ADN preto do sinal de poliadenilaci\u00f3n.\nPoliadenilaci\u00f3n citoplasm\u00e1tica.\nProd\u00facese poliadenilaci\u00f3n no citosol dalg\u00fans tipos de c\u00e9lulas animais, principalmente da li\u00f1a xerminal, durante as primeiras fases da embriox\u00e9nese e nos sitios postsin\u00e1pticos das neuronas. Esta poliadenilaci\u00f3n alonga as colas poli(A) dos ARNm que te\u00f1en unha cola poli(A) curta, para que o ARNm poida ser traducido a prote\u00ednas. Estas colas poli(A) acurtadas dos ARNm te\u00f1en xeralmente menos de 20 nucle\u00f3tidos, e sofren un alongamento ata os 80\u2013150 nucle\u00f3tidos.\nNas fases iniciais do embri\u00f3n de rato a poliadenilaci\u00f3n citoplasm\u00e1tica de ARNs maternos procedentes da c\u00e9lula ovo permite \u00e1 c\u00e9lula sobrevivir e crecer a\u00ednda que a transcrici\u00f3n non empece ata a metade do estadio de d\u00faas c\u00e9lulas (de 4 c\u00e9lulas no caso humano). No cerebro a poliadenilaci\u00f3n citoplasm\u00e1tica \u00e9 activa durante a aprendizaxe e poder\u00eda xogar un papel na potenciaci\u00f3n a longo prazo, que \u00e9 o fortalecemento da transmisi\u00f3n do sinal dunha neurona a outra en resposta aos impulsos nerviosos e \u00e9 importante para a aprendizaxe e formaci\u00f3n da memoria.\nA poliadenilaci\u00f3n citoplasm\u00e1tica require as prote\u00ednas de uni\u00f3n ao ARN CPSF e CPEB, e pode implicar a outras prote\u00ednas de uni\u00f3n ao ARN como a Pumilio. Dependendo do tipo celular, a polimerse pode ser do mesmo tipo da poliadenilato polimerase (PAP) utilizada no proceso nuclear, ou ben a polimerase citoplasm\u00e1tica GLD-2.\nEtiquetado para a degradaci\u00f3n en eucariotas.\nPara moitos ARN non codificantes, como o ARN transferente, ARN ribos\u00f3mico, ARN nuclear pequeno, e ARN nucleolar pequeno, a poliadenilaci\u00f3n \u00e9 un modo de marcar o ARN para a degradaci\u00f3n, en organismos como \"Saccharomyces cerevisiae\". Esta poliadenilaci\u00f3n faise no n\u00facleo pola acci\u00f3n do complexo TRAMP, que engade unha cola de arredor de 40 nucle\u00f3tidos ao extremo 3'. O ARN \u00e9 despois degradado polo complexo exosoma. As colas poli(A) atop\u00e1rtonse tam\u00e9n en fragmentos de ARNr humanos, tanto na forma homopolim\u00e9rica (s\u00f3 con A) coma na heteropolim\u00e9rica (principalmente A).\nEn procariotas e org\u00e1nulos.\nEn moitas bacterias, poden poliadenilarse tanto os ARNm coma os ARNs non codificantes. Esta formaci\u00f3n de colas poli(A) promove a degradaci\u00f3n polo degradosoma, o cal cont\u00e9n dous encimas que degradan o ARN: polinucle\u00f3tido fosforilase e RNase E. A polinucle\u00f3tido fosforilase \u00fanese ao extremo 3' de ARNs e a extensi\u00f3n 3' proporcionada pola cola poli(A) perm\u00edtelle unirse aos ARNs cuxa estrutura secundaria bloquear\u00eda o extremo 3'. Roldas sucesivas de poliadenilaci\u00f3n e degradaci\u00f3n do extremo 3' pola polinucle\u00f3tido fosforilase permiten que o degradosoma venza o atranco destas estruturas secundarias. A cola poli(A) pode tam\u00e9n recrutar RNases que cortan o ARN en dous. Estas colas poli(A) bacterianas son de aproximadamente 30 nucle\u00f3tidos de longo.\nEn grupos tan diferentes coma os animais e os tripanosomas, as mitocondrias conte\u00f1en tanto colas poli(A) estabilizadoras coma desestabilizadoras. A poliadenilaci\u00f3n desestabilizadora afecta a ARNm e a ARN non codificantes. As colas poli(A) te\u00f1en como media un tama\u00f1o de 43 nucle\u00f3tidos. As colas estabilizadoras empezan no cod\u00f3n de finalizaci\u00f3n, e sen elas o cod\u00f3n de finalizaci\u00f3n (UAA) non est\u00e1 completo, xa que o xenoma s\u00f3 codifica a parte do U ou UA. As mitocondrias das plantas te\u00f1en s\u00f3 poliadenilaci\u00f3n desestabilizante, e as mitocondrias de l\u00e9vedos carecen de poliadenilaci\u00f3n.\nA\u00ednda que moitas bacterias e as mitocondrias te\u00f1en poliadenilato polimerases, tam\u00e9n te\u00f1en outro tipo de poliadenilaci\u00f3n, realizada pola propia polinucle\u00f3tido fosforilase. Este encima at\u00f3pase en bacterias, mitocondrias, plastidios e como constitu\u00ednte do complexo exosoma de arqueas (das arqueas que o te\u00f1en). Pode sintetizar unha extensi\u00f3n 3' na que a gran maior\u00eda das bases son adeninas. Igual que en bacterias, a poliadenilaci\u00f3n pola polinucle\u00f3tido fosforilase promove a degradaci\u00f3n do ARN en plastidios e probablemente tam\u00e9n en arqueas.\nEvoluci\u00f3n.\nA\u00ednda que a poliadenilaci\u00f3n se d\u00e1 en case todos os organismos, non \u00e9 universal. Por\u00e9n, a ampla distribuci\u00f3n desta modificaci\u00f3n entre os seres vivos e o feito de que estea presente en especies dos tres dominios da vida implica que o \u00faltimo antepasado com\u00fan universal de todos os seres vivos ti\u00f1a alg\u00fan tipo de sistema de poliadenilaci\u00f3n. Hai uns poucos organismos que non poliadenilan o ARNm, o cal implica que perderon as s\u00faas maquinarias de poliadenilaci\u00f3n durante a s\u00faa evoluci\u00f3n. A\u00ednda que non se co\u00f1ecen exemplos de eucariotas que carezan de poliadenilaci\u00f3n, os ARNm da bacteria \"Mycoplasma gallisepticum\" e a arquea halotolerante (tolerante ao sal) \"Haloferax volcanii\" carecen desta modificaci\u00f3n.\nO encima para a poliadenilaci\u00f3n m\u00e1is antigo \u00e9 a polinucle\u00f3tido fosforilase. Este encima forma parte do degradosoma bacteriano e do complexo exosoma arqueano, dous complexos encim\u00e1ticos moi relacionados que reciclan o ARN en nucle\u00f3tidos. Este encima degrada o ARN ao atacar os enlaces entre os nucle\u00f3tidos que est\u00e1n no extremo 3' cun fosfato, escindindo un nucle\u00f3tido difosfato. Esta reacci\u00f3n \u00e9 reversible, e deste xeito o encima pode tam\u00e9n estender o ARN engadindo m\u00e1is nucle\u00f3tidos. A cola heteropolim\u00e9rica que engade a polinucle\u00f3tido fosforilase \u00e9 moi rica en adenina. A elecci\u00f3n da adenina \u00e9 moi probablemente o resultado das maiores concentraci\u00f3ns que hai na c\u00e9lula de ADP en comparaci\u00f3n coa doutros nucle\u00f3tidos como resultado da utilizaci\u00f3n no metabolismo do ATP como fonte directa de enerx\u00eda, o que fixo que fose esta mol\u00e9cla a que se incorporou con maior probabilidade na cola dos ARN en todas as primeiras formas de vida. Suxeriuse que a implicaci\u00f3n das colas ricas en adenina na degradaci\u00f3n do ARN levou \u00e1 posterior evoluci\u00f3n das poliadenilato polimerases (os encimas que producen as colas poli(A) s\u00f3 con bases de adenina).\nAs poliadenilato polimerases non son tan antigas. Evolucionaron separadamente en bacterias e eucariotas a partir do encima que engade CCA, o cal \u00e9 o encima que completa os extremos 3' dos ARNt. O seu dominio catal\u00edtico \u00e9 hom\u00f3logo ao doutras polimerases. P\u00e9nsase que a transferencia horizontal do encima que engade CCA bacteriano aos eucariotas permitiu que o encima que engade CCA de tipo arqueano mudase a s\u00faa funci\u00f3n ao dunha poli(A) polimerase. Nalgunhas li\u00f1axes de seres vivos, como as arqueas e as cianobacterias, nunca evolucionou unha poliadenilato polimerase.\nHistoria.\nA poliadenilaci\u00f3n identificouse en 1960 como unha actividade encim\u00e1tica en extractos feitos de n\u00facleos celulares que pod\u00edan polimerizar ATP, pero non ADP, formando poliadenina. A\u00ednda que se identificou en moitos tipos de c\u00e9lulas, non se co\u00f1eceu a funci\u00f3n desta actividade ata 1971, cando se encontraron secuencias de poli(A) en ARNm. Pensouse ao primeiro que a \u00fanica funci\u00f3n destas secuencias era a protecci\u00f3n dos extremos 3' do ARN dos efectos das nucleases, pero m\u00e1is tarde identific\u00e1ronse os papeis da poliadenilaci\u00f3n na exportaci\u00f3n nuclear e traduci\u00f3n. As polimerases responsables da poliadenilaci\u00f3n foron purificadas e caracterizadas nas d\u00e9cadas de 1960 e 1970, pero o gran n\u00famero de prote\u00ednas accesorias que controlan este proceso non se descubrir\u00edan ata a d\u00e9cada de 1990."}
{"id": "243603", "revid": "1131", "url": "https://gl.wikipedia.org/wiki?curid=243603", "title": "Cerdedelo", "text": "O top\u00f3nimo galego Cerdedelo \u00e9 un fit\u00f3nimo. Pode referirse a:"}
{"id": "243604", "revid": "27155", "url": "https://gl.wikipedia.org/wiki?curid=243604", "title": "Cola poli(A)", "text": ""}
{"id": "243605", "revid": "89787", "url": "https://gl.wikipedia.org/wiki?curid=243605", "title": "Smosh", "text": "Smosh \u00e9 un d\u00fao c\u00f3mico de YouTube formado por Ian Hecox (nado o 30 de novembro de 1987) e Anthony Padilla (nado o 16 de setembro de 1987). Padilla comezou subindo v\u00eddeos flash en Newgrounds no ano 2003, baixo o nome de Smosh. Posteriormente un\u00eduselle o seu amigo Ian Hecox. Logo comezaron a postear v\u00eddeos en YouTube no outono de 2005 e convert\u00e9ronse nunha das canles m\u00e1is populares do site. En xaneiro de 2013, Smosh converteuse na canle de YouTube con m\u00e1is usuarios subscritos, e en marzo de 2013 ti\u00f1a 8 mill\u00f3ns de usuarios subscritos e 2,1 bill\u00f3ns de reproduci\u00f3ns nos seus v\u00eddeos."}
{"id": "243606", "revid": "23204", "url": "https://gl.wikipedia.org/wiki?curid=243606", "title": "Ian Hecox", "text": ""}
{"id": "243607", "revid": "23204", "url": "https://gl.wikipedia.org/wiki?curid=243607", "title": "Anthony Padilla", "text": ""}
{"id": "243609", "revid": "27155", "url": "https://gl.wikipedia.org/wiki?curid=243609", "title": "Cola poli-A", "text": ""}
{"id": "243610", "revid": "89787", "url": "https://gl.wikipedia.org/wiki?curid=243610", "title": "Ru\u00ednas de San Domingos", "text": "As ru\u00ednas de San Domingos constit\u00faen un dos seis edificios que forman o complexo do Museo Provincial de Pontevedra. Corresponde cos restos que permanecen en p\u00e9 da igrexa g\u00f3tica do que no seu d\u00eda foi o convento de San Domingos.\nHoxe cons\u00e9rvase s\u00f3 a cabeceira porticada, con cinco capelas correspondentes \u00f3 brazo transversal do cruceiro, mentres que a entrada \u00f3 recinto faise polo extremo oposto do cruceiro.\nA Sociedade Arqueol\u00f3xica de Pontevedra iniciou en 1889 as xesti\u00f3ns para a s\u00faa recuperaci\u00f3n e declaraci\u00f3n como Monumento Nacional, e utilizou as ru\u00ednas como sede da instituci\u00f3n. Co tempo, a Sociedade cedeu as instalaci\u00f3ns \u00f3 Museo de Pontevedra, en 1938, e este converteu este espazo na s\u00faa \"Secci\u00f3n lapidar\" (arqueol\u00f3xica) e dedicouno \u00e1 exposici\u00f3n permanente de sepulcros de persoeiros hist\u00f3ricos pontevedreses, laudas gremiais e escudos her\u00e1ldicos procedentes de enterramentos na propia igrexa e de casas nobres da cidade e da provincia.\nHistoria do convento.\nOs dominicos chegaron a Pontevedra a finais do s\u00e9culo XIII e fundaron o convento cara a 1281, na Moureira, nas proximidades da muralla que pechaba a cidade na Idade Media, onda a porta do mesmo nome, pero pronto se trasladaron \u00f3 lugar onde hoxe quedan os restos do edificio. As obras da cabeceira comezaron en 1304 ou 1305 pero a partir de 1380 substitu\u00edronse pola obra actual, que non se rematou ata o s\u00e9culo XV. A finais do XVIII decidiuse reformar a igrexa mediante unha nova nave, neocl\u00e1sica, que substituir\u00eda a antiga igrexa g\u00f3tica. Esta reconstruci\u00f3n, que \u00eda dirixir \u00c1lvarez Reguera, viuse fanada en 1835, cando o Estado aprobou a chamada desamortizaci\u00f3n de Mendiz\u00e1bal e puxo en venda as posesi\u00f3ns das ordes relixiosas, inclu\u00edda igrexa e convento de San Domingos.\nO 8 de decembro de 1836 pecha o convento e a partir deste momento, o edificio entrou nun longo proceso de ru\u00edna e deterioraci\u00f3n progresivos. En 1840 a \"Junta de Enajenaci\u00f3n de Edificios y Efectos de los Conventos Suprimidos de la Provincia de Pontevedra\" cedeuno \u00f3 Concello, que o dedicou a Casa de Asilo; posteriormente dedicouse a c\u00e1rcere, hospicio, escola infantil, cuartel e teatro, pero sen realizar labores de mantemento que evitaran a progresiva ru\u00edna. Mesmo en 1846 aprov\u00e9itase a pedra para pavimentar as r\u00faas de Pontevedra.\nFilgueira Valverde recolleu o seguinte texto do historiador pontevedr\u00e9s Gonzalo de Z\u00fa\u00f1iga que, en 1846 se refer\u00eda as\u00ed \u00e1s l\u00e1pidas e sepulcros que se conservaban:\nEn 1864 derr\u00fabase a capela de San Xacinto, que estaba no extremo sur do cruceiro e entre 1869 e 1870 a parte superior da torre que exist\u00eda neste mesmo punto.\nEn 1874 o Concello comeza a estudar a demolici\u00f3n do convento, co obxectivo de ampliar o espazo dedicado a Campo da Feira (actual parque das Palmeiras), para o que conta co informe favorable da Comisi\u00f3n Provincial de Monumentos, que pu\u00f1a como condici\u00f3n respectar a antiga igrexa e alg\u00fans outros elementos de interese. A pesar desta limitaci\u00f3n, o Concello aprobou en xullo de 1880 a demolici\u00f3n completa, decisi\u00f3n que provocou a reacci\u00f3n en contra da Comisi\u00f3n de Monumentos, e de numerosos pontevedreses, que conseguiron deter as obras de demolici\u00f3n. O Concello volveuno intentar en 1889, pero a reacci\u00f3n social conseguiu de novo deter as obras; nesta ocasi\u00f3n a vontade de demoler as ru\u00ednas era tan firme que o concello xa inclu\u00edu nos seus orzamentos os ingresos previstos pola venda dos terreos resultantes.\nRecuperaci\u00f3n.\nA\u00ednda que a Sociedade Arqueol\u00f3xica de Pontevedra non se constitu\u00edu formalmente ata o 15 de agosto de 1894, baixo a presidencia de Casto Sampedro, xa desde anos antes levou adiante algunhas actividades en prol da conservaci\u00f3n hist\u00f3rica e art\u00edstica de Pontevedra. Canto \u00e1s actividades dirixidas \u00e1 conservaci\u00f3n das ru\u00ednas de San Domingos c\u00f3mpre destacar a xuntanza que se celebrou nas propias ru\u00ednas o 16 de setembro de 1889, baixo a convocatoria do poeta Roxelio Lois Est\u00e9vez, daquela director de \"O Galiciano\", Manuel de la Fuente e o m\u00e9dico Xos\u00e9 Casal, estes dous delegados da Comisi\u00f3n Provincial de Monumentos. Esta xuntanza converteuse nunha especie de \"ocupaci\u00f3n\" das ru\u00ednas, a piques de ser derrubadas definitivamente. Nesta xuntanza tomaron as ru\u00ednas como sede da Sociedade e procederon a limpalas de entullos e lixo e \u00f3 seu peche cun valado.\nA consecuencia desta reivindicaci\u00f3n foi a declaraci\u00f3n como Monumento Nacional do que nese momento se conservaba das ru\u00ednas \u2014o que hoxe podemos ver\u2014, o 14 de agosto de 1895. San Domingos convert\u00edase as\u00ed no primeiro Monumento Nacional da provincia de Pontevedra.\nOs debuxantes da Sociedade Arqueol\u00f3xica recolleron as\u00ed o estado das ru\u00ednas nesa \u00e9poca:\nEn 1905 comezan as obras do Instituto de Pontevedra (actual IES Valle Incl\u00e1n), a car\u00f3n das ru\u00ednas, sobre o terreo que ocupaba o convento. Ent\u00f3n, a Sociedade Arqueol\u00f3xica solicitou que se lle reservase un espazo na planta baixa, pero a sala que lle deixaron era insuficiente para os fondos que necesitaba expor. En 1945 esta sala foi permutada por un pequeno patio e parte do soto do instituto.\nEn 2008, durante as obras acometidas polo concello para a construci\u00f3n dun aparcadoiro subterr\u00e1neo na praza de Espa\u00f1a, descubr\u00edronse restos da cimentaci\u00f3n da igrexa g\u00f3tica e unhas 20 fosas do que ser\u00eda o cemiterio exterior da mesma.\nAs ru\u00ednas como secci\u00f3n do Museo de Pontevedra.\nA Sociedade Arqueol\u00f3xica disolveuse en 1938 e cedeu a xesti\u00f3n dos restos \u00f3 Museo de Pontevedra, que fora fundado en 1927. Como xa se dixo, o Museo de Pontevedra dedicou este espazo \u00e1 exposici\u00f3n permanente de pezas p\u00e9treas relacionadas coa historia da cidade e provincia. No exterior exponse \u00f3 p\u00fablico non s\u00f3 as propias ru\u00ednas sen\u00f3n tam\u00e9n sepulcros de persoeiros pontevedreses e laudas gremiais, alg\u00fans deles procedentes dos enterramentos que se realizaron na propia igrexa, e unha ampla colecci\u00f3n de escudos her\u00e1ldicos, procedentes das casas nobres da cidade e da provincia, cedidos polos propietarios ou herdeiros no momento do derrubo das mesmas ou adquiridas polo propio museo.\nO espazo muse\u00edstico est\u00e1 constitu\u00eddo, en primeiro lugar, polos restos conservados da propia igrexa:\n\u00c1 dereita desta \u00faltima estaba a capela de San Xacinto e a torre, derru\u00eddas entre 1864 e 1870, e a sancrist\u00eda, xa fronte \u00e1s capelas. No muro da zona da sancrist\u00eda p\u00f3dese ver un roset\u00f3n que foi trasladado desde a fachada norte (onde hoxe est\u00e1 o acceso \u00f3 recinto). Xunto \u00e1 sancrist\u00eda sit\u00faase a entrada \u00e1 sala capitular, precedida por unha arquer\u00eda que procede do antigo convento.\nEntre os sepulcros expostos destacan os de Paio G\u00f3mez de Soutomaior. Tam\u00e9n estaba exposto o do seu fillo Sueiro, hoxe no Edificio Castelao do Museo de Pontevedra.\nA sala capitular foi ampliada e aproveitada para expor pezas m\u00e1is sensibles, como capiteis, estatuas, t\u00edmpanos, baldaquinos etc. A entrada a esta sala faise a trav\u00e9s dun arco constru\u00eddo coas doelas recuperadas da portada occidental da igrexa de San Bartolomeu o Vello, derru\u00edda en 1842. A reconstruci\u00f3n hipot\u00e9tica foi realizada baixo a direcci\u00f3n de Xos\u00e9 Filgueira Valverde para constru\u00edr unha portada con d\u00faas arquivoltas, aproveitando sete doelas (seis anci\u00e1ns m\u00fasicos sedentes e un anxo) m\u00e1is a cabeza de Cristo na clave inferior e tres anxos con filacterias ou un libro, na superior. Parece ser que na reconstruci\u00f3n se alterou a forma orixinal das esculturas e que a disposici\u00f3n non corresponde co arco de medio punto que se fixo sen\u00f3n que se tratar\u00eda orixinalmente dun arco apuntado, m\u00e1is propio da f\u00e1brica g\u00f3tica do edificio de San Bartolomeu .\nNo soto desta sala capitular habilit\u00e1ronse algunhas estancias dedicadas \u00e1 restauraci\u00f3n."}
{"id": "243611", "revid": "85894", "url": "https://gl.wikipedia.org/wiki?curid=243611", "title": "Matam\u00e1, Matam\u00e1, Laza", "text": " Matam\u00e1 \u00e9 un lugar da parroquia de Matam\u00e1 no concello ourens\u00e1n de Laza na comarca de Ver\u00edn. Segundo o INE e o IGE en 2011 ti\u00f1a 173 habitantes (85 homes e 88 mulleres).\nToponimia.\nO top\u00f3nimo Matam\u00e1 \u00e9 un fit\u00f3nimo derivado de (de orixe prerromana) (de orixe latina), referido a un terreo de pouca calidade ou dif\u00edcil de traballar."}
{"id": "243613", "revid": "25871", "url": "https://gl.wikipedia.org/wiki?curid=243613", "title": "Carrozar\u00eda", "text": "A carrozar\u00eda ou carrocer\u00eda dun autom\u00f3bil \u00e9 aquela parte do veh\u00edculo na que viaxan os pasaxeiros ou a carga. Nos veh\u00edculos autoportantes, a carrozar\u00eda suxeita ademais, os elementos mec\u00e1nicos do veh\u00edculo.\nCarrozar\u00edas segundo construci\u00f3n.\nChasis independente.\nOs veh\u00edculos todo terreo, cami\u00f3ns e autobuses empregan unha carrozar\u00eda formada por d\u00faas estruturas, o bastidor ou chasis e a carrozar\u00eda. A t\u00e9cnica de construci\u00f3n de \"chasis independente\" usa un chasis r\u00edxido que soporta todo o peso, as forzas do motor e da transmisi\u00f3n. A carrozar\u00eda, nesta t\u00e9cnica, cumpre moi pouca ou ningunha funci\u00f3n estrutural. \nEsta t\u00e9cnica de construci\u00f3n era a \u00fanica utilizada ata 1923, ano no que se lanzou o primeiro autom\u00f3bil con estrutura monocasco, o Lancia Lambda. As carrozar\u00edas autoportantes, ao longo do s\u00e9culo XX, foron substitu\u00edndo ao chasis independente. Actualmente s\u00f3 se constr\u00faen con chasis independente alg\u00fans veh\u00edculos todo terreo, deportivos utilitarios, e a maior\u00eda das camionetas grandes e algunhas das camionetas lixeiras as\u00ed como varios autom\u00f3biles americanos.\nOs primeiros chasis independentes eran de madeira, herdando as t\u00e9cnicas de construci\u00f3n dos coches de cabalos. Nos anos 1930 substitu\u00edronse de forma xeneralizada por chasis de aceiro.\nExisten chasis con bastidores de largueiros en forma de escaleira; dous traveseiros paralelos lonxitudinais cruzados por traveseiros transversais, con traveseiro en forma de X e de tubo central \"(Backbone frame - )\".\n \nNos Estados Unidos o chasis independente durou m\u00e1is que noutros pa\u00edses, xa que o costume estadounidense do cambio anual de dese\u00f1o era m\u00e1is dif\u00edcil con estruturas monocasco. Desde os anos 60 a maior parte dos autom\u00f3biles de pasaxeiros utilizaron a construci\u00f3n monocasco; s\u00f3 os cami\u00f3ns, autobuses, todo terreo para uso rudo e autom\u00f3biles grandes seguen usando o chasis independente, a\u00ednda que cada vez m\u00e1is se incorpora a estrutura autoportante.\nO chasis independente segue sendo o preferido para os veh\u00edculos industriais, que han de transportar ou arrastrar cargas pesadas. De entre os autom\u00f3biles de gran serie que se fabricaron con chasis independente destacan o Ford Crown Vitoria \"(- )\", o Mercury Grand Marquis \"(- )\" e o Lincoln Town Car \"(- )\". As vantaxes son a facilidade de reparaci\u00f3n en caso de colisi\u00f3n (o que o fai ser preferido como veh\u00edculo policial) e de alargar para facer unha limusina.\nAutoportante.\nA carrozar\u00eda autoportante \u00e9 unha t\u00e9cnica de construci\u00f3n na cal a chapa externa do veh\u00edculo soporta algunha (semimonocasco) ou toda a carga estrutural do veh\u00edculo.\nO primeiro veh\u00edculo en incorporar esta t\u00e9cnica construtiva foi o Lancia Lambda, de 1923.\nOs primeiros veh\u00edculos de gran serie en ter carrozar\u00eda autoportante foron o (en ingl\u00e9s) Chrysler Airflow e o Citro\u00ebn Traction Avant.\nO Volkswagen Escaravello de 1938 ti\u00f1a unha carrozar\u00eda semimonocasco, xa que ti\u00f1a chasis independente, pero este necesitaba tam\u00e9n da carrozar\u00eda para soportar o peso do veh\u00edculo.\nA Segunda Guerra Mundial supuxo un alto no desenvolvemento automobil\u00edstico. Trala guerra, a carrozar\u00eda autoportante difundiuse.\nO Morris Minor de 1948 foi un veh\u00edculo de posguerra que axi\u00f1a adoptou a t\u00e9cnica.\nO Ford Consul introduciu unha variante de carrozar\u00eda autoportante chamada unit body ou unibody, na cal os distintos paneis da carrozar\u00eda se aparafusaban a unha estrutura monocasco.\nOutros veh\u00edculos (por exemplo o Chevrolet Camaro de 1967) utilizaron unha t\u00e9cnica mixta, na cal un semimonocasco se combin\u00e1aba cun chasis parcial (subchasis) que soportaba o motor, a ponte dianteira e a transmisi\u00f3n. Esta t\u00e9cnica trataba de combinar a rixidez e a resistencia da carrozar\u00eda autoportante coa facilidade de fabricaci\u00f3n do veh\u00edculo con chasis independente; actualmente este sistema at\u00f3pase en alg\u00fans SUV das marcas xaponesas Toyota, Mitsubishi e Suzuki para obter maior rixidez torsional e ter \u00e1 vez a vantaxe monocasco en SUV que requiran maior resistencia a malos tratos. Os inconvenientes eran desaxustes entre o chasis parcial e a carrozar\u00eda, solucionado agora con puntos de soldadura de nova xeraci\u00f3n e adhesivos especiais.\nActualmente, case todos os autom\u00f3biles se constr\u00faen coa t\u00e9cnica de monocasco, realiz\u00e1ndose as uni\u00f3ns entre as distintas pezas mediante soldadura de puntos. Nos veh\u00edculos modernos, ata os cristais forman parte da estrutura do veh\u00edculo, colaborando en darlle fortaleza e rixidez.\n \nTubular.\nA carrozar\u00eda tubular ou superleggera (\"superlixeira\" en italiano), \u00e9 un tipo de carrozar\u00eda utilizado en veh\u00edculos cl\u00e1sicos deportivos de mediados do s\u00e9culo XX e polos grupos B dos anos 80. Foi creada polo carroceiro italiano Touring en 1937.\nEsta t\u00e9cnica utiliza como estrutura do veh\u00edculo unha rede de finos tubos met\u00e1licos soldados, recuberta despois con l\u00e1minas met\u00e1licas, frecuentemente de metais ex\u00f3ticos tales como aluminio ou magnesio.\nEsta t\u00e9cnica consegue unha carrozar\u00eda de gran rixidez e resistencia con moi pouco peso. Por outra banda, a fabricaci\u00f3n \u00e9 moi cara e laboriosa.\nA t\u00e9cnica a\u00ednda se utiliza en modelos deportivos feitos a man.\nCarrozar\u00edas segundo o n\u00famero de volumes.\nMonovolume.\nUn monovolume \u00e9 unha carrozar\u00eda na que non se diferencia m\u00e1is dun volume. A zona do motor, a cabina e o maleteiro est\u00e1n completamente integrados. Xeralmente, un monovolume \u00e9 m\u00e1is alto que un autom\u00f3bil de turismo (1\u00b460 a 1\u00b480 metros contra 1\u00b440 a 1\u00b450 metros).\nOs monovolumes grandes e alg\u00fans compactos (desde 4\u00b440 metros en diante) te\u00f1en frecuentemente tres filas de asentos, mentres que os m\u00e1is pequenos s\u00f3 te\u00f1en d\u00faas filas.\nDous volumes.\nOs dese\u00f1os de dous volumes articulan un volume para o cap\u00f3 co motor e un volume que combina o compartimento de pasaxeiros e carga, por exemplo, o familiar ou o hatchback de tres ou cinco portas, e monovolumes como o Chrysler Voyager.\nTres volumes.\nNun tres volumes ou tricorpo dist\u00ednguense claramente os tres volumes: un volume para o cap\u00f3 co motor, outro volume para o habit\u00e1culo e un terceiro para o compartimento de carga.\nOs sed\u00e1ns son case sempre tricorpos, e numerosos cup\u00e9s tam\u00e9n os son. Algunhas raras excepci\u00f3ns a esta regra son o SEAT Toledo de primeira xeraci\u00f3n e o Daihatsu Applause.\nCarrozar\u00edas segundo a forma.\nOs autom\u00f3biles te\u00f1en distintas formas de carrozar\u00eda. Algunhas destas formas est\u00e1n en produci\u00f3n, outras te\u00f1en un interese soamente hist\u00f3rico. Parte desas formas reciben o nome do dese\u00f1o equivalente que ti\u00f1an os coches de cabalos antes de aparecer o autom\u00f3bil.\nL\u00edstanse deseguido os estilos en uso e o seu significado actual.\nSed\u00e1n.\nSed\u00e1n \u00e9 un tipo de carrozar\u00eda t\u00edpica dun autom\u00f3bil de turismo; \u00e9 un tres volumes no que a porta do maleteiro non incl\u00fae ao vidro traseiro, polo que este est\u00e1 fixo e o maleteiro est\u00e1 separado da cabina. O maleteiro est\u00e9ndese horizontalmente desde a parte inferior da l\u00faa traseira algunhas decenas de cent\u00edmetros cara atr\u00e1s. A cantidade de portas \u00e9 a das portas laterais, practicamente sempre d\u00faas ou catro. Denom\u00ednanse \"berlina\", se se trata dun sed\u00e1n de gran tama\u00f1o.\nTres portas e cinco portas.\nA porta traseira (terceira ou quinta porta, segundo o veh\u00edculo te\u00f1a dous ou catro portas laterais), incl\u00fae ao cristal traseiro e \u00e1brese vertical ou case verticalmente para permitir o acceso \u00e1 zona de carga. En ingl\u00e9s ch\u00e1mase a este veh\u00edculo \"hatchback\".\nEn pa\u00edses angl\u00f3fonos difer\u00e9nciase ademais o \"liftback\", que \u00e9 un autom\u00f3bil cunha quinta porta non vertical, sen\u00f3n inclinada suavemente.\nOs autom\u00f3biles todo terreo, os monovolumes e as furgonetas tam\u00e9n te\u00f1en normalmente unha porta traseira, no entanto, os termos \"tres portas\" e \"cinco portas\" ad\u00f3itanse reservar para os turismos.\nFamiliar.\nUn familiar, rubia, ou rancheira, \u00e9 un autom\u00f3bil co teito elevado ata a porta traseira, que serve para acceder \u00e1 plataforma de carga.\nOs fabricantes adoitan utilizar os termos correspondentes noutros idiomas: \"Break\" en Francia, \"Kombi\", \"Tourer\" ou \"Touring\" en Alema\u00f1a e Suecia, \"Station Wagon\" en ingl\u00e9s norteamericano e \"Estate\" en ingl\u00e9s do Reino Unido.\nDado que os termos familiar e station wagon te\u00f1en, para certos compradores, certo estigma de designar a veh\u00edculos aburridos, alg\u00fans fabricantes crearon nomes alternativos, m\u00e1is suxestivos e estimulantes, para as s\u00faas versi\u00f3ns familiares. Cabe destacar que o Volvo 240 Familiar sa\u00edu en innumerables pel\u00edculas en Hollywood, sendo unha estrela por si s\u00f3.\nWoodies.\nEstes veh\u00edculos foron denominados \"rubias\" en Espa\u00f1a, dado que a madeira coa que se constru\u00edan adoitaba ser de cor clara. Era normal que, ao falar nunha revista especializada espa\u00f1ola contempor\u00e1nea de, digamos, un SEAT 1500 Familiar, cham\u00e1baselle \"SEAT 1500 \"rubia\"\", malia que non houbese madeira aut\u00e9ntica nin simulada neste veh\u00edculo. Outra denominaci\u00f3n para esta carrozar\u00eda (e para o \"Familiar\") foi o de \"Rancheira\".\nA historia do woodie (de \"wood\", \"madeira\" en ingl\u00e9s, e \"woodie\", \"feito de madeira\") \u00e9 unha historia de cambios tecnol\u00f3xicos e sociais.\nNos anos 1920, alg\u00fans carroceiros empezaron a adaptar chasis de sed\u00e1ns para transportar vultos. Esta adaptaci\u00f3n d\u00e1balles unha forma moi parecida ao que actualmente chamamos familiar ou station wagon. Dado que os coches daquela \u00e9poca ti\u00f1an o chasis independente da carrozar\u00eda, era posible facer cambios na carrozar\u00eda sen afectar \u00e1 estrutura b\u00e1sica do veh\u00edculo, polo que os paneis de carrozar\u00eda modificados adoitaban ser de madeira, xa que este material fac\u00eda posible unha transformaci\u00f3n artesanal, dado que o estampar paneis met\u00e1licos require dun gran investimento inicial.\nNaquela \u00e9poca o coche era a\u00ednda un artigo minoritario, e o m\u00e9todo de transporte m\u00e1is popular era o ferrocarril, xurdindo as\u00ed para moitos hoteis o problema de que os seus clientes necesitaban transportar maletas e vultos desde a estaci\u00f3n de ferrocarril ata o hotel. Os hoteis, consecuentemente, adquiriron frotas destes veh\u00edculos para transportar maletas de clientes desde a estaci\u00f3n do tren ata o hotel. De a\u00ed o nome \"Station Wagon\".\nNos anos 1930 empezaron a aparecer woodies de luxo. Probablemente pola asociaci\u00f3n mental do woodie co tempo de lecer e os hoteis de luxo que os empregaban. Lonxe da connotaci\u00f3n utilitaria e comercial que o \"Familiar\" tivo en Europa, nos Estados Unidos o \"Woodie\" era moitas veces o tope de gama, un veh\u00edculo moi caro e cargado de extras, e un s\u00edmbolo de status social.\nAta esta \u00e9poca, o woodie tivo os paneis de madeira ditados por necesidades t\u00e9cnicas.\n \nNos anos 1950 os veh\u00edculos para transporte de vultos xa eran veh\u00edculos de gran serie, e non conversi\u00f3ns artesanais, polo que estaban constru\u00eddos exclusivamente con chapa met\u00e1lica. O woodie xa non ti\u00f1a ningunha raz\u00f3n de ser, salvo o mantemento dunhas expectativas psicol\u00f3xicas do comprador sobre como \"ti\u00f1a\" que ser un familiar de luxo. A madeira, a\u00ednda madeira aut\u00e9ntica, era xa un mero aplique sobre unha carrozar\u00eda met\u00e1lica, encarecendo a fabricaci\u00f3n e complicando o mantemento do veh\u00edculo.\nNos anos 1960 e 1970 o woodie \u00e9 xa un mero exercicio de estilo, xa que a \"madeira\" consiste xa nuns paneis de falsa madeira adheridos \u00e1 superficie da carrozar\u00eda.\nCup\u00e9.\nCup\u00e9 (ou coup\u00e9) \u00e9 un tipo de carrozar\u00eda de dous ou tres volumes e d\u00faas portas laterais. Un cup\u00e9 denom\u00ednase fastback ou tricorpo (notchback), segundo o \u00e1ngulo que forma a luneta traseira coa tapa do maleteiro ou do motor. Os cup\u00e9s, xunto cos convertibles, forman o grupo dos autom\u00f3biles deportivos. Entre as seguintes fotos p\u00f3dese apreciar un antigo Ford Model A Coup\u00e9 e un Auto Union 1000 coup\u00e9, precursor de Audi, con teito corredizo de lona, 2 portas sen piar tipo hardtop e carrozar\u00eda semi-fastback, coche moi avanzado na s\u00faa \u00e9poca e moi popular non s\u00f3 no seu pa\u00eds natal sen\u00f3n tam\u00e9n en Brasil e Arxentina.\n \nHardtop.\nAs carrozar\u00edas tipo \"hardtop\" ou \"teito duro\" eran unha especialidade norteamericana. Consist\u00edan nunha versi\u00f3n sen piar B (sen parantes) dun veh\u00edculo de serie.\nO prop\u00f3sito do \"hardtop\" \u00e9 conseguir a est\u00e9tica do convertible, pero evitando alg\u00fans dos seus inconvenientes.\nO m\u00e1is frecuente \u00e9 que fosen veh\u00edculos de d\u00faas portas, pero tam\u00e9n se chegaron a facer versi\u00f3ns hardtop de veh\u00edculos de catro portas e ata de familiares.\nO hardtop presentaba alg\u00fans inconvenientes: \n \nVeh\u00edculo deportivo utilitario.\nUn veh\u00edculo deportivo utilitario \u00e9 un autom\u00f3bil todo terreo con carrozar\u00eda monocasco dese\u00f1ado para ser utilizado maioritariamente en asfalto. Os deportivos utilitarios adoitan ser m\u00e1is altos que o veh\u00edculo do que se derivan e poden presentar detalles visuais tomados dos todo terreos, tales como barras frontais de protecci\u00f3n ou rodas de reposto externas na porta traseira.\nVeh\u00edculo todo terreo.\nNon confundir un autom\u00f3bil todo terreo cun veh\u00edculo deportivo utilitario, xa que un autom\u00f3bil todo terreo \u00e9 un tipo de veh\u00edculo dese\u00f1ado para ser conducido en todo tipo de terreos. Estes autom\u00f3biles xurdiron como necesidade nas guerras de principios do s\u00e9culo XX, e adapt\u00e1ronse para uso civil sendo aproveitados para realizar traves\u00edas, vixiar zonas protexidas e moverse en terreos \u00e1speros ou escorregadizos.\n \nCamioneta.\nUnha camioneta (ou pickup) ten unha plataforma de carga descuberta por detr\u00e1s do habit\u00e1culo. A plataforma de carga pode estar cuberta nalg\u00fans modelos cunha lona ou cunha estrutura de fibra de vidro.\n \n \nLimusina.\nAutom\u00f3bil de luxo extremadamente longo, xeralmente baseado nun autom\u00f3bil do segmento F. \u00c1s veces incorpora unha partici\u00f3n de cristal insonorizado para evitar que o chofer escoite as conversaci\u00f3ns entre os pasaxeiros.\nCoche f\u00fanebre.\nUn coche f\u00fanebre \u00e9 un veh\u00edculo que se utiliza para transportar cadaleitos que conte\u00f1en os restos mortais dunha persoa.\nEstilos de traseira.\nShooting brake.\n\u00c9 a combinaci\u00f3n dun 'cup\u00e9' e un 'station wagon' ou familiar. Noutras palabras, un modelo derivado dun tres volumes, dous ou catro portas, ao que se lle engadiu un maleteiro e unha porta traseira m\u00e1is grande e cunha abertura de acceso maior.\nNotchback.\nNotchback \u00e9 sin\u00f3nimo de tres volumes. \u00c9 un formato de carrozar\u00eda co cristal traseiro relativamente vertical e cos tres volumes claramente definidos.\nHatchback.\nO termo \"hatchback\" designa aos veh\u00edculos cuxo beiril traseiro \u00e9 relativamente curto e a porta traseira incl\u00fae o vidro traseiro, por el p\u00f3dese acceder ao habit\u00e1culo. A un hatchback con d\u00faas portas laterais ad\u00f3itaselle chamar \"tres portas\", e a un con catro portas laterais denom\u00ednaselle \"cinco portas\".\nUn hatchback \u00e9 un autom\u00f3bil dese\u00f1ado de tal xeito que o acceso ao espazo de carga faise por unha porta traseira, situada na parte posterior do veh\u00edculo. Esta porta \u00e1s veces consiste tan s\u00f3 na fiestra de cristal traseira.\nOs hatchback ad\u00f3itanse distinguir dos familiares en que os familiares te\u00f1en o beiril traseiro m\u00e1is longo, polo cal o maleteiro adoita ser m\u00e1is grande que nos hatchback. Nun familiar a porta traseira adoita estar moi vertical, mentres que nun hatchback a fiestra traseira pode estar m\u00e1is inclinada.\nO primeiro hatchback de gran serie foi o Renault 4. O hatchback ga\u00f1ou popularidade polo seu car\u00e1cter pr\u00e1ctico, estend\u00e9ndose tam\u00e9n ao mercado de coches de luxo (Rover SD1, por exemplo), ata converterse no estilo de carrozar\u00eda m\u00e1is frecuente en Europa para os coches pequenos e medianos.\n \nLiftback.\nO estilo de carrozar\u00eda \"liftback\" \u00e9 unha variante do hatchback, na cal a quinta porta est\u00e1 moi inclinada, tendo as\u00ed o veh\u00edculo a imaxe dun fastback ou -m\u00e1is raramente- dun notchback, pero con porta traseira. En case todos os casos, os liftback te\u00f1en catro portas laterais; nestes casos, o termo \"cinco portas\" \u00e9 tam\u00e9n aplicable. Este estilo \u00e9 aerodinamicamente m\u00e1is eficiente que o do hatchback e o do notchback, a\u00ednda que aproveita peor o espazo que o do familiar. Moitos autom\u00f3biles do segmento D fabr\u00edcanse con carrozar\u00eda liftback, alg\u00fans exemplos son o Toyota Avensis, o Opel Vectra, o Ford Mondeo, o Renault 11 e o Renault Laguna.\nFastback.\nFastback, tam\u00e9n chamado Sportback, \u00e9 un dese\u00f1o no que o teito incl\u00ednase suavemente ata a cola do autom\u00f3bil. O fastback \u00e9 aerodinamicamente m\u00e1is eficiente que o tres volumes. Historicamente, unicamente os cup\u00e9s ofrec\u00edanse en formato fastback, pero actualmente existen coches como o Audi A7 Sportback con este acabado.\nEstilos de teito.\nLandau.\nO Landau incorpora elementos que simulan que o veh\u00edculo \u00e9 convertible, como, no caso presentado, a falsa varela articulada no montante C. Para simular o teito convertible, o teito met\u00e1lico est\u00e1 revestido con vinilo acolchado.\nV\u00e9xase nas imaxes: a porta traseira limita coa falsa varela, unha estrataxema habitual neste tipo de veh\u00edculos. N\u00f3tese o vinilo no cristal da porta traseira para simular a capota creando un punto cego no piar C.\nConvertible.\nUn cabriol\u00e9 ou convertible ten un teito que se pode pregar, quitar e/ou gardar. P\u00f3dese desmontar o teito e a fiestra traseira.\nCabrio coach.\nUn \"cabrio coach\" ou \"semiconvertible\" \u00e9 un autom\u00f3bil que ten un teito retractable de tea ou lona. Era com\u00fan en modelos antigos, como o Citro\u00ebn 2CV.\nRoadster.\nRoadster \u00e9 o nome aplicable a convertibles coa m\u00ednima protecci\u00f3n do vento e os elementos.\nSpider.\nOs Spider (ou Spyder) son unha versi\u00f3n italiana do Roadster, mentres en Alema\u00f1a adoitan chamar \u00e1s versi\u00f3ns teut\u00f3nicas como Speedster.\nTarga.\nTermo que utiliza a marca Porsche para definir aos seus veh\u00edculos que te\u00f1en piar C pero que se pode quitar parte do teito r\u00edxido."}
{"id": "243623", "revid": "1888", "url": "https://gl.wikipedia.org/wiki?curid=243623", "title": "Retorta", "text": "O top\u00f3nimo Retorta pode referirse a:"}
{"id": "243624", "revid": "85894", "url": "https://gl.wikipedia.org/wiki?curid=243624", "title": "Toro, Toro, Laza", "text": " Toro \u00e9 un lugar da parroquia de Toro no concello ourens\u00e1n de Laza na comarca de Ver\u00edn. Ti\u00f1a 75 habitantes no ano 2011 segundo datos do INE e do IGE, dos cales 36 eran homes e 39 mulleres."}
{"id": "243625", "revid": "624", "url": "https://gl.wikipedia.org/wiki?curid=243625", "title": "Trez", "text": "O top\u00f3nimo Trez pode referirse a:"}
{"id": "243626", "revid": "85894", "url": "https://gl.wikipedia.org/wiki?curid=243626", "title": "Bieite, Bieite, Leiro", "text": " Bieite \u00e9 un lugar da parroquia de Bieite no concello ourens\u00e1n de Leiro na comarca do Ribeiro. Ti\u00f1a 118 habitantes no ano 2011 segundo datos do INE e do IGE, dos cales 56 eran homes e 62 mulleres."}
{"id": "243627", "revid": "85894", "url": "https://gl.wikipedia.org/wiki?curid=243627", "title": "Barzamedelle, Bieite, Leiro", "text": " Barzamedelle \u00e9 un lugar da parroquia de Bieite no concello ourens\u00e1n de Leiro na comarca do Ribeiro. Ti\u00f1a 3 habitantes no ano 2011 segundo datos do INE e do IGE, que eran mulleres."}
{"id": "243628", "revid": "56817", "url": "https://gl.wikipedia.org/wiki?curid=243628", "title": "Barzamedelle", "text": "O top\u00f3nimo Barzamedelle pode referirse a:"}
{"id": "243629", "revid": "85894", "url": "https://gl.wikipedia.org/wiki?curid=243629", "title": "Barzamedelle, Leiro, Leiro", "text": " Barzamedelle \u00e9 un lugar da parroquia de Leiro no concello ourens\u00e1n de Leiro na comarca do Ribeiro. Ti\u00f1a 11 habitantes no ano 2011 segundo datos do INE e do IGE, dos cales 7 eran homes e 4 mulleres."}
{"id": "243632", "revid": "85894", "url": "https://gl.wikipedia.org/wiki?curid=243632", "title": "Cubilledo, Gomariz, Leiro", "text": " Cubilledo \u00e9 un lugar da parroquia de Gomariz no concello ourens\u00e1n de Leiro na comarca do Ribeiro. Ti\u00f1a 44 habitantes no ano 2011 segundo datos do INE e do IGE, dos cales 21 eran homes e 23 mulleres."}
{"id": "243633", "revid": "85894", "url": "https://gl.wikipedia.org/wiki?curid=243633", "title": "Gomariz, Gomariz, Leiro", "text": " Gomariz \u00e9 un lugar da parroquia de Gomariz no concello ourens\u00e1n de Leiro na comarca do Ribeiro. Ti\u00f1a 105 habitantes no ano 2011 segundo datos do INE e do IGE, dos cales 53 eran homes e 52 mulleres."}
{"id": "243634", "revid": "85894", "url": "https://gl.wikipedia.org/wiki?curid=243634", "title": "Lal\u00f3n, Gomariz, Leiro", "text": " Lal\u00f3n \u00e9 un lugar da parroquia de Gomariz no concello ourens\u00e1n de Leiro na comarca do Ribeiro. Ti\u00f1a 1 habitante no ano 2011 segundo datos do INE e do IGE, que era home."}
{"id": "243635", "revid": "85894", "url": "https://gl.wikipedia.org/wiki?curid=243635", "title": "A Vilerma, Gomariz, Leiro", "text": " A Vilerma \u00e9 un lugar da parroquia de Gomariz no concello ourens\u00e1n de Leiro na comarca do Ribeiro. Ti\u00f1a 3 habitantes no ano 2011 segundo datos do INE e do IGE, que eran homes."}
{"id": "243637", "revid": "12452", "url": "https://gl.wikipedia.org/wiki?curid=243637", "title": "Mois\u00e9s Rodr\u00edguez Barcia", "text": ""}
{"id": "243639", "revid": "85894", "url": "https://gl.wikipedia.org/wiki?curid=243639", "title": "Valboa, Lamas, Leiro", "text": " Valboa \u00e9 un lugar da parroquia de Lamas no concello ourens\u00e1n de Leiro na comarca do Ribeiro. Ti\u00f1a 9 habitantes no ano 2011 segundo datos do INE e do IGE, dos cales 4 eran homes e 5 mulleres."}
{"id": "243640", "revid": "1131", "url": "https://gl.wikipedia.org/wiki?curid=243640", "title": "Valboa", "text": "O top\u00f3nimo galego Valboa pode referirse a:"}
{"id": "243643", "revid": "1131", "url": "https://gl.wikipedia.org/wiki?curid=243643", "title": "Convento de San Domingos de Pontevedra", "text": ""}
{"id": "243645", "revid": "85894", "url": "https://gl.wikipedia.org/wiki?curid=243645", "title": "Corneira, Lamas, Leiro", "text": " Corneira \u00e9 un lugar da parroquia de Lamas no concello ourens\u00e1n de Leiro na comarca do Ribeiro. Ti\u00f1a 81 habitantes no ano 2011 segundo datos do INE e do IGE, dos cales 35 eran homes e 46 mulleres."}
{"id": "243646", "revid": "85894", "url": "https://gl.wikipedia.org/wiki?curid=243646", "title": "O Casar, Lamas, Leiro", "text": " O Casar \u00e9 un lugar da parroquia de Lamas no concello ourens\u00e1n de Leiro na comarca do Ribeiro. Ti\u00f1a 60 habitantes no ano 2011 segundo datos do INE e do IGE, dos cales 34 eran homes e 26 mulleres."}
{"id": "243647", "revid": "85894", "url": "https://gl.wikipedia.org/wiki?curid=243647", "title": "Nogueira, Lamas, Leiro", "text": " Nogueira \u00e9 un lugar da parroquia de Lamas no concello ourens\u00e1n de Leiro na comarca do Ribeiro. Ti\u00f1a 31 habitantes no ano 2011 segundo datos do INE e do IGE, dos cales 16 eran homes e 15 mulleres."}
{"id": "243649", "revid": "85894", "url": "https://gl.wikipedia.org/wiki?curid=243649", "title": "A Serra, Lamas, Leiro", "text": " A Serra \u00e9 un lugar da parroquia de Lamas no concello ourens\u00e1n de Leiro na comarca do Ribeiro. Ti\u00f1a 10 habitantes no ano 2011 segundo datos do INE e do IGE, dos cales 5 eran homes e 5 mulleres."}
{"id": "243650", "revid": "85894", "url": "https://gl.wikipedia.org/wiki?curid=243650", "title": "Eira de Mouros, Lebosende, Leiro", "text": " Eira de Mouros \u00e9 un lugar da parroquia de Lebosende no concello ourens\u00e1n de Leiro na comarca do Ribeiro. Segundo o INE e o IGE en 2011 ti\u00f1a cinco habitantes (catro homes e unha muller)."}
{"id": "243651", "revid": "85894", "url": "https://gl.wikipedia.org/wiki?curid=243651", "title": "A Groba, Lebosende, Leiro", "text": " A Groba \u00e9 un lugar da parroquia de Lebosende no concello ourens\u00e1n de Leiro na comarca do Ribeiro. Estaba deshabitado no ano 2011 segundo datos do INE e do IGE."}
{"id": "243652", "revid": "85894", "url": "https://gl.wikipedia.org/wiki?curid=243652", "title": "Lebosende, Lebosende, Leiro", "text": " Lebosende \u00e9 un lugar da parroquia de Lebosende no concello ourens\u00e1n de Leiro na comarca do Ribeiro. Ti\u00f1a 95 habitantes no ano 2011 segundo datos do INE e do IGE, dos cales 50 eran homes e 45 mulleres."}
{"id": "243653", "revid": "85894", "url": "https://gl.wikipedia.org/wiki?curid=243653", "title": "Osebe, Lebosende, Leiro", "text": " Osebe \u00e9 un lugar da parroquia de Lebosende no concello ourens\u00e1n de Leiro na comarca do Ribeiro. Ti\u00f1a 30 habitantes no ano 2011 segundo datos do INE e do IGE, dos cales 15 eran homes e 15 mulleres.\nOsebe procede do lat\u00edn \"uilla eusebius\", co significado de lugar de Eusebio."}
{"id": "243654", "revid": "1131", "url": "https://gl.wikipedia.org/wiki?curid=243654", "title": "Osebe", "text": "O top\u00f3nimo galego Osebe pode referirse a:"}
{"id": "243655", "revid": "85894", "url": "https://gl.wikipedia.org/wiki?curid=243655", "title": "Ribeira, Lebosende, Leiro", "text": " Ribeira \u00e9 un lugar da parroquia de Lebosende no concello ourens\u00e1n de Leiro na comarca do Ribeiro. Ti\u00f1a 9 habitantes no ano 2011 segundo datos do INE e do IGE, dos cales 4 eran homes e 5 mulleres."}
{"id": "243656", "revid": "43749", "url": "https://gl.wikipedia.org/wiki?curid=243656", "title": "Norge", "text": ""}
{"id": "243657", "revid": "43749", "url": "https://gl.wikipedia.org/wiki?curid=243657", "title": "Noreg", "text": ""}
{"id": "243658", "revid": "98629", "url": "https://gl.wikipedia.org/wiki?curid=243658", "title": "Marcos Orsi", "text": "Marcos Helly Orsi, nado en 1964 en Santo Andr\u00e9 (S\u00e3o Paulo) \u00e9 un actor brasileiro residente en Galiza.\nTraxectoria.\nComezou a s\u00faa carreira como actor na compa\u00f1\u00eda dram\u00e1tica brasileira Arte Livre. Con ela viaxou a Europa en 1986 fixando a s\u00faa residencia en Galiza, no pa\u00eds participou en varias compa\u00f1\u00edas coma Ollomol e no Centro Dram\u00e1tico Galego, participou tam\u00e9n en numerosas series de televisi\u00f3n coma \"R\u00edas Baixas\", \"Mareas vivas\", \"Matalobos\", \"Serramoura\", ou \"A estiba\".\nNo mundo do cine os seus papeis m\u00e1is importantes son a s\u00faa participaci\u00f3n no \"Agasallo de Silvia\" e \"O lapis do carpinteiro\"."}
{"id": "243659", "revid": "85894", "url": "https://gl.wikipedia.org/wiki?curid=243659", "title": "A Agra, Leiro, Leiro", "text": " A Agra \u00e9 un lugar da parroquia de Leiro no concello ourens\u00e1n de Leiro na comarca do Ribeiro. Estaba deshabitado no ano 2011 segundo datos do INE e do IGE.\nToponimia.\nO top\u00f3nimo prov\u00e9n do lat\u00edn , e \u00e9 unha extensi\u00f3n de terreo cultiv\u00e1bel dividida en leiras que pertencen a varios propietarios."}
{"id": "243660", "revid": "85894", "url": "https://gl.wikipedia.org/wiki?curid=243660", "title": "Leiro, Leiro, Leiro", "text": " Leiro \u00e9 unha vila da parroquia de Leiro no concello ourens\u00e1n de Leiro na comarca do Ribeiro. Segundo o INE e o IGE en 2011 ti\u00f1a 540 habitantes (265 homes e 275 mulleres).\n\u00c9 capital do concello, ao que d\u00e1 nome."}
{"id": "243661", "revid": "85894", "url": "https://gl.wikipedia.org/wiki?curid=243661", "title": "Rubial, Leiro, Leiro", "text": " Rubial \u00e9 un lugar da parroquia de Leiro no concello ourens\u00e1n de Leiro na comarca do Ribeiro. Estaba deshabitado no ano 2011 segundo datos do INE e do IGE."}
{"id": "243662", "revid": "85894", "url": "https://gl.wikipedia.org/wiki?curid=243662", "title": "Vilaverde, Leiro, Leiro", "text": " Vilaverde \u00e9 un lugar da parroquia de Leiro no concello ourens\u00e1n de Leiro na comarca do Ribeiro. Ti\u00f1a 2 habitantes no ano 2011 segundo datos do INE e do IGE, que eran mulleres."}
{"id": "243663", "revid": "59564", "url": "https://gl.wikipedia.org/wiki?curid=243663", "title": "M\u00f3nica Cama\u00f1o", "text": "M\u00f3nica Cama\u00f1o Fandi\u00f1o, nada en 1971 en Cangas \u00e9 unha actriz galega.\nTraxectoria.\nComezou a s\u00faa carreira de actriz no grupo de mimo \"Ancoradouro\", que a levou \u00e1 Aula de Teatro da USC alternando montaxes e cursos de arte dram\u00e1tica, ao tempo que se licenciou en Filolox\u00eda Galego-Portuguesa.\nDende ent\u00f3n participou no Centro Dram\u00e1tico Galego, \"Teatro do Aqu\u00ed\", \"Teatro Bruto\", \"Teatro de Ningures\" ou \"Teatro do Morcego\", estando \u00e1s ordes de directores como Roberto Vidal Bola\u00f1o, Xan Cejudo ou Celso Parada. Dende o ano 2008 forma parte do proxecto \"Teatro Nu\"."}
{"id": "243664", "revid": "85894", "url": "https://gl.wikipedia.org/wiki?curid=243664", "title": "As Cortes, Orega, Leiro", "text": " As Cortes \u00e9 un lugar da parroquia de Orega no concello ourens\u00e1n de Leiro na comarca do Ribeiro. Segundo o INE e do IGE en 2011 ti\u00f1a 21 habitantes (doce homes e nove mulleres)."}
{"id": "243665", "revid": "85894", "url": "https://gl.wikipedia.org/wiki?curid=243665", "title": "Orega, Orega, Leiro", "text": " Orega \u00e9 un lugar da parroquia de Orega no concello ourens\u00e1n de Leiro na comarca do Ribeiro. Ti\u00f1a 90 habitantes no ano 2011 segundo datos do INE e do IGE, dos cales 50 eran homes e 40 mulleres."}
{"id": "243666", "revid": "85894", "url": "https://gl.wikipedia.org/wiki?curid=243666", "title": "O Outeiro, Orega, Leiro", "text": " O Outeiro \u00e9 un lugar da parroquia de Orega no concello ourens\u00e1n de Leiro na comarca do Ribeiro. Ti\u00f1a 3 habitantes no ano 2011 segundo datos do INE e do IGE, que eran homes.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "243667", "revid": "98629", "url": "https://gl.wikipedia.org/wiki?curid=243667", "title": "Universidade das Palmas de Gran Canaria", "text": "A Universidade das Palmas de Gran Canaria, tam\u00e9n co\u00f1ecida como ULPGC, \u00e9 unha universidade p\u00fablica situada na cidade das Palmas de Gran Canaria, nas Canarias (Espa\u00f1a). Foi creada o 26 de abril de 1989 a partir da Universidade Polit\u00e9cnica das Canarias e de varios centros ata ese momento adscritos \u00e1 Universidade de La Laguna.\nTr\u00e1tase dunha universidade moderna, con estudos innovadores dentro do panorama educativo superior espa\u00f1ol como a Licenciatura en Ciencias do Mar e unha oferta crecente de titulaci\u00f3ns en li\u00f1a no seu campus virtual.\nCampus.\nPara os seus ensinos disp\u00f3n de catro campus na illa de Gran Canaria: tres nas Palmas (Campus de Tafira, San Crist\u00f3bal e Obelisco) e un en Arucas (Campus de Monta\u00f1a Cardones). Ademais, existe unha extensi\u00f3n na illa de Lanzarote na que se imparten as diplomaturas e Grados en Turismo e Enfermer\u00eda. Ademais, o Grado en Enfermer\u00eda tam\u00e9n se imparte na illa de Fuerteventura."}
{"id": "243679", "revid": "27155", "url": "https://gl.wikipedia.org/wiki?curid=243679", "title": "Cod\u00f3n de finalizaci\u00f3n", "text": ""}
{"id": "243680", "revid": "1822", "url": "https://gl.wikipedia.org/wiki?curid=243680", "title": "Cord\u00f3n umbilical", "text": "En mam\u00edferos placentarios, o cord\u00f3n umbilical \u00e9 un cord\u00f3n que une ben o embri\u00f3n en v\u00edas de desenvolvemento ou ben o feto \u00e1 s\u00faa placenta. Cont\u00e9n arterias principais e veas (arterias umbilicais e vea umbilical) para o intercambio de substancias nutritivas e sangue rico en ox\u00edxeno, entre o embri\u00f3n e a placenta. Estes vasos est\u00e1n arrodeados da chamada xelatina de Wharton. No momento en que o feto nace, o cord\u00f3n umbilical \u00e9 cortado e d\u00e9ixase s\u00f3 unha pequena cicatriz, que constituir\u00e1 o futuro embigo.\nO termo \"cord\u00f3n umbilical\", ou simplemente \"umbilical\", foi empregado tam\u00e9n para cordas con funci\u00f3ns semellantes, coma a mangueira de aire que une a un mergullador de mar aberto ao seu barco, ou ben a un astronauta coa s\u00faa nave espacial.\nAnatom\u00eda.\nNo feto humano, o cord\u00f3n umbilical \u00e9, polo xeral, duns 56\u00a0cm de lonxitude e de 1 a 2\u00a0cm de di\u00e1metro. Dita lonxitude pode variar dende a acordia, que v\u00e9n a ser a ausencia de cord\u00f3n, at\u00e9 a cord\u00f3ns de m\u00e1is de 300\u00a0cm. Os cord\u00f3ns umbilicais son de natureza helicoidal, con at\u00e9 380 h\u00e9lices. En termo medio, o cord\u00f3n umbilical ten de 10 a 11 h\u00e9lices. A maior\u00eda dos cord\u00f3ns xiran ou rotan cara \u00e1 esquerda, por raz\u00f3ns que no se co\u00f1ecen a\u00ednda. M\u00e1is do 5% dos cord\u00f3ns son m\u00e1is curtos de 35\u00a0cm, e arredor dun 5% son m\u00e1is longos de 80\u00a0cm.\nO cord\u00f3n umbilical cont\u00e9n d\u00faas arterias umbilicais e unha vea umbilical, sepultada dentro da xelatina de Wharton."}
{"id": "243681", "revid": "2520", "url": "https://gl.wikipedia.org/wiki?curid=243681", "title": "Xelatina de Wharton", "text": ""}
{"id": "243682", "revid": "98629", "url": "https://gl.wikipedia.org/wiki?curid=243682", "title": "Xelea de Wharton", "text": "A xelea de Wharton, tam\u00e9n co\u00f1ecida coma xelatina de Wharton, \u00e9 un l\u00edquido viscoso que se atopa principalmente no cord\u00f3n umbilical, e que envolta \u00e1s arterias e \u00e1 vea umbilical. Constit\u00fae o tecido conectivo laxo mucoso, e est\u00e1 conformado por c\u00e9lulas mesenquimais que logo hanse de converter en fibroblastos inmaturos.\nNun corte histol\u00f3xico obs\u00e9rvase o cord\u00f3n umbilical cunha estrutura triangular, na que as d\u00faas arterias fican na base do tri\u00e1ngulo e a vea no v\u00e9rtice. Todas estas estruturas est\u00e1n envoltas pola xelea de Wharton."}
{"id": "243683", "revid": "89787", "url": "https://gl.wikipedia.org/wiki?curid=243683", "title": "Cabombaceae", "text": "As cabomb\u00e1ceas (Cabombaceae) son unha familia de Anxiospermas primitivas pertencentes \u00e1 orde Nymphaeales, no que tam\u00e9n se incl\u00fae a familia Nymphaeaceae. Son un tipo de ninfeas, plantas acu\u00e1ticas que aparecen nos encoros e augas quedas.\nEcolox\u00eda.\nMedran mergulladas ou boiando en lagos, lagoas ou r\u00edos quedos, en zonas temperadas e tropicais. Antese di\u00farna, as flores \u00e1brense durante dous d\u00edas, o primeiro son funcionalmente femininas, o segundo masculinas; polinizaci\u00f3n anem\u00f3gama ou entom\u00f3gama.\nUsos.\nOs talos novos de \"Brasenia\", cubertos de mucilaxe, cons\u00f3mense na China e no Xap\u00f3n. As plantas deste x\u00e9nero segregan fitotoxinas, o que permitir\u00eda controlar outras plantas nocivas no seu h\u00e1bitat. As especies de \"Cabomba\" \u00fasanse en acuariolox\u00eda coma osixenadoras. Por\u00e9n, \u00e1s veces a excesiva proliferaci\u00f3n natural destas plantas provoca perdas econ\u00f3micas por interferencias no uso das t\u00e1boas de auga para usos recreativos ou agr\u00edcolas, ou por pura est\u00e9tica. Carecen de alcaloides, a mucilaxe de \"Brasenia\" \u00e9 rica en \u00e1cido glicur\u00f3nico, galactosa, ramnosa e outros compo\u00f1entes peculiares.\nPosici\u00f3n sistem\u00e1tica.\nMalia as diferenzas morfol\u00f3xicas e anat\u00f3micas existentes entre os dous x\u00e9neros inclu\u00eddos, existen datos de abondo para asegurar que corresponden \u00e1 mesma familia, e que se distinguen netamente de Nymphaeaceae, a\u00ednda que existen alg\u00fans puntos de vista opostos, que fan que se integren nun concepto amplo de Nymphaeaceae. O APW (\"Angiosperm Phylogeny Website\") considera que ambos os dous x\u00e9neros se deben situar na familia Cabombaceae da orde Nymphaeales, grupo irm\u00e1n do resto das Angiospermas (ag\u00e1s a orde \"Amborellales\") (cf. AP-website).\nDistribuci\u00f3n.\nA familia \u00e9 cosmopolita, ag\u00e1s na Rexi\u00f3n pale\u00e1rtica occidental. Co\u00f1\u00e9cense f\u00f3siles s\u00f3 dende o Terciario."}
{"id": "243693", "revid": "56817", "url": "https://gl.wikipedia.org/wiki?curid=243693", "title": "Carolina V\u00e1zquez", "text": "Carolina V\u00e1zquez Di\u00e9guez, nada en 1966 en Vigo \u00e9 unha actriz e dobradora profesional galega.\nTraxectoria.\nComezou a traballar como actriz de dobraxe no mundo do audiovisual en 1986, tanto ao galego coma ao castel\u00e1n. Comezou a s\u00faa carreira de actriz nos anos noventa con aparici\u00f3n tanto en curtametraxes como \"A xinec\u00f3loga\" coma en telefilmes e longametraxes. Tam\u00e9n coprotagonizou d\u00faas series de televisi\u00f3n, \"Avenida de Am\u00e9rica\" (2001-02), \"A mi\u00f1a sogra e mais eu\" (2003-04) e m\u00e1is recentemente, \"Matalobos\" (2009-13) e \"Chapa e pintura\" (2013-14)."}
{"id": "243694", "revid": "2957744", "url": "https://gl.wikipedia.org/wiki?curid=243694", "title": "Carrocer\u00eda", "text": ""}
{"id": "243695", "revid": "1888", "url": "https://gl.wikipedia.org/wiki?curid=243695", "title": "A ideolox\u00eda alem\u00e1", "text": ""}
{"id": "243697", "revid": "1131", "url": "https://gl.wikipedia.org/wiki?curid=243697", "title": "Os Arcos", "text": ""}
{"id": "243698", "revid": "48203", "url": "https://gl.wikipedia.org/wiki?curid=243698", "title": "Nelumbonaceae", "text": "Nelumbonaceae (as nelumbon\u00e1ceas ou lotos) \u00e9 o nome bot\u00e1nico para a familia de plantas con flor acu\u00e1ticas da orde Proteales. S\u00f3 alg\u00fans taxonomistas reco\u00f1ecen a familia: as plantas que se acollen neste x\u00e9nero ad\u00f3itanse inclu\u00edr tam\u00e9n na familia \"Nymphaeaceae\". \u00c1s veces co\u00f1\u00e9cese coma \"familia dos lotos\" ou \"familia das ninfeas-lotos\".\nConsta dun \u00fanico x\u00e9nero, \"Nelumbo\" Adans., 1763, con d\u00faas especies, que se distrib\u00faen polo sur de Rusia, Asia, norte de Australia, Am\u00e9rica do Norte oriental, Am\u00e9rica central e as Antillas. D\u00e1selles o nome vulgar de \"lotos\" (e xunto coas Nymphaeaceae ch\u00e1manse \"ninfeas\"). A s\u00faa especie tipo \u00e9 \"Nelumbo nucifera\" Gaertn., 1788. O nome \"Nelumbo\" prov\u00e9n do cingal\u00e9s \"ne-lum bu\", que \u00e9 o nome vulgar desta planta en Sri Lanka.\nSistem\u00e1tica.\nO sistema APG II, de 2003 (proveniente do sistema APG, de 1998), reco\u00f1ece esta familia e sit\u00faaa na orde \"Proteales\", no clado eudicots. \nA familia consiste nun s\u00f3 x\u00e9nero, \"Nelumbo\", de, probabelmente, d\u00faas especies de plantas acu\u00e1ticas, nativas de Am\u00e9rica do Norte e Asia (e quizais algunhas \u00e1reas achegadas, mais amplamente cultivada).\n---- \nO Sistema Cronquist, de 1981, tam\u00e9n reco\u00f1ece esta familia pero sit\u00faaa na orde \"Nymphaeales\" na subclase \"Magnoliidae\" na clase \"Magnoliopsida\" [=dicotiled\u00f3neas]. \n---- \nO Sistema Dahlgren e mais o Sistema Thorne (1992) tam\u00e9n reco\u00f1ecen dita familia situ\u00e1ndoa na s\u00faa propia orde \"Nelumbonales\" na superorde \"Magnolianae\" na subclase \"Magnoliidae\" [=dicotiled\u00f3neas]."}
{"id": "243700", "revid": "85894", "url": "https://gl.wikipedia.org/wiki?curid=243700", "title": "Barouta, San Clodio, Leiro", "text": " Barouta \u00e9 un lugar da parroquia de San Clodio no concello ourens\u00e1n de Leiro na comarca do Ribeiro. Ti\u00f1a 4 habitantes no ano 2011 segundo datos do INE e do IGE, dos cales 3 eran homes e 1 muller."}
{"id": "243701", "revid": "85894", "url": "https://gl.wikipedia.org/wiki?curid=243701", "title": "O Cabo, San Clodio, Leiro", "text": " O Cabo \u00e9 un lugar da parroquia de San Clodio no concello ourens\u00e1n de Leiro na comarca do Ribeiro. Ti\u00f1a 22 habitantes no ano 2011 segundo datos do INE e do IGE, dos cales 9 eran homes e 13 mulleres."}
{"id": "243702", "revid": "85894", "url": "https://gl.wikipedia.org/wiki?curid=243702", "title": "Ma\u00edn, San Clodio, Leiro", "text": " Ma\u00edn \u00e9 un lugar da parroquia de San Clodio no concello ourens\u00e1n de Leiro na comarca do Ribeiro. Ti\u00f1a 1 habitante no ano 2011 segundo datos do INE e do IGE, que era muller."}
{"id": "243703", "revid": "85894", "url": "https://gl.wikipedia.org/wiki?curid=243703", "title": "Mes\u00f3n de Pardo, San Clodio, Leiro", "text": " Mes\u00f3n de Pardo \u00e9 un lugar da parroquia de San Clodio no concello ourens\u00e1n de Leiro na comarca do Ribeiro. Ti\u00f1a 13 habitantes no ano 2011 segundo datos do INE e do IGE, dos cales 7 eran homes e 6 mulleres.\nToponimia.\nO top\u00f3nimo \"Mes\u00f3n\" pode facer referencia a un establecemento p\u00fablico onde se serve comida, ou tam\u00e9n pode estar vinculado cun or\u00f3nimo que fai referencia a unha zona ch\u00e1 e elevada, nunha relaci\u00f3n figurada co termo \"meso\" semellante \u00e1 existente entre \"meseta\" e \"mesa\"."}
{"id": "243704", "revid": "85894", "url": "https://gl.wikipedia.org/wiki?curid=243704", "title": "A Ponte, San Clodio, Leiro", "text": " A Ponte \u00e9 un lugar da parroquia de San Clodio no concello ourens\u00e1n de Leiro na comarca do Ribeiro. Ti\u00f1a 22 habitantes no ano 2011 segundo datos do INE e do IGE, dos cales 8 eran homes e 14 mulleres.\nRecibe o seu nome da ponte de San Clodio, sobre o r\u00edo Avia."}
{"id": "243705", "revid": "85894", "url": "https://gl.wikipedia.org/wiki?curid=243705", "title": "San Clodio, San Clodio, Leiro", "text": " San Clodio \u00e9 un lugar da parroquia de San Clodio no concello ourens\u00e1n de Leiro na comarca do Ribeiro. Ti\u00f1a 24 habitantes no ano 2011 segundo datos do INE e do IGE, dos cales 12 eran homes e 12 mulleres."}
{"id": "243706", "revid": "85894", "url": "https://gl.wikipedia.org/wiki?curid=243706", "title": "A Veiga, San Clodio, Leiro", "text": " A Veiga \u00e9 un lugar da parroquia de San Clodio no concello ourens\u00e1n de Leiro na comarca do Ribeiro. Ti\u00f1a 12 habitantes no ano 2011 segundo datos do INE e do IGE, dos cales 6 eran homes e 6 mulleres."}
{"id": "243709", "revid": "85894", "url": "https://gl.wikipedia.org/wiki?curid=243709", "title": "Paredes, Serantes, Leiro", "text": " Paredes \u00e9 un lugar da parroquia de Serantes no concello ourens\u00e1n de Leiro na comarca do Ribeiro. Ti\u00f1a 98 habitantes no ano 2011 segundo datos do INE e do IGE, dos cales 47 eran homes e 51 mulleres."}
{"id": "243710", "revid": "85894", "url": "https://gl.wikipedia.org/wiki?curid=243710", "title": "Sa, Serantes, Leiro", "text": " Sa \u00e9 un lugar da parroquia de Serantes no concello ourens\u00e1n de Leiro na comarca do Ribeiro. Ti\u00f1a 27 habitantes no ano 2011 segundo datos do INE e do IGE, dos cales 13 eran homes e 14 mulleres."}
{"id": "243711", "revid": "85894", "url": "https://gl.wikipedia.org/wiki?curid=243711", "title": "San Tom\u00e9 de Serantes, Serantes, Leiro", "text": " San Tom\u00e9 de Serantes \u00e9 un lugar da parroquia de Serantes no concello ourens\u00e1n de Leiro na comarca do Ribeiro. Ti\u00f1a 35 habitantes no ano 2011 segundo datos do INE e do IGE, dos cales 15 eran homes e 20 mulleres."}
{"id": "243712", "revid": "85894", "url": "https://gl.wikipedia.org/wiki?curid=243712", "title": "Suigrexa, Serantes, Leiro", "text": " Suigrexa \u00e9 un lugar da parroquia de Serantes no concello ourens\u00e1n de Leiro na comarca do Ribeiro. Estaba deshabitado no ano 2011 segundo datos do INE e do IGE."}
{"id": "243713", "revid": "98629", "url": "https://gl.wikipedia.org/wiki?curid=243713", "title": "Montserrat Roig", "text": "Montserrat Roig i Fransitorra, nada en Barcelona o 13 de xu\u00f1o de 1946 e finada o 10 de novembro de 1991, foi unha escritora en catal\u00e1n de novelas, contos, reportaxes e artigos xornal\u00edsticos. Presentou e dirixiu diversos programas de televisi\u00f3n, medio no que destacou como entrevistadora de escritores de xeraci\u00f3ns precedentes.\nTraxectoria.\nNaceu o 13 de xu\u00f1o de 1946 en Barcelona, no seo dunha familia burguesa liberal da dereita do Eixample. O seu pai, Tom\u00e0s Roig i Llop, foi avogado e escritor.\nDesde ben nova participou nos movementos de protesta estudant\u00eds que se fac\u00edan nos derradeiros tempos do franquismo en Barcelona. No ano 1968 licenciouse en filosof\u00eda e letras, e doutorouse en 1970. Foi tam\u00e9n lectora de castel\u00e1n en Bristol o curso 1972-1973. A partir do 1971 \u2013ano no que ga\u00f1a o premi V\u00edctor Catal\u00e0 coa compilaci\u00f3n de relatos \"Molta roba i poc sab\u00f3... i tan neta que la volen\"\u2013 ded\u00edcase profesionalmente \u00e1 literatura; inicia un ciclo novel\u00edstico que comprende obras como \"Ramona ad\u00e9u\" (1972), que retrata tres xeraci\u00f3ns de mulleres, avoa, nai e filla que viven as s\u00faas historias persoais coa profundidade dos momentos claves da historia do seu pa\u00eds, ou \"El temps de les cireres\" (1977), obra protagonizada polos mesmos personaxes coa que Roig obt\u00e9n o premi Sant Jordi de novel\u00b7la de 1976.\nTam\u00e9n destaca o seu traballo como xornalista, desde o que manifesta a s\u00faa vontade por constru\u00edr unha tradici\u00f3n de xornalismo culto, feminista e coa vontade de recuperar a memoria hist\u00f3rica do seu pa\u00eds. Roig conseguiu unha gran popularidade coas entrevistas, que posteriormente publica na serie de libros co\u00f1ecida como \"Retrats paral\u00b7lels\" (1975 i 1976). Outra obra de grande eco foi \"Els catalans als camps nazis\" (1977), premi Cr\u00edtica Serra d'Or e documento excepcional de testemu\u00f1o. No 1977 entra como xornalista na canle catal\u00e1 de Televisi\u00f3n Espa\u00f1ola, onde realiza un programa de entrevistas, \"Personatges\", que tam\u00e9n d\u00e1 nome a unha serie de dous libros nos que publica as conversas.\n\"L'hora violeta\" (1980) \u00e9 a novela que culmina o seu posicionamento feminista. A partir de aqu\u00ed, as s\u00faas novelas collen un cariz diferente: m\u00e1is tarde publica \"L'\u00f2pera quotidiana \" (1982), \"La veu melodiosa\" (1987) e a compilaci\u00f3n de contos \"El cant de la joventut\" (1989). De entre as s\u00faas obras m\u00e1is premiadas tam\u00e9n destacan \"L'agulla daurada\" (premi Nacional de Literatura Catalana de 1985), escrito a partir dunha estad\u00eda de dous meses da autora en Leningrado e que testemu\u00f1a o asedio que sufriu a cidade por parte dos nazis durante a segunda guerra mundial. A s\u00faa derradeira publicaci\u00f3n \u00e9 \"Digues que m'estimes encara que sigui mentida\" (1991), na que a autora confire unha po\u00e9tica persoal a modo de testamento literario.\nMontserrat Roig foi membro da Associaci\u00f3 d'Escriptors en Llengua Catalana e vicepresidenta da Junta Territorial del Principat de Catalunya (1989-1990). Morreu en Barcelona no ano 1991, v\u00edtima dun cancro de mama.\nPensamento feminista.\nMontserrat Roig decl\u00e1rase feminista e reflexiona amplamente sobre o tema tanto na s\u00faa obra xornal\u00edstica e ensa\u00edsta como na ficci\u00f3n, consciente da necesidade de achegar a teor\u00eda liberadora que prop\u00f3n o movemento \u00e1s necesidades de miles de mulleres an\u00f3nimas silenciadas pola historia oficial. A autora interr\u00f3gase sobre o que o feminismo ten de ideolox\u00eda, de utop\u00eda e por tanto de desencanto: non se trata dunha ancoraxe est\u00e1tica, un corpus ideol\u00f3xico sen gretas, sen\u00f3n en continua renovaci\u00f3n e desde unha perspectiva implacablemente cr\u00edtica sinala M. \u00c0ngels Franc\u00e9s Diez especialista na obra de Roig.\u200b\nMontserrat Roig acudiu \u00e1s Primeiras Xornadas Feministas de Catalu\u00f1a en calidade de o\u00ednte segundo Teresa P\u00e0mies, e interveu nas conclusi\u00f3ns como \"feminista independente\" defendendo o feito nacional catal\u00e1n e o respecto que as mulleres inmigrantes lle te\u00f1en a pesar de que non falan a lingua. Lembrou tam\u00e9n que as mulleres catal\u00e1s son dobremente explotadas, como mulleres e como catal\u00e1s.\nNa s\u00faa cr\u00edtica \u00e1 sociedade patriarcal inclu\u00eda os homes de esquerda: \"Eu creo que o papel do home militante de esquerdas \u00e9 en primeiro lugar asumir o seu papel de opresor nesta sociedade; en segundo lugar, deixar de lado o paternalismo, deixar de dar lecci\u00f3ns e de ter unha actitude despectiva como a de a ver que faremos as mulleres coa nosa loita, coa nosa reflexi\u00f3n, cos nosos croques contra a parede\" destaca Josep Massot no artigo \"La escritora progre\" escrito no que ser\u00eda o seu 70 aniversario."}
{"id": "243715", "revid": "89787", "url": "https://gl.wikipedia.org/wiki?curid=243715", "title": "Walk Among Us", "text": "Walk Among Us \u00e9 a oitava edici\u00f3n da banda estadounidense de horror punk Misfits. Tr\u00e1tase do primeiro \u00e1lbum do grupo en ser publicado (a\u00ednda que realmente foi o terceiro en ser gravado, despois de \"Static Age\" e \"12 Hits from Hell\"), e foi lanzado orixinalmente a trav\u00e9s dos selos Ruby Records e Slash Records no mes de marzo de 1982.\nEn abril do ano 2016 a revista \"Rolling Stone\" colocouno no posto 32 da s\u00faa lista dos 40 mellores \u00e1lbums de punk de todos os tempos."}
{"id": "243716", "revid": "23204", "url": "https://gl.wikipedia.org/wiki?curid=243716", "title": "What About Now", "text": "What About Now \u00e9 o d\u00e9cimo segundo \u00e1lbum de estudio da banda estadounidense de hard rock Bon Jovi. Producido por John Shanks, o disco foi publicado o 8 de marzo do 2013 en Australia e o d\u00eda 12 nos Estados Unidos. Estreouse no n\u00famero 1 nos Estados Unidos, vendendo 101.000 copias na s\u00faa primeira semana."}
{"id": "243717", "revid": "25871", "url": "https://gl.wikipedia.org/wiki?curid=243717", "title": "Spine of God", "text": "Spine of God \u00e9 o \u00e1lbum de estrea da banda estadounidense de stoner rock Monster Magnet, publicado no ano 1991 en Europa e o ano seguinte nos Estados Unidos. \u00c9 o primeiro \u00e1lbum oficial do grupo e un dos primeiros exemplos do x\u00e9nero stoner rock. O \u00e1lbum mestura elementos de punk rock, heavy metal, rock psicod\u00e9lico e space rock e conta coa versi\u00f3n de Grand Funk Railroad \"Sin's a Good Man's Brother\".\nListaxe de canci\u00f3ns.\nTodos os temas compostos por Dave Wyndorf ag\u00e1s onde se indique.\n\"Spine of God\" foi re-editado en marzo do ano 2006 a trav\u00e9s do selo Stoner rock Records cunha nova portada, un novo libreto e unha versi\u00f3n demo de \"Ozium\" como canci\u00f3n extra."}
{"id": "243718", "revid": "25871", "url": "https://gl.wikipedia.org/wiki?curid=243718", "title": "I Brought You My Bullets, You Brought Me Your Love", "text": "I Brought You My Bullets, You Brought Me Your Love \u00e9 o \u00e1lbum de estrea da banda estadounidense de emo My Chemical Romance, publicado o 23 de xullo do 2002 a trav\u00e9s do selo Eyeball Records. Foi producido polo vocalista de Thursday, Geoff Rickly, no Nada Recording Studio en New Windsor, Nova York."}
{"id": "243719", "revid": "56817", "url": "https://gl.wikipedia.org/wiki?curid=243719", "title": "No Devoluci\u00f3n", "text": "No Devoluci\u00f3n \u00e9 o sexto \u00e1lbum de estudio da banda estadounidense de emo Thursday. O disco foi publicado a trav\u00e9s do selo Epitaph Records o d\u00eda 12 de abril do 2011. Musicalmente \"No Devoluci\u00f3n\" af\u00e1stase do son m\u00e1is post-hardcore tradicional dos anteriores traballos do grupo, e explora tons m\u00e1is escuros e atmosf\u00e9ricos.\nListaxe de canci\u00f3ns.\nToda a m\u00fasica por Thursday, todas as letras por Geoff Rickly."}
{"id": "243720", "revid": "22570", "url": "https://gl.wikipedia.org/wiki?curid=243720", "title": "President Yo La Tengo", "text": "President Yo La Tengo \u00e9 o terceiro \u00e1lbum da banda estadounidense de rock alternativo Yo La Tengo. Foi publicado a trav\u00e9s de Coyote/Twin Tone Records xunto con \"New Wave Hot Dogs\" e o sinxelo \"Asparagus Song\" nun \u00fanico disco en 1989, e posteriormente re-editado por Matador Records en 1996."}
{"id": "243722", "revid": "1131", "url": "https://gl.wikipedia.org/wiki?curid=243722", "title": "Nancy Horan", "text": "Nancy Horan \u00e9 unha escritora estadounidense en lingua inglesa.\nTraxectoria.\nViviu a maior parte da s\u00faa vida en Oak Park (Illinois). Actualmente vive en Puget Sound (Washington). A s\u00faa novela \"Loving Frank\" trata da relaci\u00f3n entre Mamah Borthwich e o arquitecto estadounidense Frank Lloyd Wright."}
{"id": "243724", "revid": "1131", "url": "https://gl.wikipedia.org/wiki?curid=243724", "title": "T\u00fanel Seikan", "text": "O T\u00fanel Seikan \u00e9 o t\u00fanel ferroviario m\u00e1is longo do mundo, cunha lonxitude de 53 quil\u00f3metros, 23'3 deles baixo o fondo mari\u00f1o. Situado no Xap\u00f3n, comunica as illas de Honshu e Hokkaido. A s\u00faa construci\u00f3n durou 25 anos, e foi inaugurado en 1988. O seu nome \u9752\u51fd (Seikan) \u00e9 unha contracci\u00f3n dos nomes das principais cidades a cada lado do t\u00fanel: \u9752\u68ee (Aomori) e \u51fd\u9928 (Hakodate)."}
{"id": "243726", "revid": "88215", "url": "https://gl.wikipedia.org/wiki?curid=243726", "title": "Marcial Dorado", "text": "Marcial Dorado Ba\u00falde, nado en Cambados o 2 de abril de 1950, \u00e9 un empresario galego. Dende hai anos reside na Illa de Arousa, ap\u00f3s ser condenado por contrabando e narcotr\u00e1fico.\nTraxectoria.\nComezou a traballar para o contrabandista de tabaco Vicente Otero P\u00e9rez \"Terito\" como piloto de lanchas motoras de alta velocidade. A partir de a\u00ed desenvolveu unha ampla carreira profesional que o levou a ser propietario de terreos, estaci\u00f3ns de servizo, adegas etc\u00e9tera. Nos anos noventa foi detido e condenado por contrabando de tabaco. En 2003 foi detido pola orde do xu\u00edz Jos\u00e9 Antonio V\u00e1zquez Ta\u00edn pola s\u00faa implicaci\u00f3n na introduci\u00f3n en Galicia a bordo do barco \"South Sea\", de seis toneladas e media de coca\u00edna, unha das maiores cantidades intervidas en Europa. Xulgado na Audiencia Nacional, foi condanado en 2009 a 10 anos de c\u00e1rcere e ao pago de d\u00faas multas de case 70 mill\u00f3ns de euros. Durante o proceso apreix\u00e1ronlle propiedades vitivin\u00edcolas, case duascentas propiedades inmobiliarias, e contas en Su\u00edza, Portugal e as Bahamas. \nNo momento de co\u00f1ecerse a sentenza, xa estaba en prisi\u00f3n por outro asunto, o suborno a dous gardas civ\u00eds durante a s\u00faa etapa de contrabandista de tabaco a finais dos anos 70, polo que fora condenado en 2006 a 2 anos e medio de c\u00e1rcere, ingresando na prisi\u00f3n da Lama en 2007. En 2015 foi condenado pola Audiencia Nacional a outros 6 anos de prisi\u00f3n e a pagar 21 mill\u00f3ns de euros por un delito branqueo de capital, condena ratificada un ano despois polo Tribunal Supremo.\nAmizade con Alberto N\u00fa\u00f1ez Feij\u00f3o.\nEn 2013 public\u00e1ronse fotos no xornal \"El Pa\u00eds\", onde aparec\u00eda navegando co que daquela era secretario xeral do Sergas, e posteriormente presidente da Xunta de Galicia, Alberto N\u00fa\u00f1ez Feij\u00f3o, e que xerar\u00eda un posterior debate pol\u00edtico en Galicia. En 2020 concedeu unha entrevista a Jordi \u00c9vole, na que falou sobre a s\u00faa amizade con Feij\u00f3o. A entrevista provocou que toda a oposici\u00f3n en Galicia pedise explicaci\u00f3ns ao presidente, ao que acusaron de mentir cando se escudou en que non era unha relaci\u00f3n estreita, mentres que Dorado afirma o contrario."}
{"id": "243727", "revid": "1131", "url": "https://gl.wikipedia.org/wiki?curid=243727", "title": "Marcial Dorado Ba\u00falde", "text": ""}
{"id": "243732", "revid": "1093", "url": "https://gl.wikipedia.org/wiki?curid=243732", "title": "Mar\u00eda Carolina Rovira Fl\u00f3rez de Qui\u00f1ones", "text": ""}
{"id": "243733", "revid": "23204", "url": "https://gl.wikipedia.org/wiki?curid=243733", "title": "Escola francesa liberal", "text": "A escola francesa liberal (tam\u00e9n chamada a \"escola optimista\" ou \"escola ortodoxa\") \u00e9 unha do s\u00e9culo XIX, formada en torno ao Coll\u00e8ge de France e o Institut de France. O Journal des \u00c9conomistes foi esencial na promoci\u00f3n das ideas desta escola. Como pensadores clave enc\u00f3ntranse Fr\u00e9d\u00e9ric Bastiat, Jean-Baptiste Say, Destutt de Tracy e Gustave de Molinari. A escola defendeu integramente o libre comercio na forma de capitalismo laissez faire. Eran grandes opositores das ideas colectivistas, intervencionistas e proteccionistas.\nA escola francesa liberal \u00e9, xunto c\u00f3s antigos fisi\u00f3cratas, a m\u00e1is importante expresi\u00f3n hist\u00f3rica do liberalismo cl\u00e1sico en Francia. A escola francesa en ocasi\u00f3ns \u00e9 considerada como un antecesor ideol\u00f3xico \u00e1 escola austr\u00edaca moderna."}
{"id": "243734", "revid": "98629", "url": "https://gl.wikipedia.org/wiki?curid=243734", "title": "Alexander (filme)", "text": "Alexander \u00e9 un filme dirixido por Oliver Stone que se estreou no 2004.\nSinopse.\nAlexandre o Grande (336-323 a. C.), rei de Macedonia, comezou a reinar \u00f3s vinte anos. Apoderouse primeiro de Grecia e, despois de conquistar o inmenso Imperio Persa, seguiu avanzando cara a India. Foi un grande estratego que nunca perdeu unha batalla, un visionario cuxos so\u00f1os, faza\u00f1as e destino deixaron pegada na Historia. Cando morreu, \u00f3s 33 anos, forxara un imperio sen precedentes na historia."}
{"id": "243737", "revid": "85894", "url": "https://gl.wikipedia.org/wiki?curid=243737", "title": "Airexe, Ligonde, Monterroso", "text": "Airexe \u00e9 un lugar da parroquia de Ligonde no concello de Monterroso, na provincia de Lugo. Segundo o padr\u00f3n municipal (INE 2012) ten 28 habitantes (13 homes e 15 mulleres), o que sup\u00f3n unha diminuci\u00f3n en 2 habitantes en relaci\u00f3n ao ano anterior.\nToponimia.\nA orixe do top\u00f3nimo \u00e9 o lat\u00edn , o lugar da igrexa.\nCami\u00f1o de Santiago.\nAirexe \u00e9 unha localidade da etapa Portomar\u00edn-Palas de Rei do Cami\u00f1o Franc\u00e9s a Santiago de Compostela."}
{"id": "243738", "revid": "5763974", "url": "https://gl.wikipedia.org/wiki?curid=243738", "title": "Ligonde, Ligonde, Monterroso", "text": "Ligonde \u00e9 un lugar da parroquia de Ligonde no concello de Monterroso, na provincia de Lugo. Segundo o padr\u00f3n municipal (INE 2012) ten 61 habitantes (34 homes e 27 mulleres), o que sup\u00f3n unha diminuci\u00f3n en 3 habitantes en relaci\u00f3n ao ano anterior."}
{"id": "243739", "revid": "89787", "url": "https://gl.wikipedia.org/wiki?curid=243739", "title": "Nelumbo", "text": "Nelumbo \u00e9 o \u00fanico x\u00e9nero representante da familia das \"Nelumbonaceae\", plantas co\u00f1ecidas tam\u00e9n como lotos, malia que \u00e9 un nome xen\u00e9rico que se aplica tam\u00e9n en varias outras plantas e grupos de plantas, como o x\u00e9nero non relacionado \"Lotus\". O voc\u00e1bulo \"nelumbo\" deriva do \"ne\u1e37um\", o nome para o loto \"Nelumbo nucifera\".\nS\u00f3 existen d\u00faas especies vivas deste x\u00e9nero. A \"Nelumbo nucifera\" \u00e9 nativa de Asia e \u00e9 amplamente cultivada. P\u00f3dese comer e \u00e9 empregada na medicina tradicional chinesa. Esta especie \u00e9 o s\u00edmbolo floral da India e de Vietnam. A outra especie \u00e9 \"Nelumbo lutea\" e \u00e9 nativa de Am\u00e9rica do Norte e o Caribe.\nUnha terceira especie \u00e9 a extinta \"Nelumbo aureavallis\", co\u00f1ecida por f\u00f3siles do Eoceno atopados en Dacota do Norte, nos Estados Unidos de Am\u00e9rica.\nEspecies.\nEste x\u00e9nero s\u00f3 conta con d\u00faas especies:"}
{"id": "243740", "revid": "56817", "url": "https://gl.wikipedia.org/wiki?curid=243740", "title": "Boiro (hom\u00f3nimos)", "text": "O top\u00f3nimo galego Boiro pode referirse a:"}
{"id": "243742", "revid": "56817", "url": "https://gl.wikipedia.org/wiki?curid=243742", "title": "Testa (bot\u00e1nica)", "text": "En Bot\u00e1nica, a testa \u00e9 a m\u00e1is externa das d\u00faas camadas que constit\u00faen o episperma ou tegumento que arrodea a semente das plantas espermat\u00f3fitas. A camada m\u00e1is interna denom\u00ednase tegme. A testa deriva dun dos tegumentos do \u00f3vulo: a primina. A testa \u00e9 usualmente de consistencia dura e resistente. A s\u00faa funci\u00f3n \u00e9 a de protexer a semente da contorna. Algunhas semenetes forman proxecci\u00f3ns da testa que favorecen a absorci\u00f3n de auga no intre da xerminaci\u00f3n ou que act\u00faan coma protecci\u00f3n suplementaria. En case todas as sementes, o micr\u00f3pilo a trav\u00e9s do cal penetrara o tubo pol\u00ednico no \u00f3vulo, persiste en forma dun pequeno buraco da testa. Nas anxiospermas, un fun\u00edculo une a semente \u00e1 placenta polo interior da parede do froito. Ao retirar a semente fica unha cicatriz mi\u00fada ou f\u00edo que sinala o punto de inserci\u00f3n do fun\u00edculo.\nNalgunhas ximnospermas, coma o \"Ginkgo\" e os \"Cycas\", a testa das sementes presenta unha consistencia mol e carnosa e se denomina \u00absarcotesta\u00bb, e , envolvendo o endosperma co embri\u00f3n, a m\u00e1is interna chamada \u00absclerotesta\u00bb. A sarcotesta pode estar vascularizada e presentar \u00f3leos ou botar cheiros a \u00e1cido but\u00edrico, coma no caso do \"Ginkgo biloba\"."}
{"id": "243748", "revid": "25871", "url": "https://gl.wikipedia.org/wiki?curid=243748", "title": "O Pelouro", "text": "O Pelouro \u00e9 un centro educativo situado no lugar dos Ba\u00f1os, na parroquia de Caldelas de Tui (Tui).\nCaracter\u00edsticas.\nO centro foi posto en marcha en 1973 por Teresa Ubeira e Juan Llauder. En 1988 foi declarado pola Xunta \"centro singular experimental de innovaci\u00f3n psicopedag\u00f3xica e integraci\u00f3n\".\n\u00c9 un proxecto de integraci\u00f3n que ten sido reco\u00f1ecido con diversos premios e en numerosas investigaci\u00f3ns. O seu obxectivo \u00e9, segundo contan os responsables, \"propiciar a integraci\u00f3n saudable de nenos normais con outros con d\u00e9ficits psicosociocognitivos e trastornos xerais do desenvolvemento\"\nNo ano 2015, foi incorporado \u00e1 Rede Internacional de Escolas Changemaker (axentes do cambio) de Ashoka, unha asociaci\u00f3n internacional sen \u00e1nimo de lucro dedicada a fomentar o emprendemento social."}
{"id": "243750", "revid": "22570", "url": "https://gl.wikipedia.org/wiki?curid=243750", "title": "Gol (hom\u00f3nimos)", "text": ""}
{"id": "243751", "revid": "85894", "url": "https://gl.wikipedia.org/wiki?curid=243751", "title": "Palavea, Elvi\u00f1a, A Coru\u00f1a", "text": "Palavea \u00e9 un lugar da parroquia de Elvi\u00f1a no concello da Coru\u00f1a na comarca da Coru\u00f1a. Segundo o Instituto Galego de Estat\u00edstica, en 2021 ti\u00f1a 1.461 habitantes, dos cales 699 eran homes e 762 eran mulleres.\nCaracter\u00edsticas.\nNo contorno de Palavea existen varios h\u00f3rreos e lavadoiros catalogados.\nNo lugar creouse no s\u00e9culo XX o Grupo Santa Cristina-Palavea, poboado sat\u00e9lite creado por edificios de cinco plantas e cun plano en forma de abano. No seu interior est\u00e1 o mercado de Palavea., onde ten a s\u00faa sede social a asociaci\u00f3n veci\u00f1al Os Nosos Lares de Palavea"}
{"id": "243752", "revid": "89787", "url": "https://gl.wikipedia.org/wiki?curid=243752", "title": "Maria Sibylla Merian", "text": "Maria Sibylla Merian, nada en Frankfurt o 2 de abril de 1647 e finada en \u00c1msterdan o 13 de xaneiro de 1717, foi unha naturalista, exploradora e pintora alem\u00e1, de pais su\u00edzos.\nMalia ser ignorada durante longo tempo, \u00e9 hoxe considerada coma unha das m\u00e1is importantes iniciadoras da entomolox\u00eda moderna, grazas \u00e1s observaci\u00f3ns detalladas e \u00e1 s\u00faa descrici\u00f3n, con ilustraci\u00f3ns propias, da Metamorfose das bolboretas.\nTraxectoria.\nAlema\u00f1a.\nMar\u00eda Sibylla Merian, filla de Matth\u00e4us Merian o vello, gravador en talla doce e editor que se fixo relativamente famoso grazas \u00e1s edici\u00f3ns de \"Teatro Europeo\" (\u2018\u2019Theatrum Europaeum\u2019\u2019) e \"Topograf\u00edas\" (\"Topographien\"). Morreu cando Mar\u00eda Sibylla ti\u00f1a tres anos. A nai, Johanna Sibylla Heim, era a segunda esposa de Matth\u00e4us Merian. M\u00e1is tarde, o seu padrasto, Jakob Marell, co\u00f1ecido polos seus cadros de flores, aprendeulle a pintar, debuxar e gravar. Aos trece anos xa pintaba as s\u00faas primeiras imaxes de insectos e de plantas a partir de modelos que capturaba directamente.\nAos 18 anos, en 1665, Mar\u00eda Sibylla casou cun pintor especializado en arquitectura, Johann Andreas Graff. Logo de dous anos tivo a s\u00faa primeira filla, Johanna Helena, e a familia mudouse a N\u00faremberg. A crenza da \u00e9poca aseguraba que os insectos eran o resultado da \"xeraci\u00f3n espont\u00e1nea na lama en putrescencia\". Esta opini\u00f3n remont\u00e1base a Arist\u00f3teles e levara \u00e1 Igrexa a designar a estes animais coma \"bestas do dia\u00f1o\". Malia existir esta crenza, Maria pregunt\u00e1base como pod\u00edan xurdir as m\u00e1is fermosas bolboretas das eirugas. Estudou a metamorfose, os detalles cris\u00e1lide e as plantas das cales se alimenta a eiruga. Ilustrou as\u00ed todos os estadios do desenvolvemento no seu caderno de bosquexos.\nEste caderno de bosquexos \u00e9 a trama do seu primeiro libro, publicado cando ti\u00f1a 28 anos, en 1675, co nome de \"Novo libro de flores\". Neste s\u00f3 as flores son reproducidas de xeito moi enxe\u00f1oso e detallado. Os dous \u00faltimos volumes do libro public\u00e1ronse en 1677. En 1678 naceu a s\u00faa segunda filla, Dorotha Maria, e un ano m\u00e1is tarde publicou o seu libro \"A eiruga, marabillosa transformaci\u00f3n e estra\u00f1a alimentaci\u00f3n floral\" que \u00e9 a s\u00faa segunda grande obra. Neste libro presenta os distintos estadios de desenvolvemento das distintas especies de bolboretas sobre as plantas das que se alimentan.\nPa\u00edses Baixos.\nEn 1685 Merian separouse do seu home e s mudou ao castelo Waltha (Pa\u00edses Baixos) co seu cu\u00f1ado para morar nunha comuna pietista. O castelo pertenc\u00eda a Cornelis van Sommelsdijk, gobernador do Suriname. Neste local estudou a fauna e flora tropical de Am\u00e9rica do sur e, trala morte do seu cu\u00f1ado un ano despois, instalouse en \u00c1msterdan. P\u00faxose al\u00ed en contacto cuns outros naturalistas e con varios propietarios particulares de \"orangeries\" (pomares de laranxeiras) e paxareiras.\nSuriname.\nEn 1699, con 52 anos, viaxou coa s\u00faa filla m\u00e1is nova ao Suriname. Entusiasmada polas colecci\u00f3ns dos seu amigos escribiu: \nA\u00ednda que amigos e co\u00f1ecidos de Mar\u00eda desaconsell\u00e1rona facer esa viaxe ao Suriname, esta non desleixou o seu proxecto. Para a s\u00faa viaxe, Mari obtivo unha bolsa da cidade de \u00c1msterdan. Dende Paramaribo, a capital do pa\u00eds, as d\u00faas mulleres realizaron numerosas excursi\u00f3ns ao interior do Suriname. Maria describiu todo o que foi descubrindo sobre a metamorfose dos insectos tropicais de Suriname e realizou un gran n\u00famero de debuxos e acuarelas. En 1701 contaxiouse de malaria e tivo que interromper a s\u00faa viaxe tornando a \u00c1msterdan.\nRetorno aos Pa\u00edses Baixos.\nOs seus debuxos e bosquexos serv\u00edronlle de baseamento para realizar un traballo de importancia sobre a fauna e a flora do Suriname. Coa axuda de varios concidad\u00e1ns o editor publicou, logo de tres anos de traballo intensivo, a obra m\u00e1is importante de Maria Sibylla Merian: \"Metamorphosis Insectorum Surinamensium\" ( \"Metamorfose dos insectos do Suriname\"), publicada en \u00c1msterdan en 1705.\nEscribiu sobre este libro:\nPara a realizaci\u00f3n deste traballo non fun \u00e1vida, mais me considerei satisfeita en canto recuperei o que desembolsara. Non reparei en despensas para a execuci\u00f3n desta obra. Fixen gravar as placas por un mestre famoso e escoll\u00edn o mellor papel para achegar ledicia non s\u00f3 aos afeccionados \u00e1 arte sen\u00f3n tam\u00e9n aos afeccionados aos insectos; faime moita ledicia cando escoito que acadei o meu obxectivo e que dou felicidade ao tempo.\nO libro era para a \u00e9poca bastante caro e hab\u00eda poucos compradores, Maria Sibylla Merian non pod\u00eda vivir s\u00f3 grazas \u00e1 s\u00faa pintura. Dedicouse a dar cursos de debuxo e \u00e1 venda de utensilios de pintura e preparaci\u00f3ns a base de plantas e animais de todo tipo de especies.\nMerian, que contaba cunha gran reputaci\u00f3n de naturalista e artista, morreu en 1717 aos 70 anos en \u00c1msterdan. Hab\u00eda dous anos que ti\u00f1a que se desprazar en cadeira de rodas logo dun ataque de apoplex\u00eda. \nNos derradeiros anos do s\u00e9culo XX, o traballo de Maria foi descuberto de novo, restaurado e varias veces honrado. O seu retrato p\u00faxose no billete de 500 marcos alem\u00e1ns e nun selo de 0.40 marcos de 1987. Varias escolas levan o seu nome e en xaneiro de 2005 a vila de Warnam\u00fcnde botou un barco co seu nome pertencente ao Instituto de Investigaci\u00f3n no Mar B\u00e1ltico.\nTraballos.\nO traballo de Merian \u00e9 consider\u00e1bel. Na s\u00faa \u00e9poca era realmente raro que algu\u00e9n se interesase de verdade nos insectos. A metamorfose dos animais era case desco\u00f1ecida. O feito que ela publicase \"A eiruga, marabillosa transformaci\u00f3n e estra\u00f1a alimentaci\u00f3n floral\" en alem\u00e1n f\u00edxoa popular na alta sociedade. Por esa mesma raz\u00f3n, era evitada polos cient\u00edficos do seu tempo, xa que a lingua oficial para a ciencia era o lat\u00edn.\nParalelamente \u00e1 metamorfose, Maria Sibylla Merian describiu tam\u00e9n moitos outros detalles da evoluci\u00f3n e vida dos insectos. Mostrou, por exemplo, que cada eiruga depende dun pequeno n\u00famero de plantas para a s\u00faa alimentaci\u00f3n e que, polo tanto, os ovos eran postos preto desas plantas. Este traballo fixo dela unha das primeiras naturalistas que observou realmente os insectos, o que lle permitiu descubrir moitas cousas sobre o seu desenvolvemento.\nContinuar a s\u00faa pescuda no Suriname foi a s\u00faa maior orixinalidade. Polo xeral os seus contempor\u00e1neos viaxaban \u00e1s colonias para atopar exemplares, facer colecci\u00f3ns e traballar sobre estas ou para instalarse. As viaxes cient\u00edficas eran case desco\u00f1ecidas na \u00e9poca, polo que o proxecto de Maria era tomado como unha excentricidade.\nConseguiu, por\u00e9n, descubrir nas terras de Suriname toda unha serie de animais e plantas completamente novos, coa s\u00faa clasificaci\u00f3n, que representaba con todo luxo de detalles. A s\u00faa clasificaci\u00f3n das bolboretas e avela\u00ed\u00f1as (que ela chamaba bolboretas-capelas e bolboretas-curuxas) \u00e9 v\u00e1lida a\u00ednda hoxe. Utilizou para as plantas os nomes dos indios que importou a Europa:\nVe\u00f1o de crear a primeira clasificaci\u00f3n de todos os insectos con cris\u00e1lide, as capelas que voan polo d\u00eda e as curuxas que voan \u00e1 noite. A segunda clasificaci\u00f3n \u00e9 para os vermes, eirugas, moscas e abellas. Conservei os nomes de plantas, xa que eran utilizados en Am\u00e9rica polos habitantes e os indios.\nOs debuxos de plantas, serpes, ara\u00f1as, iguanas e cole\u00f3pteros tropicais realizados pola s\u00faa man son considerados incluso hoxe en d\u00eda coma obras de arte e coleccionados por afeccionados de todo o mundo. A verba alem\u00e1 \"Vogelspinne\" (migale), literalmente ara\u00f1a-paxaro deriva probabelmente dun dos seus gravados inspirado nun dos bosquexos do Suriname. Este gravado representa unha enorme ara\u00f1a capturando un paxaro (a\u00ednda que non se co\u00f1ecen realmente ara\u00f1as que cacen paxaros)."}
{"id": "243753", "revid": "23204", "url": "https://gl.wikipedia.org/wiki?curid=243753", "title": "Penarredonda, Elvi\u00f1a, A Coru\u00f1a", "text": "Penarredonda \u00e9 un lugar da parroquia de Elvi\u00f1a no concello coru\u00f1\u00e9s da Coru\u00f1a na comarca da Coru\u00f1a. Segundo o Instituto Galego de Estat\u00edstica, en 2021 ti\u00f1a 174 habitantes, dos cales 90 eran homes e 84 eran mulleres.\nO n\u00facleo practicamente desapareceu pola construci\u00f3n de chal\u00e9s e novas v\u00edas.\nPatrimonio.\nEn Penarredonda sit\u00faase a f\u00e1brica de BEGANO-Coca-Cola, edificio inaugurado en 1960 e considerado un dos fitos da arquitectura moderna en Galicia, obra de Andr\u00e9s Fern\u00e1ndez-Albalat Lois e Antonio Tenreiro."}
{"id": "243754", "revid": "23204", "url": "https://gl.wikipedia.org/wiki?curid=243754", "title": "R\u00edo de Quintas, Elvi\u00f1a, A Coru\u00f1a", "text": "R\u00edo de Quintas \u00e9 un lugar da parroquia de Elvi\u00f1a no concello coru\u00f1\u00e9s da Coru\u00f1a na comarca da Coru\u00f1a. Segundo o Instituto Galego de Estat\u00edstica, en 2021 ti\u00f1a 417 habitantes, dos cales 207 eran homes e 210 eran mulleres."}
{"id": "243755", "revid": "85894", "url": "https://gl.wikipedia.org/wiki?curid=243755", "title": "O Birloque, San Cristovo das Vi\u00f1as, A Coru\u00f1a", "text": "O Birloque \u00e9 un lugar da parroquia de San Cristovo das Vi\u00f1as, no concello da Coru\u00f1a. Segundo o padr\u00f3n municipal (INE 2014) ten 206 habitantes (102 homes e 104 mulleres), o que sup\u00f3n unha diminuci\u00f3n en 11 habitantes en relaci\u00f3n ao ano anterior.\nO n\u00facleo est\u00e1 moi transformado, mais a\u00ednda quedan vivendas de planta baixa."}
{"id": "243757", "revid": "56817", "url": "https://gl.wikipedia.org/wiki?curid=243757", "title": "A Cabana, San Cristovo das Vi\u00f1as, A Coru\u00f1a", "text": "A Cabana \u00e9 un lugar da parroquia de San Cristovo das Vi\u00f1as, no concello da Coru\u00f1a. Segundo o padr\u00f3n municipal (INE 2014) ten 1\u00a0037 habitantes (496 homes e 541 mulleres), o que sup\u00f3n unha diminuci\u00f3n en 24 habitantes en relaci\u00f3n ao ano anterior."}
{"id": "243759", "revid": "85894", "url": "https://gl.wikipedia.org/wiki?curid=243759", "title": "O Martinete, San Cristovo das Vi\u00f1as, A Coru\u00f1a", "text": "O Martinete \u00e9 un lugar da parroquia de San Cristovo das Vi\u00f1as, no concello da Coru\u00f1a. Segundo o padr\u00f3n municipal (INE 2014) ten 1.015 habitantes (486 homes e 529 mulleres), o que sup\u00f3n un aumento en 29 habitantes en relaci\u00f3n ao ano anterior.\nPatrimonio.\nNo Martinete cons\u00e9rvase un h\u00f3rreo de tipo berganti\u00f1\u00e1n sen revocar. Sit\u00faase nunha \u00e1rea con forte presi\u00f3n urban\u00edstica."}
{"id": "243760", "revid": "18868", "url": "https://gl.wikipedia.org/wiki?curid=243760", "title": "Maria Sibylla", "text": ""}
{"id": "243761", "revid": "18868", "url": "https://gl.wikipedia.org/wiki?curid=243761", "title": "Anna Maria Sibylla Merian", "text": ""}
{"id": "243762", "revid": "56817", "url": "https://gl.wikipedia.org/wiki?curid=243762", "title": "San Cristovo das Vi\u00f1as, San Cristovo das Vi\u00f1as, A Coru\u00f1a", "text": "San Cristovo das Vi\u00f1as \u00e9 un lugar da parroquia de San Cristovo das Vi\u00f1as, no concello da Coru\u00f1a. Segundo o padr\u00f3n municipal (INE 2014) ten 98 habitantes (50 homes e 48 mulleres), o que sup\u00f3n un aumento nun habitante en relaci\u00f3n ao ano anterior.\nPatrimonio.\nA igrexa de San Cristovo das Vi\u00f1as \u00e9 de 1475, ampliada no s\u00e9culo XVIII."}
{"id": "243763", "revid": "66899", "url": "https://gl.wikipedia.org/wiki?curid=243763", "title": "Someso, San Cristovo das Vi\u00f1as, A Coru\u00f1a", "text": "Someso \u00e9 un lugar da parroquia de San Cristovo das Vi\u00f1as, no concello da Coru\u00f1a. Segundo o padr\u00f3n municipal (INE 2014) ten 535 habitantes (265 homes e 270 mulleres), o que sup\u00f3n un aumento en 61 habitantes en relaci\u00f3n ao ano anterior."}
{"id": "243764", "revid": "25871", "url": "https://gl.wikipedia.org/wiki?curid=243764", "title": "The Walking Dead", "text": "The Walking Dead (\"o morto andante\" ou \"os mortos andantes\" en galego) pode referirse a:"}
{"id": "243765", "revid": "85894", "url": "https://gl.wikipedia.org/wiki?curid=243765", "title": "Nosti\u00e1n, Visma, A Coru\u00f1a", "text": "Nosti\u00e1n \u00e9 un lugar da parroquia de Visma no concello da Coru\u00f1a. Segundo o padr\u00f3n municipal (INE 2014) ten 78 habitantes (36 homes e 42 mulleres), o que non sup\u00f3n ning\u00fan cambio en relaci\u00f3n ao ano anterior."}
{"id": "243766", "revid": "85894", "url": "https://gl.wikipedia.org/wiki?curid=243766", "title": "Penamoa, Visma, A Coru\u00f1a", "text": "Penamoa \u00e9 un lugar da parroquia de Visma no concello da Coru\u00f1a. Segundo o padr\u00f3n municipal (INE 2014) ten 131 habitantes (75 homes e 56 mulleres), o que sup\u00f3n unha diminuci\u00f3n en catro habitantes en relaci\u00f3n ao ano anterior."}
{"id": "243767", "revid": "5968588", "url": "https://gl.wikipedia.org/wiki?curid=243767", "title": "Ram\u00f3n Quint\u00e1ns Vila", "text": "Ram\u00f3n Quint\u00e1ns Vila, nado en 1960, \u00e9 un mestre e pol\u00edtico galego. Foi alcalde de Porto do Son entre 1995 e 2007 polo PSdeG-PSOE, e edil neste municipio dende 1987 ata 2011.\nTraxectoria.\nEn 1982 comeza a ser militante do PSdeG-PSOE, e tralas elecci\u00f3ns municipais de 1987 foi elixido concelleiro en Porto do Son e primeiro tenente de alcalde do municipio. Mantivo estes cargos tralas elecci\u00f3ns de maio de 1991. Tras varios enfrontamentos co ent\u00f3n alcalde Antonio Gonz\u00e1lez Groveiro \u00e9 cesado dos seus cargos en maio de 1992. Posteriormente, tras abandonar todos os seus compa\u00f1eiros na corporaci\u00f3n o PSdeG, quedou como \u00fanico representante desta formaci\u00f3n no sal\u00f3n de plenos sonense.\nFoi elixido candidato \u00e1 alcald\u00eda de Porto do Son polo PSdeG-PSOE para as elecci\u00f3ns de 1995. Tralos comicios do 28 de maio, os resultados posibilitaron a formaci\u00f3n dun goberno de coalici\u00f3n entre socialistas e BNG, sendo Quint\u00e1ns alcalde. Tralos comicios de 1999, foi reelixido, pero encabezando un goberno en minor\u00eda. Nas elecci\u00f3ns de 2003 a candidatura socialista experimentou unha suba de votos e concelleiros, e volveu ser reelixido alcalde, formando goberno cun concelleiro independente. Nese mesmo mandato foi deputado provincial, encarg\u00e1ndose da \u00e1rea de Deportes. Nos comicios de 2007 sufriu unha forte perda de apoio, que xunto \u00e1 negativa da portavoz do BNG de formar goberno cos socialistas, sup\u00faxolle ter que ceder \u00e1 alcald\u00eda \u00f3 PPdeG. A partir de ent\u00f3n, situouse como xefe da oposici\u00f3n sonense.\nEn novembro de 2009 triunfou unha moci\u00f3n de censura presentada polo PSdeG-PSOE e o BNG, trala cal a alcald\u00eda pasou a estar ocupada polo socialista Xo\u00e1n Pastor Rodr\u00edguez, o cal nomeouno concelleiro de cultura. En xaneiro de 2010 foi nomeado coordinador comarcal do PSdeG no Barbanza. En decembro de 2010 anunciou a s\u00faa retirada da pol\u00edtica, desta forma deixou de ser concelleiro tralo remate da lexislatura en xu\u00f1o de 2011, a\u00ednda que continuou como coordinador comarcal dos socialistas ata abril de 2013."}
{"id": "243768", "revid": "89787", "url": "https://gl.wikipedia.org/wiki?curid=243768", "title": "Manuel Tom\u00e9 Pi\u00f1eiro", "text": "Manuel Tom\u00e9 Pi\u00f1eiro, nado en 1974, \u00e9 un pol\u00edtico\u00a0galego do PPdeG. Foi alcalde de Porto do Son entre 2007\u00a0e 2009.\nTraxectoria.\nLicenciado en enxe\u00f1er\u00eda agr\u00f3noma e t\u00e9cnico especialista en medio ambiente, encabezou a candidatura PPdeG como independente nas elecci\u00f3ns municipais de 2007 e foi nomeado alcalde de Porto do Son o 15 de xu\u00f1o\u00a0de 2007, cun goberno en minor\u00eda. Unha moci\u00f3n de censura en 2009 revogouno do posto, co que se nomeou alcalde a Xo\u00e1n Pastor Rodr\u00edguez, do PSdeG-PSOE."}
{"id": "243769", "revid": "5863", "url": "https://gl.wikipedia.org/wiki?curid=243769", "title": "Xo\u00e1n Pastor Rodr\u00edguez", "text": "Xo\u00e1n Pastor Rodr\u00edguez Santamar\u00eda, nado en Xu\u00f1o (Porto do Son) en 1973, \u00e9 un escritor e pol\u00edtico\u00a0galego do PSdeG-PSOE. Foi alcalde de Porto do Son entre 2009\u00a0e 2011.\nTraxectoria.\nLicenciado en Filolox\u00eda Galego-Portuguesa e Filolox\u00eda Hisp\u00e1nica pola Universidade de Santiago de Compostela. Investigador sobre a literatura, ten publicado varios libros sobre escritores da Barbanza. Foi concelleiro en Porto do Son dende o 2003. Foi elixido alcalde de Porto do Son tras unha moci\u00f3n de censura a Manuel Tom\u00e9 Pi\u00f1eiro en 2009."}
{"id": "243770", "revid": "109216", "url": "https://gl.wikipedia.org/wiki?curid=243770", "title": "Loto sagrado", "text": "Nelumbo nucifera a flor de loto \u00e9 unha das d\u00faas especies pertencentes ao x\u00e9nero \"Nelumbo\" . Recibe tam\u00e9n os nomes vulgares de loto sagrado do Nilo, loto sacro ou rosa do Nilo. O termo espec\u00edfico fai referencia aos seus froitos (lat\u00edn: \"nucifer, -a, -um\", que porta noces). \u00c9 sonada a lonxevidade das s\u00faas sementes, que poden xermolar logo de 30 s\u00e9culos. En Galiza s\u00f3 aparece coma ornamental nos encoros dalg\u00fans xard\u00edns.\nDescrici\u00f3n.\n\u00c9 unha herba acu\u00e1tica con rizomas de 10\u201320 m de longo, grosos, ramificados, con numerosos catafilos, profundamente enraizados no fondo dos encoros.\nAs follas son boiantes ou emerxentes, peltadas, glaucas, de limbo orbicular, de (25-)30\u2013100\u00a0cm de di\u00e1metro, glabro, de bordo frecuentemente ondulado, hidr\u00f3fobo; pec\u00edolo normalmente con ac\u00faleos de 1 a 2 m ou m\u00e1is de longo, fistuloso.\nFlores de (1-)16\u201323\u00a0cm de di\u00e1metro, rosa vivo a p\u00e1lido ou brancas, recendentes, con p\u00e9talos c\u00f3ncavos, oblongo-el\u00edpticos a obovados, 5-10 \u00d7 3\u20135\u00a0cm; anteras de 1\u20132\u00a0cm de longo; ped\u00fanculos normalmente con ac\u00faleos, a exceder a altura das follas.\nOs froitos complexos est\u00e1n formados por un recept\u00e1culo elipsoidal, de 5\u201310\u00a0cm de di\u00e1metro, de bordos feblemente engurrados estriados, co \u00e1pice truncado e plano, e as n\u00faculas insertas en fosetas nel. N\u00faculas de 10-20 \u00d7 7\u201313\u00a0mm, ovoides, usualmente m\u00e1is de 1,5 \u00d7 tan longas coma largas.Florea na primavera serodia e ver\u00e1n (usualmente de xu\u00f1o a agosto).\nTam\u00e9n \u00e9 s\u00edmbolo de pureza en Corea, ademais ten a particularidade de medrar incluso na lama; \u00e9 dicir lodo; \u00e9 dicir chega como unha bendici\u00f3n para mellorar unha situaci\u00f3n.\nDistribuci\u00f3n e h\u00e1bitat.\nA especie distrib\u00faese de xeito natural polo sur de Rusia (delta do Volga), Oriente Pr\u00f3ximo (Acerbaix\u00e1n, Ir\u00e1n), Siberia oriental, China, Paquist\u00e1n, But\u00e1n, Nepal, India, Sri Lanka, Xap\u00f3n, Corea, Taiw\u00e1n, Birmania, Tailandia, Vietnam, Indonesia, Malaisia, Filipinas, Nova Guinea e Australia; foi introducida nos Estados Unidos e est\u00e1 naturalizada en parte do sur de Europa (Roman\u00eda) e nord\u00e9s de \u00c1frica (Exipto) dende tempos antigos, onde se cultiva polas s\u00faas sementes comest\u00edbeis ,a sonada \"faba aegyptiaca\" dos romanos. C\u00f3mense tam\u00e9n os rizomas. Brava vexeta en encoros e lagoas, entre 0 e 400 msnm.\nUsos.\nTen un uso moi estendido en xardinaxe para cobertura de tonas de auga, a pesar das s\u00faas flores ef\u00e9meras. Util\u00edzanse numerosos cultivares con diferentes pautas florais. Os rizomas e sementes c\u00f3mense torradas ou cocidas. Tam\u00e9n se usa en menci\u00f1a popular. Consid\u00e9rase planta sacra na India e na China, as\u00ed como o fora no Antigo Exipto.\nArte e simbolismo.\nAs flores do loto, quer pola s\u00faa beleza rechamangueira, quer por xurdir do \"fondo\" das augas te\u00f1en resultado simb\u00f3licas (polo medio da met\u00e1fora, xa for tal met\u00e1fora consciente ou inconsciente) nas relixi\u00f3ns do Antigo Exipto, a India e despois da China.\nNo Antigo Exipto xunto ao escaravello escaravello peloteiro, o f\u00e9nix e o mesmo Sol (\"Re\" ou \"Ra\"), os lotos representan a resurrecci\u00f3n, no caso do loto por emerxer resplandecente dende as profundas augas. Na India o loto chamado en s\u00e1nscrito: \"padma\" quizais tivo inicialmente o mesmo significado que no Antigo Exipto, a tal significado engad\u00eduselle o simbolismo segundo o cal os principais deuses e deusas naceron en padmas ou lotos; o padma hind\u00fa adoita servir de modelo para figurar mandalas ou para figurar aos chacras. Na China, no Xap\u00f3n e en todos os lugares onde o budismo chegou, unha oraci\u00f3n ritual caracter\u00edstica menciona o loto, tal f\u00f3rmula acostuma ser \"mani padme aum\" ( \"om xoia no loto!\").\nAs escolas budistas que emerxeron do culto creado polo monxe xapon\u00e9s Nichiren toman como texto supremo o Sutra do Loto: \u5999\u6cd5\u84ee\u83ef\u7d4c\u3000\"My\u014dh\u014d Renge Ky\u014d\" ou abreviado \u6cd5\u83ef\u7d4c\u3000\"Hokkeky\u014d\", e nas s\u00faas liturxias o mantra m\u00e1is importante recitado reza \u5357\u7121\u5999\u6cd5\u84ee\u83ef\u7d4c \"Namu My\u014dh\u014d Renge Ky\u014d\" (\"Loada sexa a Verdade do Marabilloso Sutra do Loto\")\nPor ese motivo, lotos moi estilizados adoitan aparecer representados en diversos obxectos da arte das culturas revisadas."}
{"id": "243771", "revid": "1131", "url": "https://gl.wikipedia.org/wiki?curid=243771", "title": "Flor de loto", "text": ""}
{"id": "243773", "revid": "1131", "url": "https://gl.wikipedia.org/wiki?curid=243773", "title": "Loto do Nilo", "text": ""}
{"id": "243775", "revid": "23204", "url": "https://gl.wikipedia.org/wiki?curid=243775", "title": "Vitoria (hom\u00f3nimos)", "text": "Vitoria p\u00f3dese referir a:"}
{"id": "243779", "revid": "26995", "url": "https://gl.wikipedia.org/wiki?curid=243779", "title": "Charneco", "text": ""}
{"id": "243780", "revid": "12452", "url": "https://gl.wikipedia.org/wiki?curid=243780", "title": "Pirlo bulebule", "text": ""}
{"id": "243781", "revid": "12452", "url": "https://gl.wikipedia.org/wiki?curid=243781", "title": "Pillara dourada", "text": ""}
{"id": "243782", "revid": "2074", "url": "https://gl.wikipedia.org/wiki?curid=243782", "title": "Namespace", "text": ""}
{"id": "243783", "revid": "98629", "url": "https://gl.wikipedia.org/wiki?curid=243783", "title": "Vitoria rexia", "text": "A vitoria rexia (Victoria amazonica) \u00e9 unha planta acu\u00e1tica da familia das ninf\u00e1ceas, t\u00edpica da rexi\u00f3n amaz\u00f3nica. Pos\u00fae unha gran folla en forma de c\u00edrculo, que fica sobre a tona da auga, e pode chegar a ter at\u00e9 2,5 metros de di\u00e1metro e soportar at\u00e9 40 quilos se fosen ben distribu\u00eddos na s\u00faa superficie.\nDescrici\u00f3n.\nCaracter\u00edzase por ter grandes follas circulares (pratos) de at\u00e9 2,5 metros de di\u00e1metro que boian na tona da auga sobre talos somerxidos que acadan 7 a 8 m de longo.\nA flor, que mide at\u00e9 40 cm de di\u00e1metro, \u00e1brense \u00e1 noiti\u00f1a (a partir das seis da tarde). A flor (a floraci\u00f3n ocorre dende o inicio de marzo at\u00e9 xullo) pode ser branca, lila, roxa, rosa e at\u00e9 amarela , e expelen un recendo nocturno doce semellante ao cheiro do albaricoque, chamada normalmente \"rosa lacustre\", mantense aberta at\u00e9 aproximadamente as nove horas da ma\u00f1\u00e1 do d\u00eda seguinte. No segundo d\u00eda, o da polinizaci\u00f3n, a flor \u00e9 cor de rosa. As\u00ed que as flores se abren, o seu forte cheiro atrae os escaravellos polinizadores (\"cyclocefalo casteneaea\"), que as penetran e nelas fican os ovos. Hoxe existe o control por novas tecnolox\u00edas (fertilizaci\u00f3n e hormonas) co que \u00e9 pos\u00edbel controlar o tama\u00f1o dos pratos (follas), polo que \u00e9 moi usada no paisaxismo urbano tanto en grandes lagos coma en pequenos espellos de auga.\nEtimolox\u00eda.\nAdemais do nome galeguizado de vitoria rexia, no Amazonas co\u00f1\u00e9cese co nome de \"baronesa\".\nAs\u00ed mesmo no seu pa\u00eds de orixe ten outros nomes aut\u00f3ctonos: \"irup\u00e9\" (guaran\u00ed), \"uap\u00e9\", \"aguap\u00e9\" (tup\u00ed), \"aguap\u00e9-ass\u00fa\", \"ja\u00e7an\u00e3\", \"namp\u00e9\", \"forno-de-ja\u00e7an\u00e3\", \"rainha-dos-lagos\", \"milho-d'\u00e1gua\" e \"car\u00e1-d'\u00e1gua\". Os ingleses d\u00e9ronlle o nome Vitoria en homenaxe \u00e1 ra\u00ed\u00f1a, cando o explorador alem\u00e1n ao servizo da Coroa Brit\u00e1nica Robert Hermann Schomburgk levou as s\u00faas sementes para os xard\u00edns do palacio ingl\u00e9s.\nUsos.\nAdemais do uso ornamental en xard\u00edns acu\u00e1ticos, o zume extra\u00eddo das s\u00faas ra\u00edces \u00e9 utilizado polos indios como tintura negra para os cabelos. Tam\u00e9n util\u00edzase como folla sagrada nos rituais da cultura afro-brasileira denomin\u00e1ndose oxibata."}
{"id": "243787", "revid": "1131", "url": "https://gl.wikipedia.org/wiki?curid=243787", "title": "Ambro\u00ed\u00f1o de r\u00edo", "text": ""}
{"id": "243788", "revid": "1131", "url": "https://gl.wikipedia.org/wiki?curid=243788", "title": "Nelumbo nucifera", "text": ""}
{"id": "243789", "revid": "1131", "url": "https://gl.wikipedia.org/wiki?curid=243789", "title": "Victoria amazonica", "text": ""}
{"id": "243790", "revid": "1131", "url": "https://gl.wikipedia.org/wiki?curid=243790", "title": "Nymphaea alba", "text": ""}
{"id": "243792", "revid": "56817", "url": "https://gl.wikipedia.org/wiki?curid=243792", "title": "Petra (hom\u00f3nimos)", "text": ""}
{"id": "243795", "revid": "5863", "url": "https://gl.wikipedia.org/wiki?curid=243795", "title": "Caetra", "text": "Caetra era o nome do escudo empregado polos guerreiros iberos e celtas. A caetra era de forma circular duns 40 a 90\u00a0cm de di\u00e1metro. Suxeit\u00e1base ao corpo do guerreiro cunhas cordas ou tiras de coiro, que pasaban polo ombro e que daban gran mobilidade para combater tanto a p\u00e9 como a cabalo. As formas e decoraci\u00f3ns do escudo ti\u00f1an variaci\u00f3ns e acabados na s\u00faa protecci\u00f3n met\u00e1lica, madeira ou coiro.\nOs galaicos fan a s\u00faa entrada na historia escrita no s\u00e9culo I d.C na \u00e9pica P\u00fanica de Silio It\u00e1lico sobre a Primeira Guerra P\u00fanica dun xeito que a\u00ednda hoxe nos \u00e9 familiar, dous mil anos despois:\nDescrici\u00f3n.\nO escudo ind\u00edxena am\u00f3sase nas estatuas de guerreiros galaicos, coma os de Lesenho (Boticas) ou no castro de Arme\u00e1 (Allariz). "}
{"id": "243797", "revid": "1888", "url": "https://gl.wikipedia.org/wiki?curid=243797", "title": "Xo\u00e1n Pastor Rodr\u00edguez Santamar\u00eda", "text": ""}
{"id": "243800", "revid": "1131", "url": "https://gl.wikipedia.org/wiki?curid=243800", "title": "Pazo de Trasfontao", "text": "O pazo de Trasfontao \u00e9 unha construci\u00f3n se\u00f1orial situada no lugar de Trasfontao, na parroquia de Silleda, no concello do mesmo nome. De estilo barroco, os edificios que o conforman datan do s\u00e9culo XVIII.\nSituado a car\u00f3n da V\u00eda da Prata, est\u00e1 rodeado por un muro dun par de metros de alto. Dentro do recinto, destacan, ademais do propio pazo, o pombal, as\u00ed como a capela, situada ao p\u00e9 da V\u00eda. Alberga distintos escudos de armas de li\u00f1axes como a dos Montenegro, Mosquera ou Oxea. Nas proximidades sit\u00faase unha carballeira con exemplares centenarios.\nEn 2012 pux\u00e9ronse en marcha as obras de rehabilitaci\u00f3n da construci\u00f3n, valoradas en 1,3 mill\u00f3ns de euros."}
{"id": "243802", "revid": "89787", "url": "https://gl.wikipedia.org/wiki?curid=243802", "title": "O tempora, o mores!", "text": "O tempora, o mores! \u00e9 unha locuci\u00f3n latina que significa, literalmente, \"Oh tempos!, oh costumes!\". Esta frase pertence a Cicer\u00f3n e aparece no \"Actionis in C. Verrem Secundae\" e no \"Oratio in L. Catilinam Prima\". O orador, no seu discurso inaugural contra Catilina, deplora a crueldade e a corrupci\u00f3n dos homes da s\u00faa \u00e9poca en comparaci\u00f3n a tempos pasados, onde os costumes e a moralidade non estaban tan corrompidos. Cicer\u00f3n sent\u00edase frustrado porque a pesar de todas as probas recompiladas en contra de Catilina, quen estivera conspirando en contra do senado romano dirixido por Cicer\u00f3n, este a\u00ednda non fora executado.\nCicer\u00f3n fai unha profunda descrici\u00f3n ao longo da historia de Roma, onde demostra que moitos c\u00f3nsules mataron os seus conspiradores con moitas menos probas, como fora o caso do asasinato de Lucio Opimio a Caio Sempronio Graco, baseado unicamente en \"quasdam seditionum suspiciones\" (\"algunhas sospeitas de sedici\u00f3n\").\nEsta expresi\u00f3n \u00e9 moi usada actualmente en numerosos artigos de prensa, onde ou ben se recordan os versos . de Jorge Manrique no sentido de como, ao parecer de cadaqu\u00e9n, calquera tempo pasado foi mellor, ou ben se fai menci\u00f3n ao r\u00e1pido cambio de costumes e usos co paso do tempo."}
{"id": "243804", "revid": "56817", "url": "https://gl.wikipedia.org/wiki?curid=243804", "title": "Paulo Silenciario", "text": "Paulo Silenciario (\"Paulus Silentiarius\", en grego \u03a0\u03b1\u1fe6\u03bb\u03bf\u03c2 \u03a3\u03b9\u03bb\u03b5\u03bd\u03c4\u03b9\u03ac\u03c1\u03b9\u03bf\u03c2) foi un poeta bizantino.\nTraxectoria.\nCiro, seu pai, suponse que foi o \"\u1f00\u03c0\u1f78 \u1f51\u03c0\u03ac\u03c4\u03c9\u03bd\" ou \"consul codicillaris\" que escribiu alg\u00fans \"Epigrammata\" na antolox\u00eda grega . O seu av\u00f3 poder\u00eda ser o Floro \"\u1f00\u03c0\u1f78 \u1f51\u03c0\u03ac\u03c4\u03c9\u03bd\" ou \"consul codicillaris\" que aparece citado en diversas \"Novellae\", e no C\u00f3digo de Xustiniano, pero Fabricius pensa que o av\u00f3 deb\u00eda ser anterior. Probabelmente dos seus devanceiros hab\u00eda herdar o oficio de xefe dos \"silentiarii\" (secretarios da corte).\nObras.\nEscribiu:"}
{"id": "243806", "revid": "2074", "url": "https://gl.wikipedia.org/wiki?curid=243806", "title": "O tempora o mores", "text": ""}
{"id": "243807", "revid": "2074", "url": "https://gl.wikipedia.org/wiki?curid=243807", "title": "O tempora! O mores!", "text": ""}
{"id": "243808", "revid": "98629", "url": "https://gl.wikipedia.org/wiki?curid=243808", "title": "Museo Arqueol\u00f3xico Nacional de Atenas", "text": "O Museo Arqueol\u00f3xico Nacional de Atenas (en ) aloxa moitos dos obxectos arqueol\u00f3xicos m\u00e1is importantes atopados en Grecia dende a prehistoria ata a antig\u00fcidade tard\u00eda. Consid\u00e9rase un dos grandes museos do mundo, cont\u00e9n a mellor colecci\u00f3n de obxectos da antiga Grecia que se pode atopar no mundo. Sit\u00faase no centro de Atenas, no barrio de Eksarhia, a entrada est\u00e1 localizada na Avenida Patission, adxacente ao edificio, tam\u00e9n hist\u00f3rico, que aloxa a Universidade Polit\u00e9cnica Nacional de Atenas.\nEst\u00e1 organizado en cinco temas m\u00e1is ou menos cronol\u00f3xicos: a colecci\u00f3n prehist\u00f3rica (do s\u00e9culo VI aC ao s\u00e9culo XI aC), a colecci\u00f3n de esculturas (s\u00e9culo -VII ao s\u00e9culo -V), a colecci\u00f3n de cer\u00e1micas (s\u00e9culo XI aC \u00e1 Grecia romana), a colecci\u00f3n de bronces, m\u00e1is as colecci\u00f3ns exipcia e do Oriente Pr\u00f3ximo.\nO museo tam\u00e9n alberga unha extensa colecci\u00f3n de fotograf\u00edas, unha biblioteca de investigaci\u00f3n, laboratorios de conservaci\u00f3n dos obxectos en metal, terracota, pedra e materia org\u00e1nica, un laboratorio fotogr\u00e1fico e m\u00e1is un laboratorio qu\u00edmico. O museo acolle tam\u00e9n exposici\u00f3ns temporais. Disp\u00f3n dunha sala de actos, dunha gran tenda e m\u00e1is dunha cafeter\u00eda instalada nun atrio.\nHistoria.\nNo 1827, durante a guerra da independencia grega, a asemblea nacional de Trozen votou o artigo constitucional que prohib\u00eda toda exportaci\u00f3n de antig\u00fcidades. \nNo 1829, a cuarta asemblea nacional reforzou esta prohibici\u00f3n e o novo \"\u03ba\u03c5\u03b2\u03b5\u03c1\u03bd\u03ae\u03c4\u03b7\u03c2\" (gobernador), Ionnis Kapodistrias, tomou disposici\u00f3ns legais para levala a cabo. \nO 21 de outubro de 1829 tam\u00e9n decidiu fundar o primeiro museo nacional arqueol\u00f3xico de Grecia, o cal foi instalado no edificio dun orfanato en Exina. O seu primeiro director principal foi o erudito de Corf\u00fa Andreas Moustoxydis.\nNo 1830 publicouse un primeiro cat\u00e1logo, realizado por L. Kambanis. O museo seguiu o desprazamento da capital e instalouse sucesivamente en Nauplia, despois dende o 1834 en Atenas no \"Hephasteion\", a Torre dos Ventos ou a Biblioteca de Adriano.\nA primeira das leis gregas relativas \u00e1 arqueolox\u00eda, votada en 1834, prev\u00eda a construci\u00f3n dun edificio espec\u00edfico para acoller o \"Museo p\u00fablico central de antig\u00fcidades\", como se decidiu chamalo naquel momento. As\u00ed mesmo, isto tardou bastante, xa que se foron rexeitando os proxectos un tras outro.\nO aumento das colecci\u00f3ns, en gran parte a causa dos traballos das escolas arqueol\u00f3xicas estranxeiras que se encontraban traballando en Grecia, fixo tornar m\u00e1is urxente a construci\u00f3n, que comezou finalmente no 1866.\nEdificio.\nO primeiro museo arqueol\u00f3xico nacional de Atenas creouse polo ministro de Grecia Ioannis Kapodistrias, mediante un concurso arquitect\u00f3nico nacional que se anunciou para a situaci\u00f3n e dese\u00f1o arquitect\u00f3nico do novo museo. A construci\u00f3n comezou no 1866 e rematou en 1889 con fondos do goberno grego, a sociedade arqueol\u00f3xica e a sociedade de Micenas. Os principais benfeitores foron Eleni Tositsa, que doou o terreo en que se situar\u00eda o edificio do museo, e Demetrios e Nikolaos Vernardakis, de San Petersburgo, que doaron unha gran cantidade de di\u00f1eiro para a terminaci\u00f3n do museo.\nO nome inicial do museo foi o de Museo Central, recibindo a s\u00faa actual denominaci\u00f3n no 1881, por orde do ent\u00f3n primeiro ministro de Grecia, Charilaos Trikoupis. No 1887 Valerios Stais, arque\u00f3logo prominente, foi nomeado director do museo.\nDurante a segunda guerra mundial o museo pechou as portas, e as antig\u00fcidades aloxadas no seu interior foron pechadas e enterradas en caixas protectoras coa finalidade de evitar a s\u00faa destruci\u00f3n e/ou saqueo. No 1945 o museo reabriu as portas baixo a direcci\u00f3n de Christos Karouzos.\nNa parte frontal do edificio hai un gran xard\u00edn de estilo neocl\u00e1sico decorado con estatuas.\nConstruci\u00f3n.\nConfiouse a Leo von Klenze un primeiro proxecto no 1834, o arquitecto de Lu\u00eds I de Baviera, pai do rei Otto de Grecia. Von Klenze foi o arquitecto da \"Alte Pinakothek\" de M\u00fanic. Inspirouse nunha parte deste \u00faltimo edificio para a \"Galer\u00eda nacional de escultura\" prevista no \u00e1ngulo sueste do Acr\u00f3pole de Atenas (onde se creou m\u00e1is tarde o museo do Acr\u00f3pole). Pero xulgouse o proxecto como demasiado austero. Von Klenze propuxo un novo edificio, m\u00e1is impo\u00f1ente, que chamou \"Pantecheion\" e que prev\u00eda constru\u00edr sobre o Aghios Athanasios, no Cer\u00e1mico (al\u00ed onde este mesmo arquitecto previra edificar o Pazo Real tempo atr\u00e1s). O proxecto propo\u00f1\u00eda dous edificios asim\u00e9tricos: un rectangular e unha rotonda conectados por un p\u00f3rtico, que deb\u00eda recordar ao Propileo e ao Erecteion da Acr\u00f3pole de Atenas. O custo demasiado elevado do proxecto impediu a s\u00faa realizaci\u00f3n.\nOutros arquitectos europeos propuxeron ent\u00f3n os seus propios proxectos, todos rexeitados. Finalmente, o rei Otto de Grecia organizou unha axuda internacional, o 30 de xu\u00f1o de 1858, revisado pola Academia de Belas Artes de M\u00fanic. Novamente, rexeit\u00e1ronse catorce proxectos en total, presentados ao p\u00fablico en 1871, a\u00ednda que este someteu a plebiscito o proxecto dun arquitecto italiano, Arturo Conti. O rei concedeulle ent\u00f3n a Cruz do Salvador.\nLudwig Lange, profesor de arquitectura da Academia de M\u00fanic e autor do museo de Leipzig, propuxo por iniciativa propia, un novo proxecto: un edificio cadrado, organizado ao redor de dous corpos, cunha columnata na fachada. A ca\u00edda de Otto I e os problemas financeiros do pa\u00eds impediron novamente que o proxecto se levase a cabo e esqueceuse a proposta de Lange. Unha campa\u00f1a de prensa, dende o 1864, ped\u00eda a construci\u00f3n do museo. Creouse un comit\u00e9 para reflexionar dende os planos de Conti. Os de Lange redescubr\u00edronse ent\u00f3n e xulg\u00e1ronse superiores. O 24 de febreiro de 1865, un decreto real de Xurxo I de Grecia decidiu a construci\u00f3n, confiada ao arquitecto Panagiotis Kalkos, dun \"Museo arqueol\u00f3xico nacional\", sobre o Aghios Athanasios, dende os planos de Lange. Os traballos comezaron, pero o sitio, no centro dun dep\u00f3sito arqueol\u00f3xico formulou problemas, e os traballos par\u00e1ronse. Eleni Tositsa ofreceu un terreo, ao lado da Universidade Polit\u00e9cnica Nacional de Atenas, coa finalidade de constru\u00edr o museo. Asinouse un novo decreto real, o 23 de marzo de 1866 e colocouse a primeira pedra o 3 de outubro de 1866 en presenza do soberano, o goberno, os deputados e os membros da Igrexa Ortodoxa Grega.\nA construci\u00f3n atrasouse, as\u00ed mesmo, a causa da morte de P. Kalkos, substitu\u00eddo despois dalg\u00fans problemas de financiamento por Harmodios Vlachos. A parte central da \u00e1 occidental rematouse en 1874. O principal cambio con relaci\u00f3n ao proxecto de Lange era a desaparici\u00f3n da columnata. Contactouse con Theopil Hansen e prop\u00faxoselle proseguir a construci\u00f3n. Negouse: non lle gustaba o proxecto de Lange, polo cal suxeriu empezalo de cero, no sur da Acr\u00f3pole, cun custo de sete mill\u00f3ns de dracmas. O Estado grego negouse. Finalmente, o seu alumno, Ernst Ziller aceptou tomar o relevo. Alterou os plans de Lange e outorgou ao museo o seu aspecto neocl\u00e1sico. Retomou a proposta que presentara para o museo arqueol\u00f3xico de Olimpia: un p\u00f3rtico con catro columnas x\u00f3nicas na fachada e unha a cada lado da porta; d\u00faas galer\u00edas laterais con pilastras cadradas rematas por un p\u00f3rtico cun front\u00f3n baleiro e das estatuas de terracota polo soportal. A \u00e1 meridional completouse en 1885 e a setentrional en 1889. \nComezado no ano 1866, o edificio principal, rematado en 1889 grazas ao financiamento do Estado grego (que dende 1854 reservara sobre o seu presuposto anual a insuficiente suma de 10.000 dracmas), da Sociedade arqueol\u00f3xica de Atenas e de mecenas como Eleni Tositsa que doou o terreo; Dimitrios Bernadakis, un grego que viv\u00eda en San Petersburgo, que doou 200.000 dracmas en 1856 e despois do seu fillo, Nikolaos, que entregou 100.000 francos a comezos dos anos 1870.\nDende os primeiros anos, o museo foi insuficientemente grande como para acoller as colecci\u00f3ns cada vez m\u00e1is abundantes. Realizouse unha primeira ampliaci\u00f3n, dende 1903 ata 1906: engad\u00edronse tres salas, creadas polo arquitecto grego Anast\u00e1sios Metax\u00e1s, cara ao leste, no eixe da entrada principal. Novamente, foi rapidamente insuficiente. Realizouse unha nova extensi\u00f3n, maior esta vez, entre 1932 e 1939, da man do arquitecto grego George Nomikos, sempre cara ao leste. A ampliaci\u00f3n de 1903-1906 foi demolida e substitu\u00edda por un edificio de dous pisos onde foron instaladas as oficinas e os laboratorios, e tam\u00e9n o almac\u00e9n no subterr\u00e1neo. Outorgouse ao museo a s\u00faa organizaci\u00f3n actual, con aproximadamente 8.000 m\u00b2 de exposici\u00f3n.\nPrimeiras presentaci\u00f3ns e renovaci\u00f3n.\nA transferencia das colecci\u00f3ns nacionais comezou dende 1874, ao mesmo tempo que o edificio estaba a\u00ednda en construci\u00f3n. O primeiro ministro, Charilaos Trikoupis, suxeriu no 1881 bautizar definitivamente ao \"Museo Central\" como \"Museo Nacional arqueol\u00f3xico\".\n\u00c1s colecci\u00f3ns xa reunidas en Atenas acheg\u00e1ronse obxectos de todo o pa\u00eds. En 1884, a Sociedade arqueol\u00f3xica de Atenas comezou a transferir as s\u00faas colecci\u00f3ns. O coleccionista grego Ioannis Dimitriou fixo subvenci\u00f3n da s\u00faa colecci\u00f3n de arte exipcia no ano 1890. Outros coleccionistas fixeron o mesmo: Eleni Stathatou, Konstantinos Karapanos e Grigorios Empedoklis. A primeira presentaci\u00f3n das colecci\u00f3ns das antig\u00fcidades levouse a cabo principalmente por Panagiotis Kavvadias, coa axuda de Chr\u00edstos Tso\u00fantas para a prehistoria, e por Velerios Stais para os obxectos pequenos. Coas tem\u00e1ticas de: escultura, cer\u00e1mica, pequenas estatuas en terracota e en bronce, inscrici\u00f3ns (agora desprazadas ao Museo Epigr\u00e1fico de Atenas), a colecci\u00f3n mic\u00e9nica e a exipcia. A medida do museo, relativamente pequeno nos principios do s\u00e9culo XX, fac\u00eda que se acumulasen bastante as colecci\u00f3ns: as estelas, por exemplo, colgaban da parede como cadros.\nDurante a segunda guerra mundial, dispersouse unha gran parte das colecci\u00f3ns para evitar os saqueos: ocultadas debaixo de area nas reservas do museo, baixo as mesmas salas do museo, en fosos cavados para a ocasi\u00f3n, nas caixas do Banco de Grecia ou tam\u00e9n nas grutas da periferia \u00e1tica. Durante a Guerra Civil Grega o edificio sufriu danos polos combates e tam\u00e9n foi empregado como prisi\u00f3n. Foi necesaria unha restauraci\u00f3n do edificio, principalmente do teito. Durante estes traballos, financiados polo plan Marshall, concentrouse unha presentaci\u00f3n reducida das colecci\u00f3ns en dez salas da \u00e1 occidental. A reapertura parcial tivo lugar en 1946 cunha exposici\u00f3n que celebraba o centenario da Escola francesa de Atenas. Seguidamente, o director do museo, Christos Karouzos e a s\u00faa esposa Semni Karouzos reorganizaron as colecci\u00f3ns por unha orde cronol\u00f3xica que cambiou os espazos. O museo abriu novamente, de forma \u00edntegra, en 1964. A colecci\u00f3n exipcia exp\u00faxose novamente a partir do 1994.\nO museo actualmente.\nO museo pechouse do 1 de outubro de 2002 ao 1 de xu\u00f1o de 2004 para unha nova renovaci\u00f3n, a ra\u00edz, en parte, do terremoto de 1999 e tam\u00e9n como preparaci\u00f3n para os xogos Ol\u00edmpicos de ver\u00e1n de 2004. As salas foron abrindo pouco a pouco. Dende xu\u00f1o de 2008, a colecci\u00f3n exipcia \u00e9 visible novamente. Con este motivo, along\u00e1ronse os horarios de apertura, o museo, que pechaba ata ent\u00f3n \u00e1s 15:00, permanece aberto ata as 20:00, co obxectivo de inverter a tendencia \u00e1 baixa das visitas (-25% entre 2007 e 2008), e tam\u00e9n de responder \u00e1s solicitudes das axencias de viaxes que queiran poder mostrar dous lugares ou museos ao d\u00eda aos seus clientes durante unha viaxe organizada.\nO 26 de febreiro de 2009 abr\u00edronse catro salas novas, financiadas pola Uni\u00f3n Europea, dando por rematada esta \u00faltima renovaci\u00f3n. Exp\u00f3\u00f1ense ata 2500 obxectos: \u00eddolos en cer\u00e1mica, xoias en ouro, obxectos de vidro as\u00ed como obxectos chipriotas e a colecci\u00f3n Blastou-Serpieri.\nColecci\u00f3n.\nA colecci\u00f3n do museo est\u00e1 organizada en secci\u00f3ns:\nColecci\u00f3n de prehistoria.\nA colecci\u00f3n de prehistoria est\u00e1 composta por obxectos que datan do neol\u00edtico (6800 -3000 aC), comezos e mediados da idade de bronce (3000 -2000 aC e 2000 a 1700 aC respectivamente), e obxectos clasificados como arte mic\u00e9nica ou cicl\u00e1dica. Os obxectos, organizados de xeito cronol\u00f3xico, proceden de h\u00e1bitats e cemiterios de Grecia continental e das illas do Mar Exeo, os descubrimentos importantes realizados no nord\u00e9s do Exeo.\nDesta \u00e9poca datan os descubrimentos de obxectos de cer\u00e1mica encontrados en importantes asentamentos do neol\u00edtico como Dimini e Sesclo, as\u00ed como cer\u00e1micas que datan do hel\u00e1dico medio, procedentes de Orc\u00f3meno (Beocia), a periferia \u00e1tica e Phthiotis. Tam\u00e9n se mostran alg\u00fans obxectos procedentes da escavaci\u00f3n de Heinrich Schliemann en Troia.\nOs obxectos expostos son sobre todo, obxectos da vida diaria: vasillas, vaixela, ferramentas e xoias. A presentaci\u00f3n \u00e9 cronol\u00f3xica co fin de permitir comprender as evoluci\u00f3ns t\u00e9cnicas, como, por exemplo, a introduci\u00f3n do torno de oleiro. P\u00f3dense ver tam\u00e9n algunhas figuras pequenas masculinas e femininas en arxila.\nColecci\u00f3n de arte cicl\u00e1dica.\nA colecci\u00f3n de arte cicl\u00e1dica cont\u00e9n algunhas das figuras m\u00e1is famosas de m\u00e1rmore encontradas nas illas do Mar Exeo de Delos e Keros. Estas misteriosas representaci\u00f3ns de figuras humanas que se parecen tanto \u00e1 arte moderna e chegaron a inspirar a moitos artistas como Henri Moore proceden de antigos cemiterios das illas do mar Exeo que datan do terceiro milenio antes de Cristo. Tam\u00e9n proceden destas escavaci\u00f3ns diversas ferramentas e colectores de bronce.\nOs descubrimentos de Phylakopi ou Filakopi en Melos pola \"British School at Athens\" son obxecto dunha presentaci\u00f3n particular. O \u00eddolo de Amorg\u00f3s \u00e9 a escultura m\u00e1is grande encontrada: mide 1,50 metros (2800 aC -2300 aC). Esta sala cont\u00e9n tam\u00e9n os m\u00fasicos de frauta e lira procedentes de Keros, tixolas, vasos de m\u00e1rmore e cer\u00e1mica cicl\u00e1dica, as\u00ed como fragmentos dos frescos de Phylakopi.\nColecci\u00f3n de arte mic\u00e9nica.\nA civilizaci\u00f3n minoica est\u00e1 representada no museo con diversos obxectos, entre os que se poden citar vasillas de pedra, bronce e cer\u00e1mica, pequenas figuras, obxectos de marfil, vidro, selos de ouro e aneis procedentes das tumbas de Micenas e outros lugares do Peloponeso (Tirinto na Arg\u00f3lida, Pilos de Mesenia e Vaphio na Laconia). Son especialmente interesantes desta colecci\u00f3n d\u00faas copas de ouro de Vaphio que mostran a escena da captura dun touro do s\u00e9culo -XV descubertas no ano 1889. At\u00f3pase un fragmento dun fresco co\u00f1ecido como a Dama de Micenas, que est\u00e1 considerada como a primeira representaci\u00f3n naturalista de Occidente, datada do s\u00e9culo -XIII. \nDentro da colecci\u00f3n mic\u00e9nica incl\u00faense tam\u00e9n os descubrimentos de Heinrich Schliemann en Micenas no s\u00e9culo XIX. Son de grande interese as m\u00e1scaras funerarias de ouro que cubr\u00edan a cara dos l\u00edderes mic\u00e9nicos enterrados. Pero entre elas, a m\u00e1is famosa \u00e9 a chamada erroneamente a M\u00e1scara de Agamen\u00f3n, remont\u00e1ndose ao s\u00e9culo XVI aC, moldeada a partir da cara do defunto antes do seu enterramento, p\u00f3dese considerala como unha clase de retrato. Na mesma vitrina de exposici\u00f3n at\u00f3pase un pu\u00f1al de bronce damasquinado en ouro e prata, que representa unha escena de caza de felinos.\nTam\u00e9n hai descubrimentos procedentes da cidadela de Micenas, nos que se incl\u00faen relevos, contedores de ouro como a copa de N\u00e9stor, cristal, alabastro, xoias e ferramentas de \u00e1mbar. Tam\u00e9n chama a atenci\u00f3n un grupo de marfil onde aparecen d\u00faas deusas cun neno, unha cabeza pintada de pedra calcaria dunha deusa e m\u00e1is o famoso enxoval do guerreiro, que data do s\u00e9culo -XII.\nColecci\u00f3n de esculturas.\nEscultura arcaica. As esculturas do tempo arcaico (s\u00e9culo -VIII - s\u00e9culo -VI), principalmente dos \"ko\u00faroi\", do tipo m\u00e1is o menos inspirado do Exipto e os x\u00f3ana antigos, figuras de madeira en forma de columna, e as \"kora\u00ed\", unhas estatuas de mulleres novas co peplo.\nAt\u00f3panse no museo o Kour\u00f3s do Sounion, que data do -600, \u00e9 unha estatua colosal votiva, mide m\u00e1is de tres metros de altura e procede da praza do templo de Poseid\u00f3n; o \"ko\u00faros de Milos\" ou o \"ko\u00faros de Volomandra\" en m\u00e1rmore de Paros, d\u00e1 informaci\u00f3n das evoluci\u00f3ns do milenio do s\u00e9culo -VI coa aparici\u00f3n do famoso \"sorriso arcaico\". A estela en honor de Aristion, de Aristocles de Cidonia, que representa un hoplita, ou o \"ko\u00faros de Anavyssos\", descuberta a estatua no 1936 e a base no 1938, os dous datados do -520. O mesmo acontece co \"ko\u00faros de Aristodikos\" (circa -500), descuberto durante a segunda guerra mundial en Keratea.\nEscultura cl\u00e1sica. A escultura cl\u00e1sica acolle o estilo severo, con esculturas procedentes do templo de Afea ao nord\u00e9s de Exina, as\u00ed como pequenos bronces de comezos do s\u00e9culo -V.\nSegundo as interpretaci\u00f3ns, a estatua de bronce do Deus do Cabo Artemision (circa -460) poder\u00eda representar a Zeus ou a Poseid\u00f3n, esgrimindo un raio ou un tridente, atopada no fondo do mar, fronte \u00e1 costa do cabo Artemision ao norte de Eubea, \u00e9 un dos s\u00edmbolos do Museo Nacional Arqueol\u00f3xico de Atenas. \u00c9 un dos raros bronces orixinais do s\u00e9culo -V que poder\u00eda atribu\u00edrse a Calamis.\nUnha copia romana do Apolo Omphalos, atribu\u00eddo a Calamis tam\u00e9n, est\u00e1 visible ao seu lado no museo. Na mesma sala at\u00f3pase tam\u00e9n o disco de Milos (circa -460) e o relevo da Iniciaci\u00f3n (-440 - -430), procedente de Eleusis e representando a Dem\u00e9ter, en compa\u00f1\u00eda de Pers\u00e9fone.\nExp\u00f3\u00f1ense estelas funerarias, datadas principalmente de finais do s\u00e9culo -V. Crese que ao finalizar os traballos do Acr\u00f3pole ter\u00edan quedado libres numerosos artistas que ent\u00f3n se ter\u00edan posto ao servizo dos particulares. As estelas ga\u00f1an en monumentalidade co tempo. As salas expo\u00f1en tam\u00e9n l\u00e9kythos, vasos funerarios brancos como o l\u00e9kythos de Mirrine (circa -420), encontrado baixo a praza Sintagma de Atenas e doado ao museo no 1960, representando a Hermes Psicopompo guiando a Mirrine cara a Aqueronte.\nOutra das estatuas pertencentes ao museo \u00e9 a \"Atenea de Varvak\u00e9ion\", copia romana de escultura criselefantina do Parten\u00f3n, atopada no 1880 preto da escola ateniense do mesmo nome. A \"Ath\u00e9na Lenormant\" tam\u00e9n \u00e9 unha copia (inacabada) en marfil pent\u00e9lico, atopouse preto da \"Pnyx\" e data probablemente do s\u00e9culo I, seguidamente at\u00f3pase o \"Xinete de Artemision \" do -140, atopado nos anos vinte do s\u00e9culo XX en anacos dispersos fronte \u00e1 costa do cabo Artemision en Eubea. O ventre e a cola do cabalo foron restaurados parcialmente, at\u00f3pase gravada sobre a pata dereita do cabalo unha Nike cunha coroa nas mans. Na mesma sala at\u00f3pase a copia romana do s\u00e9culo I, o \"Diad\u00fameno\" orixinal do escultor Policleto do -430. P\u00f3dense ver os elementos de decoraci\u00f3n do templo de Asclepio en Epidauro, onde a \"Vitoria alada\" era a figura central do front\u00f3n.\nAs seguintes salas cons\u00e1granse ao \u00absegundo clasicismo\u00bb, considerado como m\u00e1is dram\u00e1tico, despois da decadencia de Atenas, diante da potencia do reino de Macedonia. At\u00f3panse as estelas funerarias m\u00e1is tard\u00edas como a \"estela de Ilissos ou do cazador\", datada do -340 e atribu\u00edda ao obradoiro de Escopas de Paros, represente un mozo cunha arma cazando cun can e un escravo aos pes. Outra estela, en forma de \"naiskos\", \u00e9 a do guerreiro Aristonautas, datada do -350, e que pola expresi\u00f3n dram\u00e1tica do rostro lembra o traballo de Escopas de Paros, atopada na necr\u00f3pole do Cer\u00e1mico de Atenas. Bronces atopados no fondo do mar, como os efebos: \"O efebo de Marat\u00f3n\" (-330 - -325) asignado \u00e1 escola de Prax\u00edteles pola s\u00faa musculatura e o seu contraposto, tam\u00e9n \"O efebo de Anticitera\" (340 ac).\nEscultura helen\u00edstica e romana. Entre as esculturas helen\u00edsticas at\u00f3panse estatuas monumentais da deusa Temis e o deus Poseid\u00f3n (-130). O famoso grupo de Afrodita e Pan (circa -100), en m\u00e1rmore de Paros, procedente de Delos, en moitas das partes a\u00ednda \u00e9 posible apreciar restos de policrom\u00eda.\n\u00c9 posible contemplar os retratos imperiais de escultura romana, un fragmento dunha estatua ecuestre en bronce de Augusto, unha colecci\u00f3n de pilastras de Hermes e unha serie de bustos de efebos e adestradores que supervisaban os efebos nos ximnasios procedentes do ximnasio de Di\u00f3xenes en Atenas.\nColecci\u00f3n de pequenos bronces.\nUnha boa parte da exposici\u00f3n de pequenos obxectos de bronce procede da colecci\u00f3n \u00abKarapanos\u00bb, froito das escavaci\u00f3ns feitas en Dodona entre 1875 e 1877. Pres\u00e9ntanse obxectos da \u00e9poca xeom\u00e9trica: figuras humanas e de animais, xoias colocadas nunha tumba reconstru\u00edda (s\u00e9culo -IX). Placas votivas e m\u00e1scaras procedentes do santuario de Zeus en Dodona tam\u00e9n est\u00e1n aqu\u00ed, xunto \u00e1s pequenas estatuas do s\u00e9culo -VI e o s\u00e9culo -V: Zeus que sost\u00e9n o raio, unha figura identificada como os Di\u00f3scuros, formando unha parella cunha estatua semellante \u00e1 do Museo do Louvre, un frautista e unha divindade feminina que pode ser Afrodita. O santuario de Olimpia proporcionou a maior\u00eda dos seguintes obxectos: uns plaf\u00f3ns do -600 con aguias, Heracles sobre un centauro e unha deusa dos animais, armas e armaduras e unha cabeza de Zeus (circa -520/-510). Noutra sala est\u00e1n habilitados os descubrimentos feitos sobre a Acr\u00f3pole de Atenas, cunha Atenea Pr\u00f3macos de comezos do s\u00e9culo -V e algunhas criaturas mitol\u00f3xicas. Tam\u00e9n p\u00f3dese ver o \"mecanismo de Anticitera\" (circa -80) que se atopou fronte \u00e1 costa desta illa entre Citera e Creta, con outros obxectos expostos na mesma sala. \u00c9 o m\u00e1is antigo mecanismo de engrenaxe co\u00f1ecido, t\u00e9\u00f1ense propostas numerosas interpretaci\u00f3ns, o museo considera que se trata dun instrumento n\u00e1utico. Unha reconstruci\u00f3n moderna exponse \u00f3 seu car\u00f3n, \u00f3 redor dos fragmentos de orixe.. A estatua helen\u00edstica chamada \u00abdama de K\u00e1limnos\u00bb, que estivera exposta, devolveuse \u00e1 s\u00faa illa de orixe no 1994 e \u00e9 a peza principal do museo local da illa de K\u00e1limnos. \nColecci\u00f3n Santorini: frescos de Thera.\nExp\u00f3\u00f1ense no museo os frescos de policrom\u00eda de Akrotirio (Santorini), vaixelas, armas e ferramentas. Akrotirio destru\u00eduse no seu apoxeo durante o s\u00e9culo -XVI, \u00e9 considerado como unha Pompeia do mar Exeo. Ficou cuberta por unha grosa capa de pumicita de orixe volc\u00e1nica que conserva intactas as casas en pisos. A cidade, naquel momento, estaba baixo a influencia da civilizaci\u00f3n minoica, como se pode apreciar nos motivos decorativos sobre as cer\u00e1micas, frescos e na adopci\u00f3n da escritura \u00abLineal A\u00bb. Os frescos descubr\u00edronse nas escavaci\u00f3ns dos anos 1967-1974 por Spyridon Marinatos. O fresco da \"primavera\" (con flores de azafr\u00e1n e hirund\u00ednidos) cobre as tres paredes, pero o fresco m\u00e1is famoso \u00e9 o chamado dos \"boxeadores\". Pintouse sobre paredes cubertas de xiz h\u00famido, o que permitiu a s\u00faa conservaci\u00f3n. Engad\u00edronse alg\u00fans detalles despois de seco. As cer\u00e1micas son vasos policromados con motivos florais (lirios e azafr\u00e1n) e animais (cabras e golfi\u00f1os), motivos importados do continente ou de Creta.\nCer\u00e1micas.\nAdemais dunha presentaci\u00f3n cronol\u00f3xica das cer\u00e1micas gregas do s\u00e9culo -XI \u00e1 \u00e9poca romana, os obxectos agr\u00fapanse por temas: santuarios importantes, h\u00e1bitos funerarios e a muller e o neno.\nAs cer\u00e1micas \u00e1ticas que van dende o final da \u00e9poca mic\u00e9nica ata a \u00e9poca xeom\u00e9trica permiten ver a desaparici\u00f3n progresiva das decoraci\u00f3ns naturalistas que deixan lugar a formas xeom\u00e9tricas. Os sesenta e oito vasos atopados na tumba chamada \u00abde Isis\u00bb pola figura desta deusa atopada no lugar, en Eleusis, son representativos do per\u00edodo protoxeom\u00e9trico (s\u00e9culo -X) onde os motivos se baseaban s\u00f3 en li\u00f1as, rombos ou c\u00edrculos. Un dos p\u00edsides atopados conti\u00f1a unha substancia branca a base de caol\u00edn, poder\u00eda ter tido unha funci\u00f3n cosm\u00e9tica. No xeom\u00e9trico, a figura humana reaparece, estilizada. Os vasos do \u00abMestre de D\u00edpilon\u00bb (chamados as\u00ed xa que o seu taller estaba \u00f3 car\u00f3n desta porta monumental de Atenas) ou os do \u00abPintor de Hirschfeld\u00bb son exemplares caracter\u00edsticos.\nEst\u00e1 exposta tam\u00e9n a produci\u00f3n de cer\u00e1mica procedente das outras rexi\u00f3ns de Grecia, tam\u00e9n a dos vasos de \u00abestilo oriental\u00bb. P\u00f3dense ver tam\u00e9n vasos cocidos de Tesalia, Santorini ou Chipre. At\u00f3pase gran cantidade de vasos procedentes das illas C\u00edcladas, en xeral de Corinto, Eubea e a periferia da \u00c1tica, presentando as primeiras \u00abfiguras negras\u00bb como a \u00e1nfora do pintor de Nessos (s\u00e9culo -VII).\nDas cer\u00e1micas con \u00abfiguras negras\u00bb exp\u00f3\u00f1ense tres \u00e1nforas (s\u00e9culo -VI) e un cr\u00e1ter do pintor S\u00f3filo, representando a Heracles que se enfronta a Nereo e unha copa que leva a firma de Exequias. P\u00f3dense ver tam\u00e9n placas de madeira pintada (s\u00e9culo -VI) procedente da gruta de Pitsa en Corinto, completamente \u00fanicas, que representan unha procesi\u00f3n feminina. At\u00f3panse as cer\u00e1micas de Beocia (s\u00e9culo -VI), as \u00abcopas de paxaros\u00bb, chamadas as\u00ed polo seu motivo principal dun paxaro coas \u00e1s abertas. Os pequenos obxectos encontrados no santuario de Hera en Argos (s\u00e9culos -VI e -V) mostran a vida diaria do momento. Elementos dos templos de Apolo en Termos, e no de \u00c1rtemis en Laphria, completan esta colecci\u00f3n.\nCoa visita ao museo p\u00f3dese seguir o paso das \u00abfiguras negras\u00bb \u00e1s \u00abfiguras vermellas\u00bb, entre o s\u00e9culo -VI e o s\u00e9culo -V, pode ser que sexa por iniciativa do pintor de And\u00f3cides que traballaba nese momento no Cer\u00e1mico de Atenas. Esta sala exp\u00f3n vasos de Eufronis e Durides e tam\u00e9n rit\u00f3ns con forma de cabeza de \u00abEti\u00f3pico\u00bb. Exponse o p\u00e9lice do pintor de Pan (-470), que representa a Heracles matando a Busiris e tam\u00e9n as cer\u00e1micas co fondo branco (principalmente os lecites). Finalmente, as cer\u00e1micas de figuras vermellas (s\u00e9culos -V e -IV) procedentes da \u00c1tica, Beocia e Corinto e tam\u00e9n cer\u00e1micas do final do s\u00e9culo -IV, policromadas e abundantes en detalles, chamadas do \u00abestilo de Kerch\u00bb de Crimea. As escenas de competici\u00f3ns deportivas adornan as \u00e1nforas \u00e1ticas. P\u00f3dese ver tam\u00e9n un epinetron (obxecto que serve para fiar e que as mulleres colocaban sobre as coxas), \u00e1nforas panatenaicas (empregadas como premio para os vencedores destas competici\u00f3ns) e o en\u00f3coe empregado nas Antesterias (festas en honor a Dioniso).\nColecci\u00f3n de arte do antigo Exipto.\nA colecci\u00f3n de arte do antigo Exipto data dos derradeiros vinte anos do s\u00e9culo XIX. A\u00ednda que \u00e9 importante a doaz\u00f3n do goberno exipcio no 1893, que regalou ao museo nove momias da era dos fara\u00f3ns, a colecci\u00f3n n\u00fatrese principalmente dos artigos de dos doantes: Ioannis Dimitriou (no 1880), natural de Lemnos e Alexandros Rostovic (no 1904). Resumindo: a colecci\u00f3n incl\u00fae m\u00e1is de 6000 obxectos, a\u00ednda que hoxe en d\u00eda s\u00f3 est\u00e1n expostos ao p\u00fablico uns 1100.&lt;ref name=\"A+21/11\"&gt;\"Athens Plus\", 21 de novembro de 2008.&lt;/ref&gt;\nA exhibici\u00f3n ten estatuas, ferramentas, xoias, momias, unha placa corporal de madeira para a momia, unha estatua impresionante de bronce dunha princesa, ovos de paxaro intactos e un pan redondo de 3000 anos de antig\u00fcidade coa pegada dunha dentada. A peza de 70 cent\u00edmetros de altura e cuberta de bronce da princesa sacerdotisa Takushit, que data do -700. Tam\u00e9n \u00e9 posible ver unha estatu de Isis, procedente dun templo de Marat\u00f3n, e os retratos de Madinat al-Fayyum.\nColecci\u00f3n Stathatos.\nA colecci\u00f3n Stathatos recibe o seu nome de Antonis e Eleni Stathatos, doantes dos obxectos que a compo\u00f1en. A colecci\u00f3n est\u00e1 composta por mil obxectos, principalmente xoias e outros obxectos de metal e cer\u00e1mica, dende a metade da Idade de Bronce ata a \u00e9poca posbizantina. As pezas m\u00e1is importantes son as de ouriver\u00eda, procedentes de Kerpenisi e Tesalia, e datan do per\u00edodo helen\u00edstico.\nNovas colecci\u00f3ns.\nRecentemente foron engadidos novos obxectos \u00e1 colecci\u00f3n do museo, entre os cales destaca unha coroa funeraria de ouro que data do s\u00e9culo -IV e unha estatua en m\u00e1rmore e unha figura feminina, do s\u00e9culo -VI. Estes obxectos foron devoltos polo Museo J. Paul Getty a Grecia, no 2007, despois dun litixio de dez anos no cal se demostrou que eran obxectos roubados no seu momento. Un ano antes, e polos mesmos motivos, a Fundaci\u00f3n Los \u00c1ngeles accedeu a devolver unha l\u00e1pida do s\u00e9culo -IV procedente das proximidades de Tebas e un relevo do s\u00e9culo -VI que foi atopado na illa de Tassos.\nBiblioteca arqueol\u00f3xica.\nNo interior do museo tam\u00e9n hai unha biblioteca de 118 anos de antig\u00fcidade, onde hai libros antigos e publicaci\u00f3ns de arte, ciencia e filosof\u00eda. A biblioteca conta con aproximadamente uns 20.000 volumes, inclu\u00edndo edici\u00f3ns raras que poden datar ata do s\u00e9culo XVII. A biblioteca abarca os campos da arqueolox\u00eda, historia, arte, relixi\u00f3ns antigas e filosof\u00eda grega, tam\u00e9n literatura romana e literatura grega antiga. Te\u00f1en un valor moi especial os diarios de diversas escavaci\u00f3ns arqueol\u00f3xicas, entre estes os de Heinrich Schliemann. En xeral, a colecci\u00f3n de libros de arqueolox\u00eda \u00e9 a m\u00e1is importante de toda Grecia.\nA biblioteca foi renovada recentemente con fondos procedentes da Fundaci\u00f3n Alexander S. Onassis, renovaci\u00f3n que foi completada o 26 de maio de 2008. Dende ent\u00f3n, a biblioteca recibe o nome de Alexandre Onassis."}
{"id": "243811", "revid": "89787", "url": "https://gl.wikipedia.org/wiki?curid=243811", "title": "Santa Maria, R\u00edo Grande do Sur", "text": "Santa Maria \u00e9 a quinta cidade do estado brasileiro do R\u00edo Grande do Sur en poboaci\u00f3n total. Ti\u00f1a uns 262 368 habitantes o 2011. A s\u00faa \u00e1rea total \u00e9 de 1.779,556 km\u00b2."}
{"id": "243815", "revid": "89787", "url": "https://gl.wikipedia.org/wiki?curid=243815", "title": "Palma, distrito de Santa Maria", "text": "Palma \u00e9 un dos dez distritos en que se divide a cidade de Santa Maria, no estado brasileiro do R\u00edo Grande do Sur.\nL\u00edmites.\nLim\u00edtase cos distritos de Arroio do S\u00f3, Arroio Grande, Pains, Sede, e, cos municipios de Restinga Seca e Silveira Martins.\nBarrios.\nO distrito est\u00e1 dividido nos seguintes barrios:"}
{"id": "243817", "revid": "89787", "url": "https://gl.wikipedia.org/wiki?curid=243817", "title": "Santo Ant\u00e3o, distrito de Santa Maria", "text": "Santo Ant\u00e3o \u00e9 un dos dez distritos en que se divide a cidade de Santa Maria, no estado brasileiro do R\u00edo Grande do Sur.\nL\u00edmites.\nLim\u00edtase cos distritos de Boca do Monte e Sede, e, cos municipios de Ita\u00e1ra e S\u00e3o Martinho da Serra.\nBarrios.\nO distrito est\u00e1 dividido nos seguintes barrios:"}
{"id": "243818", "revid": "89787", "url": "https://gl.wikipedia.org/wiki?curid=243818", "title": "Boca do Monte, distrito de Santa Maria", "text": "Boca do Monte \u00e9 un dos dez distritos en que se divide a cidade de Santa Maria, no estado brasileiro do R\u00edo Grande do Sur.\nL\u00edmites.\nLim\u00edtase cos distritos de Santo Ant\u00e3o, S\u00e3o Valentim e Sede, e, cos municipios de S\u00e3o Martinho da Serra, S\u00e3o Pedro do Sul e Dilermando de Aguiar.\nBarrios.\nO distrito est\u00e1 dividido nos seguintes barrios:"}
{"id": "243819", "revid": "89787", "url": "https://gl.wikipedia.org/wiki?curid=243819", "title": "Arroio do S\u00f3, distrito de Santa Maria", "text": "Arroio do S\u00f3 \u00e9 un dos dez distritos en que se divide a cidade de Santa Maria, no estado brasileiro do R\u00edo Grande do Sur.\nL\u00edmites.\nLim\u00edtase cos distritos de Pains, Palma, e, Passo do Verde, e, cos municipios de Restinga Seca e Formigueiro.\nBarrios.\nO distrito est\u00e1 dividido nos seguintes barrios:"}
{"id": "243820", "revid": "89787", "url": "https://gl.wikipedia.org/wiki?curid=243820", "title": "Santa Flora, distrito de Santa Maria", "text": "Santa Flora \u00e9 un dos dez distritos en que se divide a cidade de Santa Maria, no estado brasileiro do R\u00edo Grande do Sur.\nL\u00edmites.\nLim\u00edtase cos distritos de Pains, Passo do Verde, S\u00e3o Valentim, e, cos municipios de S\u00e3o Sep\u00e9, S\u00e3o Gabriel e Dilermando de Aguiar.\nBarrios.\nO distrito est\u00e1 dividido nos seguintes barrios:"}
{"id": "243821", "revid": "89787", "url": "https://gl.wikipedia.org/wiki?curid=243821", "title": "Arroio Grande, distrito de Santa Maria", "text": "Arroio Grande \u00e9 un dos dez distritos en que se divide a cidade de Santa Maria, no estado brasileiro do R\u00edo Grande do Sur.\nL\u00edmites.\nLim\u00edtase cos distritos de Palma e Sede, e, cos municipios de Silveira Martins, Julio de Castilhos e Ita\u00e1ra.\nBarrios.\nO distrito est\u00e1 dividido nos seguintes barrios:"}
{"id": "243822", "revid": "89787", "url": "https://gl.wikipedia.org/wiki?curid=243822", "title": "Passo do Verde, distrito de Santa Maria", "text": "Passo do Verde \u00e9 un dos dez distritos en que se divide a cidade de Santa Maria, no estado brasileiro do R\u00edo Grande do Sur.\nL\u00edmites.\nLim\u00edtase cos distritos de Arroio do S\u00f3, Pains, Santa Flora, e, cos municipios de Formigueiro e S\u00e3o Sep\u00e9.\nBarrios.\nO distrito est\u00e1 dividido nos seguintes barrios:"}
{"id": "243823", "revid": "89787", "url": "https://gl.wikipedia.org/wiki?curid=243823", "title": "Pains, distrito de Santa Maria", "text": "Pains \u00e9 un dos dez distritos en que se divide a cidade de Santa Maria, no estado brasileiro do R\u00edo Grande do Sur.\nL\u00edmites.\nLim\u00edtase cos distritos de Arroio do S\u00f3, Palma, Passo do Verde, Santa Flora, S\u00e3o Valentim, Sede.\nBarrios.\nO distrito est\u00e1 dividido nos seguintes barrios:"}
{"id": "243824", "revid": "89787", "url": "https://gl.wikipedia.org/wiki?curid=243824", "title": "S\u00e3o Valentim, distrito de Santa Maria", "text": "S\u00e3o Valentim \u00e9 un dos dez distritos en que se divide a cidade de Santa Maria, no estado brasileiro do R\u00edo Grande do Sur.\nL\u00edmites.\nLim\u00edtase cos distritos de Boca do Monte, Pains, Santa Flora, Sede, e, co municipio de Dilermando de Aguiar.\nBarrios.\nO distrito est\u00e1 dividido nos seguintes barrios:"}
{"id": "243825", "revid": "89787", "url": "https://gl.wikipedia.org/wiki?curid=243825", "title": "Sede, distrito de Santa Maria", "text": "Sede \u00e9 un dos dez distritos en que se divide a cidade de Santa Maria, no estado brasileiro do R\u00edo Grande do Sur.\nL\u00edmites.\nLim\u00edtase cos distritos de Arroio Grande, Boca do Monte, Pains, Palma, Santo Ant\u00e3o, S\u00e3o Valentim, e, co municipio de Itaara.\nBarrios.\nO distrito est\u00e1 dividido nos seguintes barrios:"}
{"id": "243826", "revid": "6279", "url": "https://gl.wikipedia.org/wiki?curid=243826", "title": "Esquerda Unida de Navarra", "text": ""}
{"id": "243828", "revid": "1505", "url": "https://gl.wikipedia.org/wiki?curid=243828", "title": "Alianza Anticomunista Arxentina", "text": ""}
{"id": "243833", "revid": "15490", "url": "https://gl.wikipedia.org/wiki?curid=243833", "title": "Jes\u00fas Veiga", "text": "Jes\u00fas Veiga Sab\u00edn, nado en Mi\u00f1o en 1959, \u00e9 un pol\u00edtico galego do PPdeG\nTraxectoria.\nFoi concelleiro de Mi\u00f1o dende as municipais de 1983. Foi tenente de alcalde con Deogracias Romeu L\u00f3pez e Juan Antonio Maceiras. Accedeu \u00e1 alcald\u00eda de Mi\u00f1o logo da renuncia de Juan Antonio Maceiras en xaneiro de 2013. En 2015 pasou \u00e1 oposici\u00f3n, tras o pacto polo que os seis concelleiros do PP converteron en alcalde a Ricardo S\u00e1nchez Oroza. En xaneiro de 2016 pactou de novo co alcalde e pasou a ser tenente de alcalde ata 2019. En 2019 encabezou de novo a lista do Partido Popular, acadando catro concelleiros, pasando \u00e1 oposici\u00f3n fronte \u00e1 ampla maior\u00eda absoluta do PSdeG, con 9 concelleiros, sendo suplente da portavoz popular. "}
{"id": "243834", "revid": "1888", "url": "https://gl.wikipedia.org/wiki?curid=243834", "title": "Filosof\u00eda escol\u00e1stica", "text": ""}
{"id": "243835", "revid": "1888", "url": "https://gl.wikipedia.org/wiki?curid=243835", "title": "Johannes Duns Scotus", "text": ""}
{"id": "243836", "revid": "18868", "url": "https://gl.wikipedia.org/wiki?curid=243836", "title": "Salgueiro zao", "text": ""}
{"id": "243837", "revid": "18868", "url": "https://gl.wikipedia.org/wiki?curid=243837", "title": "Candea (bot\u00e1nica)", "text": ""}
{"id": "243842", "revid": "56817", "url": "https://gl.wikipedia.org/wiki?curid=243842", "title": "Hemocromatose", "text": "A hemocromatose (do grego \"\u03b1\u1f37\u03bc\u03b1\" \"haima\" 'sangue' e \"\u03c7\u03c1\u03ce\u03bc\u03b1\" \"chr\u00f3ma\" 'cor') \u00e9 unha doenza que afecta ao metabolismo do ferro, provocando unha acumulaci\u00f3n excesiva e prexudicial deste metal nos \u00f3rganos e sistemas do corpo humano. Non ha de confundirse coa hemosiderose, afectaci\u00f3n caracterizada polo exceso de hemosiderina nos tecidos, mais que non chega a producir dano org\u00e1nico alg\u00fan. Cando o dep\u00f3sito de ferro chega a tal punto que ocasiona prexu\u00edzo aos \u00f3rganos nos que se deposita (sobre todo o f\u00edgado), f\u00e1lase de hemocromatose.\nConsit\u00fae unha doenza hereditaria, sendo m\u00e1is com\u00fan na raza cauc\u00e1sica, sobre todo nos habitantes do norte de Europa. A prevalenza \u00e9 de arredor de 1 cada 200-250 persoas nestes pa\u00edses."}
{"id": "243843", "revid": "85894", "url": "https://gl.wikipedia.org/wiki?curid=243843", "title": "O Castro de Ferreira, Ferreira de Pant\u00f3n, Pant\u00f3n", "text": "O Castro de Ferreira \u00e9 unha vila da parroquia de Ferreira de Pant\u00f3n no concello de Pant\u00f3n, na provincia de Lugo. Segundo o padr\u00f3n municipal (INE) en 2012 ti\u00f1a 452 habitantes (222 homes e 230 mulleres), oito m\u00e1is ca en 2011.\nNeste lugar est\u00e1 a casa consistorial do concello de Pant\u00f3n."}
{"id": "243844", "revid": "85894", "url": "https://gl.wikipedia.org/wiki?curid=243844", "title": "Lavandeira, Ferreira de Pant\u00f3n, Pant\u00f3n", "text": "Lavandeira \u00e9 un lugar da parroquia de Ferreira de Pant\u00f3n no concello de Pant\u00f3n, na provincia de Lugo. Segundo o padr\u00f3n municipal (INE) en 2012 ti\u00f1a dez habitantes (seis homes e catro mulleres).\nHistoria.\nEste lugar da parroquia pos\u00fae unha estreita relaci\u00f3n co mosteiro de Santa Mar\u00eda de Ferreira de Pant\u00f3n. Dado que o muro exterior deste templo linda con esta aldea, un gran n\u00famero de habitantes da Lavandeira labraron as terras do mosteiro cisterciense ao estar tan pr\u00f3ximas a elas. Nesta aldea mesmo mo\u00eda un mu\u00ed\u00f1o (agora en ru\u00ednas) no r\u00edo Ferreira."}
{"id": "243845", "revid": "85894", "url": "https://gl.wikipedia.org/wiki?curid=243845", "title": "A Torre, Ferreira de Pant\u00f3n, Pant\u00f3n", "text": "A Torre \u00e9 un lugar da parroquia de Ferreira de Pant\u00f3n no concello de Pant\u00f3n, na provincia de Lugo. Segundo o padr\u00f3n municipal (INE 2012) ten 8 habitantes (4 homes e 4 mulleres), o que sup\u00f3n unha diminuci\u00f3n nun habitante en relaci\u00f3n ao ano anterior."}
{"id": "243846", "revid": "1131", "url": "https://gl.wikipedia.org/wiki?curid=243846", "title": "Santadriao, Ferreira de Pant\u00f3n, Pant\u00f3n", "text": "Santadriao \u00e9 un lugar da parroquia de Ferreira de Pant\u00f3n no concello de Pant\u00f3n, na provincia de Lugo. Segundo o padr\u00f3n municipal (INE 2012) ten 4 habitantes (3 homes e 1 muller).\nA aldea participou no congreso Sant Adri\u00e0: Camins d'Europa celebrado en Sant Adri\u00e0 de Bes\u00f2s en 2003"}
{"id": "243847", "revid": "85894", "url": "https://gl.wikipedia.org/wiki?curid=243847", "title": "A Vila do Mato, Ferreira de Pant\u00f3n, Pant\u00f3n", "text": "A Vila do Mato \u00e9 un lugar da parroquia de Ferreira de Pant\u00f3n no concello de Pant\u00f3n, na provincia de Lugo. Segundo o padr\u00f3n municipal (INE 2012) conta cun habitante (unha muller)."}
{"id": "243848", "revid": "85894", "url": "https://gl.wikipedia.org/wiki?curid=243848", "title": "A Vila do Souto, Ferreira de Pant\u00f3n, Pant\u00f3n", "text": "A Vila do Souto \u00e9 un lugar da parroquia de Ferreira de Pant\u00f3n no concello de Pant\u00f3n, na provincia de Lugo. Segundo o padr\u00f3n municipal (INE 2012) conta 37 habitantes (17 homes e 20 mulleres)."}
{"id": "243849", "revid": "85894", "url": "https://gl.wikipedia.org/wiki?curid=243849", "title": "Os Ramos, Ferreira de Pant\u00f3n, Pant\u00f3n", "text": "Os Ramos \u00e9 un lugar da parroquia de Ferreira de Pant\u00f3n no concello de Pant\u00f3n, na provincia de Lugo. Segundo o padr\u00f3n municipal (INE 2012) conta 5 habitantes (1 home e 4 mulleres)."}
{"id": "243850", "revid": "85894", "url": "https://gl.wikipedia.org/wiki?curid=243850", "title": "Goi\u00e1n, Ferreira de Pant\u00f3n, Pant\u00f3n", "text": "Goi\u00e1n \u00e9 un lugar da parroquia de Ferreira de Pant\u00f3n no concello de Pant\u00f3n, na provincia de Lugo. Segundo o padr\u00f3n municipal (INE 2012) conta 80 habitantes (38 homes e 42 mulleres), o que sup\u00f3n unha diminuci\u00f3n en 4 habitantes en relaci\u00f3n ao ano anterior."}
{"id": "243851", "revid": "56817", "url": "https://gl.wikipedia.org/wiki?curid=243851", "title": "A Capa, Ferreira de Pant\u00f3n, Pant\u00f3n", "text": "A Capa \u00e9 un lugar da parroquia de Ferreira de Pant\u00f3n no concello de Pant\u00f3n, na provincia de Lugo. Segundo o padr\u00f3n municipal (INE 2012) ten 8 habitantes (5 homes e 3 mulleres)."}
{"id": "243852", "revid": "1131", "url": "https://gl.wikipedia.org/wiki?curid=243852", "title": "El Royo", "text": "El Royo \u00e9 un concello espa\u00f1ol\u00a0da provincia de Soria (Castela e Le\u00f3n). A s\u00faa poboaci\u00f3n \u00e9 de 315 habitantes (INE 2012) e ocupa unha superficie de 126,06 km\u00b2."}
{"id": "243855", "revid": "27155", "url": "https://gl.wikipedia.org/wiki?curid=243855", "title": "Carapucha 5'", "text": "En biolox\u00eda molecular, a carapucha 5\u2032, carapucha 5 prima ou caparuza 5\u2032 (moitas veces util\u00edzase a denominaci\u00f3n inglesa 5' cap ou 5'-cap) \u00e9 un nucle\u00f3tido especialmente alterado situado no extremo 5' do ARN mensaxeiro precursor e alg\u00fans outros transcritos primarios atopados en eucariotas. Tam\u00e9n se pode denominar carapucha 7-metilguanosina ou carapucha m7G, carapucha G ARN m7 ou caparuza 5'. O proceso de formaci\u00f3n da carapucha 5' \u00e9 vital para crear ARNm maduro, que pode experimentar despois a s\u00faa traduci\u00f3n a prote\u00ednas. A formaci\u00f3n da carapucha asegura a estabilidade do ARNm durante a traduci\u00f3n, e \u00e9 un proceso moi regulado que ocorre no n\u00facleo celular exclusivamente, polo que os ARNm de mitocondrias e cloroplastos non te\u00f1en carapucha 5'.\nEstrutura da carapucha 5\u2032.\nA carapucha 5\u2032 enc\u00f3ntrase no extremo 5' dunha mo\u00e9cula de ARNm e consiste nunha mol\u00e9cula dun nucle\u00f3tido con guanina unido ao ARNm por medio dun enlace 5\u2032-5\u2032 trifosfato pouco com\u00fan. Esta guanosina \u00e9 metilada \"in vivo\" no nitr\u00f3xeno en posici\u00f3n 7 directamente despois da formaci\u00f3n da carapucha por unha metil transferase, o que crea unha carga positiva en dito nitr\u00f3xeno. Por iso tam\u00e9n se denomina carapucha 7-metilguanosina ou 7-metilguanilato, abreviada m7G.\nPosteriores modificaci\u00f3ns son a posible metilaci\u00f3n dos grupos hidroxilo 2' das d\u00faas primeiras ribosas do extremo 5' do ARNm. A metilaci\u00f3n de ambos os grupos hidroxilo m\u00f3strase no primeiro diagrama.\nA carapucha 5\u2032 par\u00e9cese ao extremo 3' dun ARN (o carbono 5\u2032 da ribosa da carapucha est\u00e1 enlazado, e o 3' non). Isto proporci\u00f3nalle \u00e1 mol\u00e9cula unha significativa resistencia \u00e1s exonucleases 5'.\nAs mol\u00e9culas de ARNm poden perder a s\u00faa carapucha 5' nun proceso chamado \"descarapuchado\" do ARNm ou \"decapping\".\nOs ARNs nucleares pequenos conte\u00f1en carapuchas 5' peculiares. Os ARN nucleares pequenos da clase Sm presentan carapuchas con 5'-trimetilguanosina, mentres que os da clase Lsm te\u00f1en carapuchas con 5'-monometilfosfato.\nFormaci\u00f3n da carapucha.\nO punto de comezo para a formaci\u00f3n da carapucha ou \"carapuchado\" (capping) \u00e9 o extremo 5' inalterado dunha mol\u00e9cula de ARNm. Este presenta un nucle\u00f3tido final unido a tres grupos fosfato polo carbono 5'.\nEncimas implicados.\nO complexo encim\u00e1tico para a adici\u00f3n da carapucha (\"Capping Enzyme Complex\", CEC) necesario para a formaci\u00f3n da carapucha est\u00e1 unido \u00e1 ARN polimerase II antes de que empece a transcrici\u00f3n. Axi\u00f1a que o extremo 5' do novo transcrito emerxe durante a transcrici\u00f3n, os encimas transf\u00edrense a el e empezan a formar a carapucha (este \u00e9 un mecanismo similar ao que se produce na poliadenilaci\u00f3n).\nOs encimas para a formaci\u00f3n da carapucha soamente poden unirse \u00e1 ARN polimerase II asegurando as\u00ed a especificidade para s\u00f3 eses transcritos, que son case exclusivamente ARNm.\nFunci\u00f3n da carapucha 5\u2032.\nA carapucha 5\u2032 ten 4 funci\u00f3ns principais:\nA exportaci\u00f3n nuclear do ARN est\u00e1 regulada polo complexo de uni\u00f3n \u00e1 carapucha (\"cap binding complex\", CBC), que se une exclusivamente aos ARN con carapucha. O CBC \u00e9 reco\u00f1ecido despois polo complexo dos poros nucleares e exportado. Unha vez no citoplasma despois da primeira rolda de traduci\u00f3n do ARNm, o CBC \u00e9 substitu\u00eddo polos factores de transcrici\u00f3n eIF-4E e eIF-4G. Este complexo \u00e9 despois reco\u00f1ecido pola outra maquinaria de iniciaci\u00f3n da traduci\u00f3n inclu\u00eddo o ribosoma.\nA carapucha 5' impide a degradaci\u00f3n do ARN de d\u00faas maneiras. En primeiro lugar, como se mencionou antes, imp\u00eddese a degradaci\u00f3n do ARNm polas exonucleases 5\u2032 porque funcionalmente o extremo 5' con carapucha semella un extremo 3'. En segundo lugar, o CBC e o factor eIF-4E/eIF-4G bloquean o acceso \u00e1 carapucha dos encimas que eliminan a carapucha (\"decapping\"). Isto incrementa a vida media do ARNm, esencial nos eucariotas, xa que o proceso de exportaci\u00f3n leva bastante tempo.\nA eliminaci\u00f3n da carapucha dun ARNm est\u00e1 catalizada por un complexo formado por polo menos Dcp1 e Dcp2, o cal debe competir con eIF-4E para unirse \u00e1 carapucha. As\u00ed, a carapucha 5' \u00e9 un marcador dos ARNm en activa traduci\u00f3n e as c\u00e9lulas util\u00edzano para regular as vidas medias dos ARNm en resposta a novos est\u00edmulos. Os ARNm non desexables env\u00edanse aos corpos P para o seu almacenamento temporal ou para a eliminaci\u00f3n da carapucha, proceso do que non se co\u00f1ecen os detalles.\nO mecanismo da promoci\u00f3n da excisi\u00f3n do intr\u00f3n proximal do extremo 5' non se comprende ben, pero a carapucha 5\u2032 parece formar un bucle arredor do espliceosoma e interacci\u00f3nar con el durante o proceso de splicing, o que promover\u00eda a excisi\u00f3n do intr\u00f3n."}
{"id": "243856", "revid": "27155", "url": "https://gl.wikipedia.org/wiki?curid=243856", "title": "Carapucha 7-metilguanosina", "text": ""}
{"id": "243857", "revid": "27155", "url": "https://gl.wikipedia.org/wiki?curid=243857", "title": "5' cap", "text": ""}
{"id": "243858", "revid": "27155", "url": "https://gl.wikipedia.org/wiki?curid=243858", "title": "Carapucha 5 prima", "text": ""}
{"id": "243859", "revid": "38330", "url": "https://gl.wikipedia.org/wiki?curid=243859", "title": "I Am That", "text": ""}
{"id": "243860", "revid": "2074", "url": "https://gl.wikipedia.org/wiki?curid=243860", "title": "Premio Goya \u00f3 mellor director", "text": ""}
{"id": "243861", "revid": "2074", "url": "https://gl.wikipedia.org/wiki?curid=243861", "title": "Ammiano Marcelino", "text": ""}
{"id": "243863", "revid": "23204", "url": "https://gl.wikipedia.org/wiki?curid=243863", "title": "Patricio Montojo", "text": "Patricio Montojo y Pasar\u00f3n, nado en Ferrol o 7 de setembro de 1839 e finado en Madrid o 30 de setembro de 1917, foi un almirante da Mari\u00f1a espa\u00f1ola c\u00e9lebre pola s\u00faa participaci\u00f3n na batalla de Cavite en 1898, decisiva na guerra hispano-estadounidense. Era fillo do astr\u00f3nomo, matem\u00e1tico e mari\u00f1o militar Saturnino Montojo.\nTraxectoria.\nMontojo estudou na Escola Naval de C\u00e1diz, na que obtivo o t\u00edtulo de Gardamarina en 1855. Cara 1860 chegou a ser subtenente e loitou contra os Moros de Mindanao en Filipinas antes de regresar a Espa\u00f1a en 1864. Montojo combateu no combate de Abtao e na batalla de El Callao baixo as ordes do Almirante Casto M\u00e9ndez N\u00fa\u00f1ez contra o Per\u00fa. Foi ascendido ao rango de capit\u00e1n de nav\u00edo en 1873. Os seus novos deberes inclu\u00edron o comandar varios nav\u00edos de guerra na Estaci\u00f3n naval da Habana, as\u00ed como os do R\u00edo de la Plata.\nMontojo regresou \u00e1s Filipinas de novo como Contraalmirante, servindo como Comandante Xeneral de t\u00f3dalas estaci\u00f3ns navais de Filipinas. Ao estalar a guerra hispano-estadounidense, Montojo estivo ao mando da escuadra espa\u00f1ola que foi destru\u00edda polo Escuadr\u00f3n asi\u00e1tico dos Estados Unidos na batalla de Cavite, o 1 de maio de 1898. Montojo resultou ferido nesta batalla, na que un dos seus fillos tam\u00e9n participou.\nAs forzas navais estadounidenses, baixo as ordes do comodoro George Dewey, venceron a Frota Espa\u00f1ola do Pac\u00edfico na ba\u00eda de Manila, como xa anticipara Montojo que ocorrer\u00eda, onde a maior\u00eda das naves espa\u00f1olas foron afundidas ou obrigadas a renderse. Montojo, para contrarrestar o pouco alcance dos can\u00f3ns dos buques espa\u00f1ois, ordenou sacar da auga algunhas naves e encher os seus can\u00f3ns de metralla pesada para conseguir as\u00ed multiplicar o efecto dos disparos. Contan as cr\u00f3nicas da \u00e9poca que ao ver Montojo a inminencia do fracaso na batalla, mandou queimar e afundir o resto das naves que a\u00ednda se encontraban a flote para impedir que fosen tomadas polos americanos.\nEn setembro de 1898, Montojo foi relevado dos seus deberes e orden\u00f3uselle comparecer ante o Tribunal Militar supremo en Madrid o 1 de novembro de 1898. En marzo de 1899 foi xulgado e encarcerado, a\u00ednda que m\u00e1is tarde, absolto. Entre os seus moitos defensores no consello de guerra encontr\u00e1base o que fora o seu inimigo, o almirante George Dewey. Non obstante, e a pesar da s\u00faa absoluci\u00f3n, Montojo foi dado de baixa da Forza Naval Espa\u00f1ola inxustamente, xa que a perda da colonia de Filipinas era inminente polo estado obsoleto das naves espa\u00f1olas. Montojo fixo saber ao Goberno en varias ocasi\u00f3ns o precario estado da s\u00faa frota, sen recibir resposta en ningunha das ocasi\u00f3ns.\nO Comandante americano George Dewey chegou a reco\u00f1ecer a Montojo que, a pesar da antig\u00fcidade dos barcos espa\u00f1ois, sab\u00eda defenderse moi ben cos poucos medios dos que dispo\u00f1\u00eda.\nGran parte da s\u00faa descendencia, en calquera das s\u00faas ramas, seguira a tradici\u00f3n familiar, chegando a haber entre ela grandes mari\u00f1os e oficiais de terra relevantes en distintas \u00e9pocas da historia de Espa\u00f1a. Na actualidade os descendentes do almirante George Dewey e os do almirante Montojo que seguen coa tradici\u00f3n militar das s\u00faas familias seguen mantendo o trato amig\u00e1bel que estableceran os seus antepasados.\nMarquesados.\n\u00c1 familia Montojo corresp\u00f3ndenlle na actualidade diferentes t\u00edtulos nobiliarios entre os que se encontran os Marquesados da Ensenada, de Almenara, de Casa Montalvo e outros t\u00edtulos como o condado de Areny ou a baron\u00eda de Claret.\nTelegrama do Almirante Montojo.\nTexto do comunicado telegr\u00e1fico que o almirante Montojo enviou ao ministro de Mari\u00f1a, Bermejo, no que da conta da derrota naval de Filipinas:"}
{"id": "243865", "revid": "98629", "url": "https://gl.wikipedia.org/wiki?curid=243865", "title": "Fag\u00e1ceas", "text": "A das fag\u00e1ceas, cientificamente \"Fagaceae\", \u00e9 unha familia de plantas anxiospermas pertencente \u00e1 orde das fagales, que comprede preto de 927 especies co\u00f1ecidas vulgarmente como carballos e especies af\u00edns, casti\u00f1eiros e especies af\u00edns e faias.\nCaracter\u00edsticas xerais.\nAs fag\u00e1ceas son \u00e1rbores e arbustos caducifolios ou perennifolios caracterizados polas s\u00faas follas simples, alternas e con nervadura pinnada, flores unisexuais reunidas de amentos e froitos envolvidos, total ou parcialmente, nun inv\u00f3lucro denominado c\u00fapula, ou calibio. As follas moitas veces son lobuladas e xeralmente est\u00e1n presentes nelas tanto pec\u00edolos como est\u00edpulas. Os froitos carecen de endospermo e enc\u00f3ntranse nunha casca escamosa ou espi\u00f1enta (a c\u00fapula) que pode encerrar, ou non, todas as landras, casta\u00f1as ou os froitos das faias, que poden conter dunha a sete sementes. Nos carballos e especies similares (x\u00e9nero \"Quercus\"), o froito, que xeralmente cont\u00e9n unha soa semente, a landra ou belota, de forma oval e coa casca, na maior\u00eda dos casos, \u00e9 reducida e en forma de cunca. Outros membros da familia te\u00f1en as sementes completamente encerradas (como no caso das casta\u00f1as e dos froitos das faias).\nUtilidade.\nA das fag\u00e1ceas \u00e9 unha des familias de plantas le\u00f1osas m\u00e1is importantes ecoloxicamente no hemisferio norte, xa que os carballos e similares forman a \"columna vertebral\" dos bosques temperados en Europa, Am\u00e9rica do Norte e Asia, e son unha das fontes m\u00e1is importantes de alimento para os animais silvestres e alg\u00fans dom\u00e9sticos (especialmente para o porco), e en moitos casos, tam\u00e9n para os humanos. Ademais son unha importante fonte de madeira e, no caso da sobreira, de cortiza.\nEn Galicia.\nAlgunhas das principais especies arb\u00f3reas de Galicia son fag\u00e1ceas: os diferentes tipos de carballos e similares (inclu\u00edndo o cerqui\u00f1o, a sobreira e a aci\u00f1eira), o casti\u00f1eiro ou a faia. As\u00ed mesmo as principais formaci\u00f3ns arb\u00f3reas do pa\u00eds, como carballeiras, fragas e soutos, est\u00e1n dominados por fag\u00e1ceas.\nTaxonom\u00eda.\nDescrici\u00f3n.\nA familia foi descrita en 1829 polo pol\u00edtico e bot\u00e1nico belga Barth\u00e9lemy Charles Joseph Dumortier, na s\u00faa obra \"Analyse des familles des plantes, avec l'indication de principaux genres qui s\u2019y rattachen\". Tournay: Imprimerie de J. Casterman, a\u00een\u00e9, 104 pp.\nEtimolox\u00eda.\nO nome cient\u00edfico \"Fagacea\" est\u00e1 formado, segundo a norma, pola ra\u00edz \"Fag-\" do nome do seu x\u00e9nero tipo, \"Fagus\", coa adici\u00f3n do sufixo do lat\u00edn cient\u00edfico \"-acea\", propio do nome das familias dos vexetais. \nSin\u00f3nimos.\nAdemais de polo nome actualmente v\u00e1lido a familia co\u00f1eceuse tam\u00e9n polos sin\u00f3nimos:\nNotas taxon\u00f3micas.\n1. A clasificaci\u00f3n que aparece no cadro de \"Clasificaci\u00f3n cient\u00edfica\" est\u00e1 de acordo co cl\u00e1sico sistema de Cronquist (1981), no que Hamamelididae era unha subclase de plantas dicotiled\u00f3neas (Magnoliopsida) dividida en 11 ordes. Por\u00e9n, na actualidade, desde o Sistema de clasificaci\u00f3n filoxen\u00e9tica APG II (2003) esta subclase 'non existe' \u00abporque constit\u00fae un grupo polifil\u00e9tico\u00bb, situaci\u00f3n que se mant\u00e9n no Sistema APG III (2009).\n2. Por outra parte, o x\u00e9nero \"Nothofagus\" hoxe est\u00e1 separado das fag\u00e1ceas, e constit\u00fae por si s\u00f3 a nova familia das notofag\u00e1ceas (\"Nothofagaceae\"). (V\u00e9xase tam\u00e9n \"Filoxenia\" m\u00e1is abaixo).\nX\u00e9neros.\nNa actualidade reco\u00f1\u00e9cense, segundo o Reais Xard\u00edns Bot\u00e1nicos de Kew, dentro da familia os seguintes x\u00e9neros:\nPor\u00e9n o Sistema Integrado de Informaci\u00f3n Taxon\u00f3mica s\u00f3 admite:\nFiloxenia.\nA moderna filoxenia molecular suxire as seguintes relaci\u00f3ns filoxen\u00e9ticas entre os x\u00e9neros:"}
{"id": "243868", "revid": "22570", "url": "https://gl.wikipedia.org/wiki?curid=243868", "title": "Autom\u00f3bil deportivo", "text": "Un autom\u00f3bil deportivo \u00e9 un autom\u00f3bil pequeno, xeralmente para dous pasaxeiros, dese\u00f1ado para circular a altas velocidades. Ao contrario que un autom\u00f3bil de carreiras, un autom\u00f3bil deportivo est\u00e1 pensado para ser conducido na v\u00eda p\u00fablica. Adoita ter mellor aceleraci\u00f3n, velocidade m\u00e1xima, adherencia ao asfalto, e maior sistema de freada que outros autom\u00f3biles, o cal l\u00f3grase mediante motores, freos, suspensi\u00f3n, caixa de cambios, pneum\u00e1ticos, chasis e carrozar\u00eda especiais. As carrozar\u00edas asociadas a un deportivo son cup\u00e9 e cabriol\u00e9.\nTradicionalmente reserv\u00e1base este cualificativo para veh\u00edculos de marcas connotadas, prezos elevados e altas prestaci\u00f3ns; ou ben para veh\u00edculos con motores de alta cilindrada. En atenci\u00f3n estrita \u00e1 s\u00faa definici\u00f3n, d\u00e9bese considerar que existen veh\u00edculos con caracter\u00edsticas deportivas en practicamente todos os segmentos.\nTipos de deportivos.\nExisten distintos tipos de autom\u00f3biles deportivos, que se distinguen segundo as s\u00faas caracter\u00edsticas:\nOutros autom\u00f3biles poden ter caracter\u00edsticas deportivas, pero sen que se utilice propiamente o termo \"autom\u00f3biles deportivos\" para describilos. Neste caso, adoitan ser versi\u00f3ns modificadas de autom\u00f3biles non deportivos. As versi\u00f3ns deportivas derivadas de autom\u00f3biles dos segmentos A, B ou C con carrozar\u00eda hatchback ad\u00f3itanse denominar deportivos pequenos ou tam\u00e9n des\u00edgnanse como compactos deportivos. \u00c1 s\u00faa vez, un derivado dun sed\u00e1n denom\u00ednase sed\u00e1n deportivo."}
{"id": "243869", "revid": "17347", "url": "https://gl.wikipedia.org/wiki?curid=243869", "title": "Torre de Cira", "text": ""}
{"id": "243871", "revid": "1131", "url": "https://gl.wikipedia.org/wiki?curid=243871", "title": "Pontenova", "text": "O top\u00f3nimo galego Pontenova pode referirse a:"}
{"id": "243872", "revid": "5863", "url": "https://gl.wikipedia.org/wiki?curid=243872", "title": "Cabriol\u00e9", "text": "Un cabriol\u00e9 (tam\u00e9n chamado convertible ou spider para os modelos italianos) \u00e9 un tipo de carrozar\u00eda de autom\u00f3bil sen teito ou cuxo teito pode ou ben quitarse ou ben pregarse e gardarse no maleteiro. Este teito, denominado capota, pode ser de vinilo, tea, pl\u00e1stico ou de metal; popularmente ch\u00e1mase cabrio e en ocasi\u00f3ns denom\u00ednase err\u00f3neamente cup\u00e9 debido \u00e1 mercadotecnia que levaron a cabo os fabricantes de autom\u00f3biles cando comezaron a xuntar as denominaci\u00f3ns cup\u00e9-cabriolet para referirse aos convertibeis conformados con teito met\u00e1lico. Practicamente todos os convertibeis te\u00f1en d\u00faas portas laterais, debido a que as aperturas m\u00e1is grandes causar\u00edan problemas estruturais no chasis.\nHistoria.\nAo principio do s\u00e9culo XX o cabriol\u00e9 foi o dese\u00f1o por omisi\u00f3n. Non foi sen\u00f3n ata 1910 que Cadillac introduciu o primeiro autom\u00f3bil de dese\u00f1o pechado. Unha combinaci\u00f3n de motores d\u00e9biles e a percepci\u00f3n de que un autom\u00f3bil as\u00ed dese\u00f1ado asemell\u00e1base a un vag\u00f3n, derivou en que os autom\u00f3biles de teito met\u00e1lico non tivesen moita demanda nese tempo. Ata mediados dos anos vinte, os convertibeis foron os veh\u00edculos m\u00e1is vendidos, xa que a s\u00faa construci\u00f3n, por ent\u00f3n m\u00e1is sinxela que os \"sed\u00e1n\" de carrozar\u00eda pechada, permit\u00edan unha maior facilidade t\u00e9cnica na s\u00faa construci\u00f3n e un prezo m\u00e1is axustado aos \"petos\" da \u00e9poca. M\u00e1is tarde, os convertibeis fabric\u00e1ronse con menos frecuencia, posiblemente debido a unha combinaci\u00f3n de factores, entre eles, unha esixencia do goberno dos Estados Unidos, a mediados dos anos 70, para incrementar a seguridade en caso de envorco, o que fixo dubidar aos fabricantes sobre a s\u00faa venda ante tales restrici\u00f3ns. Nesa d\u00e9cada, o modelo xa case desaparecera e, en 1976, o Cadillac Eldorado foi publicitado como \"O \u00faltimo cabriol\u00e9 de Estados Unidos\". Durante este per\u00edodo de baixa produci\u00f3n de convertibeis, o modelo T-top converteuse nunha alternativa popular aos convertibeis, especialmente nos chamados \"muscle car\". Noutras partes do mundo, Europa, en particular, a produci\u00f3n de convertibeis foi continua, con varios modelos destacados.\nNon foi ata a d\u00e9cada de 1980 que regresaron os convertibeis ao mercado estadounidense, alcanzando a s\u00faa reconsolidaci\u00f3n no gusto da xente co Mazda MX-5, na d\u00e9cada de 1990. A\u00ednda en 2007, a maior parte dos fabricantes de autom\u00f3biles ofrecen modelos convertibeis. Outro caso de cabriol\u00e9 \u00e9 o Ford Galaxie, fabricado en 1966 e un dos seus exemplares, foi obsequiado ao Goberno de Chile, pola Ra\u00ed\u00f1a Isabel II de Inglaterra durante unha visita oficial a Chile. \nRoadster.\nUn autom\u00f3bil deportivo bipraza con carrozar\u00eda cabriol\u00e9 ad\u00f3itase denominar Roadster. Son xeralmente moi lixeiros e de tracci\u00f3n traseira. O termo prov\u00e9n do ingl\u00e9s, e utiliz\u00e1base para describir aos antigos deportivos convertibeis, que dispo\u00f1\u00edan de d\u00faas prazas e un asento pregable para outras d\u00faas persoas aloxado no maleteiro. Nalg\u00fans modelos antigos non exist\u00eda capota algunha, sen\u00f3n que o autom\u00f3bil sempre quedaba ao aire libre e non hab\u00eda portelos laterais. O Jaguar XK ten as caracter\u00edsticas do t\u00edpico roadster ingl\u00e9s. \nCoa crise do petr\u00f3leo da d\u00e9cada de 1970, os deportivos diminu\u00edron as s\u00faas vendas e os roadsters desapareceron. En 1989, a marca xaponesa Mazda reinventou o roadster co seu MX-5.\nOs fabricantes italianos como Alfa Romeo, Fiat e Ferrari designan este tipo de carrocer\u00eda como Spider (ou Spyder). Os alem\u00e1ns adoitan chamalos Speedster e un coche cl\u00e1sico alem\u00e1n que usa esta terminolox\u00eda ling\u00fc\u00edstica vir\u00eda ser o Porsche 356 Speedster. Os termos Spider e Speedster son moi com\u00fans en certas rexi\u00f3ns.\nCabe sinalar que existe unha versi\u00f3n da orixe do nome \"spider\" que se remonta a un tipo de pequena carruaxe de cabalos chamada Sulky do s\u00e9culo XIX popular nos Estados Unidos, moi lixeira, dunha soa banqueta, dotada dunhas b\u00e9stas grandes e moi flexibles que aportaban unha confortable comodidade aos viaxeiros. As enormes rodas que ti\u00f1a confer\u00edanlle un aspecto estra\u00f1o. Unha dama bautizouno enseguida: parece un \"spider\" (ara\u00f1a en ingl\u00e9s).\nTeito targa (\"Targa Top\").\nO Targa Top, tam\u00e9n co\u00f1ecido como o Surrey Top, \u00e9 un tipo de carrozar\u00eda semicabriol\u00e9 de autom\u00f3bil, tr\u00e1tase dunha carrozar\u00eda aberta que disp\u00f3n dunha barra de protecci\u00f3n en caso de accidentes (a mi\u00fado moi ancha), unha fiestra traseira fixa ou desmontable e unha secci\u00f3n do teito entre o parabrisas e a barra de protecci\u00f3n que pode desmontarse con facilidade.\nO nome \"targa\" popularizouse coa introduci\u00f3n do Porsche 911 Targa de 1965, a\u00ednda que o primeiro coche de produci\u00f3n deste tipo foi lanzado realmente cinco anos antes e foi o Triumph TR4 en 1961, que o ofrec\u00eda como opci\u00f3n e comunmente co\u00f1ecido como un \"Surrey Top\". Tam\u00e9n foi utilizado nos Saab Catherina de 1964. O nome targa foi adoptado por Porsche na carreira de Targa Florio na cal competiron.\n\"Open Air\" (\"Open Top\" - \"Rag Top\").\nO \"Open Air\" \u00e9 un tipo de carrozar\u00eda semicabriol\u00e9, conformada por un teito de lona ou vidro removible. Unha caracter\u00edstica deste tipo de carrozar\u00edas \u00e9 que s\u00f3 a parte superior do autom\u00f3bil pode ser desmontada ou pregada ademais que os vidros laterais e traseiros nalg\u00fans casos non poden desmontarse. \u00c9 o caso do Citro\u00ebn C3 Pluriel, Volkswagen Polo e o Renault Twingo."}
{"id": "243875", "revid": "47401", "url": "https://gl.wikipedia.org/wiki?curid=243875", "title": "Straub-Huillet", "text": "Jean-Marie Straub (nado en Metz o 8 de xaneiro de 1933 e finado o 20 de novembro de 2022) e Dani\u00e8le Huillet (nada en Par\u00eds o 1 de maio de 1936 e finada en Cholet o 9 de outubro de 2006), formaron unha parella cinematogr\u00e1fica, dirixindo m\u00e1is de vinte filmes entre 1963 e 2006.\nTraxectoria.\nJean-Marie Straub e Dani\u00e8le Huillet co\u00f1ec\u00e9ronse en 1954 e casaron en 1959, mant\u00e9ndose xuntos at\u00e9 a morte de Dani\u00e8le, mais sen teren descendencia. Malia seren franceses, traballaron especialmente en Alema\u00f1a e Italia, e o seu cinema destaca polo seu estilo rigoroso e de estimulaci\u00f3n intelectual. As s\u00faas pel\u00edculas adoitan ter fontes de inspiraci\u00f3n literarias.\nStraub estivo relacionado coa cinefilia parisiense da \u00e9poca, e foi amigo de Fran\u00e7ois Truffaut. Entre 1954 e 1958 traballou como asistente de directores como Robert Bresson, Abel Gance, Jean Renoir ou Jacques Rivette.\nStraub e Huillet fixeron en 1963 o seu primeiro filme, unha curtametraxe de 18 minutos sobre un texto de Heinrich B\u00f6ll, \"Machorka-Muff\". O seguinte foi \"Nicht vers\u00f6hnt\", de 55 minutos, baseado tam\u00e9n nunha novela de Heinrich B\u00f6ll, cunha mirada moi cr\u00edtica sobre a sociedade, posici\u00f3n que mantiveron de por vida. En 1968 fixeron \"Chronik der Anna Magdalena Bach\", baseada no escrito da muller de Johann Sebastian Bach e con m\u00fasica deste autor. Adaptaron d\u00faas \u00f3peras de Arnold Schoenberg, as\u00ed como a primeira novela de Franz Kafka, \"Amerika\"."}
{"id": "243876", "revid": "1131", "url": "https://gl.wikipedia.org/wiki?curid=243876", "title": "Jordi Bargall\u00f3", "text": ""}
{"id": "243877", "revid": "1131", "url": "https://gl.wikipedia.org/wiki?curid=243877", "title": "Josep Lamas", "text": ""}
{"id": "243878", "revid": "1131", "url": "https://gl.wikipedia.org/wiki?curid=243878", "title": "Eduard Lamas", "text": ""}
{"id": "243879", "revid": "22795", "url": "https://gl.wikipedia.org/wiki?curid=243879", "title": "Monoico", "text": ""}
{"id": "243880", "revid": "12452", "url": "https://gl.wikipedia.org/wiki?curid=243880", "title": "Estraloque", "text": ""}
{"id": "243898", "revid": "98629", "url": "https://gl.wikipedia.org/wiki?curid=243898", "title": "Federico Tapia", "text": "Federico Tapia Segade, nado na Coru\u00f1a o 16 de abril de 1826 e finado na mesma cidade o 2 de setembro de 1891, foi un pol\u00edtico galego. Foi alcalde da Coru\u00f1a entre 1872 e 1873\nTraxectoria.\nFoi alcalde da Coru\u00f1a desde o 1 de febreiro de 1872 at\u00e9 o 24 de agosto de 1873. Durante o seu mandato sucederon dous acontecementos pol\u00edticos de gran relevancia: a visita \u00e1 cidade do rei Amadeu I e a chegada da Primeira Rep\u00fablica Espa\u00f1ola. Foi membro da loxa La Herculina n\u00ba 10.\nFederico Tapia pediu que o seu enterro fose civil, polo que o arcebispo, co apoio do gobernador civil Linares Rivas obrigou a que se realizase no cemiterio civil e que o cortexo f\u00fanebre fose curto. Tras o enterro, ao que asistiron os l\u00edderes republicanos e unha multitude de persoas, tivo lugar unha ruidosa manifestaci\u00f3n.\nReco\u00f1ecementos.\nA cidade da Coru\u00f1a adicoulle unha r\u00faa do Ensanche en 1899. En 1937 a r\u00faa designouse como Hortas de Gar\u00e1s, mais o cambio non chegou a ter efecto."}
{"id": "243899", "revid": "23204", "url": "https://gl.wikipedia.org/wiki?curid=243899", "title": "C\u00e1psula (froito)", "text": "As c\u00e1psulas son froitos secos e dehiscentes (froitos que se abren ao madurar para ceibaren as sementes), compostos por m\u00e1is dun carpelo. De todas as categor\u00edas de froitos, esta \u00e9 a m\u00e1is vari\u00e1bel, tanto no n\u00famero de carpelos como no tipo de dehiscencia. Alg\u00fans autores consideran c\u00e1psulas alguunhas clases de froitos secos, como pixidios, mais outros autores consideran estes como entidades diferentes. F\u00f3rmanse a partir dun ovario s\u00fapero, e a dehiscencia pode adoptar numerosas formas distintas:\nAlgunhas c\u00e1psulas tenden a estoupar ao acadaren a madureza, espallando as sementes pola propia forza do estouro na chamada \"autocoria\".\nOs froitos capsulares est\u00e1n presentes en moitas outras familias bot\u00e1nicas, como Malvaceae, Cucurbitaceae (por exemplo, no caso de \"Luffa operculata\"), Myrtaceae (coma nos eucaliptos), Aristolochiaceae, e moitas outras. Alg\u00fans froitos, como o quiabo e froitos dalg\u00fans hibiscos, son comest\u00edbeis antes da s\u00faa maduraci\u00f3n.\nAd\u00f3itanse confundir as c\u00e1psulas coas noces, como na casta\u00f1a de Par\u00e1 (\"Bertholletia excelsa\") e a casta\u00f1a das bruxas (\"Aesculus hippocastanum\"), mais se diferencian destes froitos por seren dehiscentes."}
{"id": "243900", "revid": "18868", "url": "https://gl.wikipedia.org/wiki?curid=243900", "title": "Papaver somniferum", "text": ""}
{"id": "243901", "revid": "18868", "url": "https://gl.wikipedia.org/wiki?curid=243901", "title": "C\u00e1psula (bot\u00e1nica)", "text": ""}
{"id": "243902", "revid": "18868", "url": "https://gl.wikipedia.org/wiki?curid=243902", "title": "Hyoscyamus niger", "text": ""}
{"id": "243903", "revid": "18868", "url": "https://gl.wikipedia.org/wiki?curid=243903", "title": "Buxus", "text": ""}
{"id": "243904", "revid": "89787", "url": "https://gl.wikipedia.org/wiki?curid=243904", "title": "Antonio Lens Viera", "text": "Antonio Lens Viera, nado en Matanzas (Cuba) en 1847 e finado na Coru\u00f1a o 18 de setembro de 1933, foi un pol\u00edtico galego. Foi alcalde da Coru\u00f1a en dous per\u00edodos, o primeiro entre 1920 e 1921 e o segundo en 1931.\nTraxectoria.\nEstudante de Farmacia en Cuba, chegou \u00e1 Coru\u00f1a e abriu unha farmacia na cidade. Uniuse ao republicanismo fundando un casino republicano. Foi elixido concelleiro e como Tenente de Alcalde creou o gran Mercado coru\u00f1\u00e9s e a Coci\u00f1a Econ\u00f3mica en 1886. Foi alcalde da Coru\u00f1a desde o 1 de abril de 1920 at\u00e9 o 28 de xullo de 1921. En 1931 repetir\u00eda mandato, sendo o primeiro alcalde do per\u00edodo republicano."}
{"id": "243913", "revid": "98629", "url": "https://gl.wikipedia.org/wiki?curid=243913", "title": "Romar\u00eda do Rapaz", "text": "A Romar\u00eda do Rapaz \u00e9 unha festa l\u00fadica para nenos que ten lugar no mes de xu\u00f1o no contorno do Santuario da Saleta, en Siador, no concello pontevedr\u00e9s de Silleda.\nConsiderada \u00fanica a nivel galego e espa\u00f1ol, a s\u00faa primeira edici\u00f3n celebrouse no ano 1989. Nela l\u00e9vanse a cabo obradoiros de manualidades, actividades multiaventura e xogos tradicionais, ademais de actuaci\u00f3ns de magos, pallasos ou agrupaci\u00f3ns musicais. Nese d\u00eda, o contorno do Santuario da Virxe da Saleta, onde tam\u00e9n se celebra a romar\u00eda da Saleta, \u00e9nchese de familias que aproveitan o equipamento existente ao p\u00e9 dos carballos para xantar, merendar ou cear. O acto m\u00e1is importante do d\u00eda \u00e9 o desfile de modelos con traxes elaborados con material de refugallo polos propios nenos e pais.\nEsta apoiada polo Concello de Silleda, a Comunidade de Pais Saletinos e distintas instituci\u00f3ns e colectivos."}
{"id": "243921", "revid": "89787", "url": "https://gl.wikipedia.org/wiki?curid=243921", "title": "Inmunidade humoral", "text": "A inmunidade humoral \u00e9 a parte da inmunidade que est\u00e1 mediada por macromol\u00e9culas (a diferenza da inmunidade mediada por c\u00e9lulas), as cales se encontran nos flu\u00eddos extracelulares e poden ser anticorpos, prote\u00ednas do sistema do complemento ou certos p\u00e9ptidos antimicrobianos. A inmunidade humoral denom\u00ednase as\u00ed porque depende de substancias que se encontran nos humores corporais (flu\u00eddos do corpo).\nO estudo dos compo\u00f1entes moleculares e celulares que comprenden o sistema inmunitario, inclu\u00edndo a s\u00faa funci\u00f3n e interacci\u00f3ns, \u00e9 o obxectivo da inmunolox\u00eda. O sistema inmunitario div\u00eddese en sistema inmunitario innato, m\u00e1is primitivo, e sistema inmunitario adaptativo ou adquirido propio dos vertebrados ; cada un destes sistemas cont\u00e9n compo\u00f1entes humorais e celulares.\nA inmunidade humoral ref\u00edrese \u00e1 produci\u00f3n de anticorpos e os procesos accesorios que a acompa\u00f1an, inclu\u00edndo: a activaci\u00f3n de linfocitos Th2 e da produci\u00f3n de citocinas, formaci\u00f3n de centros xerminais nos ganglios linf\u00e1ticos, cambio de isotipos, maduraci\u00f3n da afinidade e xeraci\u00f3n de c\u00e9lulas de memoria. Tam\u00e9n se refire \u00e1s funci\u00f3ns efectoras dos anticorpos, que incl\u00faen a neutralizaci\u00f3n de pat\u00f3xenos e toxinas, activaci\u00f3n do complemento cl\u00e1sica, e a promoci\u00f3n da fagocitose por opsonizaci\u00f3n e a eliminaci\u00f3n do pat\u00f3xeno.\nHistoria.\nO concepto de inmunidade humoral desenvolveuse ao analizar a actividade antibacteriana de compo\u00f1entes do soro sangu\u00edneo. Consid\u00e9rase que foi Hans Buchner quen desenvolveu a teor\u00eda humoral en inmunidade. En 1890 Buchner describiu as alexinas, ou \u201csunstancias protectoras\u201d, que existen no soro e outros flu\u00eddos corporais e te\u00f1en a capacidade de matar microorganismos. As alexinas, m\u00e1is tarde redefinidas como o \"complemento\" por Paul Ehrlich, eran compo\u00f1entes solubles das respostas inmunitarias innatas que orixinaban unha combinaci\u00f3n de inmunidade celular e humoral, e ti\u00f1an caracter\u00edsticas a cabalo entre a inmunidade innata e a adquirida.\nDespois do descubrimento en 1888 da difteria e o t\u00e9tano, Emil von Behring e Kitasato Shibasabur\u014d mostraron que a enfermidade non ti\u00f1a por que ser causada directamente polos microorganismos. Descubriron que filtrados libres de c\u00e9lulas extra\u00eddos de casos desas enfermidades pod\u00edan causar por si s\u00f3s a enfermidade. En 1890, os filtrados de difteria (m\u00e1is tarde chamados toxinas dift\u00e9ricas) utiliz\u00e1banse para inmunizar animais nun intento de demostrar que o soro inmunizado dos animais tratados cont\u00e9n unha antitoxina, que pod\u00eda neutralizar a actividade da toxina e pod\u00eda transferir inmunidade a animais non inmunizados. En 1897, Paul Ehrlich demostrou que se formaban anticorpos contra as toxinas de plantas ricina e abrina, e propuxo que estes anticorpos son responsables da inmunidade. Ehrlich, xunto con Emil von Behring, desenvolveron a antitoxina dift\u00e9rica, que se converteu no primeiro grande \u00e9xito da inmunoterapia moderna. A presenza e especificidade de anticorpos compatibles converteuse na principal ferramenta para estandarizar o estado de inmunidade e identificar a presenza de infecci\u00f3ns previas.\nSistema do complemento.\nO sistema do complemento \u00e9 unha cascada bioqu\u00edmica do sistema inmunitario innato que axuda a eliminar os pat\u00f3xenos dun organismo. Depende de moitas pequenas prote\u00ednas que funcionan en conxunto para distorsionar as membranas das c\u00e9lulas diana o que causa a cit\u00f3lise. O sistema do complemento consta de m\u00e1is de 35 prote\u00ednas, algunhas solubles e outras unidas \u00e1 c\u00e9lula, 12 das cales est\u00e1n directamente implicadas nas v\u00edas do complemento. O sistema do complemento est\u00e1 implicado tanto en actividades do sistema inmunitario innato coma do adquirido.\nA activaci\u00f3n deste sistema leva \u00e1 cit\u00f3lise, quimiotaxe, opsonizaci\u00f3n, aclaramento inmunitario, inflamaci\u00f3n e \u00e1 marcaxe dos pat\u00f3xenos para a fagocitose. Estas prote\u00ednas supo\u00f1en o 5% da fracci\u00f3n de globulinas do soro sangu\u00edneo. A maior\u00eda destas prote\u00ednas circulan como cim\u00f3xenos, que son inactivos ata que sofren unha clivaxe (corte) proteol\u00edtica.\nO sistema do complemento act\u00edvase por tres v\u00edas bioqu\u00edmicas: a v\u00eda cl\u00e1sica do complemento, a v\u00eda alternativa do complemento, e a v\u00eda da lectina de uni\u00f3n \u00e1 manosa. \nA v\u00eda cl\u00e1sica do complemento require anticorpos para a s\u00faa activaci\u00f3n e \u00e9 unha resposta inmune espec\u00edfica, mentres que a v\u00eda alternativa pode activarse sen a presenza de anticorpos e consid\u00e9rase unha resposta inmune inespec\u00edfica.\nAnticorpos.\nAs inmunoglobulinas son glicoprote\u00ednas da superfamilia das inmunoglobulinas que funcionan un\u00edndose a ant\u00edxenos (anticorpos), polo que os termos inmunoglobulina e anticorpo util\u00edzanse como sin\u00f3nimos. At\u00f3panse no sangue e flu\u00eddos dos tecidos, xunto con moitas secreci\u00f3ns. En estrutura, son prote\u00ednas globulares grandes con forma de Y. Nos mam\u00edferos hai cinco clases de anticorpos: IgA, IgD, IgE, IgG, e IgM. As diferentes clases de inmunoglobulinas difer\u00e9ncianse nas s\u00faas propiedades biol\u00f3xicas e evolucionaron para tratar con ant\u00edxenos diferentes. Os anticorpos sintet\u00edzanse e segr\u00e9ganse nas c\u00e9lulas plasm\u00e1tcas, que son as c\u00e9lulas B activadas do sistema inmunitario.\nO sistema inmunitario adquirido utiliza os anticorpos para identificar e neutralizar part\u00edculas estra\u00f1as que penetren no organismo, como bacterias e virus. Cada anticorpo reco\u00f1ece como diana un \u00fanico ant\u00edxeno espec\u00edfico. Ao unirse aos seus ant\u00edxenos espec\u00edficos, os anticorpos poden causar aglutinaci\u00f3n e precipitaci\u00f3n de produtos anticorpo-ant\u00edxeno, previa \u00e1 fagocitose por macr\u00f3fagos e outras c\u00e9lulas, bloquean os receptores de virus, e estimulan outras respostas inmunitarias, como a v\u00eda do complemento.\nUn exemplo de resposta inmunitaria humoral \u00e9 o rexeitamento de transfusi\u00f3ns de sangue incompatibles. Este tipo de reacci\u00f3n, chamada reacci\u00f3n hemol\u00edtica aguda, orixina a destruci\u00f3n r\u00e1pida (hem\u00f3lise) dos gl\u00f3bulos vermellos do doante polos anticorpos do h\u00f3spede. Os s\u00edntomas son febre, calafr\u00edos, \u00e1s veces con dor nas costas e ouri\u00f1os rosas ou vermellos (hemoglobinuria). A principal complicaci\u00f3n \u00e9 que a hemoglobina liberada pola destruci\u00f3n dos gl\u00f3bulos vermellos pode causar insuficiencia renal aguda. Cos m\u00e9todos de an\u00e1lise actual as transfusi\u00f3ns incompatibles s\u00f3 se poden producir se hai un erro cl\u00ednico na manipulaci\u00f3n das mostras.\nAs c\u00e9lulas B.\nA principal funci\u00f3n das c\u00e9lulas B \u00e9 producir anticorpos contra os ant\u00edxenos solubles. O reco\u00f1ecemento do ant\u00edxeno por parte do linfocito B non \u00e9 o \u00fanico elemento necesario para a activaci\u00f3n das c\u00e9lulas B. Esta activaci\u00f3n consiste nunha combinaci\u00f3n de proliferaci\u00f3n clonal e diferenciaci\u00f3n celular terminal en c\u00e9lula plasm\u00e1tica.\nAs c\u00e9lulas B virxes poden ser activadas dun modo dependente ou independente das c\u00e9lulas T, pero sempre se requiren dous sinais para a activaci\u00f3n.\nA activaci\u00f3n das c\u00e9lulas B depende dun destes tres mecanismos: activaci\u00f3n \"independente de c\u00e9lulas T de tipo 1\" (resposta policlonal), activaci\u00f3n \"independente de c\u00e9lulas T de tipo 2\" (na cal as c\u00e9lulas B maduras responden a estruturas moi repetidas causando enlaces cruzados nos receptores da superficie das c\u00e9lulas B), e activaci\u00f3n dependente de c\u00e9lulas T. Durante a activaci\u00f3n dependente de c\u00e9lulas T, unha c\u00e9lula presentadora de ant\u00edxenos presenta un ant\u00edxeno procesado a unha c\u00e9lula T axudante (Th), o que a deixa \"cebada\" (preparada). Cando unha c\u00e9lula B procesa e presenta o \"mesmo\" ant\u00edxeno \u00e1 \"c\u00e9lula Th cebada\", a c\u00e9lula T libera citocinas que activan a c\u00e9lula B.\nV\u00e9xase tam\u00e9n.\nBibliograf\u00eda.\nMeltzer, S. J. and Charles Norris (1897) The Bactericidal Action of Lymph Taken From the Thoracic Duct of the Dog. (Full Text-pdf) Journal of Experimental Medicine Vol. 2, Issue 6, 701-709."}
{"id": "243923", "revid": "89787", "url": "https://gl.wikipedia.org/wiki?curid=243923", "title": "Salgueiro branco", "text": "O salgueiro branco (Salix alba) \u00e9 unha especie de salgueiro (familia das salic\u00e1ceas) de r\u00e1pido crecemento nativa de Europa e do oeste e centro de Asia. O nome deriva do ton abrancazado do env\u00e9s das s\u00faas follas. Desta especie obtense o \u00e1cido salic\u00edlico usado na menci\u00f1a. \u00c9 unha \u00e1rbore com\u00fan nas ribeiras galegas.\nO vimieiro dourado (\"Salix alba\" 'Vitellina') \u00e9 unha variedade desta \u00e1rbore de p\u00f3las douradas com\u00fan nos prados galegos para tirar os vimes, coma ocorre co vimieiro com\u00fan.\nDescrici\u00f3n.\n\u00c9 unha \u00e1rbore de folla caediza de mediano ou gran tama\u00f1o que pode acadar os 30 m de altura, cun toro que chega ao metro de di\u00e1metro e cunha copa irregular. A casca \u00e9 pardo cinsenta cunhas fendas profundas nos exemplares vellos. Os gomos acostuman ser pardo cinsentos ou pardo verdosos. As follas son m\u00e1is p\u00e1lidas c\u00e1s doutros salgueiros por mor da camada de peluxe que cobre as follas especialmente polo env\u00e9s; son duns 5\u201310\u00a0cm de longo e 0,5-1,5\u00a0cm de largo. As flores prod\u00facense cedo na primavera en candeas, e son polinizadas por insectos. \u00c9 unha especie dioica, con candeas (amentos) masculinase femininas en \u00e1rbores separadas; as candeas masculinas te\u00f1en 4\u20135\u00a0cm de longo, as femininas 3\u20134\u00a0cm de longo durante a polinizaci\u00f3n, along\u00e1ndose cando o froito vai chegando. Na maduraci\u00f3n, a mediados do ver\u00e1n, as candeas femininas comportan numerosas c\u00e1psulas mi\u00fadas duns 4\u00a0mm, con cadans\u00faas numerosas sementi\u00f1as que incorporan unha especie de peluxe abrancazada que facilita o espallamento co vento.\nDistribuci\u00f3n.\n\u00c1chase en zonas temperadas, como o centro e sur de Europa, o norte de \u00c1frica e o oeste asi\u00e1tico, a\u00ednda que, en menor medida, tam\u00e9n se pode ver en Am\u00e9rica do Norte. C\u00f3mpre de lugares h\u00famidos e lameiros, e non atura as temperaturas extremas. \nEn Galiza \u00e9 com\u00fan na beira dos r\u00edos e regueiros de todo o pa\u00eds.\nDoenzas.\nPor mor a que medra axi\u00f1a est\u00e1 exposto a enfermidades que acurtan a s\u00faa vida, como a antracnose, causada polo fungo \"Marssonina salicicola\", e a marca de auga, causada pola bacteria \"Brenneria salicis\". Estas doenzas poden supor un gran problema en leiras de cultivo e en exemplares utilizados coma \u00e1rbores ornamentais.\nUsos.\nA s\u00faa madeira \u00e9 flex\u00edbel e pouco densa, e se emprega para fabricar mistos, entre outros trebellos.\nUsos medicinais.\nHip\u00f3crates escribiu no s\u00e9culo V\u00a0a.\u00a0C. acerca dunha substancia agre extra\u00edda do salgueiro branco e que pod\u00eda calmar as dores e amainar a febre. Os nativos indios americanos xa a usaban antigamente para as dores de cabeza, febres, dores musculares, e reumatismos. M\u00e1is tarde, no ano 1763, o reverendo Edward Stone comprobou que, efectivamente, o salgueiro branco diminu\u00eda a febre. \nA casca do salgueiro branco cont\u00e9n unha substancia chamada salicina, da que se obt\u00e9n o \u00e1cido salic\u00edlico, predecesor da actual aspirina. A salicina reduce a sensaci\u00f3n de dor e, ademais de propiedades analx\u00e9sicas, pos\u00fae propiedades antiinflamatorias, e antipir\u00e9ticas.\nTaxonom\u00eda.\n\"Salix alba\" foi descrita por Carl von Linn\u00e9 e publicada en \"Species Plantarum 2: 1021-1022\", no ano 1753.\nForma h\u00edbridos naturais co salgueiro irto (\"Salix fragilis\"), dando como resultado \"Salix \u00d7 rubens Schrank\".\nUn n\u00famero de salgueiros brancos cultivados e h\u00edbridos foron seleccionados para uso na silvicultura e horticultura:\n\"Salix sepicola\" \n\"Salix leucophora\" \n\"Salix fausta\" \n\"Salix vitellina\" "}
{"id": "243924", "revid": "6279", "url": "https://gl.wikipedia.org/wiki?curid=243924", "title": "Javi Rodr\u00edguez", "text": ""}
{"id": "243926", "revid": "18868", "url": "https://gl.wikipedia.org/wiki?curid=243926", "title": "Salix alba", "text": ""}
{"id": "243928", "revid": "6279", "url": "https://gl.wikipedia.org/wiki?curid=243928", "title": "A Vila do Mato", "text": ""}
{"id": "243930", "revid": "6279", "url": "https://gl.wikipedia.org/wiki?curid=243930", "title": "Goi\u00e1ns de Arriba", "text": ""}
{"id": "243931", "revid": "98629", "url": "https://gl.wikipedia.org/wiki?curid=243931", "title": "\u00c1ngel Senra", "text": "\u00c1ngel Senra Fern\u00e1ndez, nado en Santa Cristina de Barro (Noia) en 1860 e finado na Coru\u00f1a o 2 de abril de 1932, foi un empresario e pol\u00edtico galego. Foi alcalde da Coru\u00f1a en 1931.\nTraxectoria.\nTraballou como aprendiz e despois como operario en Bri\u00f3n, Santiago, Ordes e Oza dos R\u00edos. Estableceu o seu primeiro taller no Burgo. Trasladouse ao Portazgo e de al\u00ed a Monelos, establec\u00e9ndose finalmente na r\u00faa da Alameda da Coru\u00f1a. Pasou despois a San Andr\u00e9s e o Cant\u00f3n Grande, onde instalou a s\u00faa primeira f\u00e1brica de calzado, que trasladou en 1912, a un local edificado nas hortas de Pernas. Durante a primeira guerra mundial subministrou ao ex\u00e9rcito franc\u00e9s. En 1924 montou unha gran f\u00e1brica de calzado na Parromeira. A f\u00e1brica chegou a exportar ata mil pares de zapatos diarios, unha gran parte para pa\u00edses suramericanos.\nMembro da C\u00e1mara de Comercio, Industria e Navegaci\u00f3n da Coru\u00f1a, durante moito tempo foi vicepresidente primeiro. Republicano, foi concelleiro e tenente de alcalde en varias corporaci\u00f3ns. Coa proclamaci\u00f3n da Segunda Rep\u00fablica foi nomeado gobernador civil interino. E o 17 de abril foi elixido, por unanimidade, alcalde da cidade. Mant\u00edvose no cargo ata o 26 de agosto de 1931, cando presentou a s\u00faa dimisi\u00f3n por motivos de sa\u00fade. Faleceu un ano despois."}
{"id": "243932", "revid": "1888", "url": "https://gl.wikipedia.org/wiki?curid=243932", "title": "\u00c1ngel Senra Fern\u00e1ndez", "text": ""}
{"id": "243933", "revid": "6279", "url": "https://gl.wikipedia.org/wiki?curid=243933", "title": "Rocas", "text": ""}
{"id": "243939", "revid": "1888", "url": "https://gl.wikipedia.org/wiki?curid=243939", "title": "Juan Gonz\u00e1lez Rodr\u00edguez", "text": "Juan Gonz\u00e1lez Rodr\u00edguez, nado na Coru\u00f1a o 27 de novembro de 1873 e finado na mesma cidade o 26 de xaneiro de 1960, foi un avogado e pol\u00edtico galego.\nTraxectoria.\nFoi presidente do Casino Republicano da Coru\u00f1a. Foi alcalde da Coru\u00f1a en tres per\u00edodos diferentes. O seu primeiro mandato foi entre 1919 e 1920 e o segundo un ano m\u00e1is tarde. O 26 de marzo de 1930 foi un dos asinantes do Pacto de Lestrobe. Coa chegada da Rep\u00fablica volveu ser elixido alcalde da Coru\u00f1a logo da dimisi\u00f3n de \u00c1ngel Senra Fern\u00e1ndez o 26 de agosto de 1931, permanecendo co cargo ata o 21 de xullo de 1932, cando foi nomeado gobernador civil de Ourense. Continuou no cargo ata o 3 de outubro de 1933 en que pasou ao Goberno civil de Lugo. Afiliado a Izquierda Republicana, volveu ser concelleiro da Coru\u00f1a no per\u00edodo da Fronte Popular.\nVida persoal.\nCasou con Emilia Catoira Touri\u00f1\u00e1n e foi pai de Luciano, Jenaro, Jos\u00e9 Luis, Alfonso e Javier Gonz\u00e1lez Catoira."}
{"id": "243941", "revid": "98629", "url": "https://gl.wikipedia.org/wiki?curid=243941", "title": "David Fern\u00e1ndez Dopico", "text": "David Fern\u00e1ndez Dopico, nado en Sillobre (Fene) o 7 de xu\u00f1o de 1910 e finado no mesmo concello o 19 de outubro de 1989, foi un militar e pol\u00edtico galego.\nTraxectoria.\nOficial de mari\u00f1a do ex\u00e9rcito republicano. Exiliouse en Tunisia onde foi internado nun campo de concentraci\u00f3n. Pasou despois ao campo de Kenchela (Alxeria) en 1941. Militante do Partido comunista. Retornou a Galicia en 1974.\nAfeccionado \u00e1 fotograf\u00eda, realizou imaxes da fuxida dos buques de Cartagena ante a ofensiva franquista o 5 de marzo de 1939 cunha frota de 15 buques, despois de sublevarse contra a oficialidade co almirante Miguel Buiza ao mando. Con estas fotograf\u00eda, o seu fillo montou a exposici\u00f3n A Mari\u00f1a Republicana. David pertenc\u00eda ao destrutor Churruca e algunhas das imaxes mostran \u00e1 tripulaci\u00f3n do buque en diferentes zonas e tarefas entre 1934 e 1935."}
{"id": "243942", "revid": "98629", "url": "https://gl.wikipedia.org/wiki?curid=243942", "title": "Olmo de monta\u00f1a", "text": "O olmo de monta\u00f1a, tam\u00e9n co\u00f1ecido como ulmeiro de monta\u00f1a ou lamigueiro (Ulmus glabra), \u00e9 unha das especies do x\u00e9nero \"Ulmus \" da familia das ulm\u00e1ceas, t\u00edpico das monta\u00f1as de toda Europa. En Galiza hoxe \u00e9 escaso, aparecendo alg\u00fans exemplares nas monta\u00f1as orientais ou nas Fragas do Eume.\nDescrici\u00f3n.\n\u00c9 unha \u00e1rbore grande co toro recto e que pode acadar os 40 metros de altura; a casca \u00e9 m\u00e1is fibrosa ca o do olmo mediterr\u00e1neo (\u2018\u2019Ulmus minor\u2019\u2019), tam\u00e9n presente en Galiza. As follas son estipuladas simples, alternas e caedizas, serradas, moi asim\u00e9tricas na base e longamente acuminadas que presenta frecuentemente un sa\u00ednte a cada lado. As flores, inconspicuas, hermafroditas e ap\u00e9talas, aparecen en grupi\u00f1os de 10-20 antes que as follas, ou sexa a principios da primavera. Os froitos (s\u00e1maras) - que son un elemento importante para a determinaci\u00f3n espec\u00edfica - te\u00f1en forma suborbicular cun tama\u00f1o duns 2,5 por 2\u00a0cm, \u00e1s de bordos lisos e semente en posici\u00f3n central.\nDistribuci\u00f3n.\nEste olmo at\u00f3pase dende a pen\u00ednsula Ib\u00e9rica at\u00e9 o C\u00e1ucaso, os Apeninos, o sur da Breta\u00f1a e Noruega. Na Pen\u00ednsula Ib\u00e9rica medra entre os 1000 e os 1500 metros de altitude distribu\u00edndose polo norte, especialmente nos Pireneos catal\u00e1ns. Tam\u00e9n aparece en Arag\u00f3n, Pa\u00eds Vasco, Cantabria, Asturias e Galiza. En Galiza non \u00e9 moi com\u00fan hoxe en d\u00eda, a\u00ednda que se cre que o foi na antig\u00fcidade, antes da chegada da grafiose e das tallas indiscriminadas da Coroa Espa\u00f1ola na Idade Moderna no Reino de Galiza. \nSubespecies e variedades.\nAlg\u00fans bot\u00e1nicos, en particular Lindquist\n (1931) propuxeron dividir a especie en d\u00faas subespecies:\nPor\u00e9n, hai moita superposici\u00f3n entre as poboaci\u00f3ns nestes trazos e a distinci\u00f3n pode deberse \u00e1 influencia medioambiental, mais que a unha variaci\u00f3n xen\u00e9tica; as subespecies non son aceptadas por, entre outros, \"Flora Europaea\" e \"Flora Ib\u00e9rica\".\nPreto de 40 cultivares t\u00e9\u00f1ense logrado a\u00ednda que moitas, ao menos 30, probabelmente se te\u00f1an perdido para o cultivo como consecuencia da grafiose e outros factores. Entre eles c\u00f3mpre citar dous con p\u00f3las penduradas:"}
{"id": "243944", "revid": "12452", "url": "https://gl.wikipedia.org/wiki?curid=243944", "title": "Ulmus glabra", "text": ""}
{"id": "243945", "revid": "6279", "url": "https://gl.wikipedia.org/wiki?curid=243945", "title": "A Torre de Rouz\u00f3s", "text": ""}
{"id": "243948", "revid": "6279", "url": "https://gl.wikipedia.org/wiki?curid=243948", "title": "Torre Pacheco", "text": ""}
{"id": "243952", "revid": "1987", "url": "https://gl.wikipedia.org/wiki?curid=243952", "title": "Chao Meng-Fu", "text": "Chao Meng-Fu \u00e9 un cr\u00e1ter de impacto de 128 quil\u00f3metros de di\u00e1metro que est\u00e1 situado no polo sur do planeta Mercurio, o cr\u00e1ter recibiu o seu nome en honra \u00f3 pintor chin\u00e9s Zhao Mengfu (1254\u20131322). Debido \u00e1 s\u00faa situaci\u00f3n, moi preto do centro do polo sur de Mercurio (exactamente nas coordenadas 87,85\u00b0 S 133,19\u00b0 O) e a pequena inclinaci\u00f3n do planeta, estimouse que o 40% do cr\u00e1ter est\u00e1 permanentemente \u00e1s escuras. Este feito est\u00e1 relacionado tam\u00e9n cos \"brillantes ecos\" de radar recibidos dende o cr\u00e1ter, que leva a pensar \u00f3s cient\u00edficos que hai grandes cantidades de xeo ou compostos vol\u00e1tiles dentro do cr\u00e1ter, estes xeos estar\u00edan protexidos da sublimaci\u00f3n por un baleiro case absoluto a unhas temperaturas moi fr\u00edas e constantes, en torno \u00f3s -171\u00a0\u00b0C.\nEvidencias por radar da existencia de xeo.\nEstudos con radar nos que estaban involucrados os observatorios de Arecibo (Porto Rico), o Goldstone (California, Estados Unidos), e o Very Large Array (Novo M\u00e9xico, Estados Unidos) detectaron preto dunhas 20 \u00e1reas con alta refractividade, a meirande parte en latitudes polares. Moitas destas \u00e1reas coinciden con cr\u00e1teres fotografados pola sonda Mariner 10, inclu\u00edndo a \u00e1rea de refractividade observada m\u00e1is grande, que est\u00e1 no polo sur e que corresponde \u00f3 cr\u00e1ter Chao Meng-Fu.\nA luminosidade e o tipo de polarizaci\u00f3n das reflexi\u00f3ns de radar deste cr\u00e1ter son moito m\u00e1is caracter\u00edsticas do xeo que das rochas de silicatos que compo\u00f1en codia de Mercurio. A\u00ednda as\u00ed, estas reflexi\u00f3ns son demasiado d\u00e9biles coma para ser xeo puro, teorizouse coa hip\u00f3tese de que isto \u00e9 debido a unha capa fina ou parcial de po sobre o xeo subxacente. Con todo, sen confirmaci\u00f3n directa, sempre \u00e9 posible que a refractividade do radar observada en Chao Menger-Fu e cr\u00e1teres semellantes fose debida \u00f3 deposito de minerais e compostos ricos en metais. A sonda MESSENGER da NASA est\u00e1 orbitando Mercurio dende o 2011, esta sonda poder\u00eda proporcionar m\u00e1is evidencias da presenza de xeo neste tipo de cr\u00e1teres.\nOrixes do xeo.\nO xeo do cr\u00e1ter Chao Meng-Fu poder\u00eda proceder dos impactos de meteoritos e cometas ricos en auga, ou do interior da codia do planeta. Debido \u00f3 continuo bombardeo do vento solar e a intensa luz solar, a inmensa maior parte dos dep\u00f3sitos de xeo de Mercurio acaban perd\u00e9ndose rapidamente no espazo; pero nas sombras permanentes do cr\u00e1ter Chao Meng-Fu, p\u00e9nsase que as temperaturas son o suficientemente baixas coma para non permitir unha sublimaci\u00f3n apreciable e o xeo poder\u00eda terse acumulado \u00f3 longo de miles de mill\u00f3ns de anos."}
{"id": "243954", "revid": "89787", "url": "https://gl.wikipedia.org/wiki?curid=243954", "title": "S\u00edndrome da sela baleira", "text": "A s\u00edndrome da sela baleira \u00e9 un conxunto de signos e s\u00edntomas, secundarios a unha alteraci\u00f3n anat\u00f3mica da hip\u00f3fise na sela turca. Nesta s\u00edndrome a gl\u00e1ndula hip\u00f3fise ou pituitaria fica ausente ou \u00e9 de menor tama\u00f1o do normal. \u00c9 m\u00e1is frecuente en mulleres e pode ser detectada por resonancia magn\u00e9tica. O seu s\u00edntoma principal \u00e9 a cefalea."}
{"id": "243955", "revid": "2520", "url": "https://gl.wikipedia.org/wiki?curid=243955", "title": "Cadeira turca", "text": ""}
{"id": "243956", "revid": "2520", "url": "https://gl.wikipedia.org/wiki?curid=243956", "title": "Esfenoides", "text": ""}
{"id": "243961", "revid": "56817", "url": "https://gl.wikipedia.org/wiki?curid=243961", "title": "Ramos", "text": "Co top\u00f3nimo Ramos pod\u00e9monos referir a varios lugares de Galicia:"}
{"id": "243963", "revid": "85894", "url": "https://gl.wikipedia.org/wiki?curid=243963", "title": "Corti\u00f1as, Prexigueir\u00f3, O Pereiro de Aguiar", "text": "Corti\u00f1as \u00e9 un lugar da parroquia da Prexigueir\u00f3 no concello ourens\u00e1n do Pereiro de Aguiar na comarca de Ourense. Ti\u00f1a 333 habitantes no ano 2012 segundo datos do Instituto Galego de Estat\u00edstica dos cales 179 eran homes e 154 mulleres."}
{"id": "243964", "revid": "98629", "url": "https://gl.wikipedia.org/wiki?curid=243964", "title": "Nosti\u00e1n", "text": "O top\u00f3nimo galego Nosti\u00e1n pode referirse a:"}
{"id": "243965", "revid": "56817", "url": "https://gl.wikipedia.org/wiki?curid=243965", "title": "San Cristovo das Vi\u00f1as", "text": ""}
{"id": "243968", "revid": "895", "url": "https://gl.wikipedia.org/wiki?curid=243968", "title": "Alcaldes da Coru\u00f1a", "text": "Esta \u00e9 unha lista dos alcaldes da Coru\u00f1a.\nRestauraci\u00f3n.\nA partir de 1917 modificouse a lei para que o alcalde das capitais de provincia fose elixido pola corporaci\u00f3n municipal e non directamente polo goberno, sendo alcaldes os seguintes:\nEn 1922 o goberno de Jos\u00e9 S\u00e1nchez Guerra volveu escoller directamente o alcalde das capitais de provincia:"}
{"id": "243969", "revid": "89787", "url": "https://gl.wikipedia.org/wiki?curid=243969", "title": "James Horner", "text": "James Roy Horner, nado nos \u00c1nxeles o 14 de agosto de 1953 e finado nun bosque no interior do condado de Santa Barbara o 22 de xu\u00f1o de 2015, foi un compositor, director e orquestrador estadounidense de m\u00fasica de orquestra e bandas sonoras. Caracterizouse pola integraci\u00f3n de elementos corais e electr\u00f3nicos en moitas das s\u00faas bandas sonoras, e un frecuente uso de elementos musicais celtas. Compuxo a banda sonora do filme de 1997 \"Titanic\" que se converteu na banda sonora orquestral m\u00e1is vendida de t\u00f3dolos tempos.\nAdemais, Horner compuxo para arredor de 100 filmes, colaborando frecuentemente con directores como James Cameron e Ron Howard. Outras bandas sonoras polas que \u00e9 co\u00f1ecido son \"Commando\", \"Braveheart\", \"Willow\", \"Apollo 13\", \"\", \"Cocoon\", \"Legends of the Fall\", \"Aliens\", \"Glory\", \"A m\u00e1scara do Zorro\", \"Field of Dreams\", \"Enemy at the Gates\", \"Casper\", \"Troia\", \"Bicentennial Man\", \"The Rocketeer\", \"A Beautiful Mind\", \"Mighty Joe Young\", \"A tormenta perfecta\", \"Avatar\", e m\u00e1is recentemente, \"The Amazing Spider-Man.\"\nHorner ga\u00f1ou dous Premios Oscar, dous Globos de Ouro, tres Premios Satellite, tres Premios Saturn, e foi nomeado por tres Premios da British Academy Film. A principal influencia de Horner \u00e9 Dimitri Shostakovich.\n\u00c1s 9:30 do 22 de xu\u00f1o de 2015 a avioneta na que viaxaba el s\u00f3, caeu e estrelouse na vila de Ventucopa, preto de Santa B\u00e1rbara, California. Faleceu no momento. Ti\u00f1a 61 anos."}
{"id": "243970", "revid": "6279", "url": "https://gl.wikipedia.org/wiki?curid=243970", "title": "Ri\u00f3s (hom\u00f3nimos)", "text": ""}
{"id": "243971", "revid": "98629", "url": "https://gl.wikipedia.org/wiki?curid=243971", "title": "Experimento de Rutherford", "text": "O experimento de Rutherford, tam\u00e9n chamado experimento da l\u00e1mina de ouro, foi realizado por Hans Geiger e Ernest Marsden en 1909, e publicado en 1911, baixo a direcci\u00f3n de Ernest Rutherford nos Laboratorios de F\u00edsica da Universidade de Manchester. Os resultados obtidos e o posterior an\u00e1lise tiveron como consecuencia a negaci\u00f3n do modelo at\u00f3mico de Thomson (\"modelo at\u00f3mico do pudding con pasas\") e a proposta dun modelo nuclear para o \u00e1tomo.\nDescrici\u00f3n.\nO experimento consistiu en mandar un raio de part\u00edculas alfa sobre unha fina l\u00e1mina de ouro e observar c\u00f3mo dita l\u00e1mina afectaba \u00e1 traxectoria de ditos raios.\nAs part\u00edculas alfa se obti\u00f1an da desintegraci\u00f3n dunha substancia radioactiva, o polonio. Para obter un fino raio colocou o polonio nunha caixa de chumbo, o chumbo det\u00e9n todas as part\u00edculas, menos as que saen por un pequeno burato practicado na caixa. Perpendicular \u00e1 traxectoria do raio no que interpo\u00f1\u00edase a l\u00e1mina de ouro. E, para a detecci\u00f3n da traxectoria das part\u00edculas, empregouse unha pantalla con sulfuro de zinc que produce pequenos destelos cada vez que unha part\u00edcula alfa choca con el.\nSegundo o modelo de Thomson, as part\u00edculas alfa atravesar\u00edan a l\u00e1mina met\u00e1lica sen desviarse demasiado da s\u00faa traxectoria:\nPero observouse que un pequeno porcentaxe de part\u00edculas desviabanse cara a fonte de polonio, aproximadamente unha de cada 8.000 part\u00edculas ao utilizar unha fin\u00edsima l\u00e1mina de ouro cuns 200 \u00e1tomos de espesor. En palabras de Rutherford ese resultado era \"tan sorprendente como se lle disparases balas de can\u00f3n a unha folla de papel e rebotasen cara ti\".\nRutherford conclueu que o feito de que a maior\u00eda das part\u00edculas atravesaran a folla met\u00e1lica, indica que gran parte do \u00e1tomo est\u00e1 baleiro, que a desviaci\u00f3n das part\u00edculas alfa indica que o deflector e as part\u00edculas pos\u00faen carga positiva, pois a desviaci\u00f3n sempre \u00e9 dispersa. E o rebote das part\u00edculas alfa indica un encontro directo cunha zona fortemente positiva do \u00e1tomo e \u00e1 vez moi densa.\nO modelo at\u00f3mico de Rutherford manti\u00f1a o planteamento de Thomson, de que os \u00e1tomos pos\u00faen electr\u00f3ns, mais a s\u00faa explicaci\u00f3n sosti\u00f1a que todo \u00e1tomo estaba formado por un n\u00facleo e unha codia. O n\u00facleo deb\u00eda ter carga positiva, un radio moi pequeno e nel concentr\u00e1base case toda a masa do \u00e1tomo. A codia estar\u00eda formada por unha nube de electr\u00f3ns que orbitan arredor do n\u00facleo.\nSegundo Rutherford, as \u00f3rbitas dos electr\u00f3ns non estaban moi ben definidas e formaban unha estrutura complexa arredor do n\u00facleo, d\u00e1ndolle un tama\u00f1o e forma indefinida. Tam\u00e9n calculou que o radio \u00e1tomico, segundo os resultados do experimento, era dez mil veces maior que o radio do n\u00facleo mesmo, o que implicaba un grande espazo baleiro no \u00e1tomo."}
{"id": "243973", "revid": "6", "url": "https://gl.wikipedia.org/wiki?curid=243973", "title": "Desintegraci\u00f3n radiactiva", "text": ""}
{"id": "243974", "revid": "109216", "url": "https://gl.wikipedia.org/wiki?curid=243974", "title": "Part\u00edcula alfa", "text": "As part\u00edculas (\u03b1) son n\u00facleos completamente ionizados, \u00e9 dicir, sen a s\u00faa envoltura de electr\u00f3ns correspondente, de helio-4 (4He). Estes n\u00facleos est\u00e1n formados por dous prot\u00f3ns e dous neutr\u00f3ns. Ao carecer de electr\u00f3ns, a s\u00faa carga el\u00e9ctrica \u00e9 positiva (+2qe), mentres que a s\u00faa masa \u00e9 de 4 uma.\nXen\u00e9ranse habitualmente en reacci\u00f3ns nucleares ou desintegraci\u00f3n radioactiva doutros nucleidos que se transmutan en elementos m\u00e1is lixeiros mediante a emisi\u00f3n de ditas part\u00edculas. A s\u00faa capacidade de penetraci\u00f3n \u00e9 pequena; na atmosfera perden rapidamente a s\u00faa enerx\u00eda cin\u00e9tica, porque interaccionan fortemente con outras mol\u00e9culas debido \u00e1 s\u00faa gran masa e carga el\u00e9ctrica, xerando unha cantidade considerable de i\u00f3ns por cent\u00edmetro de lonxitude percorrida. En xeral non poden atravesar espesores de varias follas de papel.\nTe\u00f1en unha carga de formula_1 coulombs e unha masa de formula_2kg."}
{"id": "243977", "revid": "98629", "url": "https://gl.wikipedia.org/wiki?curid=243977", "title": "Ferrari 250", "text": "O Ferrari 250 \u00e9 un deportivo constru\u00eddo por Ferrari de 1953 a 1964. A primeira li\u00f1a de grande \u00e9xito da compa\u00f1\u00eda, a serie 250 incl\u00fae varias versi\u00f3ns. Foi substitu\u00eddo polo 275 e o 330.\nSimilitudes.\nA maior\u00eda dos Ferraris 250 de turismo comparten as mesmos distancias entre eixes, 2.400\u00a0mm para os curtos (SWB) e 2.600\u00a0mm para os longos (LWB). A maior\u00eda dos convertibeis utilizan o tipo SWB.\nCase todos comparten o mesmo motor 250s: O Colombo \"Tipo 125\" V12, con 2.953 cc, non era un gran motor, incluso para a \u00e9poca, pero o seu peso lixeiro e a impresionante sa\u00edda (ata 300 PS (221\u00a0kW; 296\u00a0hp) no Testa Rossa e GTO) marcaron unha gran diferenza. O Ferrari V12 pesaba moitos quilos menos que os seus principais competidores por exemplo, ti\u00f1a case a metade do peso do Jaguar XK straight-6. En canto \u00e1 designaci\u00f3n, Ferrari utilizou a capacidade de 1 cilindro como nome.\nO lixeiros V12 levaron \u00f3s pequenos coches de carreiras Ferrari 250 a numerosas vitorias.\nModelos de carreiras.\nO motor dese\u00f1ado por Gioacchino Colombo fixo o seu debut nas carreiras tres anos antes da posta en marcha do 250 de estrada. Isto era t\u00edpico de Ferrari, quen lanzaba os primeiros veh\u00edculos en competici\u00f3ns e logo vend\u00edaos para o seu uso en estrada.\n225 S.\nUn predecesor da li\u00f1a 250 foi o 225 S presentado no Giro di Sicilia de 1952. Constru\u00edronse dous prototipos deportivos de d\u00faas prazas, unha barchetta aberta e un cup\u00e9 pechado, ambos de Vignale. Sete coches 225 S participaron na Mille Miglia, pero foron eclipsados polo maior motor do 250 S. A\u00ednda que non \u00e9 tan famoso como a li\u00f1a 250, o 225 ten un posto na historia: O 225 S probado en Imola foi o primeiro Ferrari en correr nese circu\u00edto.\n250 S.\nO primeiro coche da li\u00f1a 250 foi o experimental 250 S Berlinetta o prototipo participou na Mille Miglia de 1952 con Giovanni Bracco e Alfonso Rolfo. Os pilotos do Mercedes-Benz 300SL Rudolf Caracciola, Hermann Lang e Karl Kling eran m\u00e1is r\u00e1pidos nas longas rectas pero os 230 PS (169\u00a0kW; 227\u00a0hp) do Ferrari ga\u00f1aban terreo nos outeiros e nas curvas para alcanzar a vitoria. O coche participou despois nas 24 Horas de Le Mans e na Carreira Panamericana.\nO 250 S ti\u00f1a unha batalla de 2.250\u00a0mm cun chasis tubular reticular \"Tuboscocca\". A suspensi\u00f3n era por brazos oscilantes dobres na parte dianteira, con dobres resortes semi-el\u00edpticos lonxitudinais localizados no eixe r\u00edxido na parte traseira. O coche ti\u00f1a os freos de tambor e a direcci\u00f3n de rosca t\u00edpica da \u00e9poca. O motor de c\u00e1rter seco de 3.0 L (2.953 cc) utilizaba tres carburadores Weber 36DCF e foi axustado directamente a unha transmisi\u00f3n manual de cinco velocidades.\n250 MM.\nTralo \u00e9xito do 250 S na Mille Miglia, Ferrari mostrou un chasis m\u00e1is convencional para o novo motor de 250 no Sal\u00f3n do autom\u00f3bil de Par\u00eds de 1952. Pinin Farina creou unha carrozar\u00eda cup\u00e9, que ti\u00f1a unha pequena grella compacta e a luneta traseira panor\u00e1mica. O novo coche foi presentado como o 250 MM (por Mille Miglia) no Sal\u00f3n do autom\u00f3bil de Xenebra de 1953. A versi\u00f3n barchetta aberta de Carrozzeria Vignale foi tam\u00e9n un dese\u00f1o innovador con faros e aberturas laterais encaixadas, e converteuse nun elemento b\u00e1sico de Ferrari para 1950.\nA distancia entre eixes do 250 de MM era m\u00e1is longa que a do 250 S, 2.420\u00a0mm, o cup\u00e9 era 50\u00a0kg m\u00e1is pesado que os 850\u00a0kg da barchetta. O motor V12 se omitiu na produci\u00f3n do autom\u00f3bil, e a transmisi\u00f3n reduciuse nunha marcha. A potencia incrementouse a 240 PS (177\u00a0kW; 237\u00a0hp). O catro cilindros TF 625 e 735 S substitu\u00edu aos V12 250 MM despois de 1953.\nO debut do 250 MM foi en 1953 no Giro di Sicilia co piloto privado Paulo Marzotto e Carrozzeria Morelli, un 250 MM Barchetta pilotado por Clemente Biondetti chegou cuarto na Mille Miglia de 1954.\n250 Monza.\nUn h\u00edbrido raro entre o lixeiro catro cilindros 750 Monza e a li\u00f1a 250, foi o 250 Monza de 1954. Este modelo utilizaba o motor 250 no bastidor curto do 750 Monza. Os dous primeiros inspiraronse nun Monza 750 barchetta de Pininfarina, o outro nun 500 Mondial. Outros dous 250 Monzas foron constru\u00eddos por Carrozzeria Scaglietti, un carroceiro xa familiar. A\u00ednda que correu en 1956, os 250 Monza non obtiveron moito \u00e9xito e a uni\u00f3n do chasis Monza e do motor 250 non proseguiu m\u00e1is al\u00f3 deste modelo.\n250 Testarossa.\nO 250 Testa Rossa foi un dos coches de competici\u00f3n de m\u00e1is \u00e9xito de Ferrari na s\u00faa historia, con tres vitorias en Le Mans, catro en Sebring, e d\u00faas en Bos Aires. Vendeuse un, nunha poxa, por un r\u00e9cord de 16,39 mill\u00f3ns de d\u00f3lares.\n250 GTO.\nO 250 GTO, dese\u00f1ado para competici\u00f3n, fabricouse entre 1962 e 1964 e foron constru\u00eddos 36 veh\u00edculos. Un GTO redese\u00f1ado radicalmente, o 250 GTO/64, presentouse en 1964. En maio de 2010, Chris Evans, un DJ do Reino Unido e \u00e1vido coleccionista de Ferraris pagou 12 mill\u00f3ns de libras por unha unidade nunha poxa.\n250 P.\nO motor 250 do Testa Rossa foi montado na posici\u00f3n central no 250 P prototipo de carreiras de 1963.\n250 LM.\nO motor central do 250 Le Mans parec\u00eda un prototipo de carreiras, pero estaba destinado a ser producido como un GT de estrada. Descendente do 250 P, o Le Mans apareceu en 1963 e ti\u00f1a carrozar\u00eda de Pininfarina. Ferrari non puido constru\u00edr os 100 exemplares necesarios para homologalo como coche de carreiras de GT da FIA. Constru\u00edronse 32 LMs ata 1965. Como resultado, Ferrari retirouse da participaci\u00f3n do Campionato Mundial de Sportscar de f\u00e1brica da clase GT de 1965 o que permitiu ao equipo Shelby Cobra dominar a clase. S\u00f3 os primeiros LM eran verdadeiros modelos 250, o resto levaban o modelo de 3.300cc e como tal deber\u00edan ser nomeados 275 LM.\n250 Export / Europa.\nOs 250 Export e Europa de 1953 foron os \u00fanicos da familia en usar un motor diferente. Compartiron o 2.953 cc \" Lampredi\" V12 dese\u00f1ado para usar na F\u00f3rmula 1.\n250 Export.\nO modelo export foi similar aos 250 MM cos seus 2.400\u00a0mm de distancia entre eixes. Unha excepci\u00f3n foi o motor Lampredi de 220 CV (162\u00a0kW 217 CV). Foi presentado no Sal\u00f3n do Autom\u00f3bil de Par\u00eds de 1953.\n250 Europa.\nO 250 Europa, tam\u00e9n presentado en Par\u00eds en 1953, parec\u00eda completamente diferente. Con 2.800\u00a0mm de distancia entre eixes e carrozar\u00eda estilo Ferrari Am\u00e9rica, foi dese\u00f1ado m\u00e1is como un Gran Turismo que calquera 250 anterior. Ambos Pininfarina e Vignale fixeron as carrozar\u00eda, produciron 21 en total.\nCoches GT.\nO dese\u00f1o do 250 foi un grande \u00e9xito nas pistas, as\u00ed como na r\u00faa. Unha serie de modelos GT foron constru\u00eddos en diferentes acabados de estrada ou de carreiras.\n250 Europa GT.\nO primeiro coche de turismo en utilizar o 250 Colombo V12 foi o 250 Europa GT, presentado no Sal\u00f3n de Par\u00eds de 1954. O sobrio cup\u00e9 de Pininfarina foi s\u00f3 unha das moitas formas da li\u00f1a do 250 GT. O orixinal 250 Europa GT utilizaba unha distancia entre eixes de 2.600\u00a0mm sobre un chasis convencional. O V12 foi afinado a 220 PS (162\u00a0kW; 217\u00a0hp), con tres carburadores Weber 36DCZ3. Imitando \u00f3 250 Europa de Vignale, Pininfarina agregou as xa familiares entradas de aire aos gardabarros dianteiros, unha caracter\u00edstica de dese\u00f1o est\u00e1ndar para moitos dos 250 GT que seguiron.\n250 GT Boano e Ellena.\nPininfarina presentou un prototipo de 250 no Sal\u00f3n do autom\u00f3bil de Xenebra de 1956, que foi chamado 250 GT Boano. Concibido como un exercicio de estilo e inspiraci\u00f3n para clientes do 250 GT Europa, a demanda levou \u00e1 construci\u00f3n dunha serie destes coches.\nPininfarina non pod\u00eda satisfacer a demanda e contratou a Mario Boano, antes Ghia, para levar a construci\u00f3n. Cando Fiat recrutou a Boano, este entregou os dereitos de produci\u00f3n ao seu xenro Ezio Ellena. Co seu socio Luciano Pollo, Carrozzeria Ellena producir\u00eda o 250 GT durante alg\u00fans anos. Ellena revisou o coche, levantou o teito e eliminou as fiestras de ventilaci\u00f3n das portas. Os coches foron co\u00f1ecidos como 250 GT Ellena.\nCarrozzeria Boano constru\u00edu 74 250 GTs sobre o chasis longo. Carrozeria Ellena constru\u00edu 50 cup\u00e9s.\nTodos menos un eran cup\u00e9s. O \u00fanico convertible, 0461 GT, foi vendido en Nova York ao colecionista, Bob Le, no Sal\u00f3n do autom\u00f3bil de Nova York de 1956. Por indicaci\u00f3n de Enzo Ferrari, Bob Le comprou o auto por 9.500 $ moi por baixo de custo. Bob Le a\u00ednda \u00e9 o dono, polo que \u00e9 un dos Ferraris m\u00e1is antigos a\u00ednda en mans do comprador orixinal.\n250 GT Berlinetta \"Tour de France\".\nO 250 Granturismo Berlinetta, alcumado a \"Berlinetta de batalla longa\", tam\u00e9n foi chamado \"Tour de France\" logo de competir con \u00e9xito na 10\u00aa carreira de autom\u00f3biles Tour de Francia, non na famosa carreira de bicicletas do mesmo nome. Foron constru\u00eddos 77 Tour de France. Unha serie de 250 GT \"Tour de France\" Berlinettas vend\u00e9ronse para carreiras de GT desde 1956 ata 1959. A construci\u00f3n estivo a cargo de Carrozzeria Scaglietti sobre a base dun dese\u00f1o Pininfarina. O motor comezou con 240 PS (177\u00a0kW; 237\u00a0hp) pero aumentou a 260 PS (191\u00a0kW; 256\u00a0hp) ao final.\nUn Tour de France curto foi constru\u00eddo para as 24 Horas de Le Mans de 1959. Este coche, chamado 250 GT Interim, foi un antecesor dos coches de 2.400\u00a0mm SWB de 1959. O 250 GT Interim \u00e9 actualmente propiedade de Lulu Wang.\nScaglietti presentouse no Sal\u00f3n do autom\u00f3bil de Xenebra de 1956 co seu propio prototipo de 250 GT, foi co\u00f1ecido como a produci\u00f3n limitada, Serie I, \"14-louvre\" 250 GT Berlinetta. O primeiro coche de produci\u00f3n foi constru\u00eddo en novembro de 1956, e a produci\u00f3n era agora responsabilidade de Scaglietti de M\u00f3dena.\nEn total houbo cinco series de 250 GT Berlinettas. Desde mediados de 1957, presentaronse os veh\u00edculos da serie II, con tres grellas e os faros cubertos. S\u00f3 foron producidos 15. A serie III numerou 36 coches, os cales conservaban os faros cubertos, pero ti\u00f1an unha soa grella de ventilaci\u00f3n. En 1959, oito coches dunha grella constru\u00edronse coas luces abertas, un novo requisito italiano. Zagato tam\u00e9n fixo cinco coches superlixeiros.\n250 GT Cabriolet Pininfarina Serie I.\nPresentouse en Xenebra en 1957, o orixinal Pininfarina convertible utilizou a distancia entre eixes de 2.600\u00a0mm e ti\u00f1a carrocer\u00eda distinta da Berlinetta.\nForon producidos 36 coches antes de que unha segunda serie fora presentada en Par\u00eds en 1959. Estes coches posteriores ti\u00f1an moito m\u00e1is en com\u00fan coa produci\u00f3n da Berlinetta.\nConstru\u00edronse ao redor de 200 coches da serie II.\n\" Motor Trend Classic\" colocou o 250 GT Series I Cabriolet Coupe noveno na s\u00faa lista dos dez \"mellores Ferraris de todos os tempos\".\n250 GT California Spyder LWB.\nDese\u00f1ado para a exportaci\u00f3n a Am\u00e9rica do Norte, o 250 GT California Spyder de 1957 foi a interpretaci\u00f3n de Scaglietti dun 250 GT convertible. Utilizouse aluminio no cap\u00f3, as portas e a tapa do maleteiro, con aceiro noutras partes da maior\u00eda dos modelos, a\u00ednda que tam\u00e9n foron constru\u00eddas algunhas versi\u00f3ns de competici\u00f3n con corpo de aluminio.\nS\u00f3 foron constru\u00eddos 50 antes de que fose substitu\u00eddo pola versi\u00f3n SWB de 1960. Seguen sendo de gran valor para os coleccionistas de autom\u00f3biles: o 18 de agosto de 2007 adxudicouse un exemplar nunha poxa en Monterey (California) por 4,9 mill\u00f3ns de d\u00f3lares. En maio de 2008, o locutor ingl\u00e9s Chris Evans, estableceu un novo r\u00e9cord do mundo do prezo m\u00e1is alto xamais pagado por un autom\u00f3bil nunha poxa cando pagou 10\u00a0894\u00a0400 $ por un Spyder. O coche, que foi o 13\u00ba constru\u00eddo, pertenceu \u00e1 estrela de Hollywood James Coburn.\nO 21 de xaneiro de 2013, en Scottsdale, Arizona, Estados Unidos, a casa de poxas Gooding &amp; Co. vendeu un Ferrari 250 GT California Spider de 1958 en 8\u00a0250\u00a0000 d\u00f3lares. Este coche foi un dos 23 \u00fanicos (dun total de 50 Spiders de 1.958) con faros cubertos. Disp\u00f3n do V12 orixinal mellorado, con chasis e n\u00fameros de motor coincidentes, e a menos com\u00fan insignia Bleu Sera Metallizzato. Malia que realmente se constru\u00edron en 1958, o t\u00edtulo / rexistro oficial do veh\u00edculo do goberno indican 1959. Poucos coches consid\u00e9ranse m\u00e1is desexables entre os entusiastas de Ferrari.\n250 GT Cup\u00e9 Pininfarina.\nDeseosos de comezar a produci\u00f3n en serie co fin de estabilizar as finanzas da empresa, Enzo Ferrari pediu a Pininfarina que dese\u00f1ara un sinxelo e cl\u00e1sico 250 GT cup\u00e9. Despois do 250 GT Boano / Ellena, a planta Grugliasco de Pininfarina ampliouse e a produci\u00f3n dun novo coup\u00e9 puido comezar de novo. O coche resultante presentouse en Mil\u00e1n en 1958, e constru\u00edronse 335 unidades case id\u00e9nticas en 1960. O GT Cup\u00e9 evitou as entradas de aire nos gardabarros, cunhas li\u00f1as simples e limpas e unha aparencia de tres volumes cunha vent\u00e1 traseira panor\u00e1mica. A grella ovalada foi substitu\u00edda por unha m\u00e1is tradicional de aparencia longa e estreita cos faros que sobresaen. Instalaronse amortecedores telesc\u00f3picos en lugar dos Houdaille que se atopaban nos 250s anteriores, e engad\u00edronse freos de disco en 1960. O \u00faltimo 250 GT Cup\u00e9 ti\u00f1a unha cola de Superfast e presentouse no Sal\u00f3n de Londres de 1961.\n250 GT Cabriolet Pininfarina Series II.\nEn li\u00f1a co cup\u00e9 de gran volume, Pininfarina tam\u00e9n dese\u00f1ou un m\u00e1is sinxelo 250 GT Cabriolet para a produci\u00f3n en serie. Presentado no Sal\u00f3n do autom\u00f3bil de 1959, o GT Spider luc\u00eda un aspecto similar \u00f3 GT Cup\u00e9 do ano anterior, inclu\u00edda a eliminaci\u00f3n das aberturas laterais. Foron producidos 212.\n250 GT Berlinetta SWB.\nUn dos pilotos de GT m\u00e1is importantes do seu tempo, usou o 250 GT Berlinetta SWB de 1959 curto (2400\u00a0mm) de distancia entre eixes para un mellor manexo. Constru\u00edronse 176 unidades con carrozar\u00edas de aceiro e aluminio. A potencia do motor oscilaba entre 240 PS (177\u00a0kW; 237\u00a0hp) a 280 PS (206\u00a0kW; 276\u00a0hp).\nDo desenvolvemento do 250 GT SWB Berlinetta encargouse Giotto Bizzarrini, Carlo Chiti, e o mozo Mauro Forghieri, o mesmo equipo que produciu m\u00e1is adiante o 250 GTO. Foi o primeiro Ferrari GT con freos de disco, e a combinaci\u00f3n de baixo peso, alta potencia e suspensi\u00f3n ben ordenados logrou unha oferta competitiva. Estreouse no Sal\u00f3n do autom\u00f3bil de Par\u00eds en outubro e rapidamente comezou a venderse e competir. O SWB Berlinetta logrou o Campionato de Construtores de clase GT para Ferrari en 1961.\nEn 2004, \"Sports Car Internacional\" colocou o 250 GT SWB s\u00e9timo na lista de Os coches deportivos da d\u00e9cada de 1960. \" Motor Trend Classic\" colocou o 250 SWB quinto na lista dos dez \"mellores Ferraris de todos os tempos\".\n250 GT SWB California Spider.\nSubstitu\u00edu \u00f3 California Spider LWB por unha versi\u00f3n curta SWB, Scaglietti mostrou un novo 250 GT Spider California en Xenebra en 1960. Baseado no 250 GT Berlinetta SWB, tam\u00e9n introduciu freos de disco e unha versi\u00f3n do 250 V12 PS (206\u00a0kW; 276\u00a0hp). Foron constru\u00eddos 55.\nUnha r\u00e9plica con carrozar\u00eda de fibra de vidro dun spider de 1961 250 GT California, baseado nun MG. Apareceu na pel\u00edcula de 1986 \" Todo nun d\u00eda\".\nUn r\u00e9cord de prezo por un 250 GT nunha poxa foi logrado o 18 de maio de 2008, cando unha unidade SWB de cor negro de 1961, que foran propiedade de James Coburn vendeuse por 5\u00a0500\u00a0000 \u00a3. O comprador foi o DJ de radio, Chris Evans.\n250 GT / E.\nO 250 GT LWB ampliouse co modelo 2+2 250 GT / E. A primeira gran produci\u00f3n de catro prazas de Ferrari (antes os catro prazas fix\u00e9ronse en cantidades moi pequenas). O espazo interior incrementouse ao mover o motor cara a adiante no chasis. Os asentos traseiros son ideais para os nenos, pero m\u00e1is ben dif\u00edciles para os adultos.\nA potencia do motor estaba en 240 PS (177\u00a0kW; 237\u00a0hp).\nCase 1000 GT / E foron constru\u00eddos por Pininfarina cos prototipos a partir de 1959 e continuando ata tres series ata 1963. O modelo foi seguido polo visualmente similar 330 Am\u00e9rica.\nA gran campa\u00f1a de produci\u00f3n do GT / E foi un contribuiente importante ao benestar financeiro de Ferrari a principios de 1960. O prezo do GT / E era de 11.500 $.\nO 250 GT / E p\u00f3dese ver en \"O honrado gremio do Dereito\", unha pel\u00edcula protagonizada por Peter Sellers.\n250 GT Lusso.\nPininfarina actualizou o 250 GT co GT Lusso ou GTL. Presentado no Sal\u00f3n de Par\u00eds de 1962, o coche luc\u00eda li\u00f1as flu\u00eddas e unha forma fastback t\u00edpica dos coches GT de mediados da d\u00e9cada de 1960. Baixo o cap\u00f3 levaba o motor Tipo 168 do 250 GTO con 240\u00a0hp (179\u00a0kW; 243 PS) e tres carburadores Weber 36DCS.\nScaglietti levou a construci\u00f3n do Lusso que durou ata 1964, con algunhas modificaci\u00f3ns.\nA estrela do Rock Eric Clapton \u00e9 propietario dun, e unha unidade que fora propiedade de Steve McQueen vendeuse nunha poxa por 2\u00a0300\u00a0000 $ o de 16 de agosto de 2007.\nUnha r\u00e9plica do 250 GT Lusso \"... propiedade de Steve McQueen ...\" apareceu na pel\u00edcula de 2011\" Tower Heist\".\nEn 2004, \"Sports Car Internacional\" colocou o 250 GT Lusso d\u00e9cimo na lista de Os coches deportivos da d\u00e9cada de 1960. Steve Boone, un membro do Sal\u00f3n da fama do Rock and Roll co grupo da Lovin' Spoonful era propietario dun coche que roubado dun taller de reparaci\u00f3n en Queens, Nova York e nunca se atopou.\n330 America.\nEra un 250 en todo menos no nome, o 330 Am\u00e9rica de 1963 compart\u00eda o chasis do modelo anterior pero non o seu motor. Impulsados polo novo motor de 4.0 L os \u00faltimos 330, cincuenta coches 330 Americas foron constru\u00eddos. Probablemente o m\u00e1is famoso do 330 Am\u00e9rica \u00e9 o que pertenc\u00eda \u00e1 dama da alta sociedade de California Sandra Ilene West. A Sra. West foi enterrada ao volante do seu coche logo dunha sobredosis de drogas en 1977. As s\u00faas instruci\u00f3ns especificaban que ser\u00eda vestida co seu camis\u00f3n de encaixe co asento do condutor \"inclinado nun \u00e1ngulo c\u00f3modo\". O coche (e a piloto) foi enterrado no cemiterio mas\u00f3nico do Alamo, San Antonio, Texas.\nO lugar do Ferrari 250 na historia de Lamborghini.\nO fabricante de tractores Ferruccio Lamborghini propietario de polo menos tres Ferrari 250s: un cup\u00e9 250GT por Pininfarina, un ou dous 250 SWB Berlinettas por Scaglietti e un 250GT 2 + 2 por Pininfarina. Sent\u00edase frustrado polos frecuentes problemas co embrague e queixouse a Enzo Ferrari. Lamborghini tarde contratou a ex-enxe\u00f1eiros de Ferrari para dese\u00f1ar e desenvolver o seu Lamborghini coches.\nLi\u00f1a temporal.\n&lt;noinclude&gt;\n&lt;noinclude&gt;"}
{"id": "243978", "revid": "18868", "url": "https://gl.wikipedia.org/wiki?curid=243978", "title": "Oliveira de Australia", "text": ""}
{"id": "243981", "revid": "89787", "url": "https://gl.wikipedia.org/wiki?curid=243981", "title": "Palma, Santa Maria", "text": "Palma \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Palma.\nVilas.\nO barrio ten as seguintes vilas: Comunidade Arnesto Penna Carneiro, Faxinal da Palma, Fazenda Palma, Fazenda Pozzobon, Linha Sete Sul, Loteamento Erondina Toniasso Bassan, Palma, Palmas, Passo do Cachorro, Passo do Gato, Passo dos Preto, Rinc\u00e3o dos Camponogara, Rinc\u00e3o dos Ventura, Santa L\u00facia, Santa Teresinha, Santo Ant\u00f4nio, S\u00e3o Sebasti\u00e3o, Vale dos Panno, Vila Almeida, Vila Balconi, Vila Fuganti, Vila Gomes, Vila Palma, Vila Toniasso, Vila Venturini, Vista Alegre;"}
{"id": "243983", "revid": "1131", "url": "https://gl.wikipedia.org/wiki?curid=243983", "title": "Marcelino Ag\u00eds Villaverde", "text": "Marcelino Ag\u00eds Villaverde, nado en Rax\u00f3 (Poio) o 17 de xu\u00f1o de 1963, catedr\u00e1tico de Filosof\u00eda na Universidade de Santiago de Compostela, escritor e fil\u00f3sofo galego.\nTraxectoria.\nLicenciado en Filosof\u00eda e Ciencias da Educaci\u00f3n pola Universidade de Santiago de Compostela en 1986. Estudos de posgraduado en Par\u00eds e Chicago con Paul Ricoeur. Doutor en Filosof\u00eda pola USC (1992). Profesor visitante da Universidade de Perugia (1995), Universidade Presbiteriana Mackenzie (2005 e 2007). Profesor invitado nas Universidades Technische Universit\u00e4t de Berl\u00edn, Co\u00edmbra, Porto, Instituto Superior de Psicolox\u00eda Aplicada de Lisboa, Universidade do Minho (Braga), Tenri (Xap\u00f3n), S\u00e3o Paulo, Roma III, Istituto Italiano per gli Studi Filosofici (N\u00e1poles), Kansas University (USA) e Universidade Popular Aut\u00f3noma do Estado de Puebla (M\u00e9xico). \u00c9 catedr\u00e1tico de Filosof\u00eda na Facultade de Filosof\u00eda da USC desde 1996, profesor titor da UNED e profesor colaborador do Instituto Teol\u00f3xico Compostel\u00e1n (Universidade Pontificia de Salamanca). Foi vicerreitor de Terceiro Ciclo e Extensi\u00f3n Docente (2002-2006). Presidente da Sociedade Interuniversitaria de Filosof\u00eda (SIFA), do Foro Galicia Milenio e da Sociedade Galega de Estudos Nip\u00f3ns (SENI). Vicepresidente da Academia Xacoba, correspondente da Academia das Ciencias de Lisboa (secci\u00f3n Letras) e fundador do Seminario de Estudos Locais de Sanxenxo (SEL) (2010) e do SEL da Estrada (2012).\nMembro do Comit\u00e9 Asesor da \"Revista Galega do Ensino\" (Xunta de Galicia). Representante en Espa\u00f1a dos Fonds Ricoeur (Par\u00eds). Membro do Padroado da Fundaci\u00f3n Alfredo Bra\u00f1as e do Padroado da Fundaci\u00f3n Isla Couto. Presidente do Foro de Pensamiento y Opini\u00f3n: Galicia Milenio.\nColaborador habitual na prensa: \"O Correo Galego\", \"Galicia Hoxe\", \"El Correo Gallego\", Radio Galega.\nOs seus libros e artigos cient\u00edficos est\u00e1 traducidos ao castel\u00e1n, ingl\u00e9s, xapon\u00e9s e ruso."}
{"id": "243984", "revid": "1131", "url": "https://gl.wikipedia.org/wiki?curid=243984", "title": "Nosce te ipsum", "text": "Nosce te ipsum, (en grego: \u03b3\u03bd\u1ff6\u03b8\u03b9 \u03c3\u03b5\u03b1\u03c5\u03c4\u03cc\u03bd) un aforismo grego que significa literalmente \"Co\u00f1\u00e9cete a ti mesmo\". Foi escrito no pronao do templo de Apolo en Delfos, segundo nos conta o historiador Pausanias.\nA inscrici\u00f3n di o seguinte: \"\u201cAdv\u00edrtoche, quen queira que foses, oh; ti que desexas sondar os arcanos da natureza, que se non achas dentro de ti mesmo aquilo que buscas, tampouco poder\u00e1s achalo f\u00f3ra! Se ti ignoras as excelencias da t\u00faa propia casa, como pretendes encontrar outras excelencias? En ti \u00e1chase oculto o Tesouro dos tesouros. Co\u00f1\u00e9cete a ti mesmo e co\u00f1ecer\u00e1s \u00f3 universo e \u00f3s deuses!\u201d\".\n\"Nosce te ipsum\" ten ademais unha variante que \u00e9 \"Temet Nosce\".\nNa an\u00e1lise gramatical destas d\u00faas formas podemos observar o seguinte: \"Nosce te ipsum\" \"Nosce\" (2\u00aa persoa do singular, imperativo do verbo Nosco, \"co\u00f1\u00e9cete\"); \"Te ipsum\" (acusativo do pronome Tu que significa \"a ti\" m\u00e1is acusativo masculino singular do pronome ipse que significa \"mesmo\". \"Temet nosce\": \"Temet\" (acusativo do pronome Tu que significa \"a ti\" m\u00e1is a part\u00edcula intensificadora encl\u00edtica -met, que realiza aqu\u00ed a mesma funci\u00f3n enf\u00e1tica que o adxectivo ipse-a-um da forma anterior.\nAo longo da historia, esta locuci\u00f3n tivo unha gran variedade de significados que foi adquirindo na literatura. A Suda, unha enciclopedia do s\u00e9culo X do co\u00f1ecemento grego, afirma: \"O proverbio apl\u00edcase a aqueles que se vanaglorian das s\u00faas acci\u00f3ns\" e que \"co\u00f1\u00e9cete a ti mesmo\" \u00e9 unha advertencia para non prestar atenci\u00f3n \u00e1 opini\u00f3n da multitude.\nA frase pode referirse ao ideal de comprender a conduta humana, moral e pensamento, porque comprenderse un mesmo \u00e9 comprender aos demais tam\u00e9n e viceversa, sabendo que somos todos pertencentes \u00e1 mesma natureza. Por iso aprender o verdadeiro significado da frase comporta inevitablemente a verse un mesmo como ser humano ante a verdade, que \u00e9 o que \u00e9, e polo tanto descubrir as nosas miserias, en como nos enganamos e mentimos para alimentar o noso sufrimento interno.\nO aforismo foi atribu\u00eddo a varios sabios gregos antigos como S\u00f3crates, Chil\u00f3n de Esparta, Tales de Mileto, Pit\u00e1goras, Her\u00e1clito, Arist\u00f3fanes etc. Outras fontes atrib\u00faeno \u00e1 poetisa grega m\u00edtica Femonoe\nAdemais de aparecer como inscrici\u00f3n no templo de Apolo en Delfos, chama a atenci\u00f3n que tam\u00e9n aparece deste mesmo xeito no templo de Luxor, que foi constru\u00eddo durante o Antigo Exipto. Fil\u00f3sofos como Plat\u00f3n empreg\u00e1rona a mi\u00fado para motivar o di\u00e1logo. Na posteridade foi utilizada tam\u00e9n polo fil\u00f3sofo posrenacentista Thomas Hobbes. En 1735, Carl Linnaeus publicou a primeira edici\u00f3n de \"Systema Naturae\" na que describe \u00f3s seres humanos coa simple frase \"Nosce te ipsum\". Ademais, como xa se citou, foi moi empregado na historia da literatura, por exemplo, no poema de Waldo Emerson que leva este aforismo por t\u00edtulo."}
{"id": "243985", "revid": "23204", "url": "https://gl.wikipedia.org/wiki?curid=243985", "title": "Raimon Casellas", "text": "Raimon Casellas i Dou, nado en Barcelona o 7 de xaneiro de 1855 e finado en Sant Joan de les Abadesses o 2 de novembro de 1910, foi un cr\u00edtico de arte, narrador modernista e xornalista. Foi o autor de \"As valgadas bravas\" (1901), obra considerada a primeira novela modernista das letras catal\u00e1s."}
{"id": "243986", "revid": "23204", "url": "https://gl.wikipedia.org/wiki?curid=243986", "title": "Geophysical Research Satellite", "text": "GRS (acr\u00f3nimo de \"Geophysical Research Satellite\"), tam\u00e9n denominado CRL 1 (\"Cambridge Research Lab 1\") foi un sat\u00e9lite artificial da Forza A\u00e9rea dos Estados Unidos lanzado o 28 de xu\u00f1o de 1963 mediante un foguete Scout X4 desde a base de Wallops Island.\nCaracter\u00edsticas.\nGRS foi constru\u00eddo polo Laboratorio de Investigaci\u00f3n de Cambridge (\"Cambridge Research Lab\"). Tras o lanzamento o sat\u00e9lite conseguiu obter datos durante 13 \u00f3rbitas ata que un fallo no seu sistema de enerx\u00eda deixouno inservible.\nO sat\u00e9lite foi inxectado nunha \u00f3rbita inicial de 1304\u00a0km de apoxeo e 430\u00a0km de perixeo, cunha inclinaci\u00f3n orbital de 49,75 graos e un per\u00edodo orbital de 102,85 minutos. Reentrou na atmosfera o 14 de decembro de 1983.\nExperimentos.\nGRS levaba a bordo tres experimentos:"}
{"id": "243987", "revid": "4817", "url": "https://gl.wikipedia.org/wiki?curid=243987", "title": "GRS", "text": ""}
{"id": "243988", "revid": "4817", "url": "https://gl.wikipedia.org/wiki?curid=243988", "title": "CRL 1", "text": ""}
{"id": "243993", "revid": "89787", "url": "https://gl.wikipedia.org/wiki?curid=243993", "title": "Arroio do S\u00f3", "text": "Arroio do S\u00f3 \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Arroio do S\u00f3.\nVilas.\nO barrio ten as seguintes vilas: \u00c1gua Boa, Alto dos M\u00e1rios, Arroio do S\u00f3, Coitado, Parada Jo\u00e3o Alberti, Picada do Arenal, Rinc\u00e3o dos Becos, Rinc\u00e3o dos Pires, Rinc\u00e3o Nossa Senhora Aparecida, S\u00e3o Geraldo, Tronqueiras, Vila Arroio do S\u00f3 e Vila Silva."}
{"id": "243996", "revid": "89787", "url": "https://gl.wikipedia.org/wiki?curid=243996", "title": "Arroio Grande, Santa Maria", "text": "Arroio Grande \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Arroio Grande.\nVilas.\nO barrio ten as seguintes vilas: Arroio do Meio, Arroio Grande, Arroio Lobato, Cidade dos Meninos, Col\u00f4nia Nova, Faxinal da Palma, Kipper, Linha Canudos, Noal, Nossa Senhora da Sa\u00fade, Rosalino Noal, S\u00e3o Marcos, S\u00e3o Valentin, Tr\u00eas Barras, Vila Arroio Grande, Vila Fighera, Vila Santa Br\u00edgida."}
{"id": "243997", "revid": "89787", "url": "https://gl.wikipedia.org/wiki?curid=243997", "title": "Boca do Monte", "text": "Boca do Monte \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Boca do Monte.\nVilas.\nO barrio ten as seguintes vilas: Boca do Monte, Cabeceira do Raimundo, Caixa d'\u00c1gua, Canabarro, Cezarpina, Col\u00f4nia Pedro Stok, Corredor dos Pivetas, Durasnal, Esta\u00e7\u00e3o Experimental de Silvicultura, Est\u00e2ncia Velha, Filipinho, Lajeadinho, Parada Link, Passo da Ferreira, Picada dos Bastos, Quebra Dente, Quilombo das Vassouras, Rinc\u00e3o do Barroso, Rinc\u00e3o dos Flores, Santo Ant\u00f4nio, Vila Boca do Monte, Vila Esmeralda."}
{"id": "243998", "revid": "89787", "url": "https://gl.wikipedia.org/wiki?curid=243998", "title": "Pains, Santa Maria", "text": "Pains \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Pains.\nVilas.\nO barrio ten as seguintes vilas: Pains, S\u00e3o Sebasti\u00e3o, Passo das Topas, Vila Abrantes, Vila Videira, Vila Marques, S\u00edtio dos Paines, S\u00e3o Geraldo."}
{"id": "243999", "revid": "89787", "url": "https://gl.wikipedia.org/wiki?curid=243999", "title": "Passo do Verde", "text": "Passo do Verde \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Passo do Verde.\nVilas.\nO barrio ten as seguintes vilas: Passo do Verde, Passo Velho do Arenal, Arenal, Col\u00f4nia Pena, Mato Alto, Vila Passo do Verde."}
{"id": "244000", "revid": "89787", "url": "https://gl.wikipedia.org/wiki?curid=244000", "title": "Santa Flora", "text": "Santa Flora \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Santa Flora.\nVilas.\nO barrio ten as seguintes vilas: Banhadinho, Banhados, Carangueijo, Carvalhas, Casa Branca, Col\u00f4nia Favorita, Col\u00f4nia Gr\u00e1pia, Col\u00f4nia Pedro Carlos, Col\u00f4nia Pena, Col\u00f4nia Pinheiro, Col\u00f4nia Vacaca\u00ed, Coxilha Bonita, Galp\u00f5es, Passo da Lagoa, Passo do Pav\u00e3o, Rinc\u00e3o da Limeira, Rinc\u00e3o da Ramada, Rinc\u00e3o da V\u00e1rzea, Rinc\u00e3o do Ara\u00e7\u00e1, Rinc\u00e3o do Carangueijo, Rinc\u00e3o do Jacar\u00e9, Rinc\u00e3o dos Banhados, Rinc\u00e3o dos Pires, Rinc\u00e3o Grande, Santa Flora, Vila Santa Flora."}
{"id": "244001", "revid": "89787", "url": "https://gl.wikipedia.org/wiki?curid=244001", "title": "Santo Ant\u00e3o, Santa Maria", "text": "Santo Ant\u00e3o \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Santo Ant\u00e3o.\nVilas.\nO barrio ten as seguintes vilas: \u00c1gua Negra, Campestre do Divino, Caturrita, Rondinha, Santo Ant\u00e3o, Vila Santo Ant\u00e3o."}
{"id": "244002", "revid": "89787", "url": "https://gl.wikipedia.org/wiki?curid=244002", "title": "S\u00e3o Valentim, Santa Maria", "text": "S\u00e3o Valentim \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de S\u00e3o Valentim.\nVilas.\nO barrio ten as seguintes vilas: Alto das Palmeiras, \u00c1rea Militar, Cap\u00e3o do Piquenique, Col\u00f4nia Concei\u00e7\u00e3o, Col\u00f4nia Toniolo, Laranjeiras, Passo da Laranjeira, Passo do Sarandi, Picadinha, Rinc\u00e3o da Lagoa, Rinc\u00e3o dos Brasil, Rinc\u00e3o dos Flores, S\u00e3o Valentim, Vila S\u00e3o Valentim."}
{"id": "244003", "revid": "89787", "url": "https://gl.wikipedia.org/wiki?curid=244003", "title": "Agroindustrial, Santa Maria", "text": "Agroindustrial \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Agroindustrial, Agrovila I, Agrovila II, Distrito industrial;"}
{"id": "244004", "revid": "89787", "url": "https://gl.wikipedia.org/wiki?curid=244004", "title": "Boi Morto", "text": "Boi Morto \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Boi Morto, Rinc\u00e3o dos Bentos, Vila Boi Morto, Vila Cauduro, Vila Quer\u00eancia, Vila Santa Catarina."}
{"id": "244005", "revid": "89787", "url": "https://gl.wikipedia.org/wiki?curid=244005", "title": "Bonfim, Santa Maria", "text": "Bonfim \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Bonfim."}
{"id": "244006", "revid": "89787", "url": "https://gl.wikipedia.org/wiki?curid=244006", "title": "Camobi", "text": "Camobi \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Base A\u00e9rea de Santa Maria, Camobi, Condom\u00ednio Residencial Novo Horizonte, Condom\u00ednio Vila Verde, Esta\u00e7\u00e3o Col\u00f4nia, Loteamento Behr, Loteamento Carlos Gomes, Loteamento Grazziotin, Loteamento Irm\u00e3o Le\u00e3o, Loteamento Martins da Silva, Loteamento Monfardini, Loteamento S\u00e3o Jos\u00e9, N\u00facleo Habitacional Fernando Ferrari, Parque Residencial Alto da Colina, Parque Residencial Amaral, Parque Residencial Camobi, Parque Residencial Fiori D'It\u00e1lia, Parque Residencial Monte Carlo, Parque Residencial Novo Horizonte, Parque Residencial Santa L\u00facia, Parque Residencial Universit\u00e1rio, Petit Vilage, Universidade Federal de Santa Maria, Vila Almeida, Vila Assun\u00e7\u00e3o, Vila do Canto, Vila Jardim, Vila Progresso, Vila Santa Helena, Vila Santos Dumont, Vila Soares do Canto, Vila Tereza, Vila Tonetto, Vila Vit\u00f3rio Rossato."}
{"id": "244007", "revid": "89787", "url": "https://gl.wikipedia.org/wiki?curid=244007", "title": "Campestre do Menino Deus", "text": "Campestre do Menino Deus \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Campestre do Menino Deus, Perau, Rinc\u00e3o do Soturno, Vila Dutra, Vila Garibaldi, Vila Menino Deus, Vila Pires."}
{"id": "244008", "revid": "89787", "url": "https://gl.wikipedia.org/wiki?curid=244008", "title": "Carolina, Santa Maria", "text": "Carolina \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Carolina, Vila Carolina e Vila Valdemar Rodrigues."}
{"id": "244009", "revid": "89787", "url": "https://gl.wikipedia.org/wiki?curid=244009", "title": "Caturrita, Santa Maria", "text": "Caturrita \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Caturrita, Vila Bela Uni\u00e3o, Vila Jord\u00e2nia, Vila Negrine, Vila Nossa Senhora da Concei\u00e7\u00e3o, Vila Port\u00e3o Branco, Vila Santa Rita, Vila S\u00e3o Jos\u00e9."}
{"id": "244010", "revid": "89787", "url": "https://gl.wikipedia.org/wiki?curid=244010", "title": "Centro, Santa Maria", "text": "Centro \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Astrogildo de Azevedo A, Astrogildo de Azevedo B, Centro, Parque Centen\u00e1rio, Parque Itaimb\u00e9, Rizzato Irm\u00e3os, Vila Belga, Vila Crispim Pereira, Vila Felipe de Oliveira, Vila Jos\u00e9 Azenha, Vila Jos\u00e9 Moraes, Vila Major Duarte, Vila Zulmira;"}
{"id": "244011", "revid": "89787", "url": "https://gl.wikipedia.org/wiki?curid=244011", "title": "Cerrito, Santa Maria", "text": "Cerrito \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Cerrito, Cerrito Dois, F\u00f3sseis da Alemoa, Morro do Cerrito, Morro Mariano da Rocha, Vila Floresta."}
{"id": "244012", "revid": "18868", "url": "https://gl.wikipedia.org/wiki?curid=244012", "title": "Araucaria excelsa", "text": ""}
{"id": "244013", "revid": "18868", "url": "https://gl.wikipedia.org/wiki?curid=244013", "title": "Araucaria da Illa de Norfolk", "text": ""}
{"id": "244015", "revid": "89787", "url": "https://gl.wikipedia.org/wiki?curid=244015", "title": "Ch\u00e1cara das Flores", "text": "Ch\u00e1cara das Flores \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Balne\u00e1rio das Pedras Brancas, Ch\u00e1cara das Flores, Ch\u00e1cara das Rosas, Desmembramento Fernando Friedrich, Vila Cerro Azul, Vila das Flores, Vila Itagiba, Vila Sant'Anna, Vila Santa Terezinha, Vila S\u00e3o Rafael, Vila Tiaraj\u00fa, Vila Vit\u00f3ria."}
{"id": "244016", "revid": "89787", "url": "https://gl.wikipedia.org/wiki?curid=244016", "title": "Di\u00e1cono Jo\u00e3o Luiz Pozzobon", "text": "Di\u00e1cono Jo\u00e3o Luiz Pozzobon \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Conjunto Residencial Di\u00e1cono Jo\u00e3o Luiz Pozzobon, Jardim Berleze, Jo\u00e3o Luiz Pozzobon, Loteamento Par\u00f3quia das Dores, Vila Cerrito, Vila Maring\u00e1."}
{"id": "244017", "revid": "89787", "url": "https://gl.wikipedia.org/wiki?curid=244017", "title": "Divina Provid\u00eancia, Santa Maria", "text": "Divina Provid\u00eancia \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Divina Provid\u00eancia, Vila Brenner, Vila Km 2, Vila S\u00e3o Jo\u00e3o Batista."}
{"id": "244018", "revid": "98629", "url": "https://gl.wikipedia.org/wiki?curid=244018", "title": "Nino Rota", "text": "Nino Rota, nado en Mil\u00e1n, Italia o 3 de decembro de 1911 e finado en Roma, Italia o 10 de abril de 1979, foi un compositor e m\u00fasico italiano que acadou sona especialmente por ser o creador de bandas sonoras de filmes de Federico Fellini, Francis Ford Coppola ou Luchino Visconti.\nBiograf\u00eda.\nNino Rota naceu en Mil\u00e1n o 3 de decembro do 1911, o seu verdadeiro nome era Nino Rinaldi. Era neto de Giovanni Rinaldi (1840-95) un dos pianistas italianos m\u00e1is sobranceiros do seu tempo. A s\u00faa propia filla, Ernesta Rinaldi foi pianista.\nComezou a s\u00faa formaci\u00f3n musical \u00f3s oito anos de idade. Sendo a\u00ednda neno compuxo un oratorio para solista, coro e orquestra: \u201cL\u2019infanzia di San Giovanni Battista\u201d, estreado por vez primeira en 1923. Nese mesmo ano entrou no Conservatorio de Mil\u00e1n onde recibiu clases de Giacomo Orefice e lecci\u00f3ns sobre composici\u00f3n de Ildebrando Pizzetti. Posteriormente continuou os seus estudos na Academia Santa Cecilicia de Roma sendo un dos seus Mestres Alfredo Casella. Finalmente trasladouse \u00f3s EUA no Curtis Institute de Philadelphia. Al\u00ed durante dous anos (1931-32) recibiu as ensinanzas de Rosario Scalero e Fritz Reiner).\nFinalmente retornou a Mil\u00e1n para finalizar os seus estudos universitarios, onde presentou a s\u00faa tese doutoral (1937) sobre o renacentista italiano Zarlino. Ademais da m\u00fasica, Nino Rota estivo sempre interesado por outras disciplinas art\u00edsticas coma a literatura ou a historia musical.\nProfesionalmente comezou a impartir clases sobre teor\u00eda musical na escola musical de Taranto, para posteriormente ensinar harmon\u00eda e composici\u00f3n no Conservatorio de Bari. Finalmente foi nomeado director deste Conservatorio, ocupando o posto durante case trinta anos (1950-78). Morreu en Roma o 10 de abril de 1979.\nOutras obras musicais.\nAdemais das obras ligadas \u00f3 cine, Nino Rota compuxo un n\u00famero considerable doutras obras musicais. A s\u00faa primeira \u00f3pera data do 1925: \"Il pr\u00edncipe porcaro\" (baseado nunha historia de Hans Christian Andersen). Posteriormente compuxo \"Ariodante\" (Parma, 1942), \"Torquemada\" (1943), \"Il capello di paglia di Firenze\" (1945) (baseado nunha obra de Eug\u00e8ne Labiche), \"I due timidi\" (1950), \"Lo scoiattolo in gamba\" (Venecia, 1959), \"La notte di un nevrastenico\" (La Scala, 1960), \"Aladino e la lampada m\u00e1gica\" (N\u00e1poles, 1968), \"La visita meravigliosa\" (Palermo, 1970) e \"Napoli milionaria\" (Spoleto, 1978).\nAdemais tam\u00e9n escribiu m\u00fasica coral, catro sinfon\u00edas, o \"Concerto-soir\u00e9e\" para orquestra, un concerto para cordas (1965), un concerto para cuarteto de cordas, varias pezas de c\u00e1mara para piano, oratorios e diversos ballets: \"Rappresentazione di Adamo ed Eva\" (Perugia, 1957), \"Balli\", \"Le Moli\u00e8re imaginaire\"(1976) and \"Amor di poeta\" (1978)."}
{"id": "244019", "revid": "89787", "url": "https://gl.wikipedia.org/wiki?curid=244019", "title": "Dom Ant\u00f4nio Reis", "text": "Dom Ant\u00f4nio Reis \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Dom Ant\u00f4nio Reis, Parque Residencial Dom Antonio Reis, Semin\u00e1rio S\u00e3o Jos\u00e9."}
{"id": "244020", "revid": "85894", "url": "https://gl.wikipedia.org/wiki?curid=244020", "title": "Duque de Caxias, Santa Maria", "text": "Duque de Caxias \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Duque de Caxias, Parque Residencial Duque de Caxias, Vila Lameira, Vila Moreira, Vila Pl\u00e1tano."}
{"id": "244021", "revid": "89787", "url": "https://gl.wikipedia.org/wiki?curid=244021", "title": "Itarar\u00e9, Santa Maria", "text": "Itarar\u00e9 \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Can\u00e1rio, Itarar\u00e9, Loteamento Link, Possadas, Vila Bela Vista, Vila B\u00fcrger, Vila Felipe Menna Barreto, Vila Kruel, Vila Montanha Russa, Vila Nossa Senhora Aparecida, Vila P\u00e9rcio Reis, Vila Popular Leste, Vila Popular Oeste."}
{"id": "244022", "revid": "89787", "url": "https://gl.wikipedia.org/wiki?curid=244022", "title": "Juscelino Kubitschek, Santa Maria", "text": "Juscelino Kubitschek \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Conjunto Habitacional Santa Marta, Juscelino Kubitschek, Vila Caramelo, Vila J\u00f3quei Clube, Vila Martelet, Vila Prado, Vila Rig\u00e3o."}
{"id": "244023", "revid": "89787", "url": "https://gl.wikipedia.org/wiki?curid=244023", "title": "Km 3", "text": "Km 3 \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Km 3, Vila Anacleto Corr\u00eaa, Vila Bilibiu, Vila Dr. Wautier, Vila Favarin, Vila Palmares."}
{"id": "244024", "revid": "89787", "url": "https://gl.wikipedia.org/wiki?curid=244024", "title": "Lorenzi", "text": "Lorenzi \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Est\u00e2ncia do Minuano, Lorenzi, Vila Bom Jesus, Vila Lorenzi, Vila Quitandinha, Vila Santa Rita de C\u00e1ssia, Vila Santo Ant\u00f4nio, Vila Severo, Vila Tavares."}
{"id": "244027", "revid": "89787", "url": "https://gl.wikipedia.org/wiki?curid=244027", "title": "Menino Jesus, Santa Maria", "text": "Menino Jesus \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Menino Jesus, Vila Leste, Vila Major Duarte, Vila Ponte Seca."}
{"id": "244033", "revid": "98629", "url": "https://gl.wikipedia.org/wiki?curid=244033", "title": "Centro xerminal", "text": "Os centros xerminais son partes dos ganglios linf\u00e1ticos e dos tecidos linfoides nos que os linfocitos B maduros proliferan rapidamente, difer\u00e9ncianse, mutan os seus anticorpos (por medio de hipermutaci\u00f3n som\u00e1tica), e cambian a clase dos seus anticorpos durante unha resposta inmunitaria normal ante unha infecci\u00f3n. Durante este proceso de r\u00e1pida divisi\u00f3n e selecci\u00f3n, as c\u00e9lulas B reciben o nome de centroblastos, e unha vez que paran de proliferar denom\u00ednanse centrocitos. Os centros xerminais est\u00e1n situados nos ganglios do sistema linf\u00e1tico e en tecidos linfoides perif\u00e9ricos como o bazo, placas de Peyer, tonsilas etc. Os centros xerminais son un elemento importante na resposta inmunitaria humoral das c\u00e9lulas B. Desenv\u00f3lvense dinamicamente despois da activaci\u00f3n das c\u00e9lulas B polos ant\u00edxenos T dependentes.\nHistoloxicamente, os centros xerminais son a descrici\u00f3n de certas partes distinguibles microscopicamente dos tecidos linfoides.\nMorfolox\u00eda en diferentes estadios.\nA morfolox\u00eda dos centros xerminais \u00e9 moi espec\u00edfica e mostra propiedades que son caracter\u00edsticas de diferentes estadios da reacci\u00f3n.\nNa s\u00faa forma totalmente desenvolvida os centros xerminais aparecen como unha masa esf\u00e9rica cun polo escuro con moitas c\u00e9lulas, e un polo claro con menos c\u00e9lulas. Todo o centro xerminal est\u00e1 rodeado por unha envoltura de c\u00e9lulas alongadas, e rodeando a estas parcialmente hai un casquete de linfocitos pequenos, que \u00e9 m\u00e1is groso sobre o polo claro. A zona clara co seu casquete est\u00e1 orientada no bazo cara \u00e1 polpa vermella, nos ganglios linf\u00e1ticos cara ao seo marxinal subsuperficial, e nos aparatos dixestivo e respiratorio cara \u00e1 superficie epitelial. Na zona escura atopamos c\u00e9lulas da li\u00f1a linfoide en xeral grandes en diferentes estadios, xunto con alg\u00fans macr\u00f3fagos (que conte\u00f1\u00e9n restos fagocitados de linfocitos), e c\u00e9lulas dendr\u00edticas foliculares que forman unha rede. Na zona clara atopamos linfocitos pequenos, m\u00e1is macr\u00f3fagos e c\u00e9lulas dendr\u00edticas foliculares con moitas prolongaci\u00f3ns.\nProceso.\nO proceso de diferenciaci\u00f3n das c\u00e9lulas B nos centros xerminais desenv\u00f3lvese da seguinte maneira:\n1. As c\u00e9lulas B activadas migran desde o foco primario da infecci\u00f3n aos fol\u00edculos primarios do ganglio e comezan coa s\u00faa expansi\u00f3n monoclonal rodeados de c\u00e9lulas dendr\u00edticas foliculares (FDC). Durante este per\u00edodo denom\u00ednanse centroblastos.\n2. Despois de varios d\u00edas de expansi\u00f3n as c\u00e9lulas B sofren hipermutaci\u00f3n som\u00e1tica, un proceso no cal mutan o seu ADN que codifica os anticorpos e as\u00ed xeran unha diversidade de clons no centro xerminal. Isto implica substituci\u00f3ns pseudoaleatorias cun nesgo cara a rexi\u00f3ns do ADN que codifican a superficie de reco\u00f1ecemento do ant\u00edxeno dos anticorpos que producen as c\u00e9lulas B. Durante este tempo tam\u00e9n sofren o cambio de isotipo (cambio de clase).\n3. Despois de recibiren est\u00edmulos a\u00ednda non identificados das c\u00e9lulas dendr\u00edticas foliculares, as c\u00e9lulas B en maduraci\u00f3n (centroblastos) migran desde a zona escura \u00e1 clara do centro xerminal (v\u00e9xase m\u00e1is arriba) e empezan a expresar os seus anticorpos na superficie da c\u00e9lula e neste estado denom\u00ednanse centrocitos. Os centrocitos est\u00e1n nun estado de apoptose activada e compiten polos sinais de supervivencia que env\u00edan as c\u00e9lulas dendr\u00edticas foliculares que presentan o ant\u00edxeno, o que significa que morrer\u00e1n se non son \"rescatadas\" por estes sinais de supervivencia. Este proceso de rescate crese que \u00e9 dependente da afinidade do anticorpo polo ant\u00edxeno. Deste xeito, se unha c\u00e9lula B mutou para formar un anticorpo con maior afinidade por un ant\u00edxeno, \u00e9 m\u00e1is probable que sobreviva. Deste modo, o sistema inmunitario pode reco\u00f1ecer mellor os ant\u00edxenos.\n4. As c\u00e9lulas B funcionais despois deben interaccionar con c\u00e9lulas T axudantes para obter os sinais de diferenciaci\u00f3n finais. Isto implica o cambio de isotipo, por exemplo do tipo de anticorpo IgM a outro tipo de anticorpo, como pode ser o IgG.\nA interacci\u00f3n coas c\u00e9lulas T p\u00e9nsase que impide a xeraci\u00f3n de anticorpos autorreactivos.\n5. As c\u00e9lulas B conv\u00e9rtense ou ben nunha c\u00e9lula plasm\u00e1tica (que segrega grandes cantidades de anticorpos) ou ben nunha c\u00e9lula B de memoria (que pode ser reactivada en posteriores contactos co mesmo ant\u00edxeno). As c\u00e9lulas B poden tam\u00e9n recomezar todo o proceso de proliferaci\u00f3n, mutaci\u00f3n e selecci\u00f3n de acordo coa hip\u00f3tese do reciclado.\nO proceso descrito implica a intervenci\u00f3n de citocinas como o TNF-alfa.\nImportancia m\u00e9dica.\nComo os centros xerminais son estruturas importantes do sistema nervioso adaptativo, a s\u00faa desregulaci\u00f3n est\u00e1 implicada en moitas enfermidades inmunes, como por exemplo a artrite reumatoide e moitos linfomas."}
{"id": "244035", "revid": "18868", "url": "https://gl.wikipedia.org/wiki?curid=244035", "title": "Datura stramonium", "text": ""}
{"id": "244036", "revid": "18868", "url": "https://gl.wikipedia.org/wiki?curid=244036", "title": "Figueira do inferno", "text": ""}
{"id": "244037", "revid": "18868", "url": "https://gl.wikipedia.org/wiki?curid=244037", "title": "Xapoeiro", "text": ""}
{"id": "244044", "revid": "89787", "url": "https://gl.wikipedia.org/wiki?curid=244044", "title": "Url\u00e2ndia", "text": "Url\u00e2ndia \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Parque Residencial S\u00e3o Carlos, Url\u00e2ndia, Vila Formosa, Vila Santos, Vila Tropical, Vila Url\u00e2ndia."}
{"id": "244046", "revid": "89787", "url": "https://gl.wikipedia.org/wiki?curid=244046", "title": "Uglione", "text": "Uglione \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Parque Residencial S\u00e3o Carlos, Uglione, Vila Alegria, Vila Goi\u00e2nia, Vila S\u00e3o Pedro."}
{"id": "244047", "revid": "18868", "url": "https://gl.wikipedia.org/wiki?curid=244047", "title": "Lentella de r\u00edo", "text": ""}
{"id": "244049", "revid": "89787", "url": "https://gl.wikipedia.org/wiki?curid=244049", "title": "Tomazetti, Santa Maria", "text": "Tomazetti \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Parque Residencial Tomazetti, Tomazetti, Vila Tomaz."}
{"id": "244050", "revid": "89787", "url": "https://gl.wikipedia.org/wiki?curid=244050", "title": "Tancredo Neves, Santa Maria", "text": "Tancredo Neves \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Conjunto Residencial Piratini, N\u00facleo Habitacional Tancredo Neves, Tancredo Neves, Vila Cana\u00e3."}
{"id": "244051", "revid": "89787", "url": "https://gl.wikipedia.org/wiki?curid=244051", "title": "S\u00e3o Jos\u00e9, Santa Maria", "text": "S\u00e3o Jos\u00e9 \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Jardim Lind\u00f3ia, Loteamento Barroso, Parque do Sol, S\u00e3o Jos\u00e9, Vila Farroupilha, Vila Figueira, Vila Sarandi, Vila Sargento Dornelles."}
{"id": "244052", "revid": "89787", "url": "https://gl.wikipedia.org/wiki?curid=244052", "title": "S\u00e3o Jo\u00e3o, Santa Maria", "text": "S\u00e3o Jo\u00e3o \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: S\u00e3o Jo\u00e3o, Vila S\u00e3o Jo\u00e3o, Vila Schimidt."}
{"id": "244053", "revid": "2074", "url": "https://gl.wikipedia.org/wiki?curid=244053", "title": "Mar\u00eda Jes\u00fas Sansegundo", "text": ""}
{"id": "244055", "revid": "2074", "url": "https://gl.wikipedia.org/wiki?curid=244055", "title": "Mar\u00eda Jes\u00fas San Segundo G\u00f3mez de Cadi\u00f1anos", "text": ""}
{"id": "244056", "revid": "89787", "url": "https://gl.wikipedia.org/wiki?curid=244056", "title": "Salgado Filho, Santa Maria", "text": "Salgado Filho \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Salgado Filho, Vila Bras\u00edlia, Vila Kennedy, Vila Norte, Vila Nossa Senhora do Trabalho, Vila Salgado Filho."}
{"id": "244057", "revid": "89787", "url": "https://gl.wikipedia.org/wiki?curid=244057", "title": "Renascen\u00e7a, Santa Maria", "text": "Renascen\u00e7a \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Condom\u00ednio Residencial Arco Verde, Renascen\u00e7a, Vila Renascen\u00e7a."}
{"id": "244058", "revid": "2074", "url": "https://gl.wikipedia.org/wiki?curid=244058", "title": "Can\u00f3n (orograf\u00eda)", "text": ""}
{"id": "244059", "revid": "89787", "url": "https://gl.wikipedia.org/wiki?curid=244059", "title": "Presidente Jo\u00e3o Goulart", "text": "Presidente Jo\u00e3o Goulart \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Jo\u00e3o Goulart, Vila Fredolina, Vila Nova, Vila Oper\u00e1ria, Vila Schirmer."}
{"id": "244060", "revid": "89787", "url": "https://gl.wikipedia.org/wiki?curid=244060", "title": "Pinheiro Machado, Santa Maria", "text": "Pinheiro Machado \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Loteamento Bela Vista, Parque Residencial Pinheiro Machado, Parque Residencial Lopes, Pinheiro Machado, Vila Ecologia, Vila Rossi, Vila S\u00e3o Serafim."}
{"id": "244061", "revid": "89787", "url": "https://gl.wikipedia.org/wiki?curid=244061", "title": "P\u00e9 de Pl\u00e1tano", "text": "P\u00e9 de Pl\u00e1tano \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Parque Residencial Ouro Verde, P\u00e9 de Pl\u00e1tano, Vila Almeida, Vila Presidente Vargas."}
{"id": "244072", "revid": "23204", "url": "https://gl.wikipedia.org/wiki?curid=244072", "title": "Naci\u00f3n Navajo", "text": "A Naci\u00f3n Navajo (en ) \u00e9 un territorio nativo americano semiaut\u00f3nomo habitado polo pobo navajo. Abrangue 71.000\u00a0km2, ocupando anacos do nordeste de Arizona, sueste de Utah e noroeste Novo M\u00e9xico. \u00c9 a meirande \u00e1rea asignada principalmente baixo a xurisdici\u00f3n nativa americana dos Estados Unidos.\nNome.\nEn ingl\u00e9s, o nome inicial da zona era \"Navajo Indian Reservation\" (\"Reserva India Navajo\"), gobernado dende 1923 polo \"Consello tribal Navajo\". O 15 de abril de 1969, o nome oficial no escudo utilizado polo goberno foi cambiado a \"Navajo Nation\" (Naci\u00f3n Navajo), indicando que a partir dese d\u00eda \"toda a correspondencia, inm\u00f3bil\" \", papel de carta [...] da tribo Navajo utilizar\u00eda a denominaci\u00f3n Naci\u00f3n Navajo para identificar a tribo\". En 1994, unha proposta de cambiar a designaci\u00f3n oficial de \"Navajo\" a \"Din\u00e9\" foi rexeitada polo consello. Eles dixeron que o nome \"Din\u00e9\" representaba o tempo de sufrimento antes da Longa marcha, e o termo \"Navajo\" \u00e9 a axeitada designaci\u00f3n para o futuro.\nEn navajo, a entidade xeogr\u00e1fica cos l\u00edmites fronteirizos delimitados \u00e9 co\u00f1ecido como \"\"Naabeeh\u00f3 Bin\u00e1h\u00e1sdzo\".\" Isto contrasta con \"Din\u00e9 Bik\u00e9yah\" e \"Naabeeh\u00f3 Bik\u00e9yah\" para a idea xeral de \"Navajoland\". Ningunha das designaci\u00f3ns deber\u00eda ser confundida con \"\"Din\u00e9tah\",\" o termo usado para o fogar tradicional do pobo Navajo, situado na \u00e1rea entre as monta\u00f1as \"Dook\u02bco\u02bcoos\u0142\u00ed\u00edd\" (San Francisco Peaks), \"Dib\u00e9 Ntsaa\" (Hesperus Mountain), \"Sisnaajin\u00ed\" (Blanca Peak) e \"Tsoodzi\u0142\" (Mount Taylor).\nHistoria.\nDespois da Longa Marcha e o retorno dos navajo dende o seu encarceramento en Bosque Redondo, a \"Navajo Indian Reservation\" estableceuse no Tratado de 1868. As fronteiras foron definidas polo paralelo 37\u00ba polo norte, a li\u00f1a de Fort Defiance polo sur, Fort Lyon polo leste e meridiano 109\u00b0 30\u2032 polo oeste. Malia que o tratado proporcionaba preto de cen millas cadradas no Territorio de Novo M\u00e9xico, o tama\u00f1o actual do territorio era de 1.346.916 hect\u00e1reas\u2014un pouco m\u00e1is da metade. Esta peza inicial da terra repres\u00e9ntase no dese\u00f1o da bandeira da Naci\u00f3n Navajo por un rect\u00e1ngulo de cor marr\u00f3n escuro.\nPor\u00e9n, debido \u00f3 feito de que non hab\u00eda l\u00edmites f\u00edsicos ou paneis de sinalizaci\u00f3n fix\u00e1ronse no seu lugar, moitos navajos ignoraron estes l\u00edmites formais e volveron \u00f3 lugar onde os ti\u00f1an en catividade. Unha significativa poboaci\u00f3n navajo a\u00ednda reside \u00f3 longo de Little Colorado e Colorado Rivers as\u00ed como en Naatsis\u02bc\u00e1\u00e1n (Navajo Mountain), nunca sufriron nos campos de concentraci\u00f3n en Hw\u00e9eldi (Ft. Sumner).\nA primeira expansi\u00f3n do territorio ocorreu o 28 de outubro de 1878, cando o Presidente Rutherford Hayes asinou unha orde executiva aumentando os l\u00edmites 20 millas cara o oeste."}
{"id": "244073", "revid": "23204", "url": "https://gl.wikipedia.org/wiki?curid=244073", "title": "Naabeeh\u00f3 Bin\u00e1h\u00e1sdzo", "text": ""}
{"id": "244074", "revid": "98629", "url": "https://gl.wikipedia.org/wiki?curid=244074", "title": "Hans Geiger", "text": "Johannes (Hans) Wilhelm Geiger, nado en Neustadt, Alema\u00f1a, o 30 de setembro de 1882 e finado en Potsdam o 24 de novembro de 1945, foi un f\u00edsico alem\u00e1n. Xunto a Walter M\u00fcller desenvolveu o contador Geiger.\nTraxectoria.\nEn 1902, Geiger empezou a estudar f\u00edsica e matem\u00e1ticas en Erlangen, onde se doutorou en 1906. En 1907 empezou a traballar xunto a Ernest Rutherford na Universidade de Manchester. En 1912 foi nomeado xefe do Instituto de investigaci\u00f3n f\u00edsico-t\u00e9cnica en Berl\u00edn. Al\u00ed desenvolveu, xunto a un dos seus estudantes graduados, o contador Geiger. Dende 1925 foi profesor da Universidade de Kiel ata o ano 1929, onde o seu primeiro estudante graduado foi precisamente Walter M\u00fcller.\nFoi tam\u00e9n membro do Club do Uranio na Alema\u00f1a nazi, un grupo de cient\u00edficos alem\u00e1ns que, durante a segunda guerra mundial, traballaron sen \u00e9xito na creaci\u00f3n da bomba at\u00f3mica alem\u00e1.\nA s\u00faa lealdade ao Partido Nazi levoulle a traizoar a diversos colegas xudeus; alg\u00fans destes colegas axudaranlle nas s\u00faas investigaci\u00f3ns antes de que se fixera membro do partido.\nMorreu en Potsdam uns meses despois de que finalizara a guerra."}
{"id": "244076", "revid": "27155", "url": "https://gl.wikipedia.org/wiki?curid=244076", "title": "Inflamaci\u00f3n", "text": "A inflamaci\u00f3n (do lat\u00edn \"inflammatio\": acender, facer lume) \u00e9 a forma de manifestarse de moitas doenzas, que consiste nunha resposta inespec\u00edfica fronte \u00e1s agresi\u00f3ns do medio (pat\u00f3xenos, irritantes, c\u00e9lulas danadas), e est\u00e1 xerada polos axentes inflamatorios. A resposta inflamatoria ocorre s\u00f3 en tecidos conectivos vascularizados e xorde coa finalidade defensiva de illar e destru\u00edr o axente dani\u00f1o, e para reparar o tecido ou \u00f3rgano danado. Consid\u00e9rase un mecanismo de inmunidade innata, estereotipado, en contraste coa reacci\u00f3n inmune adaptativa, espec\u00edfica para cada tipo de axente infeccioso. Os signos cl\u00e1sicos da inflamaci\u00f3n aguda son dor, calor, rubor, inchamento e perda de funci\u00f3n.\nInflamaci\u00f3n non \u00e9 sin\u00f3nimo de infecci\u00f3n, porque poden darse inflamaci\u00f3ns sen infecci\u00f3n, e mesmo nos casos en que a inflamaci\u00f3n est\u00e1 causada por unha infecci\u00f3n, a infecci\u00f3n \u00e9 causada por un microorganismo, pero a inflamaci\u00f3n \u00e9 simplemente unha das respostas do organismo ante os pat\u00f3xenos.\nUnha inflamaci\u00f3n prolongada pode destru\u00edr os tecidos, e a destruci\u00f3n progresiva dos tecidos comprometer\u00eda a supervivencia do organismo. Por\u00e9n, a inflamaci\u00f3n cr\u00f3nica pode tam\u00e9n orixinarse por enfermidades propias do organismo h\u00f3spede como por exemplo a febre do feo (en al\u00e9rxicos), aterosclerose, artrite reumatoide, e mesmo cancro (por exemplo, carcinoma de ves\u00edcula biliar). Por isto a inflamaci\u00f3n est\u00e1 normalmente moi regulada polo corpo.\nA inflamaci\u00f3n pode clasificarse en \"aguda\" e \"cr\u00f3nica\". A inflamaci\u00f3n aguda \u00e9 a resposta inicial do corpo a est\u00edmulos dani\u00f1os e orix\u00ednase polo aumento do movemento de plasma sangu\u00edneo e leucocitos (especialmente granulocitos) desde o sangue cara aos tecidos danados. Prop\u00e1gase unha cascada de eventos bioqu\u00edmicos que madura a resposta inflamatoria, a cal implica ao sistema vascular local, o sistema inmune, e varias c\u00e9lulas nos tecidos lesionados. A inflamaci\u00f3n prolongada, co\u00f1ecida como inflamaci\u00f3n cr\u00f3nica, causa un cambio progresivo no tipo de c\u00e9lulas presentes no sitio da inflamaci\u00f3n e caracter\u00edzase pola destruci\u00f3n simult\u00e1nea e curaci\u00f3n do tecido debido ao proceso inflamatorio. O maior probema que pode darse na inflamaci\u00f3n \u00e9 que a defensa se dirixa tanto cara aos axentes dani\u00f1os coma aos non dani\u00f1os, de maneira que provoque lesi\u00f3ns en tecidos ou \u00f3rganos sans.\nA inflamaci\u00f3n identif\u00edcase xeralmente en medicina co sufixo -ite (farinxite, larinxite, colite, conxuntivite...).\nEvoluci\u00f3n hist\u00f3rica.\nNas primeiras civilizaci\u00f3ns existen testemu\u00f1as de que ti\u00f1an co\u00f1ecemento da inflamaci\u00f3n e do seu proceso de curaci\u00f3n; os primeiros escritos aparecen en papiros exipcios que datan do 3000 a.de C.\nEn Grecia e Roma existen escritos de Celso, que identificaban catro signos cardinais da inflamaci\u00f3n. Posteriormente, Galeno engadiu o quinto signo.\nActualmente, poden reco\u00f1ecerse os seus cinco signos cardinais, que son:\nEn 1793, o cirurxi\u00e1n escoc\u00e9s Hunter salientou algo que actualmente se considera obvio: \"A inflamaci\u00f3n non \u00e9 unha enfermidade, sen\u00f3n unha resposta inespec\u00edfica que produce un efecto saudable no organismo no que ten lugar\". Cohnheim (1839-1884) foi o primeiro investigador que utilizou o microscopio para observar vasos sangu\u00edneos inflamados en membranas finas e transl\u00facidas, como o mesenterio e a lingua da ra. Coa observaci\u00f3n das alteraci\u00f3ns iniciais do fluxo sangu\u00edneo, o edema posterior ao incremento da permeabilidade vascular, a migraci\u00f3n leucocitaria, este autor realizou grandes contribuci\u00f3ns. \nO bi\u00f3logo ruso Metchnikoff descubriu o proceso da fagocitose ao observar a inxesti\u00f3n de espi\u00f1as de rosal polos amebocitos das larvas de estrelas de mar, e de bacterias por leucocitos de mam\u00edfero (1882); a conclusi\u00f3n deste investigador foi que o obxectivo da inflamaci\u00f3n era o de facer chegar as c\u00e9lulas con capacidade fagocitaria \u00e1 zona da lesi\u00f3n para que fagocitaran os axentes infecciosos. Con todo, ao pouco tempo quedou claro que tanto os factores celulares (fagocitos) como os factores s\u00e9ricos (anticorpos) eran imprescindibles para a defensa fronte a microorganismos, e por estes descubrimentos Elie Metchnikoff e Paul Ehrlich (que desenvolveu a teor\u00eda humoral) compartiron o Premio Nobel de Medicina en 1908.\nA estes nomes d\u00e9bese engadir o de Thomas Lewis que, por medio de experimentos sinxelos sobre a resposta inflamatoria da pel, estableceu o concepto de que diversas substancias qu\u00edmicas inducidas localmente polo est\u00edmulo dunha lesi\u00f3n, como a histamina, son factores mediadores das alteraci\u00f3ns vasculares da inflamaci\u00f3n. Este concepto fundamental constit\u00fae a base dos importantes descubrimintos dos mediadores qu\u00edmicos da inflamaci\u00f3n e da posibilidade de utilizar f\u00e1rmacos antiinflamatorios.\nLewis chamou aos mediadores qu\u00edmicos da inflamaci\u00f3n \"H1\",e definiu a tripla resposta ante a agresi\u00f3n que consist\u00eda en:\nDependendo das caracter\u00edsticas temporais da inflamaci\u00f3n definimos dous tipos de resposta, que son: inflamaci\u00f3n aguda e inflamaci\u00f3n cr\u00f3nica.\nInflamaci\u00f3n aguda.\nA fase aguda da inflamaci\u00f3n \u00e9 unha reacci\u00f3n inmune innata. Na inflamaci\u00f3n aguda distinguimos tres puntos clave: cambios hemodin\u00e1micos, alteraci\u00f3n da permeabilidade vascular e modificaci\u00f3ns leucocitarias.\nCambios hemodin\u00e1micos no calibre e no fluxo.\nDespois dun per\u00edodo inconstante e transitorio de vasoconstrici\u00f3n arteriolar, prod\u00facese vasodilataci\u00f3n e hiperemia activa (aumento de fluxo sangu\u00edneo na zona da lesi\u00f3n), que causa arroibamento e aumento da temperatura. Despois prod\u00facese un per\u00edodo de hiperemia pasiva na que dimin\u00fae o fluxo por un aumento da permeabilidade microvascular con extravasaci\u00f3n de l\u00edquido e aumento da viscosidade sangu\u00ednea nos vasos de menor calibre, que \u00e9 o que se denomina estase (par\u00e1lise total do fluxo). A medida que evoluciona a estase prod\u00facese a orientaci\u00f3n perif\u00e9rica (marxinaci\u00f3n) dos leucocitos, que se adhiren ao endotelio vascular, atravesan a parede vascular e dir\u00edxense ao intersticio.\nPaso a paso (a\u00ednda que estes procesos ocorren superpo\u00f1\u00e9ndose) o que se observa \u00e9 o seguinte:\n1- Vasodilatacion arteriolar e capilar, que provoca a apertura de capilares e v\u00e9nulas; inducida pola acci\u00f3n de diferentes mediadores da inflamaci\u00f3n sobre o m\u00fasculo liso vascular, principalmente histamina e \u00f3xido n\u00edtrico.\n2- Aumento da velocidade do fluxo sangu\u00edneo (hiperemia) polas arteriolas, que \u00e9 a causa da aparici\u00f3n de eritema (cor vermella) no sitio da inflamaci\u00f3n;\n3- Aumento da permeabilidade da microvasculatura: sa\u00edda dun exsudado inflamatorio cara aos tecidos extravasculares e aparici\u00f3n de edema inflamatorio.\n4- Acumulaci\u00f3n anormal e excesiva de sangue: a sa\u00edda de l\u00edquido provoca un aumento da viscosidade do sangue, o cal aumenta a concentraci\u00f3n dos gl\u00f3bulos vermellos (conxesti\u00f3n venosa).\n5- Diminuci\u00f3n da velocidade do sangue en pequenos vasos (estase sangu\u00ednea).\n6- Acumulaci\u00f3n perif\u00e9rica dos leucocitos: marxinaci\u00f3n e pavimentaci\u00f3n leucocitaria.\n7- Ao mesmo tempo, as c\u00e9lulas endoteliais son activadas polos mediadores da inflamaci\u00f3n, expresando mol\u00e9culas nas s\u00faas membranas que favorecen a adhesi\u00f3n dos leucocitos, fundamentalmente os neutr\u00f3filos.\n8- Paso de leucocitos (neutr\u00f3filos en primeiro lugar, seguidos polos macr\u00f3fagos) desde os vasos ao intersticio: migraci\u00f3n celular, con formaci\u00f3n do infiltrado inflamatorio. Denom\u00ednase diap\u00e9dese.\nAdemais, durante a fase de reparaci\u00f3n que segue \u00e1 inflamaci\u00f3n aguda e durante a inflamaci\u00f3n cr\u00f3nica prod\u00facese un fen\u00f3meno de proliferaci\u00f3n de vasos sangu\u00edneos denominado anxiox\u00e9nese.\nAlteraci\u00f3n da permeabilidade vascular.\nEn condici\u00f3ns normais o endotelio non permite a sa\u00edda de prote\u00ednas e o intercambio prod\u00facese por pinocitose. Durante a inflamaci\u00f3n, alt\u00e9ranse as bases morfol\u00f3xicas do endotelio pola acci\u00f3n dos mediadores qu\u00edmicos, produc\u00edndose unha alteraci\u00f3n das uni\u00f3ns celulares e as cargas negativas da membrana basal: Majno e Palade viron aberturas entre as c\u00e9lulas que non estaban rotas. \nXeralmente, este efecto prod\u00facese nas v\u00e9nulas, mais se \u00e9 moi intenso chega aos capilares e prod\u00facese a extravasaci\u00f3n por rotura.\nA sa\u00edda de l\u00edquidos, prote\u00ednas e c\u00e9lulas a partir do sangue denom\u00ednase exsudaci\u00f3n. \u00c9 importante distinguir os seguintes conceptos:\nO aumento da permeabilidade vascular x\u00e9rase por varios mecanismos, que poden producirse simultaneamente:\nContracci\u00f3n das c\u00e9lulas endoteliais.\n\u00c9 o mecanismo m\u00e1is com\u00fan, desencadeado por diferentes mediadores inflamatorios, como a histamina, a bradicinina, os leucotrienos e a substancia P, entre outros. Estas substancias provocan a contracci\u00f3n brusca, por fosforilaci\u00f3n oxidativa, dos filamentos de actina e miosina das c\u00e9lulas endoteliais que se retraen, de forma que os espazos interendoteliais aumentan. Despois o citoesqueleto reorgan\u00edzase para manter a contracci\u00f3n durante m\u00e1is tempo. As substancias inflamatorias deben disolver a membrana basal destas aberturas.\nDano endotelial.\nA necrose das c\u00e9lulas endoteliais provoca a s\u00faa separaci\u00f3n da parede do vaso, creando desta forma unha abertura no mesmo. Pode producirse en feridas graves, como queimaduras, ou pola acci\u00f3n t\u00f3xica de microbios que afectan directamente ao endotelio. Os neutr\u00f3filos que se adhiren \u00e1s c\u00e9lulas endoteliais tam\u00e9n poden danalas. Neste caso, a perda de l\u00edquido contin\u00faa ata que se forma un trombo ou se repara o dano.\nAumento da transcitose.\nO transporte de flu\u00eddos e prote\u00ednas a trav\u00e9s das propias c\u00e9lulas endoteliais (e non entre elas) pode realizarse por medio de canais que se forman a partir de vac\u00faolos e ves\u00edculas non recubertas interconectadas (denominado org\u00e1nulo vesiculovacuolar). Parece que o VEGF estimula o n\u00famero e o tama\u00f1o destes canais.\nRespostas dos vasos linf\u00e1ticos.\nEn condici\u00f3ns normais, o sistema linf\u00e1tico filtra e controla as pequenas cantidades de l\u00edquido extravascular que se perderon nos capilares. Durante a inflamaci\u00f3n, a cantidade de l\u00edquido extracelular aumenta, e o sistema linf\u00e1tico participa na eliminaci\u00f3n do edema. Neste caso unha maior cantidade de leucocitos, restos celulares e microbios pasa \u00e1 linfa. Como ocorre cos vasos sangu\u00edneos, os linf\u00e1ticos tam\u00e9n proliferan nos procesos inflamatorios, para as\u00ed atenderen ao incremento da demanda. Pode ocorrer que os vasos linf\u00e1ticos se inflamen de forma secundaria (linfanxite), ou que se inflamen os ganglios (linfadenite), a causa da hiperplasia dos fol\u00edculos linfoides e ao maior n\u00famero de linfocitos e macr\u00f3fagos.\nModificaci\u00f3ns leucocitarias.\nOs leucocitos fagocitan os pat\u00f3xenos, destr\u00faen as bacterias e os microorganismos, e degradan o tecido necr\u00f3tico, pero tam\u00e9n poden prolongar a lesi\u00f3n tisular ao liberaren encimas, mediadores qu\u00edmicos e especies reactivas do ox\u00edxeno (ERO, ou, en ingl\u00e9s, ROS; tam\u00e9n denominados radicais libres do ox\u00edxeno, RLO). Os dous grupos de leucocitos m\u00e1is importantes nun proceso de inflamaci\u00f3n son os polimorfonucleares neutr\u00f3filos (PMN) e os macr\u00f3fagos.\nO tecido conxuntivo cont\u00e9n macr\u00f3fagos e mastocitos, que son c\u00e9lulas sentinelas que poden reco\u00f1ecer a presenza de microbios, c\u00e9lulas mortas ou corpos estra\u00f1os. Os macr\u00f3fagos son os elementos principais no inicio do proceso de inflamaci\u00f3n, xa que pos\u00faen receptores espec\u00edficos que reco\u00f1ecen microbios e c\u00e9lulas mortas. Cando reco\u00f1ecen estes elementos, os macr\u00f3fagos producen as citocinas IL-1 e TNF-\u03b1, que desecadean a inflamaci\u00f3n propiamente dita actuando sobre as c\u00e9lulas endoteliais dos vasos sangu\u00edneos pr\u00f3ximos (sobre todo as v\u00e9nulas post-capilares), para permitiren a migraci\u00f3n transendotelial dos leucocitos.\nOs mastocitos reaccionan ao estr\u00e9s f\u00edsico que se detecta nos tecidos (calor, fr\u00edo, presi\u00f3n) e producen os mediadores serotonina e histamina, que son potentes axentes vasoactivos que act\u00faan sobre a contracci\u00f3n e a permeabilidade dos vasos, tanto arteriais coma venosos.\nComo consecuencia da activaci\u00f3n de macr\u00f3fagos e mastocitos, prod\u00facese a liberaci\u00f3n dos mediadores qu\u00edmicos da inflamaci\u00f3n. Estes mediadores inducen vasodilataci\u00f3n na zona afectada, o que provoca a sa\u00edda de l\u00edquido do sangue cara aos tecidos, xerando un edema. Por esta raz\u00f3n, a viscosidade do sangue aumenta, debido ao aumento de concentraci\u00f3n dos gl\u00f3bulos vermellos, o que provoca un descenso no fluxo sangu\u00edneo (estase). Nestas condici\u00f3ns hemodin\u00e1micas, os leucocitos redistrib\u00faense en posici\u00f3n perif\u00e9rica, un fen\u00f3meno denominado \"marxinaci\u00f3n\". A continuaci\u00f3n, os leucocitos \"rodan\" sobre a superficie do endotelio, establecendo contactos transitorios coas c\u00e9lulas endoteliais, solt\u00e1ndose e volv\u00e9ndose a unir. Finalmente, os leucocitos \"adh\u00edrense\" firmemente ao endotelio, antes de iniciaren a \"migraci\u00f3n\" a trav\u00e9s dos capilares (ver o apartado \"Diap\u00e9dese\").\nOs leucocitos que atravesaron os capilares dir\u00edxense cara \u00e1 zona afectada por un proceso de quimiotaxe. Unha vez al\u00ed, fagocitan os microbios e destr\u00faenos, xerando a produci\u00f3n de pus. O pus ser\u00e1 eliminado cara ao exterior se a lesi\u00f3n est\u00e1 en contacto co exterior, ou xerar\u00e1 un absceso se a zona onde se formou o pus est\u00e1 no interior dun \u00f3rgano.\nUnha vez eliminado o pus (de xeito natural ou por intervenci\u00f3n cir\u00farxica en caso de absceso), os macr\u00f3fagos e os linfocitos reparan o tecido danado pola inflamaci\u00f3n aguda. O dano tisular c\u00e1usano xeralmente os neutr\u00f3filos, que son moi numerosos e liberan encimas hidrol\u00edticos e radicais libres que danan os tecidos. A reparaci\u00f3n prod\u00facese grazas aos macr\u00f3fagos, que estimulan aos fibroblastos a sintetizar col\u00e1xeno e \u00e1s c\u00e9lulas endoteliais a xerar novos vasos, por medio da secreci\u00f3n de factores de crecemento. Por\u00e9n, a reparaci\u00f3n \u00e9 sempre incompleta, xa que non se recupera a estrutura orixinal: as gl\u00e1ndulas e os pelos da zona non se rexeneran.\nA natureza dos leucocitos infiltrados var\u00eda segundo o momento da resposta inflamatoria e o tipo de est\u00edmulo. Na maior parte dos casos de inflamaci\u00f3n aguda, os neutr\u00f3filos (PMN) predominan durante as primeiras 6-24 horas, e despois son substitu\u00eddos por monocitos en 24-48 horas. A r\u00e1pida aparici\u00f3n dos neutr\u00f3filos d\u00e9bese a que son m\u00e1is abundantes no sangue, responden m\u00e1is r\u00e1pido \u00e1s quimiocinas e \u00fanense m\u00e1is fortemente \u00e1s mol\u00e9culas de adhesi\u00f3n que aparecen nas c\u00e9lulas endoteliais activadas, como as selectinas E e P. Por\u00e9n, despois de entraren nos tecidos, os neutr\u00f3filos te\u00f1en unha vida media curta: sofren apoptose e desaparecen despois de 24-48 horas. Os monocitos responden m\u00e1is a modo, pero non s\u00f3 sobreviven nos tecidos, sen\u00f3n que ademais proliferan e dan lugar aos macr\u00f3fagos, de maneira que se converten na poboaci\u00f3n dominante nas reacci\u00f3ns inflamatorias cr\u00f3nicas. Con todo, nalg\u00fans casos as poboaci\u00f3ns de leucocitos poden variar: en infecci\u00f3ns por \"Pseudomonas\", os neutr\u00f3filos recr\u00fatanse de forma continua durante varios d\u00edas, e en infecci\u00f3ns virais, os linfocitos son os primeiros en chegar, por exemplo.\nMediadores da inflamaci\u00f3n.\nEstes mediadores son pequenas mol\u00e9culas que consisten en l\u00edpidos (prostaglandinas, leucotrienos e tromboxanos), amino\u00e1cidos modificados (histamina, serotonina) e pequenas prote\u00ednas (citocinas, factores de crecemento, interleucinas...) que representan informaci\u00f3n espec\u00edfica destinada \u00e1s c\u00e9lulas con capacidade de utilizar esta informaci\u00f3n porque presentan os receptores espec\u00edficos axeitados na s\u00faa membrana plasm\u00e1tica. Os mediadores da inflamaci\u00f3n son de orixe plasm\u00e1tica (sintetizados polo f\u00edgado) ou celular.\nMetabolitos do \u00e1cido araquid\u00f3nico.\nO \u00e1cido araquid\u00f3nico (AA) \u00e9 un derivado do \u00e1cido graxo esencial \u00e1cido linoleico, con moitos enlaces dobres, que est\u00e1 normalmente esterificado en forma de fosfol\u00edpido nas membranas celulares. O \u00e1cido araquid\u00f3nico lib\u00e9rase por acci\u00f3n das fosfolipases celulares, a partir de calquera c\u00e9lula activada (plaquetas), estresada ou a punto de morrer por necrose. Unha vez liberado, o \u00e1cido araquid\u00f3nico pode metabolizarse por d\u00faas v\u00edas:\nOs derivados do \u00e1cido araquid\u00f3nico (tam\u00e9n denominados eicosanoides) serven como sinais intra ou extracelulares nunha gran variedade de procesos biol\u00f3xicos, entre eles a inflamaci\u00f3n e a hemostase. Os seus efectos principais son:\nAminas vasoactivas: histamina e serotonina.\nA histamina e serotonina son as d\u00faas principais aminas vasoactivas, chamadas as\u00ed pola s\u00faa importante acci\u00f3n sobre os vasos. Almac\u00e9nanse xa preformados en gr\u00e1nulos, dentro das c\u00e9lulas que os producen, polo que son mediadores precoces da inflamaci\u00f3n. O principal produtor de histamina \u00e9 o mastocito, a\u00ednda que tam\u00e9n se produce polos bas\u00f3filos e as plaquetas. No caso dos mastocitos, a histamina lib\u00e9rase cando estas c\u00e9lulas producen desgranulaci\u00f3n, en resposta a diferentes tipos de est\u00edmulos:\nA histamina dilata as arteriolas e aumenta a permeabilidade das v\u00e9nulas. \u00c9 o principal mediador do aumento transitorio inmediato da permeabilidade vascular, producindo espazos interendoteliais nas v\u00e9nulas que favorecen a sa\u00edda do exsudado plasm\u00e1tico. Este efecto real\u00edzase a trav\u00e9s de receptores H1 presentes nas c\u00e9lulas endoteliais.\nA serotonina \u00e9 outro mediador preformado que produce efectos similares. Est\u00e1 presente nas plaquetas e en certas c\u00e9lulas neuroend\u00f3crinas, por exemplo no tracto gastrointestinal. A liberaci\u00f3n de serotonina (e histamina) act\u00edvase cando as plaquetas se agregan en contacto co col\u00e1xeno, a trombina, ADP e complexos ant\u00edxeno-anticorpo (ver Hemostase).\nCitocinas.\nAs citocinas son pequenas prote\u00ednas (entre 5 e 20 kDa) que permiten o intercambio de informaci\u00f3n entre as diferentes c\u00e9lulas durante o proceso de inflamaci\u00f3n, a hematopoese e as respostas inmunes. Os factores de crecemento que utilizan as c\u00e9lulas epiteliais para estimular a s\u00faa renovaci\u00f3n son tam\u00e9n citocinas.\nEn xeral, as citocinas poden considerarse en certo modo similares a hormonas pero cun raio de acci\u00f3n limitado, a excepci\u00f3n da IL-1 e o TNF-\u03b1, que se pode considerar que funcionan como verdadeiras hormonas, transmitindo informaci\u00f3n a trav\u00e9s de todo o organismo.\nAs citocinas liberadas polos macr\u00f3fagos durante a inflamaci\u00f3n van afectar \u00e1s c\u00e9lulas endoteliais, aos neutr\u00f3filos (durante a fase aguda) e despois aos fibroblastos e de novo \u00e1s c\u00e9lulas endoteliais durante a fase de reparaci\u00f3n. A informaci\u00f3n emitida por unha citocina s\u00f3 ser\u00e1 recibida por aquelas c\u00e9lulas que presenten receptores espec\u00edficos para esa citocina. As mensaxes das citocinas son m\u00faltiples; as principais son:\nAlgunhas mensaxes moi importantes, como a estimulaci\u00f3n dos linfocitos T, son emitidas por moitas citocinas. Esta redundancia asegura a transmisi\u00f3n da informaci\u00f3n.\nFactor activador das plaquetas.\nO factor activador das plaquetas (PAF) \u00e9 outro mediador derivado de fosfol\u00edpidos. At\u00f3pase en plaquetas, mastocitos, bas\u00f3filos, neutr\u00f3filos, monocitos, macr\u00f3fagos e c\u00e9lulas endoteliais. As s\u00faas acci\u00f3ns principais son:\n\u00d3xido n\u00edtrico.\nO \u00f3xido n\u00edtrico (NO) \u00e9 un gas soluble producido nalgunhas neuronas do cerebro, macr\u00f3fagos e c\u00e9lulas endoteliais. Act\u00faa de forma par\u00e1crina (acci\u00f3n curta e local) sobre as c\u00e9lulas diana, a trav\u00e9s da induci\u00f3n da formaci\u00f3n de GMPc, que inicia unha serie de eventos intracelulares que causan a relaxaci\u00f3n do m\u00fasculo liso (vasodilataci\u00f3n). A vida media in vivo do NO \u00e9 moi curta, polo que s\u00f3 act\u00faa sobre as c\u00e9lulas moi pr\u00f3ximas ao lugar de produci\u00f3n.\nO NO sintet\u00edzase a partir de L-arxinina polo encima NO-sintase (NOS). Hai tres tipos de NOS: endotelial (eNOS), neuronal (nNOS) e inducible (iNOS). As d\u00faas primeiras son constitutivas, expr\u00e9sanse a niveis baixos e poden activarse rapidamente aumentando os niveis de calcio intracelular. Por\u00e9n, a iNOS act\u00edvase soamente cando os macr\u00f3fagos e outras c\u00e9lulas son activados por citocinas (como IFN-\u03b3 ) ou produtos microbianos.\nRadicais libres do ox\u00edxeno.\nOs radicais libres do ox\u00edxeno (RLO) son un tipo de especies reactivas do ox\u00edxeno (ERO, ou, en ingl\u00e9s, ROS). Estes radicais poden liberarse ao medio extracelular polos leucocitos despois de que estes foran activados pola presenza de microbios, quimiocinas, complexos inmunes, ou despois da fagocitose. A s\u00faa produci\u00f3n depende da activaci\u00f3n do sistema NADPH oxidase. As principais especies producidas intracelularmente son o ani\u00f3n super\u00f3xido (O2~), o per\u00f3xido de hidr\u00f3xeno (H2O2) e o radical hidroxilo (*OH). O ani\u00f3n super\u00f3xido pode combinarse co \u00f3xido n\u00edtrico para formar especies reactivas do nitr\u00f3xeno (RNS). Estas substancias atacan todos os compo\u00f1entes biol\u00f3xicos (ADN, prote\u00ednas, l\u00edpidos...), arrinc\u00e1ndolles electr\u00f3ns ou \u00e1tomos de hidr\u00f3xeno ou adicion\u00e1ndose sobre os enlaces dobres, xa que funcionan como potentes oxidantes. Xa que logo, a consecuencia \u00e9 a alteraci\u00f3n e a posterior perda de funci\u00f3n das mol\u00e9culas afectadas.\nA liberaci\u00f3n extracelular destas potentes substancias a baixas concentraci\u00f3ns activan quimiocinas, citocinas e mol\u00e9culas de adhesi\u00f3n leucocitaria endotelial, amplificando a resposta inflamatoria. Est\u00e1n implicados nas seguintes respostas inflamatorias:\nO plasma, os flu\u00eddos dos tecidos e as c\u00e9lulas pos\u00faen mecanismos antioxidantes para protexerse dos radicais libres do ox\u00edxeno. Entre estes est\u00e1n:\nAdemais existen compostos de orixe alimentaria con capacidade antioxidante que tam\u00e9n interve\u00f1en na neutralizaci\u00f3n de EROs:\nPor todo isto, o efecto negativo das especies reactivas do ox\u00edxeno obs\u00e9rvase se se produce un desequilibrio debido a unha produci\u00f3n esaxerada destas substancias ou por unha diminuci\u00f3n dos sistemas de defensa, encim\u00e1ticos e non encim\u00e1ticos.\nConstitu\u00edntes dos lisosomas dos leucocitos.\nOs neutr\u00f3filos e os monocitos conte\u00f1en gr\u00e1nulos lisos\u00f3micos necesarios para a dixesti\u00f3n dos materiais fagocitados. Se os compostos que conte\u00f1en se verten ao exterior, poden amplificar a respuesta inflamatoria, xa que te\u00f1en un efecto destrutor sobre os tecidos (elastases, colaxenases, proteases...). Para contrarestar o seu efecto, existen antiproteases no soro, fundamentalmente a \u03b11-antitripsina, que \u00e9 o principal inhibidor da elastase. Outra antiprotease importante \u00e9 a \u03b12-macroglobulina.\nNeurop\u00e9ptidos.\nOs neurop\u00e9ptidos son substancias segregadas polos nervios sensoriais e varios tipos de leucocitos, e xogan un papel na propagaci\u00f3n da resposta inflamatoria. Entre eles est\u00e1n a substancia P e a neurocinina A, pertencentes \u00e1 familia dos taquininos e producidas no sistema nervioso central e no perif\u00e9rico. Os pulm\u00f3ns e o tracto gastrointestinal son ricos en fibras que conte\u00f1en substancia P. Esta ten moitas funci\u00f3ns: transmisi\u00f3n dos sinais dolorosos, regulaci\u00f3n da presi\u00f3n arterial, estimulaci\u00f3n da secreci\u00f3n das c\u00e9lulas end\u00f3crinas e aumento da permeabilidade vascular.\nMediadores derivados de prote\u00ednas plasm\u00e1ticas.\nUnha gran variedade de fen\u00f3menos na resposta inflamatoria est\u00e1n mediados por prote\u00ednas plasm\u00e1ticas que pertencen a tres sistemas interrelacionados:\nDestes tres sistemas, probablemente os mediadores da inflamaci\u00f3n m\u00e1is importantes in vivo son bradicinina, C3a, C5a e trombina.\nEfectos xerais da inflamaci\u00f3n.\nAs citocinas IL-1 e TNF-\u03b1 producidas polos macr\u00f3fagos funcionan a modo de \"hormonas\" da inflamaci\u00f3n, e act\u00faan sobre o conxunto do organismo para mobilizar todos os recursos dispo\u00f1ibles para loitar contra o axente infeccioso. En particular, a s\u00faa acci\u00f3n sobre o centro da febre permite elevar a temperatura, o que compromete a supervivencia bacteriana. A s\u00faa acci\u00f3n sobre o f\u00edgado permite aumentar a s\u00edntese das prote\u00ednas da fase aguda, que son tam\u00e9n antibacterianas (sistema do complemento, prote\u00edna C reactiva). A mobilizaci\u00f3n dos neutr\u00f3filos desde a medula \u00f3sea e a s\u00faa activaci\u00f3n son efectos decisivos, como tam\u00e9n a activaci\u00f3n dos fibroblastos durante a fase reparadora.\nDetenci\u00f3n da resposta inflamatoria aguda.\nComo este potente proceso de defensa pode producir da\u00f1os importantes nos tecidos do h\u00f3spede, \u00e9 importante mantelo baixo un estrito control. En parte, a inflamaci\u00f3n desaparece simplemente porque os mediadores se producen en estalidos r\u00e1pidos, s\u00f3 mentres persiste o est\u00edmulo, te\u00f1en vidas medias curtas, e son degradados tras a s\u00faa liberaci\u00f3n. Os neutr\u00f3filos tam\u00e9n te\u00f1en unha vida media curta e morren por apoptose unhas poucas horas despois de deixaren o sangue. Ademais, durante o desenvolvemento do proceso inflamatorio disp\u00e1ranse unha serie de sinais de parada que serven para terminar a reacci\u00f3n de forma activa, como son:\nInflamaci\u00f3n cr\u00f3nica.\nCando a inflamaci\u00f3n se mant\u00e9n durante un tempo prolongado (semanas ou meses), f\u00e1lase de inflamaci\u00f3n cr\u00f3nica, na que coexisten o dano tisular e os intentos de reparaci\u00f3n, en diversas combinaci\u00f3ns. Pode producirse por mantemento da inflamaci\u00f3n aguda (se non se resolve a causa), ou ben empezar de maneira progresiva e pouco evidente, sen as manifestaci\u00f3ns da inflamaci\u00f3n aguda. Este segundo caso \u00e9 o responsable do dano tisular dalgunhas das enfermidades humanas m\u00e1is invalidantes, como a artrite reumatoide, a aterosclerose, a tuberculose ou a fibrose pulmonar. Ademais, \u00e9 importante no desenvolvemento do cancro e en enfermidades que anteriormente se consideraban exclusivamente dexenerativas, como o Alzheimer.\nEn caso de non resoluci\u00f3n, dr\u00e9nanse tam\u00e9n as bacterias e est\u00e9ndese a infecci\u00f3n por v\u00eda linf\u00e1tica: linfanxite (inflamaci\u00f3n dos vasos linf\u00e1ticos) e linfadenite (inflamaci\u00f3n dos ganglios linf\u00e1ticos).\nCausas.\nEntre as causas da inflamaci\u00f3n cr\u00f3nica p\u00f3dense distinguir:\nInfecci\u00f3ns persistentes.\nNo caso de microbios dif\u00edciles de erradicar, como micobacterias, certos fungos, virus e parasitos. Poden dar lugar \u00e1 formaci\u00f3n de granulomas.\nEnfermidades mediadas polo sistema inmune.\nNalgunhas enfermidades nas que a resposta inmunitaria se produce de maneira esaxerada ou inapropiada en relaci\u00f3n ao axente causante, a inflamaci\u00f3n cr\u00f3nica xoga un papel importante no aspecto patol\u00f3xico das mesmas. Nestes casos, como a resposta inmune est\u00e1 sobredimensionada, non produce beneficio, sen\u00f3n dano. Por exemplo:\nNeste tipo de enfermidades, adoitan producirse episodios repetidos de inflamaci\u00f3n, polo que se poden observar caracter\u00edsticas mixtas da inflamaci\u00f3n aguda e a cr\u00f3nica.\nExposici\u00f3n prolongada a axentes t\u00f3xicos.\nDitos axentes poden ser:\nCaracter\u00edsticas.\nMentres que a inflamaci\u00f3n aguda se caracteriza pola aparici\u00f3n de cambios vasculares, edema e infiltraci\u00f3n de neutr\u00f3filos, a inflamaci\u00f3n cr\u00f3nica presenta as seguintes caracter\u00edsticas distintivas:\nAdemais dos infiltrados celulares, na inflamaci\u00f3n cr\u00f3nica \u00e9 moi importante o crecemento de vasos sangu\u00edneos (anxiox\u00e9nese) e linf\u00e1ticos, estimulado por factores de crecemento como VEGF, producidos por macr\u00f3fagos e c\u00e9lulas endoteliais.\nC\u00e9lulas implicadas na inflamaci\u00f3n cr\u00f3nica.\nMacr\u00f3fagos.\nOs macr\u00f3fagos son o tipo celular dominante na inflamaci\u00f3n cr\u00f3nica. Son un dos compo\u00f1entes do sistema fagoc\u00edtico mononuclear, tam\u00e9n denominado sistema ret\u00edculo-endotelial, que est\u00e1 formado por c\u00e9lulas orixinadas na medula \u00f3sea. Os macr\u00f3fagos son c\u00e9lulas residentes nos tecidos, que se orixinan a partir dos monocitos do plasma. Por\u00e9n, mientres que os monocitos te\u00f1en unha vida media curta (1 d\u00eda), os macr\u00f3fagos dos tecidos sobreviven durante meses ou anos. Segundo o tecido no que se encontran, os macr\u00f3fagos tisulares reciben nomes diferentes: por exempo, os histiocitos do tecido conxuntivo, as c\u00e9lulas de Kupffer do f\u00edgado, as c\u00e9lulas de Langerhans da epiderme, os osteoclastos do tecido \u00f3seo, a microgl\u00eda do sistema nervioso central e os macr\u00f3fagos alveolares do pulm\u00f3n. Os macr\u00f3fagos dos tecidos son c\u00e9lulas sentinela, conxuntamente cos mastocitos, xa que presentan receptores espec\u00edficos con capacidade de detectar axentes infecciosos, como os receptores de tipo Toll. A uni\u00f3n destes receptores aos seus ligandos produce a activaci\u00f3n dos macr\u00f3fagos, proceso que pode inducirse ademais pola presenza de citocinas como o interfer\u00f3n-\u03b3 (IFN-\u03b3), unha mol\u00e9cula segregada polos linfocitos T activados e polas c\u00e9lulas NK.\nOs produtos dos macr\u00f3fagos activados eliminan microbios e inician o proceso de reparaci\u00f3n dos tecidos, e son os responsables da maior parte dos danos tisulares na inflamaci\u00f3n cr\u00f3nica. Entre estes produtos, podemos salientar as especies reactivas do ox\u00edxeno (ERO) e do nitr\u00f3xeno, as\u00ed como os encimas dos lisosomas, citocinas, factores de crecemento e outros mediadores da inflamaci\u00f3n. Alg\u00fans destes produtos, como os radicais libres, son t\u00f3xicos e destr\u00faen tanto os microbios coma os tecidos; outros atraen outros tipos celulares ou inducen a produci\u00f3n de col\u00e1xeno por parte dos fibroblastos ou a anxiox\u00e9nese. De feito, poder\u00edan existir d\u00faas poboaci\u00f3ns diferentes de macr\u00f3fagos activados, en funci\u00f3n do tipo de activaci\u00f3n que sufriran:\nAs armas destrutuvas das que dispo\u00f1en os macr\u00f3fagos conv\u00e9rtenos nuns combatentes eficaces na loita contra a invasi\u00f3n por axentes pat\u00f3xenos, mais isto tam\u00e9n se converte nunha arma temible de dobre gume cando se dirixe cara aos propios tecidos. Por iso, a destruci\u00f3n de tecidos \u00e9 un elemento caracter\u00edstico da inflamaci\u00f3n cr\u00f3nica, xa que a diferenza da inflamaci\u00f3n aguda, na cal os macr\u00f3fagos desaparecen cando se elimina a causa (morren ou entran nas v\u00edas linf\u00e1ticas), na inflamaci\u00f3n cr\u00f3nica os macr\u00f3fagos acum\u00falanse, aumentando os danos colaterais.\nLinfocitos.\nOs linfocitos son c\u00e9lulas que se mobilizan na resposta inmunitaria espec\u00edfica, activ\u00e1ndose co obxectivo de producir anticorpos e c\u00e9lulas con capacidade de identificar e destru\u00edr o microbio pat\u00f3xeno. Os macr\u00f3fagos segregan citocinas (sobre todo TNF e IL-1) e quimiocinas que recrutan leucocitos procedentes do sangue e mobil\u00edzanos cara \u00e1 zona afectada. As interacci\u00f3ns entre linfocitos e macr\u00f3fagos son bidireccionais, xa que os macr\u00f3fagos recrutan e activan linfocitos, e estes \u00e1 s\u00faa vez segregan citocinas (sobre todo IFN-\u03b3) cunha potente capacidade de activar macr\u00f3fagos. De maneira que unha vez que os linfocitos entran en acci\u00f3n, a inflamaci\u00f3n tende a agravarse, convert\u00e9ndose en cr\u00f3nica e grave.\nC\u00e9lulas plasm\u00e1ticas.\nAs c\u00e9lulas plasm\u00e1ticas difer\u00e9ncianse a partir dos linfocitos B activados. A s\u00faa funci\u00f3n consiste na produci\u00f3n de grandes cantidades de anticorpos dirixidos contra o microbio pat\u00f3xeno, ou en ocasi\u00f3ns contra ant\u00edxenos end\u00f3xenos (nas enfermidades autoinmunes). Nalg\u00fans pacientes con inflamaci\u00f3n cr\u00f3nica (como a artrite reumatoide), as c\u00e9lulas plasm\u00e1ticas, linfocitos e c\u00e9lulas presentadoras de ant\u00edxenos acum\u00falanse en n\u00f3dulos similares aos ganglios linf\u00e1ticos, que conte\u00f1en mesmo centros xerminais ben definidos. Estes n\u00f3dulos denom\u00ednanse \"\u00f3rganos linfoides terciarios\".\nEosin\u00f3filos.\nOs eosin\u00f3filos son abondosos en reacci\u00f3ns inflamatorias mediadas por IgE e en infecci\u00f3ns por parasitos. Estes leucocitos te\u00f1en gr\u00e1nulos que conte\u00f1en a prote\u00edna b\u00e1sica principal, unha prote\u00edna cati\u00f3nica moi b\u00e1sica que \u00e9 t\u00f3xica tanto para os parasitos coma para os tecidos. Te\u00f1en un papel importante na destruci\u00f3n de tecidos en reacci\u00f3ns inmunes, como as alerxias.\nMastocitos.\nOs mastocitos, igual que os macr\u00f3fagos, son c\u00e9lulas sentinelas amplamente distribu\u00eddas polos tecidos, que reaccionan ao estr\u00e9s f\u00edsico (calor, fr\u00edo, presi\u00f3n), e participan tanto na inflamaci\u00f3n aguda coma na cr\u00f3nica. Nas s\u00faas membranas te\u00f1en receptores para IgE, que en reacci\u00f3nss de hipersensibilidade inmediata, estimulan a desgranulaci\u00f3n, liberando mediadores como histamina e prostaglandinas. Este tipo de reacci\u00f3n ocore nas reacci\u00f3ns al\u00e9rxicas, e pode chegar a producir un choque anafil\u00e1ctico. Na inflamaci\u00f3n cr\u00f3nica, como presentan unha gran variedade de mediadores, poden promover ou limitar a inflamaci\u00f3n, en funci\u00f3n das circunstancias.\nNeutr\u00f3filos.\nA\u00ednda que os neutr\u00f3filos (PMN) son caracter\u00edsticos da inflamaci\u00f3n aguda, en moitos casos de inflamaci\u00f3n cr\u00f3nica pode detectarse a s\u00faa presenza durante meses, quer debido \u00e1 persistencia da infecci\u00f3n quer debido a mediadores producidos polos linfocitos. Isto ocorre por exemplo na osteomielite (infecci\u00f3n bacteriana cr\u00f3nica do \u00f3so) ou no dano cr\u00f3nico dos pulm\u00f3ns inducido polo fume do tabaco e outros irritantes.\nInflamaci\u00f3n granulomatosa.\n\u00c9 un patr\u00f3n caracter\u00edstico de inflamaci\u00f3n cr\u00f3nica que s\u00f3 se encontra nalg\u00fans casos ben definidos de inflamaci\u00f3n cr\u00f3nica. Un granuloma orix\u00ednase cando as c\u00e9lulas intentan illar un corpo estra\u00f1o que non pode ser fagocitado. Prod\u00facese normalmente unha forte activaci\u00f3n de linfocitos T, que induce \u00e1 s\u00faa vez a activaci\u00f3n intensa dos macr\u00f3fagos. Como resultado desta activaci\u00f3n, prod\u00facense os granulomas, que son focos de inflamaci\u00f3n cr\u00f3nica, nos que o axente pat\u00f3xeno est\u00e1 no centro, rodeado por macr\u00f3fagos transformados en c\u00e9lulas pseudo-epiteliais, rodeados por leucocitos mononucleares, sobre todo linfocitos e en ocasi\u00f3ns c\u00e9lulas plasm\u00e1ticas. O prototipo de enfermidade granulomatosa \u00e9 a tuberculose, pero os granulomas poden identificarse noutras enfermidades, como a s\u00edfilis, vasculite, sarcoidose, lepra ou a enfermidade de Crohn. P\u00f3dense detectar dous tipos fundamentais de granulomas:\nO granuloma pode ir asociado a:\nCando existe moita fibrose difer\u00e9nciase perfectamente o granuloma e denom\u00ednase sarcoidose: enfermidade que afecta principalmente ao pulm\u00f3n, ganglios linf\u00e1ticos, pel, conxuntiva, ril... Outras veces pode formarse un espazo con gas; tam\u00e9n poden aparecer cristais de \u00e1cido \u00farico, que se depositan formando o granuloma (gota). Na tuberculose o granuloma caracter\u00edzase por necrose caseosa central sen inclusi\u00f3ns e sen fibrose, o que o diferencia da sarcoidose. Por\u00e9n, hai tantas presentacions at\u00edpicas de granulomas que sempre c\u00f3mpre identificar o axente pat\u00f3xeno por outros m\u00e9todos: tinguiduras espec\u00edficas, cultivos celulares, t\u00e9cnicas moleculares (como a t\u00e9cnica da reacci\u00f3n en cadea da polimerase ou PCR) ou estudos serol\u00f3xicos."}
{"id": "244077", "revid": "89787", "url": "https://gl.wikipedia.org/wiki?curid=244077", "title": "Noal, Santa Maria", "text": "Noal \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Noal, Vila Arco-\u00cdris, Vila Kosoroski, Vila L\u00eddia, Vila Natal, Vila Noal, Vila Pantale\u00e3o, Vila Rohde, Vila San Martin."}
{"id": "244078", "revid": "89787", "url": "https://gl.wikipedia.org/wiki?curid=244078", "title": "Nonoai, Santa Maria", "text": "Nonoai \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Conjunto Residencial Jo\u00e3o Rolim, Nonoai, Parque Residencial Jardim Tamanday, Parque Residencial Panorama, Vila Nonoai."}
{"id": "244079", "revid": "89787", "url": "https://gl.wikipedia.org/wiki?curid=244079", "title": "Nossa Senhora das Dores, Santa Maria", "text": "Nossa Senhora das Dores \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Dores, Loteamento Bela Vista, Loteamento Londero, Vila Cassel, Vila Roemer, Vila Rossato, Vila Sinh\u00e1, Vila S\u00e3o Luiz, Vila Tomb\u00e9si."}
{"id": "244082", "revid": "4817", "url": "https://gl.wikipedia.org/wiki?curid=244082", "title": "GSLV", "text": "GSLV (acr\u00f3nimo de \"Geostationary Launch Vehicle\" ou \"Geosynchronous Satellite Launch Vehicle\") \u00e9 un modelo de foguete pertencente \u00e1 axencia espacial india, a ISRO.\nCaracter\u00edsticas.\nO GSLV, derivado en parte do PSLV, \u00e9 un foguete indio cunha arquitectura infrecuente na que se alternan etapas que consomen propelente l\u00edquido con etapas que usan propelente s\u00f3lido. A primeira etapa \u00e9 de propelente s\u00f3lido, rodeada por catro aceleradores de propelente l\u00edquido que consomen UDMH e tetr\u00f3xido de nitr\u00f3xeno. A segunda etapa \u00e9 de propelente l\u00edquido, consumindo o mesmo que os aceleradores da primeira, mentres que a terceira e \u00faltima etapa usa propelentes criox\u00e9nicos, hidr\u00f3xeno e os\u00edxeno l\u00edquidos. T\u00f3dalas etapas de propelente l\u00edquido, excepto a terceira, usan motores Vikas, que non \u00e9 m\u00e1is que unha versi\u00f3n dos motores Viking dos foguetes Ariane fabricados baixo licenza.\nA cofia, de 3,4 m de di\u00e1metro e 7,8 m de alto, est\u00e1 feita dunha aliaxe de aluminio. O GSLV estabil\u00edzase nos tres eixos mediante un sistema de control aut\u00f3nomo en cada etapa. As tobeiras dos aceleradores da primeira etapa poden moverse mediante card\u00e1ns para modificar a traxectoria do foguete. A segunda etapa usa unha combinaci\u00f3n de movemento da tobeira mediante un card\u00e1n cun sistema de control a reacci\u00f3n mediante gas para o control da traxectoria. Finalmente, a terceira etapa usa pequenos motores para controlar a orientaci\u00f3n durante a fase propulsada, mentres que usa un sistema de gas fr\u00edo para os momentos nos que non hai propulsi\u00f3n.\nA versi\u00f3n b\u00e1sica foi substitu\u00eddo polo GSLV Mk.2, que ten a diferenza de usar o motor CE7.5, de construci\u00f3n india, na terceira etapa."}
{"id": "244083", "revid": "4817", "url": "https://gl.wikipedia.org/wiki?curid=244083", "title": "Geostationary Launch Vehicle", "text": ""}
{"id": "244084", "revid": "4817", "url": "https://gl.wikipedia.org/wiki?curid=244084", "title": "Geosynchronous Satellite Launch Vehicle", "text": ""}
{"id": "244085", "revid": "89787", "url": "https://gl.wikipedia.org/wiki?curid=244085", "title": "Nossa Senhora de F\u00e1tima, Santa Maria", "text": "Nossa Senhora de F\u00e1tima \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: F\u00e1tima, Vila Ant\u00f4nio Corr\u00eaa, Vila Holtermann, Vila Militar, Vila Selmer."}
{"id": "244086", "revid": "89787", "url": "https://gl.wikipedia.org/wiki?curid=244086", "title": "Nossa Senhora de Lourdes, Santa Maria", "text": "Nossa Senhora de Lourdes \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Loteamento Cidade Jardim, Nossa Senhora de Lourdes, Parque Residencial Nossa Senhora da Sa\u00fade, Parque Residencial Nossa Senhora de Lourdes, Vila Ana Maria, Vila Bel\u00e9m, Vila Elwanger, Vila Palotina, Vila Rolim."}
{"id": "244087", "revid": "89787", "url": "https://gl.wikipedia.org/wiki?curid=244087", "title": "Nossa Senhora do Perp\u00e9tuo Socorro, Santa Maria", "text": "Nossa Senhora do Perp\u00e9tuo Socorro \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Perp\u00e9tuo Socorro, Vila do Carmo, Vila Get\u00falio Vargas, Vila Jane, Vila Neumayer, Vila Nossa Senhora do Perp\u00e9tuo Socorro, Vila Tietze."}
{"id": "244088", "revid": "89787", "url": "https://gl.wikipedia.org/wiki?curid=244088", "title": "Nossa Senhora do Ros\u00e1rio, Santa Maria", "text": "Nossa Senhora do Ros\u00e1rio \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Beco do Ot\u00e1vio, Loteamento No\u00eamio Lemos, Ros\u00e1rio, Vila Bortola, Vila Menna Barreto, Vila Oficina Ramos, Vila Osvaldo Beck."}
{"id": "244089", "revid": "89787", "url": "https://gl.wikipedia.org/wiki?curid=244089", "title": "Nossa Senhora Medianeira, Santa Maria", "text": "Nossa Senhora Medianeira \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Condom\u00ednio Madre Paulina, Medianeira, Vila Bazz\u00e9gio, Vila C\u00e2ndida Vargas, Vila Esperan\u00e7a, Vila Imembu\u00ed, Vila Mariana, Vila Medianeira."}
{"id": "244090", "revid": "89787", "url": "https://gl.wikipedia.org/wiki?curid=244090", "title": "Nova Santa Marta", "text": "Nova Santa Marta \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Loteamento Alto da Boa Vista, Loteamento Dez de Outubro, Loteamento Dezoito de Abril, Loteamento Marista, Loteamento N\u00facleo Central, Loteamento Sete de Dezembro, Nova Santa Marta, Vila P\u00f4r do Sol."}
{"id": "244097", "revid": "65337", "url": "https://gl.wikipedia.org/wiki?curid=244097", "title": "Ferrari 212 Export", "text": "O Ferrari 212 Export foi un coche deportivo producido por Ferrari en 1951 para substitu\u00edr o 195 S. Ti\u00f1a unha distancia entre eixes m\u00e1is curta que o modelo orientado a turismo, o Ferrari 212 Inter, que era un gran turismo.\nO motor Colombo utilizado no Export ti\u00f1a unha relaci\u00f3n de compresi\u00f3n de 8.0:1, por encima da relaci\u00f3n 7,5:1 utilizada no Inter. A maior\u00eda dos export utiliz\u00e1ronse na competici\u00f3n e foron equipados cunha configuraci\u00f3n m\u00e1is complicada, con tres carburadores Weber 32 DCF, dando unha potencia de sa\u00edda de 175\u00a0bhp (130\u00a0kW; 177 PS) a 6500 rpm.\nConstru\u00edronse vinte e oito modelos 212 Export.\nEn 1951, o 212 Export logrou os tres primeiros lugares na Tour de Francia automobil\u00edstico e ga\u00f1ou o \"Giro di Sicilia\" e o \"Giro di Toscana\" de carreiras de motor.\nLi\u00f1a temporal.\n&lt;noinclude&gt;\n&lt;noinclude&gt;"}
{"id": "244098", "revid": "23204", "url": "https://gl.wikipedia.org/wiki?curid=244098", "title": "Jos\u00e9 Casti\u00f1eira Pardo", "text": "Jos\u00e9 Casti\u00f1eira Pardo, nado en San Cibrao de Aspai (Outeiro de Rei) o 23 de febreiro de 1928 e finado en Lugo o 31 de outubro de 1989, foi un sacerdote e compositor de m\u00fasica galego, refundador do Orfe\u00f3n Lucense que un s\u00e9culo antes creara Xo\u00e1n Montes.\nTraxectoria.\nCursou Lat\u00edn e Humanidades no Seminario Diocesano de Lugo, onde ingresou en 1941, e posteriormente obtivo unha bolsa para estudar Filosof\u00eda na Universidade Gregoriana de Roma, onde permanece dous anos. Tras unha pausa por enfermidade, continuou os estudos de Filosof\u00eda e Teolox\u00eda no Seminario Maior de Lugo, orden\u00e1ndose sacerdote o 17 de maio de 1953.\nRegresou a Roma para ampliar estudos, licenci\u00e1ndose en Sagrada Teolox\u00eda no Pontificio Ateneo Anx\u00e9lico; no Pontificio Instituto de M\u00fasica Sacra obt\u00e9n a licenciatura en Canto Gregoriano, a maxistratura en Harmon\u00eda, Composici\u00f3n e Direcci\u00f3n en m\u00fasica sagrada (1955), e o doutoramento \"ex tese\" (1956), as\u00ed como o Bacharelato en Musicolox\u00eda e Paleograf\u00eda Gregoriana.\nNovamente en Lugo, en 1961 ocupou o cargo de Prefecto da M\u00fasica da Catedral e foi nomeado profesor de m\u00fasica do Seminario, onde deu pulo \u00e1 \"Schola Cantorum\"; creou as\u00ed mesmo a Coral do C\u00edrculo das Artes, que dirixiu durante seis anos, e dirixiu a Coral Polif\u00f3nica de Lugo, pertencente \u00e1 Deputaci\u00f3n Provincial.\nPresidente da Comisi\u00f3n Diocesana de M\u00fasica Sagrada, pertenceu como vocal \u00e1 de Liturxia, M\u00fasica e Arte Sacra. Foi reitor do Seminario entre os anos 1971 e 1981, e en 1982 fundou o Orfe\u00f3n Lucense para realzar e dar brillantez ao culto na Catedral. Foi nomeado membro do Consello de Cultura da Deputaci\u00f3n Provincial, e director da Escola de Canto da Deputaci\u00f3n (escolan\u00eda que m\u00e1is tarde hab\u00eda de levar o seu nome, hoxe desaparecida).\nMorreu na cidade de Lugo o 31 de outubro de 1989, sendo enterrado no cemiterio capitular do claustro catedralicio.\nObra.\nA s\u00faa obra, fundamentalmente relixiosa e de gran beleza, permanece in\u00e9dita at\u00e9 agora, a\u00ednda que forma parte da liturxia da Catedral lucense e algunhas pezas son correntemente interpretadas nas festas relixiosas solemnes. \u00c9 de destacar que Casti\u00f1eira foi un dos primeiros en compo\u00f1er m\u00fasica relixiosa en galego, seguindo a impronta do Concilio Vaticano II.\nEntre as s\u00faas obras destacan numerosas misas (catro delas en galego), cantos para as diferentes partes da liturxia (cantos de entrada, salmos, un credo para voces graves, loas, salves, v\u00e9speras, un \"magnificat\"), himnos e panxoli\u00f1as de Nadal.\nDentro da m\u00fasica profana c\u00f3mpre citar unha colecci\u00f3n de \"Melod\u00edas populares\"."}
{"id": "244099", "revid": "92340", "url": "https://gl.wikipedia.org/wiki?curid=244099", "title": "Atanagildo Pardo de Andrade", "text": "Jos\u00e9 Atanagildo Pardo de Andrade S\u00e1nchez, nado en Dexo (Oleiros) o 8 de abril de 1887 e finado na Coru\u00f1a o 22 de agosto de 1963, foi un avogado e pol\u00edtico galego.\nTraxectoria.\nFillo de Lisardo Pardo Otero. Estudou o Bacharelato na Coru\u00f1a rematando en 1903. Fixo a carreira de Dereito na Universidade de Santiago de Compostela (1904-1909). Exerceu como avogado e fiscal da Audiencia Territorial. Foi presidente da Fundaci\u00f3n Escolas Labaca. Durante a Rep\u00fablica militou no Partido Radical, foi nomeado concelleiro polo Goberno e elixido alcalde da Coru\u00f1a o 28 de outubro de 1934. Permaneceu no cargo ata finais de marzo de 1935."}
{"id": "244100", "revid": "23204", "url": "https://gl.wikipedia.org/wiki?curid=244100", "title": "Jos\u00e9 Fandi\u00f1o Pidre", "text": "Jos\u00e9 Fandi\u00f1o Pidre, nado en Moa\u00f1a o 14 de xaneiro de 1902 e finado en Vigo o 31 de decembro de 1936, foi un industrial e pol\u00edtico galego.\nTraxectoria.\nEmigrou a Nova York co seu pai. En 1935 e cos aforros da emigraci\u00f3n decidiu quedar definitivamente, para montar un caf\u00e9 econ\u00f3mico na s\u00faa casa da Seara. Logo das elecci\u00f3ns de febreiro de 1936 que supuxeron a vitoria da Frente Popular foi restitu\u00edda a corporaci\u00f3n de elecci\u00f3n popular de Moa\u00f1a, pero foi destitu\u00edda ao pouco tempo e nomeada unha xestora para a que foi nomeado concelleiro e elixido alcalde o 22 de marzo de 1936.\nLogo do golpe de Estado do 18 de xullo de 1936 foi destitu\u00eddo o 22 de xullo. Nun intento de salvar a vida, chegou a contribu\u00edr economicamente coa Falanxe de Moa\u00f1a, pero finalmente foi detido e procesado por auxilio \u00e1 rebeli\u00f3n. Foi condenado a pena de morte e fusilado en Vigo o 31 de decembro con Jes\u00fas Fervenza Pena, Jes\u00fas Vilari\u00f1o Santom\u00e9 e Fernando Lago Lago; a s\u00faa casa foi embargada."}
{"id": "244103", "revid": "56817", "url": "https://gl.wikipedia.org/wiki?curid=244103", "title": "Luis Carlos Morato", "text": "Luis Carlos Morato Miguel, nado na Coru\u00f1a o 15 de xaneiro\u00a0de 1953, \u00e9 un asesor fiscal, avogado e profesor universitario galego. Foi o 40\u00ba presidente do Deportivo da Coru\u00f1a, en 1988.\nTraxectoria.\nFoi presidente do Deportivo da Coru\u00f1a desde o 11 de marzo de 1988, en substituci\u00f3n de Andr\u00e9s Garc\u00eda Y\u00e1\u00f1ez, at\u00e9 o 24 de maio de 1988, sendo \u00e1 s\u00faa vez substitu\u00eddo por Augusto C\u00e9sar Lendoiro."}
{"id": "244104", "revid": "89787", "url": "https://gl.wikipedia.org/wiki?curid=244104", "title": "Andr\u00e9s Garc\u00eda Y\u00e1\u00f1ez", "text": "Andr\u00e9s Garc\u00eda Y\u00e1\u00f1ez, nado na Coru\u00f1a o 10 de novembro\u00a0de 1931 e finado o 23 de decembro de 2014, foi un xestor administrativo galego. Foi o 39\u00ba presidente do Deportivo da Coru\u00f1a, entre 1986\u00a0e 1988.\nBiograf\u00eda.\nFoi presidente do Deportivo da Coru\u00f1a desde o 2 de xu\u00f1o de 1986, en substituci\u00f3n de Jes\u00fas Corzo Sierra, at\u00e9 o 10 de marzo de 1988, sendo \u00e1 s\u00faa vez substitu\u00eddo por Luis Carlos Morato Miguel.\nFaleceu o 23 de decembro de 2014."}
{"id": "244105", "revid": "98629", "url": "https://gl.wikipedia.org/wiki?curid=244105", "title": "Jes\u00fas Corzo Sierra", "text": "Jes\u00fas Corzo Sierra, nado en San Paio (Mones, Pet\u00edn) o 7 de setembro de 1930 e finado na Coru\u00f1a o 6 de maio de 2000, foi un empresario galego. Foi presidente do Racing de Ferrol en 1976 e 1979 e do Deportivo da Coru\u00f1a entre 1982 e 1986.\nTraxectoria.\nA s\u00faa familia trasladouse \u00e1 Coru\u00f1a en 1936 onde pasou a infancia; de profesi\u00f3n xoieiro, emigrou a Venezuela nos anos 50 onde casou coa modista coru\u00f1esa M.\u00aa del Carmen Corral Seoane. Foi presidente do sindicato de xoieiros de Caracas, e membro fundador da Hermandad Gallega de Venezuela. Volveu a Espa\u00f1a en 1961 e, tras breve estancia na Coru\u00f1a, onde comezou a s\u00faa actividade empresarial, trasladouse a Ferrol en 1965 onde continuou a actividade empresarial, e foi membro do consello de administraci\u00f3n da Caja de Ahorros. Vinculado a movementos en favor da instauraci\u00f3n dun sistema democr\u00e1tico, xa na transici\u00f3n foi membro fundador do Partido Galego Independente, posteriormente integrado na UCD da que foi m\u00e1ximo responsable en Ferrolterra. Presentouse como cabeza de lista da UCD nas elecci\u00f3ns municipais de 1977 e foi membro da primeira corporaci\u00f3n municipal democr\u00e1tica do concello de Ferrol como Tenente de Alcalde. Tam\u00e9n foi presidente do Racing de Ferrol, en 1976 (en funci\u00f3ns) e en 1979 (electo, o 33\u00ba da historia do club verde). Tras a aprobaci\u00f3n da constituci\u00f3n de 1978 renuncia os seus cargos p\u00fablicos e pol\u00edticos en 1979, nos que sempre renunciara a percibir retribuci\u00f3n algunha. En 1980 volta \u00e1 Coru\u00f1a onde segue coa s\u00faa actividade empresarial, sen volver a ter vinculaci\u00f3n directa coa pol\u00edtica.\nFoi o 38\u00ba presidente do Deportivo da Coru\u00f1a desde o 10 de agosto de 1982, en substituci\u00f3n de Antonio \u00c1lvarez Rodr\u00edguez, at\u00e9 o 26 de maio de 1986, sendo \u00e1 s\u00faa vez substitu\u00eddo por Andr\u00e9s Garc\u00eda Y\u00e1\u00f1ez."}
{"id": "244107", "revid": "1822", "url": "https://gl.wikipedia.org/wiki?curid=244107", "title": "Batracio", "text": ""}
{"id": "244108", "revid": "89787", "url": "https://gl.wikipedia.org/wiki?curid=244108", "title": "Torre Cepsa", "text": "A Torre Cepsa (anteriormente co\u00f1ecida como Torre Bankia, Torre Caja Madrid e Torre Repsol), \u00e9 un ra\u00f1aceos de Madrid (Espa\u00f1a), situado, xunto a outros tres, no complexo Cuatro Torres Business Area (CTBA), no distrito de Fuencarral-El Pardo. \u00c9 propiedade da entidade financeira Bankia, e cun total de 250 metros de altura \u00e9 o edificio m\u00e1is alto de Espa\u00f1a, o cuarto da Uni\u00f3n Europea e o d\u00e9cimo de Europa. Inaugurouse o 5 de maio de 2009.\nHistoria.\nO edificio, destinado a ser a sede central da compa\u00f1\u00eda petroleira Repsol, \u00eda ser nun principio constru\u00eddo en parte dos terreos do Cuarto Dep\u00f3sito do Canal de Isabel II, na praza de Castilla, dedic\u00e1ndose o di\u00f1eiro que pagar\u00eda Repsol polo soar a edificar no resto da parcela un palacio de xustiza que aloxar\u00eda, entre outras, as dependencias do Tribunal Superior de Xustiza de Madrid. Con todo, as reclamaci\u00f3ns postas polos afectados polas expropiaci\u00f3ns impediron a s\u00faa construci\u00f3n.\nA petroleira buscou xa que logo unha nova localizaci\u00f3n, adquirindo en poxa unha das parcelas do futuro complexo financeiro e de oficinas CTBA, situado nos terreos onde anteriormente atop\u00e1base a Cidade Deportiva do Real Madrid. Os primeiros guindastres para a s\u00faa construci\u00f3n foron erixidos o 8 de outubro de 2004. Con todo, durante a mesma e coincidindo co cambio de accionariado e Presidente, Repsol decidiu cambiar a situaci\u00f3n da s\u00faa futura sede, polo que puxo no mercado este grande espazo para oficinas. A entidade financeira Caja Madrid adquiriu este edificio por 815 mill\u00f3ns de euros co fin de convertelo na s\u00faa sede principal en 2009. Posteriormente Caja Madrid integrouse en Bankia. Como reminiscencia do seu comitente orixinal queda o espazo oco entre a \u00faltima planta e o remate, no que estaba proxectado instalar unhas pequenas torres para xerar enerx\u00eda e\u00f3lica, como s\u00edmbolo do compromiso da compa\u00f1\u00eda co respecto ao medio ambiente.\nCaracter\u00edsticas.\nA Torre Cepsa ten un total de 45 plantas, a m\u00e1is baixa delas cunha altura de 3,85 metros. A estrutura de aceiro do edificio pesa 11.000 toneladas, a fachada est\u00e1 cuberta fundamentalmente por vidro nas oficinas e placas de aceiro inoxidable nos n\u00facleos de formig\u00f3n. A planta ten unha forma rectangular. O arquitecto principal \u00e9 Norman Foster, en colaboraci\u00f3n con outros socios. As instalaci\u00f3ns foron desenvolvidas polo estudo Aguilera Ingenieros, S.A. A enxe\u00f1er\u00eda de estruturas realiz\u00e1rona as empresas Halvorson and Partners (Chicago) e GMS (Nova York), con apoio en obra da empresa local Arquing. Algunhas empresas que colaboraron na construci\u00f3n foron Repsol YPF, Gerens Management, Dragados, FCC, Alatec, Inasus S.L. e Folcr\u00e1.\nPor parte da propiedade, o responsable do proxecto de construci\u00f3n foi Jose Ram\u00f3n Burgos Morcillo, cargo ocupado tras suceder a Fernando Cid, substitu\u00eddo tralo cambio de accionariado e Presidente de Repsol. A Direcci\u00f3n de Sistemas de Informaci\u00f3n de Repsol nomeou como responsable do proxecto a Pedro Gonz\u00e1lez Lejarriaga. Ambos son tam\u00e9n os responsables da Torre que Repsol (Torre Repsol-YPF) constru\u00edu na cidade de Buenos Aires (Arxentina)."}
{"id": "244110", "revid": "89787", "url": "https://gl.wikipedia.org/wiki?curid=244110", "title": "Carlos Morais", "text": "Carlos Morais Alvares, nado en Mu\u00ed\u00f1os o 12 de maio de 1966, \u00e9 un pol\u00edtico, empresario e historiador galego.\nTraxectoria.\nLicenciado en Historia da Arte, Xeograf\u00eda e Historia pola Universidade de Santiago de Compostela. Foi secretario xeral de N\u00f3s-Unidade Popular, e logo da s\u00faa disoluci\u00f3n liderou Agora Galiza-Unidade Popular dende 2015."}
{"id": "244111", "revid": "12452", "url": "https://gl.wikipedia.org/wiki?curid=244111", "title": "Baixa Limia", "text": ""}
{"id": "244112", "revid": "56817", "url": "https://gl.wikipedia.org/wiki?curid=244112", "title": "Sela turca", "text": "A sela turca, tam\u00e9n co\u00f1ecida como sella turca ou cadeira turca, \u00e9 unha pequena fosa situada na parte endocraneal do \u00f3so esfenoide, no cranio humano, que aloxe \u00e1 hip\u00f3fise ou gl\u00e1ndula pituitaria."}
{"id": "244114", "revid": "23204", "url": "https://gl.wikipedia.org/wiki?curid=244114", "title": "Berlinetta", "text": "Berlinetta (do italiano) \u00e9 un deportivo con carrozar\u00eda pechada (un cup\u00e9), xeralmente con dous asentos, un bipraza, o tipo tam\u00e9n pode inclu\u00edr un 2+2.\nIntroducido na d\u00e9cada de 1930, o termo foi popularizado por Ferrari en 1950. Maserati, Opel, Alfa Romeo, e outros fabricantes europeos de autom\u00f3biles tam\u00e9n utilizaron a etiqueta Berlinetta.\nEn Am\u00e9rica do Norte, Chevrolet tam\u00e9n produciu unha versi\u00f3n do Chevrolet Camaro chamado Berlinetta, de 1977 a 1986. O modelo ofrec\u00eda toques europeos de estilo para subli\u00f1ar o interior en lugar do rendemento do coche, que fora durante moito tempo o principal punto de venda do Camaro."}
{"id": "244115", "revid": "1888", "url": "https://gl.wikipedia.org/wiki?curid=244115", "title": "A psicopatolox\u00eda da vida coti\u00e1", "text": ""}
{"id": "244117", "revid": "1093", "url": "https://gl.wikipedia.org/wiki?curid=244117", "title": "Luis Carlos Morato Miguel", "text": ""}
{"id": "244118", "revid": "23204", "url": "https://gl.wikipedia.org/wiki?curid=244118", "title": "Ferrari 250 Europa GT", "text": "O 250 GT Europa \u00e9 un deportivo constru\u00eddo por Ferrari en 1955.\nHistoria.\nFoi presentado no Sal\u00f3n do autom\u00f3bil de Par\u00eds de 1954 e substitu\u00edu \u00f3 250 Europa. No principio era tam\u00e9n chamado \"250 Europa\", pero pronto engadiuse \"GT\" para distinguir as d\u00faas series. Estes foron, con todo, dous modelos moi similares, e a diferenza est\u00e9tica m\u00e1is importante era a distancia entre o gardabarros e os alicerces dianteiros parabrisas. Tam\u00e9n era similar ao 375 Am\u00e9rica\nPero a maior diferenza era o motor. O \"250 Europa\" montaba en realidade un V12 \"longo\", dese\u00f1ado por Aurelio Lampredi, mentres que o \"250 Europa GT\" instalaba un V12 \"curto\", dese\u00f1ado por Gioacchino Colombo, que xa se utilizara noutros modelos Ferrari. Co acurtamento do tama\u00f1o do motor, foi posible acurtar a distancia entre eixos 200 mm quedando en 2600\u00a0mm en total, sen reducir o espazo interior. Tam\u00e9n se aumentou o ancho en 29\u00a0mm. Outro elemento que distingue o \"250 GT Europa\" fronte \u00f3 \"250 Europa\" era o chasis. Este \u00faltimo no \"250 Europa GT\" estaba formado por dous tubos principais situados lonxitudinalmente coa cruz de reforzo transversal e soporte externo no que estaba montado a carrozar\u00eda.\nCase todos os modelos ti\u00f1an o volante a esquerda, ag\u00e1s un exemplar.\nO \"250 GT Europa\" foi o punto de referencia para os seguintes coches de estrada de Ferrari, grazas \u00e1 homoxeneidade na s\u00faa construci\u00f3n. A partir deste modelo Pininfarina chegou a ser case o \u00fanico dese\u00f1ador da serie Ferrari. Ademais, os cambios no motor e chasis deste modelo sentaron as bases de autom\u00f3biles de r\u00faa de Ferrari durante dez anos, na xeraci\u00f3n de modelos de clase \"250 GT\"\nEspecificaci\u00f3ns.\nO motor V12 a 60\u00b0 dianteiro estaba montado lonxitudinalmente. Ti\u00f1a unha capacidade de 3 l e era totalmente diferente \u00f3 instalado no 250 Europa. Foi unha evoluci\u00f3n do motor \"curto\", creado por Gioacchino Colombo e ti\u00f1a un desprazamento de 2.963\u00b445 cc. A relaci\u00f3n de compresi\u00f3n era 8:1. L ti\u00f1a tres carburadores Weber de dobre corpo 36 ou 42 DCZ, distribuidor e frontal montado horizontalmente. A lubricaci\u00f3n en C\u00e1rter h\u00famido, mentres que o embrague ti\u00f1a un disco de embrague dobre. A potencia era de 200 CV a 6300 rpm.\nA velocidade m\u00e1xima era de 218\u00a0km/h.\nLi\u00f1a temporal.\n&lt;noinclude&gt;\n&lt;noinclude&gt;\nV\u00e9xase tam\u00e9n.\nLigaz\u00f3ns externas.\nP\u00e1xina oficial"}
{"id": "244119", "revid": "89787", "url": "https://gl.wikipedia.org/wiki?curid=244119", "title": "Passo d'Areia, Santa Maria", "text": "Passo d'Areia \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Loteamento Roveda, Passo d'Areia, Vila Independ\u00eancia, Vila Marechal Mallet, Vila Oliveira."}
{"id": "244120", "revid": "89787", "url": "https://gl.wikipedia.org/wiki?curid=244120", "title": "Patronato, Santa Maria", "text": "Patronato \u00e9 un barrio brasileiro da cidade de Santa Maria, R\u00edo Grande do Sur. O barrio est\u00e1 situado no distrito de Sede.\nVilas.\nO barrio ten as seguintes vilas: Parque Residencial Padre Caetano, Patronato, Vila Dois de Novembro, Vila Guarani, Vila Pl\u00e1tano."}
{"id": "244121", "revid": "35560", "url": "https://gl.wikipedia.org/wiki?curid=244121", "title": "H-I", "text": "O H-I (ou H-1) foi un foguete espacial xapon\u00e9s que voou entre 1986 e 1992. Era unha versi\u00f3n licenciada dos foguetes Delta estadounidense e pod\u00eda ser lanzado en tres variantes:\nOs nove lanzamentos de foguetes H-I, feitos todos desde o Centro Espacial de Tanegashima, foron exitosos, pero foi retirado de servizo polo baixo rendemento econ\u00f3mico \u00e1 hora de lanzar sat\u00e9lites."}
{"id": "244122", "revid": "4817", "url": "https://gl.wikipedia.org/wiki?curid=244122", "title": "H-1 (foguete)", "text": ""}
{"id": "244123", "revid": "4817", "url": "https://gl.wikipedia.org/wiki?curid=244123", "title": "H-1", "text": ""}
{"id": "244124", "revid": "98629", "url": "https://gl.wikipedia.org/wiki?curid=244124", "title": "H-1 (motor foguete)", "text": "H-1 \u00e9 a designaci\u00f3n dun motor foguete usado no Saturno I e no Saturno IB.\nCaracter\u00edsticas.\nO motor H-1 foi constru\u00eddo Rocketdyne e usaba os\u00edxeno l\u00edquido e queroseno como propepelentes."}
{"id": "244129", "revid": "17467", "url": "https://gl.wikipedia.org/wiki?curid=244129", "title": "Dafne (Peri)", "text": ""}
{"id": "244130", "revid": "23204", "url": "https://gl.wikipedia.org/wiki?curid=244130", "title": "Ramingstein", "text": "Ramingstein \u00e9 un termo municipal austr\u00edaco pertencente ao Estado de Salzburgo, no distrito de Tamsweg."}
{"id": "244133", "revid": "23204", "url": "https://gl.wikipedia.org/wiki?curid=244133", "title": "Teodosio Vesteiro Torres", "text": "Teodosio Vesteiro Torres, nado en Vigo o 12 de xu\u00f1o de 1847 e finado en Madrid o 12 de xu\u00f1o de 1876, foi un m\u00fasico, xornalista e escritor galego.\nTraxectoria.\nOs seus pais foron Juan Mar\u00eda Vesteiro Barbeito, oficial de infanter\u00eda, natural de Lugo, e Antonia Torres Fern\u00e1ndez, natural da Coru\u00f1a. Ingresou no Seminario de Tui en 1860, onde ocupou unha c\u00e1tedra de Humanidades e foi bibliotecario, clasificando e ordenando os m\u00e1is de 6\u00a0000 libros al\u00ed existentes. Comezou a escribir no \"Bolet\u00edn Eclesi\u00e1stico del Obispado de Tuy\". Foi vicepresidente da sociedade La Juventud Cat\u00f3lica del Mi\u00f1o, redactor de \"La Juventud Cat\u00f3lica de Tuy\" e director da orquestra da catedral de Santa Mar\u00eda. En 1871 abandonou os estudos eclesi\u00e1sticos e trasladouse a Madrid onde exerceu o ensino musical, residindo na casa dos seus curm\u00e1ns Lorenzo Quintero e Emilia Cal\u00e9. En 1872 morreu a s\u00faa nai, suceso que lle afectar\u00eda fondamente.\nColaborou en \"El Heraldo Gallego\" (Ourense), \"Revista Galaica\" (Ferrol), \"La Concordia\" e \"La Caridad\"-\"El Desenga\u00f1o\" (Vigo). En 1875 fundou en Madrid a asociaci\u00f3n Galicia Literaria, da que anos despois tomou o seu nome a revista \"Galicia Literaria\". Escribiu en castel\u00e1n, mais a maior\u00eda das s\u00faas obras son de tem\u00e1tica galega seguindo a ideolox\u00eda galeguista.\nDespois de destru\u00edr os seus traballos de xuventude, suicidouse no Paseo do Prado dispar\u00e1ndose un tiro cun rev\u00f3lver, na madrugada do 12 de xu\u00f1o de 1876, deixando d\u00faas cartas de despedida, unha a Manuel Curros Enr\u00edquez e outra a Valent\u00edn Lamas Carvajal.\nReco\u00f1ecemento.\nAp\u00f3s a s\u00faa morte, \"O Tio Marcos d'a Portela\" publicou o libri\u00f1o de vinte p\u00e1xinas \"Coroa de morte 'o inspirado escritor \u00e9 doce poeta gallego Teodosio Vesteiro Torres\", despois diso, \"El Heraldo Gallego\" publicou o libro \"Corona f\u00fanebre \u00e1 la memoria del inspirado escritor y poeta gallego Teodosio Vesteiro Torres\" (1877, 58 p\u00e1x.), no que colaboraron Valent\u00edn Lamas Carvajal; Jos\u00e9 M. Hermida; Emilia Cal\u00e9; Eduardo \u00c1lvarez Pertierra; A. J. Pereira; Emilia Pardo Baz\u00e1n; Alfredo Vicenti; Jos\u00e9 Tresguerras Melo; Pastora Guerrero; Jos\u00e9 Mar\u00eda Montes; Nicol\u00e1s Taboada Fern\u00e1ndez; Xo\u00e1n Neira Cancela e Rafael Bugallal.\nO concello de Vigo dedicoulle o nome do Parque Poeta Vesteiro Torres, no barrio de Coia.\nO personaxe de Vesteiro, como fantasma do Museo do Prado, aparece na novela \"El Maestro del Prado y las pinturas prof\u00e9ticas\" (Planeta, 2013) de Javier Sierra Albert."}
{"id": "244135", "revid": "56817", "url": "https://gl.wikipedia.org/wiki?curid=244135", "title": "Orchestra of Wolves", "text": "Orchestra of Wolves \u00e9 o \u00e1lbum de estrea da banda inglesa de hardcore punk Gallows, publicado o 25 de setembro do 2006 a trav\u00e9s do selo In at the Deep End. Foi producido por Banks, da banda amiga Haunts. Unha reedici\u00f3n limitada foi lanzada no Reino Unido en xu\u00f1o do ano 2007 cun disco extra con temas ao vivo, d\u00faas novas canci\u00f3ns e d\u00faas versi\u00f3ns. Tam\u00e9n foi reeditado en Norteam\u00e9rica por Epitaph Records o 10 de xullo dese ano, con catro canci\u00f3ns extra (\"Sick of Feeling Sick\", \"Black Heart Queen\", \"Nervous Breakdown\" e a oculta \"Staring at the Rude Bois\")."}
{"id": "244136", "revid": "56817", "url": "https://gl.wikipedia.org/wiki?curid=244136", "title": "Grey Britain", "text": "Grey Britain \u00e9 o segundo \u00e1lbum da banda inglesa de hardcore punk Gallows, publicado o 2 de maio do 2009 a trav\u00e9s do selo Warner Bros. Records. \u00c9 o seu derradeiro traballo co vocalista principal Frank Carter, e o primeiro co guitarrista Steph Carter."}
{"id": "244138", "revid": "56817", "url": "https://gl.wikipedia.org/wiki?curid=244138", "title": "Gallows (\u00e1lbum)", "text": "Gallows \u00e9 o terceiro \u00e1lbum da banda inglesa de hardcore punk Gallows, publicado o 10 de setembro do 2012 a trav\u00e9s do selo da banda Venn Records en asociaci\u00f3n con PIAS Recordings. Tr\u00e1tase da primeiro \u00e1lbum co seu novo vocalista, Wade Macneil, que substitu\u00edu ao orixinal Frank Carter en agosto do 2011, cando este marchou da banda para formar Pure Love. \u00c9 tam\u00e9n o derradeiro \u00e1lbum co guitarrista Steph Carter.\nO \u00e1lbum foi producido, mesturado e masterizado polos membros de Spycatcher Thomas Mitchener e Steve Sears no Broadfields Studio. O disco tam\u00e9n foi publicado e distribu\u00eddo nos Estados Unidos a trav\u00e9s de Bridge Nine Records e en Australia e Nova Zelandia a trav\u00e9s de Halfcut Records/Shock Records."}
{"id": "244146", "revid": "18868", "url": "https://gl.wikipedia.org/wiki?curid=244146", "title": "Vaxa", "text": ""}
{"id": "244147", "revid": "56817", "url": "https://gl.wikipedia.org/wiki?curid=244147", "title": "Bagullo", "text": "O vocabulo bagullo pode referirse:"}
{"id": "244151", "revid": "54334", "url": "https://gl.wikipedia.org/wiki?curid=244151", "title": "Eladio P\u00e9rez Moure", "text": "Eladio P\u00e9rez Moure, nado en Ourense o 26 de abril de 1943, \u00e9 un pol\u00edtico galego do PPdeG.\nTraxectoria.\nNas elecci\u00f3ns municipais de 1983 encabezou a candidatura do PSdeG-PSOE \u00e1 alcald\u00eda de Coles como independente e foi elixido alcalde. Nas municipais de 1987 foi cabeza de lista de AP e volveu ser elixido alcalde. Continuou como alcalde nas sucesivas elecci\u00f3ns ata 2007."}
{"id": "244152", "revid": "124656", "url": "https://gl.wikipedia.org/wiki?curid=244152", "title": "Lois Pena", "text": "Lois Pena Vieites, nado cara a 1948, \u00e9 un pol\u00edtico galego do PSdeG-PSOE.\nTraxectoria.\nFoi secretario da UGT de Vigo. Nas elecci\u00f3ns municipais de 1983 encabezou a candidatura do PSdeG-PSOE \u00e1 alcald\u00eda de Cangas e foi elixido alcalde co apoio da CIGA e Coalici\u00f3n Popular. Nas municipais de 1987 volveu ser cabeza de lista do PSdeG e foi reelixido alcalde por unha ampla maior\u00eda absoluta. A finais de 1988 a subida da contribuci\u00f3n urbana provocou unha onda de protestas e unha revolta veci\u00f1al, a cal se foi acrecentando ao longo dos meses. Dende xu\u00f1o de 1989 non puido acceder ao concello debido a que os veci\u00f1os estaban atrincheirados na entrada. Finalmente dimitiu o 5 de abril de 1990, polo que o concello pasou a ser rexido por unha comisi\u00f3n xestora encabezada polo concelleiro da FPG Mariano Abalo."}
{"id": "244170", "revid": "40827", "url": "https://gl.wikipedia.org/wiki?curid=244170", "title": "Ch\u00edcharo de raposo", "text": "O ch\u00edcharo de raposo ou ch\u00edcharo bravo \u00e9 o nome que reciben as plantas fab\u00e1ceas (especialmente \"Lupinus albus\" e \"L. angustifolius\"), pertencentes ao x\u00e9nero Lupinus e usadas na fixaci\u00f3n de nitr\u00f3xeno nos solos. O x\u00e9nero conta con arredor de 200 especies orixinarias do Mediterr\u00e1neo (subx\u00e9nero \"Lupinus\") e de Am\u00e9rica (subx\u00e9nero \nA semente, de cor amarela, non ten aproveitamento agr\u00edcola e \u00e9 xeralmente vendida e consumida en conserva como petisco (\"acepipe\"), sendo moi com\u00fan nas cervexar\u00edas de Portugal.\nO tremoceiro \"in natura\" cont\u00e9n un amino\u00e1cido neurot\u00f3xico que o veda ao consumo humano, al\u00e9n dunha serie de substancias alcaloides dotadas de efectos neurot\u00f3xicos e hepat\u00f3xicos do grupo da quinolicidina, como a lupanina, ou lupinina, mais isto s\u00f3 ocorrer\u00eda co consumo do gran fresco ou seco, e en grandes cantidades e por longos per\u00edodos. Para poder consumir os ch\u00edcharos de raposo sen risco, deben ser cocidos e despois cubertos de auga mud\u00e1ndoa con frecuencia durante uns d\u00edas at\u00e9 perderen o seu amargo orixinal, coa eliminaci\u00f3n dos alcaloides. Preparados deste xeito, os ch\u00edcharos bravos non ofrecen ning\u00fan risco \u00e1 sa\u00fade.\nBot\u00e1nica.\nLupinus \u00e9 un dos x\u00e9neros de plantas da familia das fab\u00e1ceas, subfamilia Faboideae. Hai preto de 150 especies clasificadas neste x\u00e9nero (subx\u00e9neros Lupinus, e Platycarpos (Wats.) Kurl.). A maior\u00eda destas especies te\u00f1en a propiedade de fixar nitr\u00f3xeno nos solos, e moitas son utilizadas como fertilizante natural en zonas agr\u00edcolas. As sementes das plantas do x\u00e9nero \"Lupinus\", tremoceiros, son co\u00f1ecidas como ch\u00edcharos de raposo ou bravos.\nDescrici\u00f3n.\nSon plantas de talo erecto, que habitualmente miden entre 5 dm e 2 m de altura. As s\u00faas follas est\u00e1n formadas por un n\u00famero impar de fol\u00edolos e o seu aspecto \u00e9 semellante ao dunha man. Nas especies silvestres e as cultivadas con prop\u00f3sitos ornamentais, as flores re\u00fanense en longas e vistosas inflorescencias, por\u00e9n, as especies cultivadas para a alimentaci\u00f3n adoitan ter inflorescencias m\u00e1is mi\u00fadas e pouco notorias. As cores dos p\u00e9talos var\u00edan dende o branco ao azul intenso, con predominio de tons azulados e rosados. O seu froito \u00e9 un legume que cont\u00e9n sementes con forma de esfera achatada."}
{"id": "244171", "revid": "18868", "url": "https://gl.wikipedia.org/wiki?curid=244171", "title": "Ch\u00edcharo bravo", "text": ""}
{"id": "244172", "revid": "18868", "url": "https://gl.wikipedia.org/wiki?curid=244172", "title": "Lupinus", "text": ""}
{"id": "244173", "revid": "18868", "url": "https://gl.wikipedia.org/wiki?curid=244173", "title": "Tremoceiro", "text": ""}
{"id": "244177", "revid": "98629", "url": "https://gl.wikipedia.org/wiki?curid=244177", "title": "Ultimato", "text": "Ultimato (en lat\u00edn, \"ultimatum\") \u00e9 unha locuci\u00f3n latina que significa literalmente \"a \u00faltima cousa\". Un ultimato \u00e9 unha resoluci\u00f3n definitiva formulada por unha entidade, grupo ou individuo que establece un per\u00edodo espec\u00edfico para que se cumpran unhas esixencias determinadas e que ve\u00f1en respaldadas por unha advertencia que ser\u00e1 cumprida no caso de que as esixencias non se satisfagan. Un ultimato \u00e9 xeralmente a demanda final dunha serie de petici\u00f3ns. Como tal, o tempo asignado acostuma ser pouco, e sobreent\u00e9ndese que non se abrir\u00e1 ningunha negociaci\u00f3n posterior. A ameaza que respalde ao ultimato pode variar dependendo da demanda en cuesti\u00f3n e doutras circunstancias. \nAs seguintes poden atoparse comunmente:\nNa vida diaria, os ultimatos son \u00e1s veces feitos tam\u00e9n en varios contextos, como por exemplo en:\nOs ultimatos poden ser ou non legais e/ou aceptables socialmente. Son tam\u00e9n unha parte frecuente do delito co\u00f1ecido como extorsi\u00f3n. \nEntre os ultimatos c\u00e9lebres destaca o de Austria-Hungr\u00eda a Serbia o 26 de xullo do 1914, o cal dar\u00e1 lugar a primeira guerra mundial, e tam\u00e9n o emitido polos aliados \u00e1s intenci\u00f3ns do imperio do Xap\u00f3n no momento da conferencia de Potsdam no 1945."}
{"id": "244178", "revid": "18868", "url": "https://gl.wikipedia.org/wiki?curid=244178", "title": "Aesculus hippocastanum", "text": ""}
{"id": "244179", "revid": "56817", "url": "https://gl.wikipedia.org/wiki?curid=244179", "title": "Pisum", "text": "Pisum \u00e9 un x\u00e9nero de leguminosas da familia das fab\u00e1ceas, nativa do suroeste de Asia e nord\u00e9s de \u00c1frica. Ten dunha a cinco especies, dependendo da interpretaci\u00f3n taxon\u00f3mica; a International Legume Database (ILDIS) acepta tres especies, unha con d\u00faas subespecies :\nEspecies.\n\"Pisum sativum\" est\u00e1 domesticada e \u00e9 un excelente alimento humano.\nAs spp. de \"Pisum\" \u00fasanse como alimento de larvas dalgunhas spp. de Lepidoptera: \"Bucculatrix pyrivorella\", \"Hypercompe indecisa\", \"Xestia c-nigrum\", \"Agrotis segetum\".\nA flor de do ch\u00edcharo (\"Pisum sativum\") ten 5 s\u00e9palos fusionados, 5 p\u00e9talos, 10 anteras (9 fusionadas, 1 libre), 2 carpelos fusionados."}
{"id": "244183", "revid": "1888", "url": "https://gl.wikipedia.org/wiki?curid=244183", "title": "Friedrich Wilhelm Schelling", "text": ""}
{"id": "244184", "revid": "1888", "url": "https://gl.wikipedia.org/wiki?curid=244184", "title": "Schelling", "text": ""}
{"id": "244185", "revid": "4817", "url": "https://gl.wikipedia.org/wiki?curid=244185", "title": "H-II", "text": "O H-II (ou H-2) foi un foguete espacial xapon\u00e9s que voou entre 1994 e 1999. Foi o primeiro foguete pesado feito con tecnolox\u00eda completamente xaponesa. Atopouse que o lanzador era demasiado custoso e que a s\u00faa fiabilidade non era a desexada, polo que foi redese\u00f1ado para paso ao H-IIA.\nO H-II pod\u00eda ser lanzado en tres variantes:\nDos sete lanzamentos de foguetes H-II, feitos todos desde o Centro Espacial de Tanegashima, un resultou nun fracaso total e outro nun fallo parcial, sendo os restantes exitosos."}
{"id": "244186", "revid": "4817", "url": "https://gl.wikipedia.org/wiki?curid=244186", "title": "H-2", "text": ""}
{"id": "244187", "revid": "1888", "url": "https://gl.wikipedia.org/wiki?curid=244187", "title": "Escola c\u00ednica", "text": ""}
{"id": "244190", "revid": "12452", "url": "https://gl.wikipedia.org/wiki?curid=244190", "title": "Top\u00f3nimos", "text": ""}
{"id": "244193", "revid": "23204", "url": "https://gl.wikipedia.org/wiki?curid=244193", "title": "Ferrari TR", "text": "O Ferrari TR ou 250 Testa Rossa, \u00e9 un modelo de coche de carreiras constru\u00eddo por Ferrari nos anos 1950 e 60. Estes coches dominaron todos os escenarios, con variaci\u00f3ns ga\u00f1aron as 24 Horas de Le Mans en 1958, 1960 e 1961. Estaban estrechamente relacionado co resto da li\u00f1a Ferrari 250, especialmente o lendario 250 GTO.\nEn total constru\u00edronse, trinta e catro 250 Testa Rossas entre 1956 e 1961. A frase \"Testa Rossa\" significa \"cabeza vermella\". O m\u00e1is co\u00f1ecido, o 250 TR, foi producido desde 1957 ata 1958, s\u00f3 foron constru\u00eddos dous coches de f\u00e1brica e 19 coches para clientes. Logo do 250 GTO, o 250 Testa Rossa \u00e9 o segundo modelo de Ferrari m\u00e1is valioso, a mi\u00fado valorado en m\u00e1is de 8\u00a0000\u00a0000 de d\u00f3lares. Un 250 Testa Rossa de 1957 vendeuse o 20 de agosto de 2011 por 16\u00b44 mill\u00f3ns de d\u00f3lares, un novo r\u00e9cord mundial de prezos de poxa dun coche cando se ten en conta a inflaci\u00f3n. Tam\u00e9n hai que sinalar que houbo un tempo en que este coche, xunto con varios modelos similares, foi visto como un mero cacharro \"escangallado\" e obsoleto. En 1965 vend\u00edase por un prezo tan baixo como 4.000 $.\n250 Testa Rossa.\nChamado as\u00ed polas cubertas vermellas das v\u00e1lvulas, os orixinais 250 TR ti\u00f1an carrozar\u00eda pouco ortodoxa de Scaglietti. Os gardabarros dianteiros est\u00e1n visualmente separados da carlinga central da carrozar\u00eda, un dese\u00f1o inspirado na F\u00f3rmula 1, cos condutos do aire a trav\u00e9s dos freos dianteiros e cara a f\u00f3ra a trav\u00e9s da zona aberta detr\u00e1s das rodas, este modelo \u00e9 a mi\u00fado chamado o \"\"Pontoon\" TR. Olivier Gendebien e Phil Hill ga\u00f1aron as 24 Horas de Le Mans coa carrozar\u00eda pontoon substitu\u00edda por outra carrozar\u00eda m\u00e1is ortodoxa en 1958.\n250 TR.\nO dese\u00f1o aerodin\u00e1mico do 250 TR tivo \u00e9xito nas carreiras, pero con todo, Ferrari comezou a cambiar o look pouco despois da s\u00faa produci\u00f3n. Outras carrozar\u00edas, m\u00e1is convencionais foron dese\u00f1adas por incondicionais de Ferrari, Pininfarina e Carrozzeria Touring. O motor ti\u00f1a o mesmo desprazamento que o resto da serie 250, pero foi axustado para producir moita m\u00e1is potencia. O estilo do frontal dos 250 TR61 serviu de inspiraci\u00f3n para o actual Ferrari F430 de estrada.\nAs li\u00f1as 250 TR de 1960 e 1961 dominaron as carreiras, Olivier Gendebien ga\u00f1ou de novo Le Mans eses dous anos, con Paul Fr\u00e8re en 1960 e Phil Hill en 1961.\nLi\u00f1a temporal.\n&lt;noinclude&gt;\n&lt;noinclude&gt;"}
{"id": "244194", "revid": "1888", "url": "https://gl.wikipedia.org/wiki?curid=244194", "title": "Malebranche", "text": ""}
{"id": "244202", "revid": "17467", "url": "https://gl.wikipedia.org/wiki?curid=244202", "title": "Convertible", "text": ""}
{"id": "244204", "revid": "17467", "url": "https://gl.wikipedia.org/wiki?curid=244204", "title": "Cabriolet", "text": ""}
{"id": "244206", "revid": "23204", "url": "https://gl.wikipedia.org/wiki?curid=244206", "title": "Barchetta", "text": "O termo Barchetta ref\u00edrese a ese tipo de carrozar\u00eda de coche similar ao roadster pero completamente desprovista de capota e caracter\u00edzase por un parabrisas de dimensi\u00f3ns reducidas, \u00e1s veces dividido en d\u00faas partes.\nNo pasado.\nO nome v\u00e9n do seu parecido co dun barco, sen teito, este tipo de carrozar\u00eda, presente desde o primeiro coche de cabalos (que nese momento denomin\u00e1base \"spider\", a\u00ednda que hoxe en d\u00eda o termo \"spider\" ten un significado diferente do de \"barchetta\") e logo adoptouse tam\u00e9n para o coche, estivo moi de moda na d\u00e9cada de 1950, especialmente nos modelos deportivos m\u00e1is adecuados para aqueles que desfrutaban o coche m\u00e1is desde un punto de vista m\u00e1is orientado \u00e1 diversi\u00f3n en lugar da funcionalidade.\nHoxe.\nHoxe en d\u00eda este tipo de carrozar\u00eda adoptouse principalmente nos coches de carreiras ultra lixeiros como o Ariel Atom, KTM X-Bow, Lotus Seven, Lotus 340R, Caterham R300 Pininfarina Enjoy, Rinspeed eXasis ou \nStudiotorino RUF RK Spyder."}
{"id": "244207", "revid": "56817", "url": "https://gl.wikipedia.org/wiki?curid=244207", "title": "A Mezquita (hom\u00f3nimos)", "text": "O top\u00f3nimo A Mezquita pode referirse a:"}
{"id": "244209", "revid": "1131", "url": "https://gl.wikipedia.org/wiki?curid=244209", "title": "Ca\u00f1\u00f3n", "text": ""}
{"id": "244210", "revid": "1131", "url": "https://gl.wikipedia.org/wiki?curid=244210", "title": "Ligonde", "text": "O top\u00f3nimo galego Ligonde pode referirse a:"}
{"id": "244211", "revid": "4817", "url": "https://gl.wikipedia.org/wiki?curid=244211", "title": "H-IIA", "text": "O H-IIA (ou H-2A) \u00e9 un foguete espacial xapon\u00e9s produto do profundo redese\u00f1o do H-II. A diferenza do seu predecesor, o H-IIA \u00e9 comercialmente viable e ten un menor custo de fabricaci\u00f3n e uso. A versi\u00f3n do H-IIA mellorada e usada principalmente para lanzar veh\u00edculos HTV denom\u00ednase H-IIB.\nO H-IIA pode ser lanzado en catro variantes:"}
{"id": "244212", "revid": "5863", "url": "https://gl.wikipedia.org/wiki?curid=244212", "title": "V\u00edctor Caama\u00f1o", "text": "V\u00edctor Caama\u00f1o Rivas, nado en Noia o 15 de xaneiro de 1962, \u00e9 un pol\u00edtico galego e profesor de ciencias, de ideolox\u00eda nacionalista.\nTraxectoria.\n\u00c9 profesor de ciencias naturais no IES Francisco Asorey de Cambados, onde foi director entre 2004 e 2008. Participa desde 1993 no Colectivo Ecoloxista do Saln\u00e9s, onde foi membro da directiva.\nFoi candidato a alcalde polo Bloque Nacionalista Galego nas municipais de 2007 e nas municipais de 2011. Dende o ano 2007 \u00e9 concelleiro na corporaci\u00f3n municipal e voceiro do BNG e xefe da oposici\u00f3n ao goberno de Lu\u00eds Aragunde Aragunde. Ademais de ser membro do consello local do BNG de Cambados, \u00e9 membro do consello comarcal desta organizaci\u00f3n.\n\u00c9 autor e coautor de varias publicaci\u00f3ns de car\u00e1cter did\u00e1ctico e de divulgaci\u00f3n da natureza galega."}
{"id": "244213", "revid": "4817", "url": "https://gl.wikipedia.org/wiki?curid=244213", "title": "H-2A", "text": ""}
{"id": "244214", "revid": "1131", "url": "https://gl.wikipedia.org/wiki?curid=244214", "title": "Toyota Center", "text": "O Toyota Center \u00e9 un pavill\u00f3n deportivo situado en Houston, Texas. Recibe o seu nome do fabricante de autom\u00f3biles xapon\u00e9s Toyota. \u00c9 a cancha dos Houston Rockets, equipo de baloncesto da National Basketball Association (NBA), e dos Houston Aeros, o equipo de h\u00f3ckey sobre xeo da AHL.\nA capacidade de espectadores \u00e9 de 17,800 para h\u00f3ckey sobre xeo; 18,023 para baloncesto; e un m\u00e1ximo de 19,000 para concertos."}
{"id": "244223", "revid": "98629", "url": "https://gl.wikipedia.org/wiki?curid=244223", "title": "Cruceiro lixeiro", "text": "Un cruceiro lixeiro \u00e9 un tipo de buque de guerra de tama\u00f1o pequeno ou mediano. O termo \u00e9 unha abreviatura da frase \"cruceiro blindado lixeiro\", que describe a un pequeno barco que leva blindaxe ao igual que un cruceiro blindado: cun cinto e unha cuberta blindadas. Antes de que aparecesen estes tipos de buques, os pequenos cruceiros s\u00f3 levaban protecci\u00f3n na s\u00faa cuberta, e nalg\u00fans casos certa protecci\u00f3n nos costados.\nHistoria.\nOs primeiros pequenos cruceiros de vapor foron constru\u00eddos para a Royal Navy brit\u00e1nica, sendo botado o HMS \"Mercury\" en 1878. Os cruceiros de segunda e terceira clase evolucionaron, fac\u00e9ndose gradualmente m\u00e1is r\u00e1pidos, con mellor armamento e mellor protecci\u00f3n. Alema\u00f1a f\u00edxose co liderado no dese\u00f1o de pequenos cruceiros cara a d\u00e9cada de 1890, constru\u00edndo unha clase de r\u00e1pidos cruceiros, a clase Gazelle, copiada por outras naci\u00f3ns. Estes buques usaban caldeiras de carb\u00f3n e estaban impulsados por m\u00e1quinas de vapor de pist\u00f3ns rec\u00edprocos, e base\u00e1banse en parte na disposici\u00f3n das s\u00faas carboeiras para a s\u00faa protecci\u00f3n. A adopci\u00f3n de combustibles l\u00edquidos para motores de turbinas de vapor fixo que os pequenos cruceiros se volvesen obsoletos rapidamente. Ademais, as novas construci\u00f3ns non pod\u00edan basearse na protecci\u00f3n das carboeiras e deb\u00edan adoptar outro tipo de blindaxe lateral.\nO grupo brit\u00e1nico \"Bristol\" de cruceiros tipo \"Town\" (1909) afast\u00e1base dos vellos dese\u00f1os, usando propulsi\u00f3n de turbinas, cunha alimentaci\u00f3n mixta de carb\u00f3n e fuel \u00f3leo, e un cinto de protecci\u00f3n de 2 polgadas, ademais de protecci\u00f3n tam\u00e9n na cuberta. Polo tanto, por definici\u00f3n, estes eran cruceiros acoirazados, a pesar de desprazar s\u00f3 4.800 toneladas; nac\u00edan as\u00ed os cruceiros acoirazados lixeiros. Os primeiros cruceiros lixeiros verdadeiramente modernos foron os da clase \"Arethusa\" (1911), que ti\u00f1an alimentaci\u00f3n totalmente de fuel \u00f3leo e usaban a maquinaria lixeira t\u00edpica dos destrutores para acadar unha velocidade de 29 n\u00f3s (54\u00a0km/h).\nPrimeira guerra mundial.\nCara a primeira guerra mundial os cruceiros lixeiros brit\u00e1nicos adoitaban levar dous can\u00f3ns de 6 polgadas (152\u00a0mm) e talvez oito de 4 polgadas (100\u00a0mm), ou un armamento uniforme de can\u00f3ns de 6 polgadas nun barco dunhas 5.000 toneladas, mentres que os alem\u00e1ns pasaron durante a guerra dos can\u00f3ns de 4,1 polgadas (105\u00a0mm) aos de 5,9 (150\u00a0mm). A construci\u00f3n de cruceiros no Reino Unido continuou ininterrompidamente ata que o nomeamento do almirante \"Jacky\" Fisher como Primeiro Lord de Mar en 1904. Debido en parte ao desexo de reducir o exceso de gastos polo aumento dos custos de manter o ritmo de produci\u00f3n naval alem\u00e1 e tam\u00e9n por sentir que ese tipo de barco era anticuado, Fisher autorizou poucos cruceiros novos e desguazou 70 vellos. A crenza de Fisher de que os cruceiros de batalla substituir\u00edan aos cruceiros lixeiros para protexer a navegaci\u00f3n comercial ao pouco tempo demostrou ser impracticable, xa que os seus altos custos de construci\u00f3n imped\u00edan a s\u00faa dispo\u00f1ibilidade nun n\u00famero suficiente como para facelo, e os destrutores eran demasiado pequenos para tarefas de exploraci\u00f3n. O grupo de 21 cruceiros da clase Town comezou en 1910 a demostrar as s\u00faas excelentes habilidades para a exploraci\u00f3n en todo tipo de condici\u00f3ns meteorol\u00f3xicas e pod\u00edan levar o suficiente combustible e munici\u00f3n para protexer as rutas comerciais. A clase Arethusa, aparecida tres anos despois, tam\u00e9n foi un \u00e9xito. Os dese\u00f1adores brit\u00e1nicos continuaron ampliando e refinando os dese\u00f1os de cruceiros durante a guerra.\nOs alem\u00e1ns fabricaron un bo n\u00famero de cruceiros lixeiros coa crenza de que eran bos buques multi-prop\u00f3sito. Eran m\u00e1is grandes, m\u00e1is lentos e menos manobrables que os hom\u00f3logos brit\u00e1nicos pero, a trav\u00e9s dunha sucesiva serie de clases, melloraron considerablemente as s\u00faas capacidades de navegaci\u00f3n. Por\u00e9n, estes adaptaron moi tarde os can\u00f3ns de 5,9 polgadas (150\u00a0mm) aos cruceiros (coa clase Pillau de 1913); a obstinaci\u00f3n do Grande Almirante Alfred von Tirpitz sobre o tema silenciou a opini\u00f3n doutros oficiais da armada alem\u00e1. Completaron os dous \u00faltimos cruceiros da clase Bremen en 1906 e 1907, e segu\u00edronlle catro clase K\u00f6nigsbergs e dous Dresdens entre 1905 e 1908. Estas \u00faltimas d\u00faas clases, m\u00e1is r\u00e1pidas e grandes que os Bremen, estaban armadas cos mesmos 10 can\u00f3ns de 4,1 polgadas (104\u00a0mm) e levaban menos blindaxe na cuberta.\nOutras potencias principais concentr\u00e1ronse na construci\u00f3n de acoirazados e produciron poucos cruceiros.\nPer\u00edodo de entreguerras.\nOs Estados Unidos reiniciaron a construci\u00f3n de cruceiros lixeiros en 1918, principalmente debido a que os buques que ti\u00f1a nese momento en servizo xa eran obsoletos. Os primeiros deles, 10 barcos clase Omaha, desprazaban 7.050 toneladas e estaban armados con 12 can\u00f3ns de 6 polgadas (152\u00a0mm). Oito deses can\u00f3ns estaban montados en casamatas de dous pisos na proa e na popa, un reflexo da preferencia estadounidense de preguerra polo fogo pesado.\nAo termo cruceiro lixeiro d\u00e9uselle unha definici\u00f3n no Tratado Naval de Londres de 1930. Os cruceiros lixeiros foron definidos como cruceiros que ti\u00f1an can\u00f3ns de 6,1 polgadas (155\u00a0mm) ou menores, mentres que os cruceiros pesados levaban can\u00f3ns de ata 8 polgadas (203\u00a0mm). En \u00e1mbolos dous casos os buques non poder\u00edan ter m\u00e1is de 10.000 toneladas.\nTras 1930, a meirande parte das potencias navais concentr\u00e1ronse na construci\u00f3n de cruceiros lixeiros xa que acadaran as limitaci\u00f3ns m\u00e1ximas permitidas polo Tratado de Washington. Xap\u00f3n fabricou os seus catro cruceiros clase Mogami entre 1931 e 1934. O clima pol\u00edtico dende 1936 ata 1939 levou a que se constru\u00edsen novos cruceiros lixeiros con urxencia. Os brit\u00e1nicos constru\u00edron 11 durante este per\u00edodo, que culminaron nos dous buques da clase Town, armados con 12 can\u00f3ns de 6 polgadas (152\u00a0mm). Os novos barcos eran m\u00e1is grandes e estaban mellor blindados que outros cruceiros brit\u00e1nicos. Os Town ti\u00f1an un cinto de 114\u00a0mm e eran capaces de acadar os 32,5 n\u00f3s, pero a meirande parte dos seus outros barcos estaban dentro das limitaci\u00f3ns do tratado. Os Estados Unidos tam\u00e9n intentaron cumprir as limitaci\u00f3n e completaron 7 dos seus 9 cruceiros clase Brooklyn entre 1938 e setembro de 1939. Eses barcos foron unha resposta aos Mogami xaponeses e foi un indicativo das crecentes tensi\u00f3ns existentes no teatro do Pac\u00edfico. Xap\u00f3n, que nese momento xa non se consideraba baixo restrici\u00f3ns, comezou a rearmar os seus Mogami con 10 can\u00f3ns de 8 polgadas (203\u00a0mm).\nSegunda guerra mundial.\nDurante a \u00e9poca segunda guerra mundial os cruceiros lixeiros tiveron can\u00f3ns que \u00edan dende as 5 polgadas (127\u00a0mm), como nas clases antia\u00e9reas Atlanta (estadounidense) e na Dido (brit\u00e1nica), ata as 6,1 polgadas, a\u00ednda que o tama\u00f1o m\u00e1is com\u00fan foron as 6 polgadas. Os Atlanta e Dido naceron da necesidade t\u00e1ctica de constru\u00edr buques para protexer aos portaavi\u00f3ns, acoirazados e convois dos ataques a\u00e9reos.\nOs cruceiros pesados adoitaban a levar unha bater\u00eda de can\u00f3ns de 8 polgadas (203\u00a0mm). Nos anos previos \u00e1 segunda guerra mundial, co Tratado Naval de Londres facendo imposible constru\u00edr un dese\u00f1o de cruceiro pesado equilibrado dentro dos l\u00edmites de tonelaxe, constru\u00edronse gran cantidade de cruceiros lixeiros de 10.000 toneladas con de 12 a 15 can\u00f3ns de 6 polgadas (152\u00a0mm) que polo demais eran id\u00e9nticos aos cruceiros pesados.\nA construci\u00f3n de cruceiros pesados suprimiuse no Reino Unido, Francia e Italia durante a metade dos anos 30. Por\u00e9n, o estoupido da segunda guerra mundial permitiu \u00e1 naci\u00f3ns superar o l\u00edmite das 10.000 toneladas do Tratado naval de Londres. Cara finais do conflito, os buques da mari\u00f1a dos Estados Unidos clasificados como \"grandes cruceiros\" ti\u00f1an desprazamentos de case 30.000 (os cruceiros clase Alaska), mentres que os cruceiros lixeiros permaneceron no rango das 10.000 toneladas (a\u00ednda que \u00e1s veces alcanzaron as 12.000 ou 13.000)."}
{"id": "244225", "revid": "56817", "url": "https://gl.wikipedia.org/wiki?curid=244225", "title": "Octahedron", "text": "Octahedron \u00e9 o quinto \u00e1lbum da banda estadounidense de rock progresivo The Mars Volta, publicado o 23 de xu\u00f1o do 2009 a trav\u00e9s de Warner Bros. Records en Norteam\u00e9rica e de Mercury Records no resto do mundo. \u00c9 o seu derradeiro traballo en contar co bater\u00eda Thomas Pridgen e co guitarrista John Frusciante, e o primeiro no que aparece o teclista Isaiah \"Ikey\" Owens.\nListaxe de canci\u00f3ns.\nTodas as letras escritas por Cedric Bixler-Zavala e toda a m\u00fasica composta por Omar Rodr\u00edguez-L\u00f3pez."}
{"id": "244226", "revid": "22570", "url": "https://gl.wikipedia.org/wiki?curid=244226", "title": "A Casa de Are\u00e1n, Ligonde, Monterroso", "text": "A Casa de Are\u00e1n \u00e9 un lugar da parroquia de Ligonde no concello de Monterroso, na provincia de Lugo."}
{"id": "244227", "revid": "85894", "url": "https://gl.wikipedia.org/wiki?curid=244227", "title": "As Casas Novas, Ligonde, Monterroso", "text": "As Casas Novas \u00e9 un lugar da parroquia de Ligonde no concello de Monterroso, na provincia de Lugo. Segundo o padr\u00f3n municipal (INE 2012) ten 7 habitantes (4 homes e 3 mulleres), o que sup\u00f3n unha diminuci\u00f3n nun habitante en relaci\u00f3n ao ano anterior."}
{"id": "244228", "revid": "1131", "url": "https://gl.wikipedia.org/wiki?curid=244228", "title": "O Casucho, Ligonde, Monterroso", "text": "O Casucho \u00e9 un lugar da parroquia de Ligonde no concello de Monterroso, na provincia de Lugo. Segundo o padr\u00f3n municipal (INE 2012) ten 2 habitantes (2 homes e ningunha muller)."}
{"id": "244229", "revid": "56817", "url": "https://gl.wikipedia.org/wiki?curid=244229", "title": "Come\u00e1s, Ligonde, Monterroso", "text": "Come\u00e1s \u00e9 un lugar da parroquia de Ligonde no concello de Monterroso, na provincia de Lugo. Segundo o padr\u00f3n municipal (INE 2012) ten 11 habitantes (4 homes e 7 mulleres), o que sup\u00f3n unha diminuci\u00f3n nun habitante en relaci\u00f3n ao ano anterior."}
{"id": "244230", "revid": "25871", "url": "https://gl.wikipedia.org/wiki?curid=244230", "title": "Lost Paradise", "text": "Lost Paradise \u00e9 o \u00e1lbum de estrea da banda de heavy metal inglesa Paradise Lost, publicado en xaneiro de 1990 a trav\u00e9s do selo Peaceville Records. O disco foi reeditado no ano 2003 con tres canci\u00f3ns extra."}
{"id": "244231", "revid": "56817", "url": "https://gl.wikipedia.org/wiki?curid=244231", "title": "Couso, Ligonde, Monterroso", "text": "Couso \u00e9 un lugar da parroquia de Ligonde no concello de Monterroso, na provincia de Lugo. Segundo o padr\u00f3n municipal (INE 2012) ten 6 habitantes (3 homes e 3 mulleres)."}
{"id": "244232", "revid": "85894", "url": "https://gl.wikipedia.org/wiki?curid=244232", "title": "A Devesa, Ligonde, Monterroso", "text": "A Devesa \u00e9 un lugar da parroquia de Ligonde no concello de Monterroso, na provincia de Lugo. Segundo o padr\u00f3n municipal (INE 2012) ten 6 habitantes (4 homes e 2 mulleres)."}
{"id": "244233", "revid": "85894", "url": "https://gl.wikipedia.org/wiki?curid=244233", "title": "A Fonte do Porco, Ligonde, Monterroso", "text": "A Fonte do Porco \u00e9 un lugar da parroquia de Ligonde no concello de Monterroso, na provincia de Lugo. Segundo o padr\u00f3n municipal (INE 2012) ten 2 habitantes (2 homes e ningunha muller)."}
{"id": "244234", "revid": "85894", "url": "https://gl.wikipedia.org/wiki?curid=244234", "title": "A Fonte Grande, Ligonde, Monterroso", "text": "A Fonte Grande \u00e9 un lugar da parroquia de Ligonde no concello de Monterroso, na provincia de Lugo. Segundo o padr\u00f3n municipal (INE) en 2012 ti\u00f1a dous habitantes (un home e unha muller)."}
{"id": "244235", "revid": "85894", "url": "https://gl.wikipedia.org/wiki?curid=244235", "title": "Os Lameiros de Abaixo, Ligonde, Monterroso", "text": "Os Lameiros de Abaixo \u00e9 un lugar da parroquia de Ligonde no concello de Monterroso, na provincia de Lugo. Segundo o padr\u00f3n municipal (INE 2012) ten 3 habitantes (2 homes e 1 muller).\nCami\u00f1o de Santiago.\nOs Lameiros de Abaixo \u00e9 unha localidade da etapa Portomar\u00edn-Palas de Rei do Cami\u00f1o Franc\u00e9s a Santiago de Compostela."}
{"id": "244236", "revid": "85894", "url": "https://gl.wikipedia.org/wiki?curid=244236", "title": "Os Lameiros de Arriba, Ligonde, Monterroso", "text": "Os Lameiros de Arriba \u00e9 un lugar da parroquia de Ligonde no concello de Monterroso, na provincia de Lugo."}
{"id": "244237", "revid": "85894", "url": "https://gl.wikipedia.org/wiki?curid=244237", "title": "Lardeiros, Ligonde, Monterroso", "text": "Lardeiros \u00e9 un lugar da parroquia de Ligonde no concello de Monterroso, na provincia de Lugo. Segundo o padr\u00f3n municipal (INE 2012) ten 11 habitantes (7 homes e 4 mulleres)."}
{"id": "244238", "revid": "85894", "url": "https://gl.wikipedia.org/wiki?curid=244238", "title": "O Marco, Ligonde, Monterroso", "text": "O Marco \u00e9 un lugar da parroquia de Ligonde no concello de Monterroso, na provincia de Lugo. Segundo o padr\u00f3n municipal (INE 2012) ten 23 habitantes (12 homes e 11 mulleres), o que sup\u00f3n unha diminuci\u00f3n nun habitante en relaci\u00f3n ao ano anterior."}
{"id": "244239", "revid": "25871", "url": "https://gl.wikipedia.org/wiki?curid=244239", "title": "Mot\u00f6rhead (\u00e1lbum)", "text": "Mot\u00f6rhead \u00e9 o \u00e1lbum de estrea da banda brit\u00e1nica de heavy metal Mot\u00f6rhead, publicado o d\u00eda 21 de agosto de 1977 a trav\u00e9s do selo Chiswick Records."}
{"id": "244240", "revid": "85894", "url": "https://gl.wikipedia.org/wiki?curid=244240", "title": "Meandreiras, Ligonde, Monterroso", "text": "Meandreiras \u00e9 un lugar da parroquia de Ligonde no concello de Monterroso, na provincia de Lugo."}
{"id": "244241", "revid": "85894", "url": "https://gl.wikipedia.org/wiki?curid=244241", "title": "A Pallota, Ligonde, Monterroso", "text": "A Pallota \u00e9 un lugar da parroquia de Ligonde no concello de Monterroso, na provincia de Lugo. Segundo o padr\u00f3n municipal (INE 2012) ten 19 habitantes (11 homes e 8 mulleres), o que sup\u00f3n unha diminuci\u00f3n nun habitante en relaci\u00f3n ao ano anterior."}
{"id": "244242", "revid": "85894", "url": "https://gl.wikipedia.org/wiki?curid=244242", "title": "A Previsa, Ligonde, Monterroso", "text": "A Previsa \u00e9 un lugar da parroquia de Ligonde no concello de Monterroso, na provincia de Lugo. Segundo o padr\u00f3n municipal (INE 2012) ten 5 habitantes (2 homes e 3 mulleres).\nCami\u00f1o de Santiago.\nA Previsa \u00e9 unha localidade da etapa Portomar\u00edn-Palas de Rei do Cami\u00f1o Franc\u00e9s a Santiago de Compostela."}
{"id": "244243", "revid": "85894", "url": "https://gl.wikipedia.org/wiki?curid=244243", "title": "O Rego, Ligonde, Monterroso", "text": "O Rego \u00e9 un lugar da parroquia de Ligonde no concello de Monterroso, na provincia de Lugo. Segundo o padr\u00f3n municipal (INE 2012) ten 7 habitantes (2 homes e 5 mulleres)."}
{"id": "244244", "revid": "85894", "url": "https://gl.wikipedia.org/wiki?curid=244244", "title": "A Vacariza, Ligonde, Monterroso", "text": "A Vacariza \u00e9 un lugar da parroquia de Ligonde no concello de Monterroso, na provincia de Lugo. Segundo o padr\u00f3n municipal (INE 2012) ten 5 habitantes (3 homes e 2 mulleres)."}
{"id": "244245", "revid": "85894", "url": "https://gl.wikipedia.org/wiki?curid=244245", "title": "Val, Ligonde, Monterroso", "text": "Val \u00e9 un lugar da parroquia de Ligonde no concello de Monterroso, na provincia de Lugo. Segundo o padr\u00f3n municipal (INE 2012) non ten ning\u00fan habitante."}
{"id": "244246", "revid": "85894", "url": "https://gl.wikipedia.org/wiki?curid=244246", "title": "A Zapateira, Ligonde, Monterroso", "text": "A Zapateira \u00e9 un lugar da parroquia de Ligonde no concello de Monterroso, na provincia de Lugo."}
{"id": "244247", "revid": "85894", "url": "https://gl.wikipedia.org/wiki?curid=244247", "title": "Milleir\u00f3s, Milleir\u00f3s, Monterroso", "text": "Milleir\u00f3s \u00e9 un lugar da parroquia de Milleir\u00f3s no concello de Monterroso, na provincia de Lugo. Segundo o padr\u00f3n municipal (INE 2012) ten 6 habitantes (3 homes e 3 mulleres), o que sup\u00f3n unha diminuci\u00f3n nun habitante en relaci\u00f3n ao ano anterior."}
{"id": "244248", "revid": "85894", "url": "https://gl.wikipedia.org/wiki?curid=244248", "title": "Mouronte, Milleir\u00f3s, Monterroso", "text": "Mouronte \u00e9 un lugar da parroquia de Milleir\u00f3s no concello de Monterroso, na provincia de Lugo. Segundo o padr\u00f3n municipal (INE 2012) ten 6 habitantes (2 homes e ningunha muller)."}
{"id": "244249", "revid": "85894", "url": "https://gl.wikipedia.org/wiki?curid=244249", "title": "Outeiro, Milleir\u00f3s, Monterroso", "text": "Outeiro \u00e9 un lugar da parroquia de Milleir\u00f3s no concello de Monterroso, na provincia de Lugo. Segundo o padr\u00f3n municipal (INE 2012) ten 16 habitantes (7 homes e 9 mulleres), o que sup\u00f3n unha diminuci\u00f3n nun habitante en relaci\u00f3n ao ano anterior.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "244253", "revid": "18868", "url": "https://gl.wikipedia.org/wiki?curid=244253", "title": "Pinabeta", "text": ""}
{"id": "244256", "revid": "43749", "url": "https://gl.wikipedia.org/wiki?curid=244256", "title": "Pi\u00f1eiro americano", "text": ""}
{"id": "244257", "revid": "23204", "url": "https://gl.wikipedia.org/wiki?curid=244257", "title": "Provincia de R\u00edo Negro", "text": "R\u00edo Negro \u00e9 unha provincia arxentina situada no sur do pa\u00eds, ao norte da Patagonia. De acordo coa constituci\u00f3n provincial os nomes \"Provincia del R\u00edo Negro\" e \"Provincia de R\u00edo Negro\" son igualmente correctos. Limita ao norte coa provincia de La Pampa, ao leste coa de Buenos Aires, a sur con Chubut e ao oeste coa provincia de Neuqu\u00e9n e (separada pola cordilleira dos Andes) con Chile. Os seus s\u00edmbolos oficiais son o \"Himno a R\u00edo Negro\", o Escudo de R\u00edo Negro e a bandeira da provincia de R\u00edo Negro. A s\u00faa capital \u00e9 Viedma e a cidade m\u00e1is poboada San Carlos de Bariloche.\nDivisi\u00f3n administrativa.\nTerritorialmente R\u00edo Negro at\u00f3pase dividida en 13 departamentos, e estes en distritos. A Constituci\u00f3n provincial foi sancionada en 1958 e reformada en 1988.\nOs departamentos incl\u00faen \u00e1 s\u00faa vez \u00e1reas de goberno local, denominadas municipios ou \"comisiones de fomento\", segundo o caso. Estas utilizan o sistema de \"ejidos\" non lindeiros, polo que existen territorios non organizados nos espazos entre eles."}
{"id": "244258", "revid": "98629", "url": "https://gl.wikipedia.org/wiki?curid=244258", "title": "Dunita", "text": "A dunita \u00e9 unha rocha \u00edgnea, plut\u00f3nica de composici\u00f3n ultram\u00e1fica, cunha textura de gran groso faner\u00edtica. A composici\u00f3n de minerais da rocha consta de m\u00e1is dun 90% de olivina, con cantidades menores doutros minerais como o piroxeno, cromita, magnetita e piropo. A dunita \u00e9 o membro final rico en olivina do grupo da peridotita de rochas procedentes do manto terrestre. A dunita e outras peridotitas consid\u00e9ranse os maiores constitu\u00edntes do manto da Terra por riba dunha profundidade de 400 quil\u00f3metros. A dunita raramente se encontra en rochas continentais, pero al\u00ed onde se atopa, est\u00e1 normalmente na base de secuencias ofiol\u00edticas, onde porci\u00f3ns de material rochoso do manto nunha zona de subduci\u00f3n foron empuxados acabando sobre a codia continental polo proceso de obduci\u00f3n, durante colisi\u00f3ns continentais ou formaci\u00f3n de arcos de illas (oroxenia). Tam\u00e9n se encontra en macizos alpinos de peridotita que representan capas de manto subcontinental exposto durante unha oroxienia colisional. As dunitas sofren tipicamente metamorfismo retr\u00f3grado en ambientes pr\u00f3ximos \u00e1 superficie e son alteradas formando serpentinita e esteatita.\nO tipo de dunita que se encontra nas partes inferiores dos complexos de ofiolita, macizos de peridotita alpinos e xen\u00f3litos pode representar o residuo refractario que quedou despois da extracci\u00f3n dos magmas bas\u00e1lticos no manto superior. Por\u00e9n, unha maneira m\u00e1is probable de formaci\u00f3n da dunita en secci\u00f3ns do manto \u00e9 pola interacci\u00f3n entre lherzolita ou harzburxita e fundidos de silicato filtrados, que disolven o ortopiroxeno das rochas dos arredores, deixando un residuo progresivamente m\u00e1is rico en olivina. A dunita pode tam\u00e9n formarse por acumulaci\u00f3n de cristais de olivina no fondo dunha gran c\u00e1mara magm\u00e1tica bas\u00e1ltica ou picr\u00edtica. Estas dunitas \"acumuladas\" aparecen normalmente en grosas capas en intrusi\u00f3ns en capas, asociadas con capas de acumulaci\u00f3n de wehrlita, piroxenita de olivina, harzburxita e incluso cromitita (unha rocha de acumulaci\u00f3n ou c\u00famulo consistente principalmente en cromita). As intrusi\u00f3ns de pequenas capas poden ser de calquera idade xeol\u00f3xica, por exemplo, o sill das Palisades tri\u00e1sico de Nova York e o m\u00e1is grande complexo de Skaergaard do Eoceno de Groenlandia. As intrusi\u00f3ns m\u00e1ficas en capas m\u00e1is grandes te\u00f1en tama\u00f1os de decenas de quil\u00f3metros e case todas son do Proterozoico, por exemplo, o complexo \u00edgneo de Stillwater (Montana), a intrusi\u00f3n Muskox (Canad\u00e1), e o Gran Dique (Zimbabwe). A dunita acumulada pode tam\u00e9n encontrarse en complexos ofiol\u00edticos, asociada con capas de wehrlita, piroxenita e gabro.\nO nome dunita deullo a esta rocha o xe\u00f3logo alem\u00e1n Ferdinand von Hochstetter en 1859, pola monta\u00f1a Dun, preto de Nelson, Nova Zelandia, onde abunda. \u00c1 s\u00faa vez, a monta\u00f1a Dun recibiu ese nome pola cor parda (\"dun\" en ingl\u00e9s) das rochas ultram\u00e1ficas subxacentes que afloran al\u00ed. Esta cor orix\u00ednase pola meteorizaci\u00f3n superficial da rocha, na que se oxida o ferro da olivina en climas temperados (a meteorizaci\u00f3n en climas tropicais crea un profundo solo vermello). A monta\u00f1a Dun est\u00e1 separada do seu macizo irm\u00e1n, a monta\u00f1a Vermella, no extremo sur da illa Sur de Nova Zelandia pola falla Alpina, unha falla transformante de 600\u00a0km de lonxitude.\nEnc\u00f3ntranse grandes xacementos de dunita na Twin Sisters Mountain dos Estados Unidos, preto de Mount Baker no norte da cadea das Cascadas do estado de Washington. En Europa aparece nas monta\u00f1as Troodos de Chipre. No sur da Columbia Brit\u00e1nica, Canad\u00e1 as dunitas forman o n\u00facleo do complexo ultram\u00e1fico localizado preto de Tulameen. As rochas al\u00ed est\u00e1n localmente enriquecidas en metais do grupo do platino, cromita e magnetita.\nPotencial de secuestro de carbono.\nA dunita poder\u00eda utilizarse como secuestrador de CO2 e axuda a mitigar o quecemento global por medio dunha acelerada meteorizaci\u00f3n quimica da rocha. Isto implicar\u00eda a extracci\u00f3n mineira de dunitas en canteiras seguida da s\u00faa rotura e trituraci\u00f3n para crear rochas m\u00e1is mi\u00fadas que reaccionar\u00e1n doadamente co di\u00f3xido de carbono atmosf\u00e9rico. Os produtos resultantes son magnesita e s\u00edlice, que poder\u00edan comercializarse."}
{"id": "244260", "revid": "6279", "url": "https://gl.wikipedia.org/wiki?curid=244260", "title": "Lupinus albus", "text": ""}
{"id": "244262", "revid": "5863", "url": "https://gl.wikipedia.org/wiki?curid=244262", "title": "O tri\u00e1ngulo inscrito na circunferencia", "text": "O tri\u00e1ngulo inscrito na circunferencia \u00e9 unha novela en lingua galega de V\u00edctor Freixanes, publicada en decembro de 1982 pola Editorial Galaxia. \nEdici\u00f3ns.\nA primeira edici\u00f3n de Galaxia (ISBN 84-7154-416-4) \u00e9 de decembro de 1982, con 453 p\u00e1xs. Tir\u00e1ronse 5000 exemplares encadernados en r\u00fastica e 500 en edici\u00f3n non venal destinados ao Concello de Mugardos. A terceira edici\u00f3n (ISBN 978-84-7154-416-2) \u00e9 de xaneiro de 1987.\nEn decembro de 2018 Galaxia publicou unha segunda edici\u00f3n revisada, con 508 p\u00e1xinas e ISBN 978-84-9151-298-1.\nFoi traducida ao castel\u00e1n por Basilio Losada como \"El tri\u00e1ngulo inscrito en la circunferencia\", publicada en 1984 por Argos-Vergara: ISBN 9788471787798.\nProxecci\u00f3n.\n1982: Premio Blanco Amor de novela\n1983: Premio da Cr\u00edtica Galicia na categor\u00eda de creaci\u00f3n literaria e Premio da Cr\u00edtica Espa\u00f1ola.\nGonzalo Torrente Ballester, presidente do xurado do Premio Blanco Amor, escribiu: \"Un exemplo de dominio da lingua e da fantas\u00eda. Un est\u00e1 sempre agardando e desexando que que estas cousas aparezan en Galicia\". E Benito Varla J\u00e1come (membro do mesmo xurado): \"Unha conquista da lingua e da literatura galegas, comparable \u00e1s grandes novelas do noso tempo\".\nSegundo Xes\u00fas Gonz\u00e1lez G\u00f3mez \u00e9 \"a mellor novela galega desde \"Xente ao lonxe\". Daniel Asorey definiu \"O tri\u00e1ngulo\" como un \u00abartefacto literario que petou na literatura galega de maneira contundente\u00bb.\nRam\u00f3n Nicol\u00e1s fala de fusi\u00f3n m\u00e1xica entre o real e o imaxinado, da tonalidade \u00e9pica que a domina, de vontade de constru\u00edr unha par\u00e1bola do pa\u00eds e de tensi\u00f3n expl\u00edcita entre o inmobilismo e a necesidade de cambio.\nTrama.\nPrimeira parte.\n14 de agosto de 1829, en Vilanova de Alba sae a procesi\u00f3n de Corpus na capital dos navegantes galegos. C\u00f3ntase de don Bartolom\u00e9 e os seus sucesores. Tam\u00e9n se lembra a importancia dos portos galegos e os grandes navegantes da mar galega. Don Bartolom\u00e9 foi quen descubriu o estreito de San Vicente, logo estreito Maire, en 1583, feito que sempre reivindicaron os mari\u00f1eiros galegos. Hai unha profec\u00eda: don Bartolom\u00e9 voltar\u00e1 do mar acompa\u00f1ado dos grandes navegantes galegos. F\u00e1lase do encontro de Drake con don Bartolom\u00e9.\nTen moita importancia a familia Mari\u00f1o, da que don Gonzalo \u00e9 o \u00faltimo representante. Quinteiro Malvido investiga a historia da familia e a represi\u00f3n absolutista de 1824. Compostela aparece retratada como a cidade dos cregos e do obscurantismo fronte \u00e1 revoluci\u00f3n e a liberdade de Vilanova.\nDon Gonzalo Mari\u00f1o olla a procesi\u00f3n de Corpus de Vilanova. Prod\u00facese un estoupido forte, hai que salvar a cruz, a custodia encargada por don Bartolom\u00e9. O licenciado Santos Oliveira xa se ve na Apocalipse. C\u00f3ntase a historia da cadeira de madeira desco\u00f1ecida que lle apareceu aos Mari\u00f1o na mar. Hai moitos mortos e feridos nos peiraos, hai medo dos dominadores \u00e1 revoluci\u00f3n dos mari\u00f1eiros. Cando don Gonzalo volve \u00e1 casa c\u00f3ntanlle que a profec\u00eda se cumpre, que volve don Bartolom\u00e9. Mentres os revolucionarios queiman as industrias catal\u00e1s de conservas, Quinteiro Malvido e os demais re\u00fanense na bilbioteca da casa de Santa Cruz arredor do Tri\u00e1ngulo. Hai ru\u00eddos fortes de mar e unha aparici\u00f3n que s\u00f3 di \"Oliveira\", antes de esvaerse, polo que todos van considerar a Oliveira (ausente no momento) o \u00fanico m\u00e9dium posible.\nSegue a acci\u00f3n nunha taberna. Oliveira imaxina a volta de don Bartolom\u00e9, lembra a figura do piloto-gaiteiro Xoh\u00e1n de Boimorto que acompa\u00f1ou a don Gonzalo nas descubertas no tempo do rei Filipe. Oliveira traballa na casa de Santa Cruz, dos Mari\u00f1o. O Cego das Vi\u00f1as canta os feitos de cando as Naus Aparecidas sa\u00edron do nada e derrotaron os franceses. Quique da G\u00e1ndara d\u00e1lle un golpe a Oliveira que o deixa entre a vida e a morte\n2\u00aa parte.\nEse 14 de agosto Quique da G\u00e1ndara b\u00f3tase ao monte e xuntarase \u00e1 partida de Baptista para atacaren as factor\u00edas de peixe. C\u00f3ntase a histora de Baptista: a guerra contra o franc\u00e9s, a volta sen familia, os catal\u00e1ns, o monte. Hai preocupaci\u00f3n no grupo de reunidos na biblioteca do pazo pola sa\u00fade de Oliveira e so\u00f1an coa volta de don Bartolom\u00e9 para que lidere a Baptista e os que andan no monte. O t\u00edo Evaristo \u00e9 o \u00faltimo navegante da caste e ins\u00edstelle a don Gonzalo en que siga a Quinteiro. Os miles de pombas da casa de Santa Cruz presaxian a ru\u00edna da familia.\nC\u00f3ntase a verdadeira historia do Diluvio (as sete naves) e a importancia das pombas nas historias de navegaci\u00f3n. L\u00e9mbrase a figura de don Sebasti\u00e1n (descendente de don Bartolom\u00e9): foi tratante de escravos e mandou a frota do tesouro das Indias, vencendo os corsarios holandeses. Cando volven os holandeses aparece a nave branca de don Bartolom\u00e9, falan os dous e aparecen miles de pombas no barco e os inimigos pendurados nos mastros. Son as mesmas pombas que agora aparecen de novo. Morre don Sebasti\u00e1n e o seu fillo, don Enrique, ser\u00e1 quen lle conta a historia ao sobri\u00f1o don Gonzalo. Oilveira segue doente, ve en so\u00f1os a Santa Compa\u00f1a dos navegantes galegos e lembra as s\u00faas faza\u00f1as.\nAparece o xigante Masma, c\u00f3ntase dos fuxidos ao monte, do ex\u00e9rcito rebelde e de como case se constr\u00fae unha relixi\u00f3n. Quinteiro entrev\u00edstase cos ingleses para conseguir armas. Medra o culto a don Bartolom\u00e9. X\u00fantanse uns 10000 mil homes armados, mais en Compostela xa est\u00e1s avisados.\nC\u00f3ntase a historia de Vilanova e doutras cidades do mar, da li\u00f1axe dos Mari\u00f1o: don Bartolom\u00e9 (froito do amor dun galego cunha serea) funda a li\u00f1axe, renovarase a estirpe, volver\u00e1 don Bartolom\u00e9. O tri\u00e1ngulo inscrito na circunferencia \u00e9 a orixe do saber, da enerx\u00eda. Don Xerome, o cura desta cidade que non v\u00e9n nos mapas, tam\u00e9n cre na nova fe.\nO gobernador de Vilanova da conta dos sucesos do d\u00eda 14 e da formaci\u00f3n dun ex\u00e9rcito nos montes, pide axuda a Compostela.\n3\u00aa parte.\nEran os d\u00edas da Revolucion: 6 cap\u00edtulos.\nAp\u00e9ndice \u00fanico.\nOnde o autor cerra de vez a curva da circunferencia e a memoria aboia, extraviada, no mar dos espellos.\nNarraci\u00f3n.\nEspazo.\nA obra est\u00e1 ambientada en Vilanova de Alba, unha cidade galega imaxinaria, situada na costa das R\u00edas Baixas. Nela est\u00e1 o pazo de Santa Cruz, da li\u00f1axe dos mari\u00f1eiros de Lobeira de Alba. Son moitos os datos concretos que fan pensar que Vilanova de Alba \u00e9 un trasunto da cidade de Pontevedra, espazo da infancia do autor. Para o autor: \"Vilanova de Alba \u00e9 unha par\u00e1bola dos galegos, de Galicia, e en especial da zona das R\u00edas Baixas. Aquela Galicia derrotada, pero que non renuncia malia todo a ser ela mesma\".\nTrala batalla entre as tropas leais ao goberno e \u00e1 igrexa chegadas de Santiago de Compostela, a vila \u00e9 queimada e desaparece non s\u00f3 fisicamente, sen\u00f3n dos mapas e da historia, pasando a ser unha cidade imaxinaria. En certa medida \u00e9 algo semellante ao que acontece na \"Saga/fuga de J.B.\" de Gonzalo Torrente Ballester con Castroforte del Baralla.\nHai unha clara oposici\u00f3n de Vilanova de Alba, a revoluci\u00f3n, con Compostela, a represi\u00f3n e o absolutismo. Para Armando Requeixo: \"Sempre entre o real e o imaxinario, o m\u00edtico e o lendario, a s\u00faa particular mestura entre realidade e ficci\u00f3n ten como epicentro a casa de Santa Cruz, pazo da saga dos Mari\u00f1o nunha imaxinaria Vilanova de Alba, enfrontada a Compostela e a todo o que esta representa: Vilanova de Alba \u00e9 ocoraz\u00f3n do Mar, a liberdade, a apertura, a posibilidade de escribir a nosa propia Historia; pola contra, Compostela encarna o poder opresor, a manipulaci\u00f3n das nosas vidas, a Historia imposta\".\nTempo.\nA trama desenv\u00f3lvese principalmente na D\u00e9cada Ominosa, na restauraci\u00f3n do absolutismo tralo Trienio liberal. Xorde en Galiza unha oposici\u00f3n ao absolutismo e ao catolicismo, cre\u00e1ndose unha rede de guerrillas con orixe na organizada anos antes na guerra da independencia espa\u00f1ola. Por\u00e9n, hai numerosas referencias \u00e1 historia da vila desde a idade media, cando un rei castel\u00e1n lle d\u00e1 un foro de vila e se converte na principal poboaci\u00f3n mari\u00f1eira, at\u00e9 a idade moderna.\nSon tres planos, o da D\u00e9cada Ominosa, o da historia de don Bartolom\u00e9 e aquel no que est\u00e1 situado o narrador dialogando cos personaxes.\nNarrador.\nSegundo Dolores Vilavedra \"a omnipresencia da voz narrativa perm\u00edtelle articular e controlar o amplo abano de rexistros que ocupan o nivel discursivo. Ese constante exercicio das s\u00faas funci\u00f3ns narrativas xustif\u00edcao aorientando pola di\u00e9xese a un lector \u00f3 que apela constantemente, obrig\u00e1ndoo a fixarse nun determinado aspecto, avis\u00e1ndoo da relevancia do que vai narrar a continuaci\u00f3n\". Hai abundantes chiscadelas ao lector: \"xa falaremos disto, ti comprender\u00e1s, xa o vimos\".\nPredomina un ton elex\u00edaco de canto ao mar e os mari\u00f1eiros galegos.\nPersonaxes.\nDolores Vilavedra engade \"O enfoque colectivo que predomina na novela fai que os personaxes carezan de profundidade psicol\u00f3xica e que resulten un tanto ensombrecidos pola hiperactividade da voz narrativa, e pola proxecci\u00f3n constante da figura m\u00edtica de don Bartolom\u00e9\", descubridor no s\u00e9culo XVI dun estreito que une o oc\u00e9ano Atl\u00e1ntico co oc\u00e9ano Pac\u00edfico."}
{"id": "244264", "revid": "6279", "url": "https://gl.wikipedia.org/wiki?curid=244264", "title": "Chao Meng-Fu (cr\u00e1ter)", "text": ""}
{"id": "244265", "revid": "61897", "url": "https://gl.wikipedia.org/wiki?curid=244265", "title": "C\u00e1psula", "text": ""}
{"id": "244266", "revid": "98629", "url": "https://gl.wikipedia.org/wiki?curid=244266", "title": "Si vis pacem, para bellum", "text": "Si vis pacem, para bellum \u00e9 unha locuci\u00f3n latina que significa literalmente \"Se queres a paz, prepara a guerra\". Se queres evitar que te ataquen, o mellor \u00e9 que te po\u00f1as en garda. Erroneamente atribu\u00edda a Xulio C\u00e9sar, seguramente pola s\u00faa fama de gran estratego; con todo, a m\u00e1xima procede do tratado \"Sobre as instituci\u00f3ns militares\" de Flavio Vexecio, a\u00ednda que a idea que transmite tam\u00e9n est\u00e1 presente en traballos anteriores, como na obra de Plat\u00f3n \"As Leis\" (en grego \"\u039d\u03cc\u03bc\u03bf\u03b9\").\nOrixe.\nVexecio \u00e9 un autor tard\u00edo, do s\u00e9culo IV. Deriva da s\u00faa frase \u00abIgitur qui desiderat pacem, praeparet bellum\u00bb. O dito \u00e9 un dos moitos baseados no prefacio do libro III da s\u00faa obra \"Epitoma rei militaris\", posiblemente escrita ao redor do ano 390. \nHai unha sutil diferenza na gram\u00e1tica das d\u00faas secuencias. A co\u00f1ecida m\u00e1xima \u00e9 enf\u00e1tica, viva. Tr\u00e1tase dunha oraci\u00f3n subordinada condicional seguida da oraci\u00f3n principal co verbo en imperativo: se realmente desexas a paz, prep\u00e1rate para a guerra. A frase orixinal de Vexecio \u00e9 unha hip\u00f3tese. \u00c9 unha construci\u00f3n condicional menos v\u00edvida, constru\u00edda como suposto, cunha oraci\u00f3n subordinada adxectiva e con ambos verbos en subxuntivo: quen desexase a paz, (polo tanto,) deber\u00edase preparar para a guerra. Converteuse nunha locuci\u00f3n moi usada en ambientes militares e frase favorita de grandes xenerais, Napole\u00f3n entre outros, e tam\u00e9n en divisa de calquera pol\u00edtica militar preventiva, orixe, entre outras cousas, de per\u00edodos tan funestos para occidente como a chamada guerra fr\u00eda.\nA segunda parte da locuci\u00f3n transformouse nunha soa palabra, Parabellum, que designa o tipo de munici\u00f3n de gran calibre 9 x 19 mm Parabellum empregada polas tropas alem\u00e1s durante a primeira guerra mundial. Este calibre tivo tanto \u00e9xito que chegou a ser un dos cartuchos de pistola m\u00e1is com\u00fans do mundo, convert\u00e9ndose nun est\u00e1ndar que a\u00ednda se mant\u00e9n.\nEsta palabra d\u00e1 nome tam\u00e9n \u00e1 pistola Parabellum, rexistrada con ese nome pola f\u00e1brica de armas Deutsche Waffen und Munitionsfabriken (DWM) en 1898"}
{"id": "244267", "revid": "89787", "url": "https://gl.wikipedia.org/wiki?curid=244267", "title": "Ander Izagirre", "text": "Ander Izagirre, nado en Donostia o 26 de febreiro de 1976, \u00e9 un xornalista e escritor vasco.\nTraxectoria.\nDe mozo foi ciclista en categor\u00edas de afeccionados. Estudou Xornalismo na Universidade de Navarra, licenci\u00e1ndose en 1998. Publicou reportaxes e cr\u00f3nicas de viaxes en revistas como \"National Geographic\", \"Alta\u00efr\" ou \"Lonely PlanetMagazine\". Tam\u00e9n escribiu artigos en \"Nuestro Tiempo\", \"Pie Izquierdo\", \"El Diario Vasco\" \"El Correo\" e \"Berria\", e traballou para a emisora Euskadi Irratia e a cadena ETB. Na actualidade escribe o blog \"Periodismo con botas\".\nPremios.\nPremio Rikardo Arregi ao mellor xornalista novo en \u00e9uscaro no 2001, polas cr\u00f3nicas publicadas no semanario \"Zabalik\" sobre a viaxe polas depresi\u00f3ns m\u00e1is profundas do mundo\nPremio \"Marca\" de literatura deportiva en 2004 polo libro \"Plomo en los bolsillos (Penurias, malandanzas, fanfarronadas, locuras, traiciones, alegr\u00edas, haza\u00f1as, tragedias y sorpresas del Tour de Francia)\".."}
{"id": "244269", "revid": "5983", "url": "https://gl.wikipedia.org/wiki?curid=244269", "title": "Casa Mil\u00e1", "text": ""}
{"id": "244270", "revid": "7523", "url": "https://gl.wikipedia.org/wiki?curid=244270", "title": "Rafa Berges", "text": ""}
{"id": "244275", "revid": "23204", "url": "https://gl.wikipedia.org/wiki?curid=244275", "title": "Ac\u00edcula", "text": "Ac\u00edcula (do lat\u00edn vulgar \"acucula\", diminutivo de \"acus\" agulla) \u00e9 o termo empregado en bot\u00e1nica para designar aguill\u00f3ns magros e febles que non son feridores. Por extensi\u00f3n, os \u00f3rganos aciculares son aqueles con forma longa e fraca, moi especialmente as follas dos pi\u00f1eiros e outras con\u00edferas.\nNoutras disciplinas como a zoolox\u00eda ou a mineralox\u00eda \u00fasase tam\u00e9n este termo, facendo referencia sempre a \u00f3rganos ou outros elementos longos, finos e rematados en punta.\nDenominaci\u00f3n galega da folla do pi\u00f1eiro.\nEn galego reciben o nome com\u00fan de frouma, agulla ou arume, as\u00ed coma unha infinidade de variedades dialectais: bruma, garfa, lesta, padumeiro, pica, pilro, pi\u00f1uca, pulazo, rama etc. O arume \u00fasase para acender lumes ou coma combust\u00edbel."}
{"id": "244276", "revid": "18868", "url": "https://gl.wikipedia.org/wiki?curid=244276", "title": "Arume", "text": ""}
{"id": "244277", "revid": "18868", "url": "https://gl.wikipedia.org/wiki?curid=244277", "title": "Frouma", "text": ""}
{"id": "244278", "revid": "98629", "url": "https://gl.wikipedia.org/wiki?curid=244278", "title": "Vicente G\u00f3mez Paratcha", "text": "Vicente Segundo Eliseo Fernando G\u00f3mez Paratcha, nado en Vilagarc\u00eda de Arousa o 8 de abril de 1893 e finado en R\u00edo Ceballos (Arxentina) o 8 de xullo de 1961, foi un avogado, xornalista e diplom\u00e1tico galego.\nTraxectoria.\nIrm\u00e1n de Laureano G\u00f3mez Paratcha. Alumno de Dereito da Universidade de Santiago de Compostela, titulado en 1917 foi presidente da da Juventud Maurista de Vilagarc\u00eda, e implicouse na Junta de Defensa desta cidade na que tam\u00e9n militaba seu irm\u00e1n Laureano. Fundou en Vilagarc\u00eda de Arousa a Agencia Arosa, colaborou en \"Galicia Nueva\" e foi redactor-xefe e despois director de \"Heraldo de Arosa\". Foi membro fundador das Irmandades da Fala e participou nas campa\u00f1as agraristas. Emigrou a Cuba nos anos vinte, onde se fixo famoso como letrado e asesor de varios consorcios azucreiros. Despois pasou ao Per\u00fa, onde colaborou en \"El Tiempo\", Ecuador, Panam\u00e1, Venezuela e, logo dun retorno fugaz a Espa\u00f1a, coincidindo coa proclamaci\u00f3n da Rep\u00fablica foi director da revista de cinematograf\u00eda \"Sparta. Revista T\u00e9cnica de la cinematograf\u00eda\" (1934) con Pedro Lagrava Laplaza de xerente. Despois foi nomeado agregado da embaixada no Per\u00fa.\nCando estalou a guerra civil foi expulsado de Lima, acusado de comunista. Instalouse na Arxentina, onde casou con Nelly Casco, vi\u00fava doutro matrimonio, adoptando as s\u00faas fillas, Delia e Susana Casale. Neste matrimonio tivo os seus fillos Vicente, Mar\u00eda Mercedes e Mar\u00eda Cristina. Traballou na compa\u00f1\u00eda de seguros La Franco Argentina. Fundou e dirixiu a revista \"Franco Viva\". Formou parte da Asociaci\u00f3n Gallega de Universitarios, Escritores y Artistas (AGUEA) e da Agrupaci\u00f3n de Intelectuales Dem\u00f3cratas Espa\u00f1oles. Pronunciou un discurso na Federaci\u00f3n de Sociedades Galegas de Buenos Aires en 1956 no acto en conmemoraci\u00f3n do Estatuto de Galicia de 1936. Formou parte da organizaci\u00f3n do I Congreso da Emigraci\u00f3n Galega en xullo de 1956 e impartiu conferencias sobre a obra do Padre Feijoo e Sebasti\u00e1n Mart\u00ednez Risco."}
{"id": "244279", "revid": "18868", "url": "https://gl.wikipedia.org/wiki?curid=244279", "title": "Juglans", "text": ""}
{"id": "244282", "revid": "18868", "url": "https://gl.wikipedia.org/wiki?curid=244282", "title": "Beterraba", "text": ""}
{"id": "244285", "revid": "56817", "url": "https://gl.wikipedia.org/wiki?curid=244285", "title": "Alcipreste (hom\u00f3nimos)", "text": "O termo alcipreste ou cipr\u00e9s ref\u00edrese a diferentes especies bot\u00e1nicas:"}
{"id": "244286", "revid": "18868", "url": "https://gl.wikipedia.org/wiki?curid=244286", "title": "Cipr\u00e9s (hom\u00f3nimos)", "text": ""}
{"id": "244290", "revid": "56817", "url": "https://gl.wikipedia.org/wiki?curid=244290", "title": "N\u00famero figurado", "text": "Os antigos pitag\u00f3ricos consideraban os n\u00fameros como puntos materiais que pod\u00edan ser agrupados formando figuras xeom\u00e9tricas.\nEsta forma de representar os n\u00fameros co\u00f1\u00e9cese como n\u00fameros figurados, que se poden agrupar en infinitas familias, aqu\u00ed danse s\u00f3 alg\u00fans exemplos:\nN\u00fameros rectangulares.\nAqueles que poden ser representados con forma de rect\u00e1ngulos. Dentro desta familia tam\u00e9n se atopan os oblongos, que xorden da multiplicaci\u00f3n de dous n\u00fameros naturais consecutivos.\nN\u00fameros triangulares.\nAqueles que se agrupan formando tri\u00e1ngulos.\nN\u00fameros cadrados.\nAqueles que forman cadrados ao agruparse.\nN\u00fameros pentagonales.\nOs n\u00fameros desta familia agr\u00fapanse formando pent\u00e1gonos."}
{"id": "244292", "revid": "89787", "url": "https://gl.wikipedia.org/wiki?curid=244292", "title": "Campa\u00f1a da Caprec\u00f3rneca", "text": "Campa\u00f1a da Caprec\u00f3rneca: novela gallega hest\u00f3reca, fant\u00e1steca e po\u00e9teca \u00e9 unha novela en lingua galega de Luis Otero y Pimentel, publicada orixinalmente por entregas na revista \"Follas Novas\" da Habana entre outubro e decembro de 1898, e como volume de seu, ese mesmo ano.\nCaracter\u00edsticas.\nTr\u00e1tase dunha novela \"de escaso valor literario ou ling\u00fc\u00edstico\" mais de grande interese dada a s\u00faa tem\u00e1tica on\u00edrica e paranormal, que a converten en precursora da narrativa fant\u00e1stica nas letras galegas.\nA obra foi reimpresa en 1994 pola editorial Galaxia e inclu\u00edda na colecci\u00f3n \"Narrativa de Onte\"."}
{"id": "244294", "revid": "89787", "url": "https://gl.wikipedia.org/wiki?curid=244294", "title": "Nunc et semper", "text": "Nunc et semper \u00e9 unha locuci\u00f3n latina que significa literalmente \"agora e sempre\". Dise frecuentemente ao final das oraci\u00f3ns lit\u00farxicas cando se nomea a deus, \"gloria agora e sempre, polos s\u00e9culos dos s\u00e9culos\".\nEsta locuci\u00f3n latina forma parte dunha doxolox\u00eda que se emprega frecuentemente ao final das oraci\u00f3ns lit\u00farxicas, cando se nomea a Deus: o Gloria Patri, chamado as\u00ed polas s\u00faas d\u00faas primeiras palabras en lat\u00edn. O texto completo en lat\u00edn \u00e9: \"Gloria Patri, et Filio, et Spiritui Sancto. Sicut erat in principio, et nunc et semper, et in saecula saeculorum. Amen\". En grego: \"\u0394\u03cc\u03be\u03b1 \u03a0\u03b1\u03c4\u03c1\u1f76 \u03ba\u03b1\u1f76 \u03a5\u1f31\u1ff7 \u03ba\u03b1\u1f76 \u1f09\u03b3\u03af\u1ff3 \u03a0\u03bd\u03b5\u03cd\u03bc\u03b1\u03c4\u03b9 ,\u03ba\u03b1\u1f76 \u03bd\u1fe6\u03bd \u03ba\u03b1\u1f76 \u1f00\u03b5\u1f76 \u03ba\u03b1\u1f76 \u03b5\u1f30\u03c2 \u03c4\u03bf\u1f7a\u03c2 \u03b1\u1f30\u1ff6\u03bd\u03b1\u03c2 \u03c4\u1ff6\u03bd \u03b1\u1f30\u03ce\u03bd\u03c9\u03bd. \u1f08\u03bc\u03ae\u03bd\". En galego: \"Gloria ao pai, ao fillo e ao Esp\u00edrito Santo, agora e sempre, polos s\u00e9culos dos s\u00e9culos. Am\u00e9n\".\nUnha doxolox\u00eda \u00e9 un breve himno de loanza a Deus en varios cultos cristi\u00e1ns de adoraci\u00f3n. Acostuma ser unha expresi\u00f3n de loanza cantada \u00e1 sant\u00edsima Trindade, ao Pai, ao Fillo e ao Esp\u00edrito Santo (doxolox\u00eda trinitaria). Empr\u00e9ganse nas pregarias eucar\u00edsticas, na liturxia das horas, himnos e diversas devoci\u00f3ns cat\u00f3licas como novenas e rosarios.\nA parte diso este latinismo adquire outro significado empregado moi a mi\u00fado cando nos queremos referir a algo que ten que ser as\u00ed agora e sempre."}
{"id": "244295", "revid": "27155", "url": "https://gl.wikipedia.org/wiki?curid=244295", "title": "Icosanoide", "text": ""}
{"id": "244296", "revid": "4817", "url": "https://gl.wikipedia.org/wiki?curid=244296", "title": "Echo", "text": ""}
{"id": "244298", "revid": "1888", "url": "https://gl.wikipedia.org/wiki?curid=244298", "title": "Salvador Etcheverr\u00eda Bra\u00f1as", "text": "Salvador Etcheverr\u00eda Bra\u00f1as, nado en Ferrol o 22 de maio de 1894 e finado en Par\u00eds o 23 de setembro de 1957, foi un avogado e diplom\u00e1tico galego.\nTraxectoria.\n\u00danico fillo de Germ\u00e1n Etcheverr\u00eda Vila e Rosa Bra\u00f1as Garc\u00eda. A\u00ednda que nado en Ferrol, a s\u00faa casa familiar estaba no lugar da Peneda (Abegondo). Estudou nos xesu\u00edtas de Pontevedra e nos escolapios de Lugo. Licenciado en Dereito pola Universidade de Santiago de Compostela (1917). En 1924 comezou a s\u00faa intervenci\u00f3n pol\u00edtica, coa oposici\u00f3n \u00e1 ditadura de Primo de Rivera. Traballou pola Rep\u00fablica ata comezos de 1930, fundando a Organizaci\u00f3n Republicana Gallega Aut\u00f3noma e incorpor\u00e1ndose despois ao Partido Radical-Socialista, fundando os comit\u00e9s municipal de Abegondo, provinciais e rexional de Galicia do partido. Durante 1932 e 1933 foi gobernador civil da provincia de Le\u00f3n. Ao escindirse o Partido Radical-Socialista, foi fundador da Uni\u00f3n Republicana.\nCo golpe de Estado do 18 de xullo de 1936 foi detido polos falanxistas na Coru\u00f1a o 24 de agosto, permanecendo no c\u00e1rcere at\u00e9 o d\u00eda 29 que pasou a arresto domiciliario. Transcorrido un tempo, foille imposta unha multa de 5 000 pesetas. O 11 de decembro foi novamente detido polas Milicias Armadas Cabaleiros da Coru\u00f1a, que o retiveron nos calabozos de Falanxe e posteriormente foi ingresado na Prisi\u00f3n provincial. Neses d\u00edas comisaron documentos na s\u00faa casa e espoliaron a s\u00faa biblioteca. Un influente amigo xesu\u00edta da familia conseguiu un permiso de excarceraci\u00f3n e o 31 de decembro, que Salvador aproveitou para sa\u00edr por Portugal o 1 de xaneiro de 1937 con destino a Cuba.\nEn Cuba dedicouse \u00e1 diplomacia ao servizo da Rep\u00fablica: foi secretario de Embaixada na Habana en maio de 1937, secretario de Embaixada en M\u00e9xico en agosto de 1937, c\u00f3nsul de Veracruz ata agosto de 1938 (onde desempe\u00f1ou un importante papel no env\u00edo de armas \u00e1 Rep\u00fablica), encargado de negocios na Rep\u00fablica Dominicana. Rematada a guerra civil foi nomeado Embaixador en Guatemala ata 1947. En 1953 foi Embaixador na Rep\u00fablica de M\u00e9xico. En 1955 trasladouse a Par\u00eds como Ministro de Informaci\u00f3n, Propaganda e Arquivos do goberno que presid\u00eda F\u00e9lix Gord\u00f3n Ord\u00e1s. Aqu\u00ed tivo como secretario particular a Javier Alvajar L\u00f3pez.\nMorreu en Par\u00eds o 23 de setembro de 1957, cando se estaban realizando os preparativos para o encontro coa s\u00faa familia residente en Espa\u00f1a.\nVida persoal.\nCasou con Mar\u00eda del Carmen V\u00e1zquez de Hermida e foi pai de Carmen, Salvador, Margarita, Lourdes, Germ\u00e1n, Esther, Encarna, Mar\u00eda Josefa, Carlos e Marisa Etcheverr\u00eda V\u00e1zquez."}
{"id": "244301", "revid": "98629", "url": "https://gl.wikipedia.org/wiki?curid=244301", "title": "Roadster", "text": "Un roadster \u00e9 un coche bipraza aberto, sen un teito fixo nin protecci\u00f3n lateral contra a intemperie (con xanelas retr\u00e1ctiles o coche \u00e9 tecnicamente un cabriol\u00e9, e non un roadster) con \u00e9nfases no pilotaxe deportivo. Os roadsters adoitan ter teitos brandos a\u00ednda que os teitos duros retr\u00e1ctiles estanse facendo m\u00e1is com\u00fans.\nA historia do dese\u00f1o.\nEn 1916, a Sociedade de Enxe\u00f1eiros Automotrices definiron un roadster como: \"un autom\u00f3bil aberto con dous ou tres asentos. Pode ter asentos adicionais nos estribos ou na cuberta traseira\". O asento adicional na cuberta traseira era co\u00f1ecido como o asento da sogra. Un roadster a\u00ednda se define como un convertible de dous asentos.\nAs carrozar\u00edas roadster foron ofrecidas nos autom\u00f3biles de todos os tama\u00f1os e clases, dos coches de gran consumo, como o Ford Modelo T e o Austin 7 aos coches moi caros, como o Cadillac V-16, o Duesenberg Modelo J e ata o Bugatti Royale. Son moi populares entre os coleccionistas, a mi\u00fado cun valor superior a outros estilos abertos. \nTradicionalmente, os roadsters non te\u00f1en xanelas, e nalg\u00fans casos, non te\u00f1en portas. Alg\u00fans fabricantes a\u00ednda ofrecen roadsters que cumpren a descrici\u00f3n estrita. Estes incl\u00faen o Morgan Roadster sen xanelas, Caterham, co Seven sen portas, e Ariel, co Atom sen carrozar\u00eda. Malia estes exemplos, o roadster tradicional foi substitu\u00eddo por coches de dous asentos convertibles con xanelas laterais que se retraen nas portas. Estes convertibles, inclu\u00edndo o Alfa Romeo Spider, MGB e Triumph TR4, foron aceptados como roadsters. O termo \"roadster\" abarca agora todos os convertibles de dous asentos, inclu\u00edndo aqueles con teitos el\u00e9ctricos ou teitos duros retr\u00e1ctiles. \nHot rod Roadsters.\nOs hot rod americanos bas\u00e9anse nos roadsters e cup\u00e9s da pre-segunda guerra mundial. O \u00faltimo Modelo T e o Ford de 1932 foron os chasis de partida m\u00e1is populares.\nCoches de carreiras do Campionato.\nO termo Roadster apl\u00edcase aos AAA/USAC Championship Cars, con motor dianteiro, asociados cas 500 Millas de Indian\u00e1polis. O motor e o eixe de accionamento do roadster est\u00e1n desprazados da li\u00f1a central do coche. Isto permite que o asento do piloto este baixo no chasis facilitando as\u00ed compensar o peso o que \u00e9 beneficioso en pistas ovais. P\u00f3dese montar un mec\u00e1nico \u00e1 beira do piloto. \nUn dos motivos de por que este tipo de carreiras de coches se co\u00f1ece como \"roadster\" \u00e9 que un equipo que estaba preparando un novo coche para Indian\u00e1polis 500, cubrirano nun recuncho da s\u00faa tenda. Pregunt\u00f3uselles sobre o seu coche e eles intentaron ocultar a s\u00faa importancia dicindo que era s\u00f3 o seu \"roadster\". Despois da carreira de Indian\u00e1polis f\u00edxose p\u00fablico e o nome de \"roadster\" quedou unido a el.\nOs roadsters desapareceron da competici\u00f3n a finais da d\u00e9cada de 1960, logo da presentaci\u00f3n e o posterior dominio, dos coches con motor traseiro. O \u00faltimo roadster en participar na carreira foi constru\u00eddo e pilotado por Jim Hurtubise na carreira de 1968 e retirouse cedo. Hurtubise tratou de presentar o mesmo coche en 1969, pero, mentres fac\u00eda a s\u00faa volta de cualificaci\u00f3n nunha moi boa velocidade, o motor fallou na \u00faltima das catro voltas. O coche presentouse varias veces m\u00e1is, pero nunca foi considerado seriamente o suficientemente r\u00e1pido como para empezar. Constru\u00edronse alg\u00fans midgets que correron na d\u00e9cada de 1970, pero nunca foron competitivos."}
{"id": "244302", "revid": "6279", "url": "https://gl.wikipedia.org/wiki?curid=244302", "title": "Backa (hom\u00f3nimos)", "text": ""}
{"id": "244303", "revid": "6279", "url": "https://gl.wikipedia.org/wiki?curid=244303", "title": "Backa", "text": ""}
{"id": "244305", "revid": "5863", "url": "https://gl.wikipedia.org/wiki?curid=244305", "title": "Arizona (hom\u00f3nimos)", "text": ""}
{"id": "244306", "revid": "1131", "url": "https://gl.wikipedia.org/wiki?curid=244306", "title": "Jos\u00e9 L\u00f3pez Penedo", "text": "Jos\u00e9 L\u00f3pez Penedo, co\u00f1ecido como Liberto L\u00f3pez, nado en Paredes (A Cid\u00e1, O Irixo) o 13 de xullo de 1915 e finado en Barcelona o 4 de febreiro de 1950, foi un guerrilleiro anarquista galego.\nTraxectoria.\nAlbanel, estaba afiliado \u00e1 Confederaci\u00f3n Nacional do Traballo (CNT). Durante a guerra civil loitou na Columna Durruti. Ao finalizar a guerra, participou en acci\u00f3ns antifranquistas con grupos libertarios. Pasou a Francia e durante a ocupaci\u00f3n alem\u00e1 participou na Resistencia na zona de Prats de Moll\u00f3.\nDespois da liberaci\u00f3n de Francia, entrou no grupo guerrilleiro libertario de Francesc Sabat\u00e9 Llopart (El Quico), onde se encargaba de redactar os panfletos e os peri\u00f3dicos clandestinos. En xullo de 1947 participou no grupo que axustizou o infiltrado Eliseo Mel\u00eds, e o 2 de marzo de 1949, cos irm\u00e1ns Sabat\u00e9 e outros, participou en Barcelona no ametrallamento do autom\u00f3bil de Eduardo Quintela B\u00f3veda, xefe de Brigada Pol\u00edtica da polic\u00eda, acci\u00f3n na que resultaron mortos o secretario do Frente de Juventudes do distrito universitario Manuel Pi\u00f1ol Ballester e o seu chofer.\nFoi detido o 9 de marzo nunha casa de La Torrassa (L'Hospitalet de Llobregat), onde pasaba a noite con Josep Sabat\u00e9 Llopart \u00e1 espera de pasar a Francia. Os dous foron sorprendidos, e a\u00ednda que se defenderon e conseguiron saltar por unha fiestra, Jos\u00e9 foi ferido dun disparo no pulm\u00f3n e capturado inconsciente, mentres que Sabat\u00e9 conseguiu fuxir. Levado ao dispensario da Cruz Vermella de Collblanc, foi trasladado ao Hospital Militar, onde foi operado antes de ser internado e interrogado na Xefatura de Polic\u00eda. O 16 de novembro de 1949 foi xulgado por un consello de guerra e condenado a morte polo atentado contra Quintela. Foi fusilado o 4 de febreiro de 1950 en El Camp de La Bota de Barcelona, xunto co seu compa\u00f1eiro Carlos Vidal Passanau, e foi enterrado no cemiterio de La Pedrera."}
{"id": "244307", "revid": "1888", "url": "https://gl.wikipedia.org/wiki?curid=244307", "title": "Liberto L\u00f3pez", "text": ""}
{"id": "244309", "revid": "89787", "url": "https://gl.wikipedia.org/wiki?curid=244309", "title": "Vox populi", "text": "Vox populi \u00e9 unha locuci\u00f3n latina que significa literalmente \"voz do pobo\". Utiliz\u00e1mola para referirnos a calquera rumor que est\u00e1 en boca de todos. Aparece tam\u00e9n a mi\u00fado citada como \"vox populi, vox dei\", que se traduce por \"a voz do pobo \u00e9 a voz de Deus\", un vello proverbio que se emprega para engrandecer a sabedor\u00eda popular.\nNon obstante, os primeiros usos desta locuci\u00f3n dinnos todo o contrario. Mostra disto \u00e9 a carta de Alcuino de York a Carlomagno no 798, e m\u00e1is concretamente este fragmento \"Nec audiendi qui solent dicere, Vox populi, vox Dei, quum tumultuositas vulgi semper insaniae proxima sit\" , cuxa traduci\u00f3n \u00e9: \"E non deber\u00eda escoitarse aos que acostuman dicir que a voz do pobo \u00e9 a voz de Deus, pois o desenfreo do vulgo est\u00e1 sempre pr\u00f3ximo \u00e1 loucura\"."}
{"id": "244310", "revid": "6279", "url": "https://gl.wikipedia.org/wiki?curid=244310", "title": "Spider-Man (hom\u00f3nimos)", "text": ""}
{"id": "244311", "revid": "89787", "url": "https://gl.wikipedia.org/wiki?curid=244311", "title": "Divisi\u00f3n de Honra de Rugby 2001-2002", "text": "A tempada 2001-2002 da Liga Espa\u00f1ola de rugby (Divisi\u00f3n de Honor de Rugby) foi a edici\u00f3n n\u00famero 35 da m\u00e1xima categor\u00eda do rugby en Espa\u00f1a. A tempada rematou coa vitoria final no campionato para o equipo acabado de ascender Moraleja Alcobendas Rugby Union (comunmente chamado \"MARU\") por primeira e \u00fanica vez na s\u00faa historia.\nO VRAC era o defensor do t\u00edtulo logrado na anterior tempada. Os dous novos equipos na categor\u00eda foron o CAU Valencia e o CR Cisneros, que ocuparon os lugares de Oviedo e Liceo Franc\u00e9s, descendidos o ano anterior.\nClasificaci\u00f3n.\n&lt;noinclude&gt;\nDatos finais do campionato:"}
{"id": "244312", "revid": "23562", "url": "https://gl.wikipedia.org/wiki?curid=244312", "title": "Liga Espa\u00f1ola de rugby 2001-2002", "text": ""}
{"id": "244316", "revid": "25871", "url": "https://gl.wikipedia.org/wiki?curid=244316", "title": "His 'n' Hers", "text": "His 'n' Hers \u00e9 o cuarto \u00e1lbum de estudio da banda inglesa de britpop Pulp, publicado o 18 de abril de 1994 a trav\u00e9s do selo Island Records. \u00c9 comunmente considerado o traballo que descubriu o grupo ao gran p\u00fablico, acadando o n\u00famero 9 nas listas brit\u00e1nicas. En 1998, os lectores da revista \"Q\" elix\u00edrono o 70 mellor \u00e1lbum de todos os tempos. Unha edici\u00f3n \"deluxe\" de \"His 'n' Hers\" foi editada o 11 de setembro do 2006, contendo un segundo disco de caras-b, demos e rarezas. \"Lipgloss\", \"Do You Remember the First Time\", \"Razzmatazz\", e unha nova mestura de \"Babies\" foron publicadas como sinxelos.\nListaxe de canci\u00f3ns.\nEdici\u00f3n orixinal.\nToda a m\u00fasica composta por Pulp e todas as letras escritas por Jarvis Cocker."}
{"id": "244318", "revid": "65337", "url": "https://gl.wikipedia.org/wiki?curid=244318", "title": "This Was", "text": "This Was \u00e9 o \u00e1lbum de estrea da banda inglesa de rock progresivo Jethro Tull, publicado o 25 de outubro de 1968. Gravado por s\u00f3 1.200 libras, o disco recibiu boas cr\u00edticas en xeral e tivo boas vendas. O disco acadou o n\u00famero 10 da lista brit\u00e1nica de \u00e1lbums, e o 62 na \"Billboard 200\" estadounidense.\nListaxe de canci\u00f3ns.\n40th Anniversary Collectors' Edition"}
{"id": "244319", "revid": "109216", "url": "https://gl.wikipedia.org/wiki?curid=244319", "title": "True North", "text": "True North \u00e9 o d\u00e9cimo sexto \u00e1lbum de estudio da banda estadounidense de punk rock Bad Religion, publicado a trav\u00f1es do selo Epitaph Records o d\u00eda 22 de xaneiro do 2013. Despois de xirar para promocionar o seu anterior traballo, \"The Dissent of Man\" (2010), Bad Religion comezou a compo\u00f1er material novo para un disco planedado para o ano 2012. Durante a s\u00faa xira do 2011, o l\u00edder da banda Greg Graffin afirmou que Bad Religion far\u00eda \"un disco m\u00e1is e despois todos eles unir\u00edanse \u00e1 Mari\u00f1a, para facer un traballo honrado\", o que levou \u00e1 especulaci\u00f3n de que a banda se separar\u00eda. As sesi\u00f3ns de gravaci\u00f3n tiveron lugar en xullo e agosto do 2012 en Joe's House of Compression, un estudio propiedade de Joe Barresi, que produciu o \u00e1lbum."}
{"id": "244320", "revid": "1987", "url": "https://gl.wikipedia.org/wiki?curid=244320", "title": "Exile on Main St.", "text": "Exile on Main St. \u00e9 o d\u00e9cimo \u00e1lbum brit\u00e1nico e d\u00e9cimo terceiro estadounidense da banda inglesa de rock The Rolling Stones. Foi editado como dobre LP o 12 de maio de 1972, a trav\u00e9s do selo Rolling Stones Records. O disco n\u00fatrese se varios x\u00e9neros como o rock and roll, blues, soul, R&amp;B, gospel e country. As cr\u00edticas foron variadas, pero adoita a ser considerado o mellor \u00e1lbum do grupo. En 1987, como parte do seu 20 aniversario, a revista \"Rolling Stone\" elix\u00eduno como o 3\u00ba dos 100 mellores \u00e1lbums dos anteriores 20 anos. No ano 2003 oi colocado no posto 7 da lista da mesma revista do 500 mellores \u00e1lbums de todos os tempos.\nListaxe de canci\u00f3ns.\nTodos os temas compostos por Mick Jagger e Keith Richards, ag\u00e1s onde se indique."}
{"id": "244328", "revid": "1888", "url": "https://gl.wikipedia.org/wiki?curid=244328", "title": "Juan Garc\u00eda", "text": "O nome de Juan Garc\u00eda pode referirse a:"}
{"id": "244330", "revid": "89787", "url": "https://gl.wikipedia.org/wiki?curid=244330", "title": "Verba volant scripta manent", "text": "Verba volant scripta manent \u00e9 unha locuci\u00f3n latina que significa literalmente \"as palabras voan, os escritos permanecen\". Esta m\u00e1xima aconsella prudencia en circunstancias onde po\u00f1er algo por escrito poder\u00eda ser comprometedor e prexudicial nun futuro, sobre todo en asuntos de especial gravidade. Suxire que o que se escribe d\u00e9bese pensar d\u00faas veces, pero tam\u00e9n que non debemos confiar naquilo que non foi posto nun papel. Res\u00e1ltase nela a fugacidade das palabras, que se esquecen, fronte \u00e1 permanencia das cousas escritas.\nEsta cita semella estar tomada dun discurso de Caio Tito ao senado romano.\nSegundo Alberto Manguel no seu libro, esta frase antes significaba xustamente o contrario: louvaba \u00e1 palabra dita en voz alta, que est\u00e1 viva, en comparaci\u00f3n coa silenciosa palabra sobre a p\u00e1xina, que est\u00e1 inm\u00f3bil, morta."}
{"id": "244333", "revid": "2074", "url": "https://gl.wikipedia.org/wiki?curid=244333", "title": "General Public License", "text": ""}
{"id": "244341", "revid": "1131", "url": "https://gl.wikipedia.org/wiki?curid=244341", "title": "Praia da Madalena", "text": "A praia da Madalena \u00e9 un areal situado no concello de Cabanas no peche \u00e1 r\u00eda de Ares limitando co concello de Pontedeume, na desembocadura do r\u00edo Eume.\nO areal de area branca e fina forma xunto co r\u00edo Eume e o pi\u00f1eiral un espazo natural no fondo da r\u00eda de Ares. A praia non ten Bandeira Azul, pero si t\u00f3dolos servizos nun paseo peonil. \u00c9 unha praia de augas tranquilas e pouco profundas. Sendo unha praia urbana de moi alta ocupaci\u00f3n pola s\u00faa proximidade a Pontedeume.\nDende os anos sesenta sufriu unha grande presi\u00f3n urban\u00edstica e de crecemento descontrolado habendo vivendas de todo tipo pola zona. Desde casas unifamiliares a edificios de apartamentos e vivendas residenciais. Dende inicios do s\u00e9culo XX o concello de Cabanas tentou po\u00f1er orde na zona prohibindo o acceso de veh\u00edculos ao monte de pi\u00f1eiros da praia e limitando o acceso ao mesmo. Constru\u00eduse un paseo peonil pola estrada que bordea os pi\u00f1eiros. Na propia praia existen locais de hostaler\u00eda e un club n\u00e1utico. Instalaci\u00f3ns para a pr\u00e1ctica de deportes de vela e fondeadeiro de embarcaci\u00f3ns. Na praia hai un campo de f\u00fatbol. Como accesos \u00e1 praia hai ligaz\u00f3n directa \u00e1 autoestrada AP-9 e a estaci\u00f3n de Cabanas est\u00e1 preto."}
{"id": "244342", "revid": "1131", "url": "https://gl.wikipedia.org/wiki?curid=244342", "title": "Juan Eduardo Esn\u00e1ider", "text": "Juan Eduardo Esn\u00e1ider, nado en Mar del Plata o 5 de marzo de 1973, \u00e9 un exfutbolista e actual adestrador de f\u00fatbol arxentino. Xogaba de dianteiro.\nTraxectoria.\nO 12 de abril de 2016 foi anunciado como adestrador do Getafe CF, en substituci\u00f3n de Fran Escrib\u00e1."}
{"id": "244343", "revid": "7523", "url": "https://gl.wikipedia.org/wiki?curid=244343", "title": "Juan Esn\u00e1ider", "text": ""}
{"id": "244344", "revid": "89787", "url": "https://gl.wikipedia.org/wiki?curid=244344", "title": "Alcipreste dos ill\u00f3s", "text": "O alcipreste dos ill\u00f3s ou alcipreste calvo ou m\u00e1is formalmente taxodio (Taxodium distichum), \u00e9 unha \u00e1rbore con\u00edfera de folla caediza da familia das Taxodi\u00e1ceas orixinaria do sueste dos Estados Unidos de Am\u00e9rica. \u00c9 unha especie que se adapta moi ben aos medios h\u00famidos: ill\u00f3s, grotos, bra\u00f1as, encoros, lamazais etc. En Galiza atop\u00e1molo soamente coma especie ornamental nalg\u00fans parques e xard\u00edns p\u00fablicos, especialmente na auga coma no Parque de Castrelos de Vigo. Os alciprestes dos ill\u00f3s do Xard\u00edn de Artime, en Vilagarc\u00eda de Arousa (Pontevedra), aparecen no Cat\u00e1logo de \u00c1rbores Senlleiras de Galicia.\nH\u00e1bitat.\nO alcipreste dos ill\u00f3s, que \u00e9 a \u00e1rbore emblema de Luisiana, \u00e9 orixinaria do cuadrante sueste dos Estados Unidos. Consid\u00e9rase a mi\u00fado como o s\u00edmbolo dos ill\u00f3s e lameiros do sur. Ademais de Luisiana, atop\u00e1molo en Carolina do Sur, en Illinois, en Mississippi, na Florida e en Texas.\nEsta \u00e1rbore aprecia os lugares asollados e os terreos asolagados, lameiros, bra\u00f1as ou regularmente anegados. Medra nas beiras dos grandes r\u00edos coma o Mississippi. Foi introducido en Europa no ano 1640. Nos terreos m\u00e1is secos, est\u00e1 acompa\u00f1ado do carballo dos ill\u00f3s (\"Quercus palustris\").\nA especie viv\u00eda as\u00ed mesmo en Europa hai 8 mill\u00f3ns de anos, como o indica un excepcional achado, de xullo de 2007, preto de B\u00fckk\u00e1br\u00e1ny, no departamento de Borsod-Aba\u00faj-Zempl\u00e9n en Hungr\u00eda. Tr\u00e1tase dun grupo de \u00e1rbores do mioceno cuxa madeira non se fosilizou e se conservou nunha mina de lignito.\nDescrici\u00f3n.\nCon\u00edfera caducifolia. Pode acadar os 40 metros de altura, copa piramidal, p\u00f3las horizontais, follas aciculares de 1 por 0.1\u00a0cm, caedizas.\nCultivado na rexi\u00f3n do Delta do Paran\u00e1, sobre o bordo de arroios, como protector contra a erosi\u00f3n h\u00eddrica.\nBoa madeira, textura fina e homox\u00e9nea, gran dereito e veado suave, Pe 0,510\u00a0kg/dm\u00b3. Madeira mol, livi\u00e1, doada de traballar. Para construci\u00f3n de vivendas, trabes e tirantes."}
{"id": "244345", "revid": "18868", "url": "https://gl.wikipedia.org/wiki?curid=244345", "title": "Cipr\u00e9s dos ill\u00f3s", "text": ""}
{"id": "244346", "revid": "18868", "url": "https://gl.wikipedia.org/wiki?curid=244346", "title": "Alcipreste calvo", "text": ""}
{"id": "244347", "revid": "18868", "url": "https://gl.wikipedia.org/wiki?curid=244347", "title": "Taxodio", "text": ""}
{"id": "244348", "revid": "18868", "url": "https://gl.wikipedia.org/wiki?curid=244348", "title": "Taxodium distichum", "text": ""}
{"id": "244350", "revid": "1131", "url": "https://gl.wikipedia.org/wiki?curid=244350", "title": "Barclays Center", "text": "O Barclays Center \u00e9 un pavill\u00f3n deportivo situado en Brooklyn, Nova York. \u00c9 a cancha dos Brooklyn Nets, equipo de baloncesto da National Basketball Association (NBA), e acolle outro tipo de eventos deportivos, ademais de concertos e convenci\u00f3ns.\nA capacidade de espectadores \u00e9 de 14,500 para h\u00f3ckey sobre xeo; 17,732 para baloncesto; e un m\u00e1ximo de 19,000 para concertos."}
{"id": "244353", "revid": "7523", "url": "https://gl.wikipedia.org/wiki?curid=244353", "title": "Bradley Center", "text": ""}
{"id": "244354", "revid": "6279", "url": "https://gl.wikipedia.org/wiki?curid=244354", "title": "Ultimatum", "text": ""}
{"id": "244356", "revid": "89787", "url": "https://gl.wikipedia.org/wiki?curid=244356", "title": "Estaci\u00f3n de radio militar de Pierre-sur-Haute", "text": "A estaci\u00f3n de radio militar de Pierre-sur-Haute \u00e9 un complexo de 30 hect\u00e1reas (0,3 quil\u00f3metros cadrados) utilizado para as comunicaci\u00f3ns das Forzas Armadas de Francia. No mesmo lugar sit\u00faase tam\u00e9n un repetidor de uso civil operado pola \"T\u00e9l\u00e9diffusion de France\" e un radar da Direcci\u00f3n Xeral da Aviaci\u00f3n Civil de Francia. Administrativamente os terreos rep\u00e1rtense entre as comunas de Sauvain e Job, na fronteira rexional que separa R\u00f3dano-Alpes de Auvernia.\nHistoria.\nEn 1913 constru\u00eduse un tel\u00e9grafo \u00f3ptico nos terreos onde posteriormente se levantar\u00edan as instalaci\u00f3ns militares. Na actualidade s\u00f3 se conserva un edificio hist\u00f3rico, en estado de ru\u00edna, a\u00ednda que mant\u00e9n o sem\u00e1foro na s\u00faa parte alta.\nEn 1961, durante a guerra fr\u00eda, a OTAN solicitou ao ex\u00e9rcito franc\u00e9s que constru\u00edse unha das s\u00faas estaci\u00f3ns da rede de transmisi\u00f3ns europeas en Europa, o co\u00f1ecido sistema \"ACE High\". Nesta rede de transmisi\u00f3ns por microondas, a estaci\u00f3n de Pierre-sur-Haute (cuxo c\u00f3digo era FLYZ) deb\u00eda actuar como repetidor entre as estaci\u00f3ns de Lachens (FNIZ), no sur, e Mont-Ao\u00fbt (FADZ), ao norte. Empreg\u00e1ronse catro transmisores de 10\u00a0kW e dezaseis receptores. En 1974, a Forza A\u00e9rea Francesa tomou o control na xesti\u00f3n das instalaci\u00f3ns. En 1988 a OTAN comezou o desmantelamento do sistema \"ACE High\".\nUso.\nA estaci\u00f3n de comunicaci\u00f3ns de Pierre-sur-Haute est\u00e1 xestionada dende 1974 pola Forza A\u00e9rea Francesa, dependendo da Base A\u00e9rea de Li\u00f3n \u2013 Mont Verdun, a 80 quil\u00f3metros de distancia. \u00c9 unha das catro estaci\u00f3ns de radio militares que se reparten de norte a sur en Francia, en constante comunicaci\u00f3n coas outras tres: Lacaune, Henrichemont e a base a\u00e9rea de Rochefort. O prop\u00f3sito principal da estaci\u00f3n de radio est\u00e1 relacionado coas transmisi\u00f3ns de mando de unidades operacionais. As ordes \u00e1 \"Force de Frappe\", que opera as armas nucleares de Francia, deber\u00edan pasar por estas estaci\u00f3ns repetidoras en caso de ser utilizadas.\nA estaci\u00f3n de radio \u00e9 parte do \"Commandement Air des Syst\u00e8mes de Surveillance d'Information et de Communications\" (Comando A\u00e9reo de Sistemas de Vixilancia de Informaci\u00f3n e de Comunicaci\u00f3ns) desde a s\u00faa creaci\u00f3n o 1 de xu\u00f1o de 1994; e posteriormente tam\u00e9n, desde o 1 de xaneiro de 2006, da \"Direction interarm\u00e9es des r\u00e9seaux d'infrastructure et des syst\u00e8mes d'information\" (Direcci\u00f3n conxunta de infraestrutura de redes e sistemas de informaci\u00f3n).\nA estaci\u00f3n militar est\u00e1 comandada por un \"major\" (suboficial de rango OR-9 no c\u00f3digo OTAN). O persoal militar permanente componse duns 20 soldados, entre os que hai especialistas electricistas e mec\u00e1nicos.\nSeguridade.\nO per\u00edmetro da estaci\u00f3n de radio militar est\u00e1 rodeado por unha empalizada de madeira e aramado met\u00e1lico. O persoal militar e empregados civ\u00eds acceden \u00e1s instalaci\u00f3ns mediante helic\u00f3ptero ou a trav\u00e9s dunha v\u00eda asfaltada de 4 quil\u00f3metros. Dita v\u00eda est\u00e1 pechada ao p\u00fablico.\nInterese dos medios.\nEn 2013 a estaci\u00f3n militar de radio atraeu o interese dos medios despois de co\u00f1ecerse que a Direcci\u00f3n Central da Informaci\u00f3n Interior (m\u00e1is co\u00f1ecida polas s\u00faas siglas en franc\u00e9s DCRI, \" Direction Centrale du Renseignement Int\u00e9rieur\"), a axencia de intelixencia francesa, tentou suprimir o artigo da Wikipedia en franc\u00e9s que falaba sobre o complexo.\nA Fundaci\u00f3n Wikimedia preguntou \u00e1 axencia de intelixencia que partes do artigo pod\u00edan ser un problema de seguridade, indicando que o artigo s\u00f3 reflect\u00eda informaci\u00f3n libre dispo\u00f1ible nun programa de televisi\u00f3n do canal \"T\u00e9l\u00e9vision Loire 7\", unha televisi\u00f3n local. O DCRI non accedeu a dar eses detalles e volveu repetir que se borrase o artigo. A Fundaci\u00f3n Wikimedia negouse a borrar o artigo e o DCRI meteu presi\u00f3n a un administrador voluntario da Wikipedia en franc\u00e9s residente en Francia para que o fixese. O administrador Remy Mathis, un empregado da Biblioteca nacional de Francia e presidente da asociaci\u00f3n Wikimedia France, obedeceu.\nDespois, o artigo foi restaurado por outro editor de Wikipedia residente en Su\u00edza. Como resultado da controversia, o artigo converteuse na p\u00e1xina m\u00e1is lida da Wikipedia en franc\u00e9s, con m\u00e1is de 120.000 visitas na fin de semana do 6/7 de abril de 2013. Xa foi traducido a moitos outros idiomas.\nFonte: Wiki-FR Wiki-EN Wiki-IT Wiki-ES Wiki-DE"}
{"id": "244357", "revid": "56817", "url": "https://gl.wikipedia.org/wiki?curid=244357", "title": "Sequoia (hom\u00f3nimos)", "text": "O termo sequoia p\u00f3dese referir a:\nBot\u00e1nica.\nXen\u00e9rico para a subfamilia \"Sequoioideae\", que comprende diferentes x\u00e9neros de \u00e1rbores:"}
{"id": "244358", "revid": "18868", "url": "https://gl.wikipedia.org/wiki?curid=244358", "title": "Sequoiadendron giganteum", "text": ""}
{"id": "244359", "revid": "18868", "url": "https://gl.wikipedia.org/wiki?curid=244359", "title": "Sequoiadendron", "text": ""}
{"id": "244360", "revid": "18868", "url": "https://gl.wikipedia.org/wiki?curid=244360", "title": "Sequoia com\u00fan", "text": ""}
{"id": "244361", "revid": "27155", "url": "https://gl.wikipedia.org/wiki?curid=244361", "title": "\u00c1cido icosanoico", "text": ""}
{"id": "244365", "revid": "27155", "url": "https://gl.wikipedia.org/wiki?curid=244365", "title": "Oleoplasto", "text": ""}
{"id": "244366", "revid": "56817", "url": "https://gl.wikipedia.org/wiki?curid=244366", "title": "Estat\u00f3lito", "text": "Un estat\u00f3lito \u00e9 unha estrutura que interv\u00e9n na percepci\u00f3n da gravidade. Pode referirse a:"}
{"id": "244369", "revid": "98629", "url": "https://gl.wikipedia.org/wiki?curid=244369", "title": "Sistema inmunitario adaptativo", "text": "O sistema inmunitario adaptativo, tam\u00e9n chamado sistema inmunitario adquirido ou sistema inmunitario espec\u00edfico, est\u00e1 composto por un conxunto de c\u00e9lulas e procesos moi especializados, que permiten eliminar ou impedir o crecemento de pat\u00f3xenos, que se desenvolven ao longo da vida do organismo. Son mecanismos propios deste sistema, por exemplo, a produci\u00f3n de anticorpos, a actividade citot\u00f3xica das c\u00e9lulas T CD8+, ou a inmunizaci\u00f3n por formaci\u00f3n de c\u00e9lulas de memoria.\nEstes mecanismos da inmunidade adaptativa contrap\u00f3\u00f1ense aos da chamada inmunidade innata no sentido de que os receptores espec\u00edficos para os pat\u00f3xenos da inmunidade innata est\u00e1n codificados xa na li\u00f1a xerminal, mentres que os receptores espec\u00edficos de pat\u00f3xenos da inmunidade adquirida adqu\u00edrense por medio dun proceso de expresi\u00f3n som\u00e1tica durante a vida do organismo (por exemplo forma un receptor ou un anticorpo espec\u00edficos contra un ant\u00edxeno co que o corpo tivo contacto). Pode dicirse que ambos os sistemas inmunitarios son \"adaptativos\" no sentido fisiol\u00f3xico e evolutivo, xa que ambos os dous permiten que o organismo se adapte \u00e1s condici\u00f3ns externas cambiantes. Ambos os dous poden ser tam\u00e9n desadaptativos no sentido de que a s\u00faa sobreactivaci\u00f3n pode dar lugar a unha inflamaci\u00f3n patol\u00f3xica ou a autoinmunidade. Tanto os receptores de pat\u00f3xenos dos mecanismos da inmunidade innata coma da adquirida son espec\u00edficos, pero esta especificidade \u00e9 distinta, xa que a da innata evolucionou durante mill\u00f3ns de anos para facer fronte \u00e1s caracter\u00edsticas moleculares moi conservadas do mundo microbiano, mentres que a especificidade da adaptativa madura en cada organismo. Por esta raz\u00f3n, o termo adquirida pref\u00edrese en xeral ao de adaptativa ou espec\u00edfica.\nTodos os vertebrados adquiriron na s\u00faa evoluci\u00f3n sistemas inmunitarios. Os vertebrados \u00e1gnatos (sen mand\u00edbula, como as lampreas) xeraron receptores do sistema inmunitario adquirido utilizando segmentos variables baseados en repetici\u00f3ns ricas en leucina que se reordenaron no ADN por medio da actividade dun encima citosina desaminase. Polo contrario, os vertebrados mandibulados (gnat\u00f3stomos) xeraron receptores do sistema inmunitario adquirido utilizando segmentos variables relacionados coa familia das inmunoglobulinas reordenados no ADN por unha recombinase RAG. O sistema inmunitario adquirido act\u00edvase polo m\u00e1is vello evolutivamente e \u201cnon espec\u00edfico\u201d sistema inmunitario innato (que \u00e9 o principal sistema de defensa contra os pat\u00f3xenos de case todos os outros seres vivos non vertebrados). As respostas inmunitarias adquiridas proporcionan ao sistema inmunitario dos vertebrados a capacidade de reco\u00f1ecer e lembrar pat\u00f3xenos espec\u00edficos (para xerar inmunidade), e para organizar un ataque m\u00e1is potente cada vez que se encontre co mesmo pat\u00f3xeno. \u00c9 \"adaptativo\" no sentido de que prepara o sistema inmunitario do corpo para futuros ataques polo mesmo pat\u00f3xeno. Pero \u00e9 \"desadaptativo\" cando d\u00e1 lugar a un proceso de autoinmune.\nO sistema \u00e9 moi adaptable debido a que se producen hipermutaci\u00f3ns som\u00e1ticas (un proceso de mutaci\u00f3n som\u00e1tica acelerada), e recombinaci\u00f3n V(D)J (unha recombinaci\u00f3n xen\u00e9tica irreversible de segmentos dos xenes dos receptores de ant\u00edxenos). Este mecanismo permite que un pequeno n\u00famero de xenes orixine un enorme n\u00famero de receptores de ant\u00edxenos diferentes, que despois se expresar\u00e1n unicamente nun determinado linfocito. Como a reordenaci\u00f3n de xenes d\u00e1 lugar a un cambio irreversible no ADN de cada c\u00e9lula, todas c\u00e9lulas orixinadas por divisi\u00f3n da primeira herdar\u00e1n os xenes que codifican a mesma especificidade de receptor, inclu\u00edndo as c\u00e9lulas B de memoria e as c\u00e9lulas T de memoria que son a chave para que exista unha inmunidade espec\u00edfica a longo prazo.\nA teor\u00eda da rede inmune, elaborada principalmente por Niels Kaj Jerne, explica como funciona o sistema inmunitario adquirido, e est\u00e1 baseada nas interacci\u00f3ns entre \"idiotipos\" (caracter\u00edsticas moleculares \u00fanicas dun clonotipo) e \"anti-idiotipos\" (receptores antix\u00e9nicos que reaccionan co idiotipo como se este fose un ant\u00edxeno estra\u00f1o).\nFunci\u00f3ns.\nA inmunidade adquirida entra en acci\u00f3n nos vertebrados cando un pat\u00f3xeno consegue evadir o sistema inmunitario innato e (1) xera un nivel limiar de ant\u00edxenos e (2) xera sinais de ser \"estra\u00f1o\" ou \"perigoso\" que activan \u00e1s c\u00e9lulas dendr\u00edticas.\nAs principais funci\u00f3ns do sistema inmunitario adquirido son: \nLinfocitos.\nAs c\u00e9lulas do sistema inmunitario adquirido son linfocitos T e B, un tipo de leucocitos. As c\u00e9lulas B e T son os tipos principais de linfocitos. O corpo humano ten arredor de 2\u00b71012 linfocitos, que constit\u00faen o 20-40% dos gl\u00f3bulos brancos; a s\u00faa masa total \u00e9 aproximadamente a mesma ca a do cerebro ou f\u00edgado. O sangue perif\u00e9rico cont\u00e9n un 2% de linfocitos circulantes; o resto m\u00f3vese dentrodos tecidos e sistema linf\u00e1tico.\nAs c\u00e9lulas B e T derivan das mesmas c\u00e9lulas nai hematopo\u00e9ticas multipotentes, e son morfoloxicamente indistinguibles antes da s\u00faa activaci\u00f3n. As c\u00e9lulas B desempe\u00f1an un gran papel na resposta inmunitaria humoral, mentres que as c\u00e9lulas T est\u00e1n intimamente implicadas nas respostas inmunitarias mediadas por c\u00e9lulas. En todos os vertebrados excepto os \u00e1gnatos, as c\u00e9lulas B e as T derivan de c\u00e9lulas nai da medula \u00f3sea. \nAs c\u00e9lulas proxenitoras das c\u00e9lulas T migran desde a medula \u00f3sea ao timo, onde se denominan timocitos e onde se desenvolven en c\u00e9lulas T. Nos humanos, aproximadamente o 1-2% do conxunto de linfocitos recircula cada hora para optimizar as oportunidades de que os linfocitos espec\u00edficos para ant\u00edxenos encontren o seu ant\u00edxeno af\u00edn nos tecidos linfoides secundarios.\nNun animal adulto, os \u00f3rganos linfoides perif\u00e9ricos conte\u00f1en unha mestura de c\u00e9lulas B e T en polo menos tres estados de diferenciaci\u00f3n: \nPresentaci\u00f3n de ant\u00edxenos.\nA inmunidade adquirida bas\u00e9ase na capacidade das c\u00e9lulas inmunitarias de distinguiren entre as c\u00e9lulas do propio corpo e os invasores non desexados. \nAs c\u00e9lulas do h\u00f3spede expresan ant\u00edxenos \"propios\". Estes ant\u00edxenos son diferentes dos que est\u00e1n presentes na superficie das bacterias ou na superficie de c\u00e9lulas do h\u00f3spede infectadas por virus (que ser\u00edan os ant\u00edxenos \"estra\u00f1os\" ou \"non propios\"). A resposta inmunitaria adquirida act\u00edvase ao reco\u00f1ec\u00e9rense os ant\u00edxenos estra\u00f1os no contexto celular dunha c\u00e9lula dendr\u00edtica activada por sinais de perigo.\nCoa excepci\u00f3n das c\u00e9lulas non nucleadas (como os eritrocitos), todas as c\u00e9lulas poden presentar ant\u00edxenos por medio das mol\u00e9culas do complexo maior de histocompatibilidade (MHC). Algunhas c\u00e9lulas est\u00e1n especialmente equipadas para presentar os ant\u00edxenos, e para cebar \u00e1s c\u00e9lulas T virxes. As c\u00e9lulas dendr\u00edticas e c\u00e9lulas B (e en menor medida os macr\u00f3fagos) est\u00e1n equipadas con ligandos coestimulatorios especiais reco\u00f1ecidos por receptores coestimulatorios das c\u00e9lulas T, e denom\u00ednanse c\u00e9lulas presentadoras de ant\u00edxenos profesionais (APC).\nVarios subgrupos de c\u00e9lulas T poden ser activados por c\u00e9lulas presentadoras de ant\u00edxenos profesionais, e cada tipo de c\u00e9lula T est\u00e1 especialmente equipada para tratar cada posible toxina ou pat\u00f3xeno bacteriano ou viral. O tipo de c\u00e9lulas T que son activadas, e o tipo de resposta xerada dependen, en parte, do contexto no cal a c\u00e9lula presentadora encontra por primeira vez o ant\u00edxeno.\nAnt\u00edxenos ex\u00f3xenos.\nAs c\u00e9lulas dendr\u00edticas fagocitan os pat\u00f3xenos ex\u00f3xenos, como bacterias, parasitos ou toxinas nos tecidos e despois migran, seguindo sinais quimiot\u00e1cticos, aos ganglios linf\u00e1ticos ricos en c\u00e9lulas T. Durante a migraci\u00f3n, as c\u00e9lulas dendr\u00edticas sofren un proceso de maduraci\u00f3n na cal perden a maior\u00eda da s\u00faa capacidade de fagocitar outros pat\u00f3xenos e desenvolver a capacidade de comunicarse con c\u00e9lulas T. As c\u00e9lulas dendr\u00edticas usan encimas para romper o pat\u00f3xeno en pequenos cachos, que son os que ser\u00e1n presentados como ant\u00edxenos. No ganglio linf\u00e1tico, a c\u00e9lula dendr\u00edtica desprega estes ant\u00edxenos \"non propios\" na s\u00faa superficie unidos a un receptor \"propio\", que \u00e9 unha mol\u00e9cula do complexo maior de histocompatibilidade, ou MHC. O complexo MHC:ant\u00edxeno \u00e9 reco\u00f1ecido polas c\u00e9lulas T que pasan polo ganglio linf\u00e1tico. Concretamente, os ant\u00edxenos ex\u00f3xenos son normalmente presentados unidos a mol\u00e9culas MHC de clase II, que activan as c\u00e9lulas T axudantes CD4+.\nAnt\u00edxenos end\u00f3xenos.\nOs ant\u00edxenos end\u00f3xenos son os producidos por virus que se replican dentro da c\u00e9lula h\u00f3spede. Non foron, pois, fagocitados desde f\u00f3ra da c\u00e9lula, sen\u00f3n producidos no seu interior. A c\u00e9lula h\u00f3spede utiliza encimas para dixerir as prote\u00ednas virais, e mostra os seus fragmentos unidos \u00e1s mol\u00e9culas MHC na s\u00faa superficie \u00e1s c\u00e9lulas T. Os ant\u00edxenos end\u00f3xenos son tipicamente presentados unidos \u00e1s mol\u00e9culas do MHC de clase I, e activan as c\u00e9lulas T citot\u00f3xicas CD8+. Coa excepci\u00f3n das c\u00e9lulas non nucleadas (como os eritrocitos), as mol\u00e9culas MHC de clase I expr\u00e9sanse en practicamente todas as c\u00e9lulas do h\u00f3spede.\nLinfocitos T.\nLinfocitos T CD8+ e citotoxicidade.\nAs c\u00e9lulas T citot\u00f3xicas (TC ou CTL) son un subgrupo de c\u00e9lulas T que inducen a morte de c\u00e9lulas que est\u00e1n infectadas por virus (e outros pat\u00f3xenos), ou est\u00e1n danadas doutro modo ou son disfuncionais.\nAs c\u00e9lulas T citot\u00f3xicas virxes act\u00edvanse cando os seus receptores TCR interaccionan fortemente cun p\u00e9ptido unido a unha mol\u00e9cula do MHC de clase I da superficie celular. Esta afinidade por ese p\u00e9ptido depende do tipo e orientaci\u00f3n do complexo ant\u00edxeno/MHC, e \u00e9 o que mant\u00e9n unidas a c\u00e9lula T citot\u00f3xica e a c\u00e9lula infectada. Unha vez activada o linfocito citot\u00f3xico sofre un proceso chamado expansi\u00f3n clonal no cal adquire funcionalidade, e div\u00eddese rapidamente, para producir un grupo de c\u00e9lulas efectoras \u201carmadas\u201d. As c\u00e9lulas T citot\u00f3xicas activadas viaxan despois polo corpo na procura de c\u00e9lulas que leven ese \u00fanico complexo MHC de clase I + p\u00e9ptido.\nCando se expo\u00f1en a esas c\u00e9lulas som\u00e1ticas infectadas ou disfuncionais, os linfocitos citot\u00f3xicos efectores liberan perforina e granulisina: citotoxinas que forman poros na membrana plasm\u00e1tica das c\u00e9lulas diana, o que permitir\u00e1 que fl\u00faan i\u00f3ns e auga ao interior da c\u00e9lula infectada, causando que estoupe ou se lise. Os linfocitos T citot\u00f3xicos liberan o encima grancima, unha serina protease que entra nas c\u00e9lulas por eses poros formados e induce a apoptose (morte celular). Para limitar os danos nos tecidos durante unha infecci\u00f3n, a activaci\u00f3n das c\u00e9lulas T citot\u00f3xicas est\u00e1 estritamente controlada e xeralmente require un sinal moi forte de activaci\u00f3n polo MHC/ant\u00edxeno, ou a activaci\u00f3n adicional de sinais proporcionados polas c\u00e9lulas T \"axudantes\" (ver abaixo).\nUnha vez resolta a infecci\u00f3n, a maior\u00eda das c\u00e9lulas efectoras morren e son eliminadas polos fagocitos, pero unhas poucas delas mant\u00e9\u00f1ense vivas en forma de c\u00e9lulas de memoria. Cando se produce un segundo encontro co mesmo ant\u00edxeno, estas c\u00e9lulas de memoria difer\u00e9ncianse rapidamente en c\u00e9lulas efectoras, acortando drasticamente o tempo requirido para organizar unha resposta efectiva.\nC\u00e9lulas T axudantes.\nOs linfocitos T axudantes CD4+ son mediadores da resposta inmune, e xogan un importante papel no establecemento e maximizaci\u00f3n das capacidades das respostas inmunitarias adquiridas. Estas c\u00e9lulas non te\u00f1en actividade citot\u00f3xica nin fagoc\u00edtica; e non poden matar a c\u00e9lulas infectadas ou eliminar pat\u00f3xenos, pero, en esencia, son as que \"xestionan\" a resposta inmune, porque dirixen a outras c\u00e9lulas a realizar esas tarefas.\nAs c\u00e9lulas T axudantes expresan os receptores de c\u00e9lulas T (TCR), que reco\u00f1ecen os ant\u00edxenos unidos a mol\u00e9culas MHC de clase II da superficie celular. A activaci\u00f3n das c\u00e9lulas T axudantes virxes causa que liberen citocinas, que infl\u00faen na actividade de moitos tipos celulares, inclu\u00edndo a da c\u00e9lula presentadora de ant\u00edxenos que a activou. As c\u00e9lulas T axudantes requiren un est\u00edmulo para a activaci\u00f3n moito m\u00e1is suave ca o requirido polas c\u00e9lulas T citot\u00f3xicas. As c\u00e9lulas T axudantes poden proporcionar sinais extra que \"axudan\" a activar \u00e1s c\u00e9lulas citot\u00f3xicas.\nTh1 e Th2: respostas das c\u00e9lulas T axudantes.\nExisten dous tipos de respostas das c\u00e9lulas T axudantes CD4+ efectoras que poden ser inducidas polas c\u00e9lulas presentadoras de ant\u00edxenos, denominadas Th1 e Th2, que se utilizan para eliminar distintos tipos de pat\u00f3xenos. Os factores que determinan se unha infecci\u00f3n desencadear\u00e1 unha resposta de tipo Th1 ou Th2 non se comprenden totalmente, pero a resposta xerada xoga un importante papel na eliminaci\u00f3n de diferentes pat\u00f3xenos.\nA resposta Th1 est\u00e1 caracterizada pola produci\u00f3n de interfer\u00f3n-gamma, o cal activa as actividades bactericidas dos macr\u00f3fagos, e induce \u00e1s c\u00e9lulas B a produciren anticorpos opsonizantes (que cobren as c\u00e9lulas) e que fixan o complemento, e ten lugar unha \"inmunidade mediada por c\u00e9lulas\". A resposta Th2 caracter\u00edzase pola liberaci\u00f3n de Interleucina 4 (IL-4), o cal ten como resultado a activaci\u00f3n das c\u00e9lulas B para que produzan anticorpos non citol\u00edticos neutralizantes, que realizan unha \"inmunidade humoral\". Xeralmente, as respostas Th1 son m\u00e1is efectivas contra os pat\u00f3xenos intracelulares (virus e bacterias que est\u00e1n no interior das c\u00e9lulas do h\u00f3spede), mentres que as respostas Th2 son m\u00e1is efectivas contra bacterias extracelulares, parasitos como helmintos (vermes) e toxinas. Igual ca as c\u00e9lulas T citot\u00f3xicas, a maior\u00eda das c\u00e9lulas T axudantes CD4+ morren unha vez que se resolveu a infecci\u00f3n, quedando s\u00f3 unhas poucas c\u00e9lulas de memoria CD4+.\nO VIH pode trastornar o funcionamento do sistema inmunitario ao atacar \u00e1s c\u00e9lulas T CD4+, precisamente as c\u00e9lulas que poder\u00edan levar \u00e1 destruci\u00f3n do virus, mais tam\u00e9n as c\u00e9lulas que dirixen a inmunidade contra todos os outros pat\u00f3xenos cos que o organismo se pon en contacto ao longo da vida, polo que aparecen moitas infecci\u00f3ns oportunistas.\nUn terceiro tipo de linfocito T, as chamadas c\u00e9lulas T reguladoras (Treg), limita e suprime o sistema inmunitario, e pode controlar respostas inmunitarias anormais contra ant\u00edxenos propios (autoinmunidade), o que \u00e9 un importante mecanismo no control do desenvolvemento de enfermidades autoinmunes.\nC\u00e9lulas T \u03b3\u03b4.\nAs c\u00e9lulas T \u03b3\u03b4 pos\u00faen un receptor de c\u00e9lulas T alternativo ao das c\u00e9lulas T CD4+ e CD8+ \u03b1\u03b2, e comparte algunhas caracter\u00edsticas coas c\u00e9lulas T axudantes, as T citot\u00f3xicas e as asasinas naturais. Igual que outros tipos \"non convencionais\" de c\u00e9lulas T que levan receptores de c\u00e9lulas T (TCRs) invariables, como son o CD1d restrinxido \u00e1s c\u00e9lulas T asasinas naturais, as c\u00e9lulas T \u03b3\u03b4 mostran caracter\u00edsticas que as sit\u00faan no l\u00edmite entre a inmunidade innata e a adaptativa. Por unha parte, as c\u00e9lulas T \u03b3\u03b4 poden considerarse un compo\u00f1ente do sistema inmunitario adaptativo no sentido de que rearranxan os xenes TCR para producir diversidade e desenvolven un fenotipo de memoria inmunol\u00f3xica. Por\u00e9n, poden ser considerados tam\u00e9n parte do sistema inmunitario innato no sentido de que utilizan uns receptores TCR ou NK restrinxidos que poden ser utilizados como receptores de reco\u00f1ecemento de patr\u00f3n. Por exemplo, de acordo con este paradigma, grandes cantidades de c\u00e9lulas T V\u03b39/V\u03b42 responden en poucas horas a mol\u00e9culas com\u00fans (non pept\u00eddicas) producidas polos microbios, e as c\u00e9lulas T V\u03b41 intraepiteliais moi restrinxidas responden a c\u00e9lulas epiteliais estresadas.\nOs linfocitos B e a produci\u00f3n de anticorpos.\nAs c\u00e9lulas B son as principais c\u00e9lulas implicadas na creaci\u00f3n de anticorpos que circulan no plasma sangu\u00edneo e linfa, o que se denomina inmunidade humoral. Os anticorpos (tam\u00e9n chamados inmunoglobulinas, Ig), son grandes prote\u00ednas con forma de Y utilizadas polo sistema inmunitario para identificar e neutralizar obxectos estra\u00f1os. En mam\u00edferos hai cinco tipos de anticorpos: IgA, IgD, IgE, IgG, e IgM, con diferentes propiedades biol\u00f3xicas, cada un dos cales evolucionou para atacar a diferentes tipos de ant\u00edxenos. Despois da s\u00faa activaci\u00f3n, as c\u00e9lulas B producen anticorpos, cada un dos cales reco\u00f1ece un \u00fanico ant\u00edxeno, e neutraliza pat\u00f3xenos espec\u00edficos.\nAs c\u00e9lulas B presentan na s\u00faa superficie copias dun receptor de c\u00e9lulas B (BCR), que \u00e9 un anticorpo inmobilizado na membrana. Todos os BCR dun determinado clon de c\u00e9lulas B reco\u00f1\u00e9cense e \u00fanense a s\u00f3 un ant\u00edxeno particular. Unha diferenza fundamental entre as c\u00e9lulas B e as T \u00e9 o xeito como cada c\u00e9lula \"percibe\" o ant\u00edxeno. As c\u00e9lulas T reco\u00f1ecen o seu ant\u00edxeno af\u00edn en forma procesada (como un fragmento de p\u00e9ptido no contexto dunha mol\u00e9cula MHC \u00e1 que est\u00e1 unido), mentres que as c\u00e9lulas B reco\u00f1ecen os ant\u00edxenos na s\u00faa forma nativa. Unha vez que unha c\u00e9lula B encontra o seu ant\u00edxeno af\u00edn ou espec\u00edfico (e recibe sinais adicionais dunha c\u00e9lula T axudante, predominantemente do tipo Th2), seguidamente se diferencia nunha c\u00e9lula efectora, chamada c\u00e9lula plasm\u00e1tica.\nAs c\u00e9lulas plasm\u00e1ticas son c\u00e9lulas de vida curta (2\u20133 d\u00edas) que segregan anticorpos. Estes anticorpos \u00fanense aos ant\u00edxenos, facendo que estes sexan unha diana m\u00e1is f\u00e1cil para os fagocitos, e desencadean a cascada do complemento. Aproximadamente o 10% das c\u00e9lulas plasm\u00e1ticas sobreviven para converterse en c\u00e9lulas B de memoria espec\u00edficas de ant\u00edxeno e de vida longa. Estas c\u00e9lulas est\u00e1n xa cebadas para producir anticorpos espec\u00edficos, e poden ser chamadas para responder rapidamente se o mesmo pat\u00f3xeno reinfecta ao h\u00f3spede; de tal xeito que nese caso o h\u00f3spede sofre poucos ou nig\u00fan s\u00edntoma de infecci\u00f3n.\nSistema inmunitario adquirido alternativo.\nA\u00ednda que as mol\u00e9culas cl\u00e1sicas do sistema inmunitario adquirido (como os anticorpos e receptores de c\u00e9lulas T) existen s\u00f3 nos vertebrados con mand\u00edbula (gnat\u00f3stomos), descubriuse tam\u00e9n un sistema distinto baseado en mol\u00e9culas derivadas dos linfocitos nos primitivos vertebrados sen mand\u00edbula (\u00e1gnatos), como as lampreas e mixinos. Estes animais pos\u00faen un gran conxunto de mol\u00e9culas chamadas receptores de linfocitos variables (VLRs) que, igual que os ant\u00edxenos dos vertebrados mandibulados, son produto de s\u00f3 un pequeno n\u00famero (un ou dous) de xenes. Estas mol\u00e9culas crese que se unen aos ant\u00edxenos dos pat\u00f3xenos de xeito similar ao dos anticorpos, e co mesmo grao de especificidade.\nMemoria inmunol\u00f3xica.\nCando as c\u00e9lulas B e T se activan, algunhas conv\u00e9rtense en \"c\u00e9lulas de memoria\". Ao longo da vida dun animal estas c\u00e9lulas de memoria forman unha especie de base de datos de linfocitos B e T efectores preparados para activarse. Cando interaccionan cun ant\u00edxeno co que xa se tivera contacto anteriormente, as c\u00e9lulas de memoria apropiadas son seleccionadas e activadas. Desta maneira, a segunda e subseguintes exposici\u00f3ns a un ant\u00edxeno producen unha resposta inmune m\u00e1is r\u00e1pida e m\u00e1is forte. Isto \u00e9 \"adaptativo\" porque as\u00ed o sistema inmunitario do corpo se prepara para futuros retos, pero tam\u00e9n pode ser \"desadaptativo\" se os receptores son autoinmunes. A memoria inmunol\u00f3xcia pode ser de dous tipos: memoria a curto prazo \"pasiva\" ou memoria a longo prazo \"activa\".\nMemoria pasiva.\nA memoria pasiva \u00e9 xeralmente de curto prazo, e dura s\u00f3 de poucos d\u00edas a varios meses. Por exemplo, os meni\u00f1os neonatos non tiveron unha exposici\u00f3n anterior a microbios e son particularmente vulnerables \u00e1s infecci\u00f3ns, e a nai proporci\u00f3nalles varios niveis de protecci\u00f3n pasiva. No \u00fatero, as IgG maternas son transportadas directamente a trav\u00e9s da placenta, polo que ao naceren os meni\u00f1os te\u00f1en niveis elevados destes anticorpos, co mesmo rango de especificidades ca os das s\u00faas nais. Ademais, o leite humano cont\u00e9n anticorpos que se transfiren ao tracto dixestivo do neno, e prot\u00e9xeno das infecci\u00f3ns bacterianas ata que o neonato poida sintetizar os seus propios anticorpos.\nEsta \u00e9 unha inmunidade pasiva porque o feto non fabrica os seus anticorpos (nin c\u00e9lulas de memoria), sen\u00f3n que s\u00f3 os recibe da s\u00faa nai. A inmunidade pasiva a curto prazo pode tam\u00e9n transferirse artificialmente dun individuo a outro administrando anticorpos do soro sangu\u00edneo.\nMemoria activa.\nA inmunidade activa \u00e9 xeralmente a longo prazo e pode adquirirse por unha infecci\u00f3n anterior que orixinou a activaci\u00f3n de c\u00e9lulas B e T, ou adquirirse artificialmente por medio da vacinaci\u00f3n, nun proceso chamado inmunizaci\u00f3n.\nInmunizaci\u00f3n.\nHistoricamente, as doenzas infecciosas foron a causa principal de morte nas poboaci\u00f3ns humanas. No s\u00e9culo XX, desenvolv\u00e9ronse dous importantes factores que axudaron a combater o seu espallamento; o saneamento e a inmunizaci\u00f3n. A inmunizaci\u00f3n (mediante vacinaci\u00f3n) \u00e9 a induci\u00f3n deliberada dunha resposta inmune, e \u00e9 a manipulaci\u00f3n m\u00e1is efectiva do sistema inmunitario que se ten ideado. As inmunizaci\u00f3ns te\u00f1en \u00e9xito porque utilizan a especificidade natural do sistema inmunitario e a s\u00faa inducibilidade.\nO principio que est\u00e1 detr\u00e1s da inmunizaci\u00f3n \u00e9 introducir un ant\u00edxeno, derivado dun organismo causante dunha enfermidade, que estimula o sistema inmunitario para que desenvolva unha inmunidade protectora contra ese organismo, pero dito ant\u00edxeno non causa por si mesmo efectos pat\u00f3x\u00e9nicos. Un ant\u00edxeno, def\u00ednese como calquera substancia que se une a un anticorpo espec\u00edfico e provoca unha resposta inmunitaria adaptativa.\nA maior\u00eda das vacinas est\u00e1n baseadas en virus vivos atenuados, mentres que moitas vacinas bacterianas est\u00e1n baseadas en compo\u00f1entes acelulares dos microorganismos, como compo\u00f1entes inofensivos de toxinas. Moitos ant\u00edxenos bacterianos derivados de vacinas acelulares non inducen fortemente unha resposta adquirida, e a maior\u00eda das vacinas bacterianas requiren a adici\u00f3n de \"adxuvantes\" que activan as c\u00e9lulas presentadoras de ant\u00edxenos do sistema inmunitario innato para as\u00ed potenciar a s\u00faa inmunoxenicidade.\nDiversidade inmunol\u00f3xica.\nA maior\u00eda das macromol\u00e9culas, inclu\u00edndo practicamente a todas as prote\u00ednas e moitos polisac\u00e1ridos, poden funcionar como ant\u00edxenos. As partes dun ant\u00edxeno que interaccionan cunha mol\u00e9cula de anticorpo ou un receptor de linfocito, denom\u00ednanse epitopos. A maior\u00eda dos ant\u00edxenos conte\u00f1en varios epitopos e poden estimular a produci\u00f3n de anticorpos, respostas de c\u00e9lulas T espec\u00edficas, ou ambas as cousas. A un determinado ant\u00edxeno s\u00f3 pode unirse unha proporci\u00f3n moi pequena (menos do 0,01%) do total de linfocitos, o cal suxire que s\u00f3 unhas poucas c\u00e9lulas responden a cada ant\u00edxeno.\nPara que a resposta adquirida \"lembre\" e elimine un gran n\u00famero de pat\u00f3xenos, o sistema inmunitario debe poder distinguir entre moitos ant\u00edxenos diferentes, e os receptores que reco\u00f1ecen os ant\u00edxenos deben ser producidos nun gran n\u00famero de configuraci\u00f3ns, esencialmente un receptor (polo menos) por cada pat\u00f3xeno diferente co que o corpo se puidese ter encontrado. Mesmo en ausencia de estimulaci\u00f3n polo ant\u00edxeno, un ser humano pode proiducir m\u00e1is de 1012 mol\u00e9culas de anticorpos diferentes. Requirir\u00edanse mill\u00f3ns de xenes para almacenar a informaci\u00f3n xen\u00e9tica que haber\u00eda que utilizar para producir estes receptores, pero, o xenoma humano completo cont\u00e9n menos de 25.000 xenes. Por tanto, non pode haber un xene para cada anticorpo ou receptor.\nEsta infinidade de receptores prod\u00facense por medio dun proceso denominado selecci\u00f3n clonal. Segundo a teor\u00eda da selecci\u00f3n clonal, no momento do nacemento un animal xera aleatoriamente unha enorme diversidade de linfocitos (cada un dos cales leva un receptor antix\u00e9nico \u00fanico) a partir da informaci\u00f3n codificada nunha pequena familia de xenes. Para xerar cada receptor \u00fanico, estes xenes sofren un proceso chamado recombinaci\u00f3n V(D)J, ou \"diversificaci\u00f3n combinatorial\", no cal un segmento x\u00e9nico se recombina con outros segmentos x\u00e9nicos para formar un s\u00f3 xene. \u00c9 este proceso de ensamblaxe o que xera a enorme diversidade de receptores e anticorpos, antes de que o corpo se encontrase cos ant\u00edxenos, e permite que o sistema inmunitario responda a unha case ilimitada diversidade de ant\u00edxenos. Ao longo da vida dun animal, os linfocitos que poden reaccionar contra os ant\u00edxenos cos que un animal se encontre, ser\u00e1n seleccionados activamente, e dirixidos contra calquera cousa que exprese ese ant\u00edxeno.\n\u00c9 importante subli\u00f1ar que as partes innatas e adquiridas do sistema inmunitario funcionan conxuntamente. As armas inmunitarias adquiridas polas c\u00e9lulas B e T non poder\u00edan funcionar sen a colaboraci\u00f3n do sistema innato. As c\u00e9lulas T non son \u00fatiles se as c\u00e9lulas presentadoras de ant\u00edxenos non as activan, e as c\u00e9lulas B precisan da axuda das c\u00e9lulas T. Por outra parte, o sistema innato ser\u00eda probablemente superado en moitos casos polos pat\u00f3xenos sen a acci\u00f3n especializada da resposta inmunitaria adquirida.\nInmunidade adquirida durante o embarazo.\nA pedra angular do sistema inmunitario \u00e9 o reco\u00f1ecemento do \"propio\" fronte ao \"non propio\". Por tanto, os mecanismos que protexen o feto humano (que se considera \"non propio\") dun ataque do sistema inmunitario, son especialmente interesantes. A\u00ednda que non hai unha explicaci\u00f3n completa do fen\u00f3meno, hai d\u00faas raz\u00f3ns que foron aducidas clasicamente para explicar como se produce a tolerancia do feto polo organismo da nai. A primeira \u00e9 que o feto ocupa unha porci\u00f3n do corpo protexida por unha barreira que o sistema inmunitario normalmente non patrulla, o \u00fatero e placenta. A segunda \u00e9 que o feto pode promover unha inmunosupresi\u00f3n local na nai, talvez por un proceso de depleci\u00f3n de nutrientes activa. Explicaci\u00f3ns m\u00e1is modernas deste fen\u00f3meno de induci\u00f3n de inmunotolerancia \u00e9 que se expresan glicoprote\u00ednas espec\u00edficas no \u00fatero durante o embarazo que suprimen as respostas inmunes uterinas (como explica a hip\u00f3tese eu-FEDS, \"Eutherian Fetoembryonic Defense System\", Sistema de defensa fetoembri\u00f3nico de euterios).\nDurante o embarazo nos mam\u00edferos viv\u00edparos (todos menos os Monotremas), os retrovirus end\u00f3xenos (ERVs) inseridos no xenoma son activados e prod\u00facense en grandes cantidades durante a implantaci\u00f3n do embri\u00f3n. Actualmente sabemos que estes virus te\u00f1en propiedades inmunosupresoras, o que suxire que desempe\u00f1an un papel na protecci\u00f3n do embri\u00f3n do sistema inmunitario da s\u00faa nai. Ademais, as prote\u00ednas de fusi\u00f3n virais aparentemente causan a formaci\u00f3n do sincitio placentario para limitar o intercambio de c\u00e9lulas migratorias entre o embri\u00f3n en desenvolvemento e o corpo da nai (algo que un epitelio non fai o suficientemente ben, xa que certas c\u00e9lulas sangu\u00edneas est\u00e1n especializadas en introducirse entre as c\u00e9lulas epiteliais e atravesalo). Crese que a acci\u00f3n inmunodepresiva era o comportamento inicial normal do virus, similar ao que fai o VIH, outro retrovirus. As prote\u00ednas de fusi\u00f3n foron un modo de espallar a infecci\u00f3n a outras c\u00e9lulas simplemente fusion\u00e1ndoas coas infectadas (o VIH tam\u00e9n o fai). P\u00e9nsase que os antepasados dos modernos mam\u00edferos viv\u00edparos evolucionaron despois de que se produciu a infecci\u00f3n por estes virus, permitindo ao feto que sobreviva ao sistema inmunitario da nai.\nO proxecto xenoma humano encontrou varios miles de retrovirus end\u00f3xenos (ERVs) que se clasificaron en 24 familias."}
{"id": "244371", "revid": "6279", "url": "https://gl.wikipedia.org/wiki?curid=244371", "title": "Beethoven (hom\u00f3nimos)", "text": ""}
{"id": "244372", "revid": "27155", "url": "https://gl.wikipedia.org/wiki?curid=244372", "title": "Sistema inmune adaptativo", "text": ""}
{"id": "244378", "revid": "27155", "url": "https://gl.wikipedia.org/wiki?curid=244378", "title": "Inmunidade adaptativa", "text": ""}
{"id": "244380", "revid": "27155", "url": "https://gl.wikipedia.org/wiki?curid=244380", "title": "Sistema inmunitario adquirido", "text": ""}
{"id": "244381", "revid": "27155", "url": "https://gl.wikipedia.org/wiki?curid=244381", "title": "Sistema inmune adquirido", "text": ""}
{"id": "244382", "revid": "27155", "url": "https://gl.wikipedia.org/wiki?curid=244382", "title": "Inmunidade adquirida", "text": ""}
{"id": "244383", "revid": "27155", "url": "https://gl.wikipedia.org/wiki?curid=244383", "title": "Sistema inmunitario espec\u00edfico", "text": ""}
{"id": "244384", "revid": "27155", "url": "https://gl.wikipedia.org/wiki?curid=244384", "title": "Inmunidade espec\u00edfica", "text": ""}
{"id": "244385", "revid": "23204", "url": "https://gl.wikipedia.org/wiki?curid=244385", "title": "Gallego", "text": ""}
{"id": "244386", "revid": "6279", "url": "https://gl.wikipedia.org/wiki?curid=244386", "title": "G\u00e1llego", "text": ""}
{"id": "244387", "revid": "98629", "url": "https://gl.wikipedia.org/wiki?curid=244387", "title": "Sistema inmunitario innato", "text": "O sistema inmunitario innato, tam\u00e9n chamado sistema inmunitario inespec\u00edfico e primeira li\u00f1a de defensa contra pat\u00f3xenos, comprende as c\u00e9lulas e os mecanismos que defenden ao h\u00f3spede das infecci\u00f3ns orixinadas por outros organismos dunha forma non espec\u00edfica e herdada nas c\u00e9lulas da li\u00f1a xerminal (non adquirida ao longo da vida). Isto significa que as c\u00e9lulas do sistema innato reco\u00f1ecen e responden aos pat\u00f3xenos dun modo xen\u00e9rico, pero a diferenza do sistema inmunitario adaptativo, non lle confiren unha protecci\u00f3n inmunitaria a longo prazo ao h\u00f3spede. A\u00ednda que os receptores das c\u00e9lulas da inmunidade innata te\u00f1en unha especificidade de tipo xeral, nunca \u00e9 comparable coa especificidade que ten, por exemplo, un anticorpo producido na inmunidade adaptativa para o seu ant\u00edxeno. Os sistemas inmunitarios innatos proporcionan unha defensa inmediata contra a infecci\u00f3n, e enc\u00f3ntranse en todos os tipos de plantas e animais.\nO sistema inmunitario innato p\u00e9nsase que constit\u00fae unha estratexia de defensa evolutivamente m\u00e1is antiga ca a adaptativa, e \u00e9 o sistema inmunitario dominante das plantas, fungos, insectos, e dos organismos multicelulares primitivos.\nAs principais funci\u00f3ns do sistema inmunitario innato dos vertebrados incl\u00faen:\nBarreiras anat\u00f3micas.\nAs superficies epiteliais dunha barreira f\u00edsica que \u00e9 moi impermeable \u00e1 maior\u00eda dos axentes infecciosos, act\u00faan como primeira li\u00f1a de defensa contra os organismos invasores. A descamaci\u00f3n da epiderme da pel tam\u00e9n axuda a retirar bacterias e outros axentes infecciosos que se adheriran \u00e1s superficies epiteliais. Nos tractos gastrointestinal e respiratorio, os movementos perist\u00e1lticos ou os producidos por cilios axudan a eliminar os axentes infecciosos. Ademais, o \"mucus\" atrapa os axentes infecciosos. A flora intestinal pode impedir a colonizaci\u00f3n de bacterias pat\u00f3xenas ao segregar substancias t\u00f3xicas ou competir coas bacterias pat\u00f3xenas polos nutrientes ou pola adhesi\u00f3n \u00e1s superficies celulares. A acci\u00f3n de lavado das b\u00e1goas e a saliva axuda a impedir a infecci\u00f3n dos ollos e a boca. O pH \u00e1cido do est\u00f3mago act\u00faa como unha barreira qu\u00edmica que impide o desenvolvemento de moitos microorganismos. En moitas secreci\u00f3ns dos epitelios est\u00e1n presentes substancias antimicrobianas, como a lisozima.\nInflamaci\u00f3n.\nA inflamaci\u00f3n \u00e9 unha das primeiras respostas do sistema inmunitario ante a infecci\u00f3n ou irritaci\u00f3n. A inflamaci\u00f3n \u00e9 estimulatda por factores qu\u00edmicos liberados polas c\u00e9lulas danadas e serve para establecer unha barreira f\u00edsica que dificulte o espallamento da infecci\u00f3n, e promover a curaci\u00f3n dos tecidos danados despois da eliminaci\u00f3n dos pat\u00f3xenos.\nO proceso de inflamaci\u00f3n aguda in\u00edciano as c\u00e9lulas xa presentes en todos os tecidos, principalmente os macr\u00f3fagos residentes, c\u00e9lulas dendr\u00edticas, histiocitos, c\u00e9lulas de Kupffer e mastocitos. Estas c\u00e9lulas presentan na s\u00faa superficie certos receptores chamados \"receptores de reco\u00f1ecemento de padr\u00f3n\" (PRRs), que reco\u00f1ecen mol\u00e9culas que comparten a maior\u00eda dos pat\u00f3xenos, pero que se distinguen das mol\u00e9culas do h\u00f3spede; estes padr\u00f3ns denom\u00ednanse padr\u00f3ns moleculares asociados a pat\u00f3xenos (PAMPs). No comezo dunha infecci\u00f3n, queimadura ou outra lesi\u00f3n, estas c\u00e9lulas act\u00edvanse (un dos seus PRR reco\u00f1ece un PAMP) e libera mediadores inflamatorios responsables dos signos cl\u00ednicos de inflamaci\u00f3n.\nOs factores qu\u00edmicos producidos durante a inflamaci\u00f3n (histamina, bradicinina, serotonina, leucotrienos, e prostaglandinas) sensibilizan os receptores da dor, causan vasodilataci\u00f3n dos vasos sangu\u00edneos locais, e atraen os fagocitos, especialmente os neutr\u00f3filos. Os neutr\u00f3filos despois desencadean a actuaci\u00f3n doutros elementos do sistema inmunitario ao liberaren factores que atraen a outros leucocitos e linfocitos. As citocinas producidas por macr\u00f3fagos e outras c\u00e9lulas do sistema inmunitario innato median a resposta inflamatoria. Estas citocinas incl\u00faen o TNF, HMGB1, e IL-1.\nA resposta inflamatoria caracter\u00edzase polos s\u00edntomas seguintes: \nrubor,\ncalor,\ninchamento,\ndor, e \nposible disfunci\u00f3n dos \u00f3rganos e tecidos afectados.\nSistema do complemento.\nO sistema do complemento \u00e9 unha cascada bioqu\u00edmica do sistema inmunitario que axuda ou \u201ccomplementa\u201d, a capacidade dos anticorpos de eliminar pat\u00f3xenos ou marcalos para a s\u00faa destruci\u00f3n por outras c\u00e9lulas. A cascada est\u00e1 composta por moitas prote\u00ednas do plasma, sintetizadas no f\u00edgado, principalmente por hepatocitos. As prote\u00ednas funcionan en conxunto realizando os seguintes procesos: \nElementos da cascada do complemento poden encontrarse en moitas especies non mam\u00edferas, como plantas, aves, peixes e alg\u00fans invertebrados.\nC\u00e9lulas da resposta inmunitaria innata.\nAs c\u00e9lulas brancas do sangue denom\u00ednanse leucocitos. Os leucocitos difer\u00e9ncianse doutras c\u00e9lulas en que non est\u00e1n estreitamente asociadas a un determinado \u00f3rgano ou tecido e poden circular por v\u00eda sangu\u00ednea por todo o corpo, deterse en diversos tecidos linfoides e mesmo infiltrarse en diversos tecidos; deste modo, funcionan en certo modo como organismos unicelulares independentes. Os leucocitos poden moverse libremente e interaccionar e capturar restos celulares, part\u00edculas alleas, ou microorganismos invasores. A diferenza de moitas outras c\u00e9lulas do corpo, a maior\u00eda dos leucocitos con funci\u00f3n inmunitaria innata non poden dividirse ou reproducirse por si mesmos, sen\u00f3n que son o produto de c\u00e9lulas nai hematopo\u00e9ticas multipotentes presentes na medula \u00f3sea.\nOs leucocitos da inmunidade innata son dos seguintes tipos: c\u00e9lula asasina natural (NK), mastocito, eosin\u00f3filo, bas\u00f3filo; e as c\u00e9lulas fagoc\u00edticas como o macr\u00f3fago, neutr\u00f3filo e c\u00e9lula dendr\u00edtica. Funcionan no sistema inmunitario identificando e eliminando pat\u00f3xenos que poder\u00edan causar infecci\u00f3n.\nMastocito.\nOs mastocitos son un tipo de c\u00e9lulas do sistema inmunitario innato que residen no tecido conectivo e nas membranas mucosas. Est\u00e1n intimamente asociados coa defensa contra pat\u00f3xenos e a curaci\u00f3n de feridas, pero tam\u00e9n coa alerxia e a anafilaxe. Cando se activan, os mastocitos liberan rapidamente gr\u00e1nulos caracter\u00edsticos, ricos en histamina e heparina, xunto con varios mediadores hormonais, e quimiocinas, ou citocinas quimiot\u00e1cticas. A histamina dilata os vasos sangu\u00edneos, causando os signos caracter\u00edsticos da inflamaci\u00f3n, e recruta neutr\u00f3filos e macr\u00f3fagos.\nFagocitos.\nOs fagocitos son c\u00e9lulas inmunitarias que engloban e introducen no seu interior (proceso chamado fagocitose) pat\u00f3xenos ou part\u00edculas. Para fagocitar unha part\u00edcula ou pat\u00f3xeno, un fagocito estende porci\u00f3ns da s\u00faa membrana plasm\u00e1tica, rodeando a part\u00edcula con esta extensi\u00f3n da membrana (pseud\u00f3podo), que se fusiona polo seu extremo coa c\u00e9lula e introduce a part\u00edcula dentro da c\u00e9lula. Unha vez dentro da c\u00e9lula, o pat\u00f3xeno invasor est\u00e1 contido dentro dun vac\u00faolo ou endosoma que se fusiona cun lisosoma. O lisosoma cont\u00e9n encimas e \u00e1cidos que matan e dixiren a part\u00edcula ou organismo. Os fagocitos xeralmente est\u00e1n a patrullar polo corpo na procura de pat\u00f3xenos, pero poden tam\u00e9n reaccionar a un conxunto de sinais moleculares moi especializados producidos por outras c\u00e9lulas, chamados citocinas. As c\u00e9lulas fagoc\u00edticas do sistema inmunitario incl\u00faen os macr\u00f3fagos, neutr\u00f3filos, e c\u00e9lulas dendr\u00edticas.\nFagocitar as propias c\u00e9lulas do corpo \u00e9 com\u00fan como parte do desenvolvemento regular e mantemento dos tecidos. Cando unha c\u00e9lula h\u00f3spede morre, xa sexa inducida internamente por procesos como a morte celular programada ou apoptose, ou causada por danos celulares debidos a unha infecci\u00f3n bacteriana ou viral, as c\u00e9lulas fagoc\u00edticas ser\u00e1n as responsables de eliminar esta c\u00e9lula morta da zona afectada. Ao axudaren a eliminar as c\u00e9lulas mortas antes de que crezan e se desenvolvan novas c\u00e9lulas sas, a fagocitose constit\u00fae unha importante parte do proceso de curaci\u00f3n dun tecido lesionado. \nMacr\u00f3fagos.\nOs macr\u00f3fagos son grandes leucocitos fagoc\u00edticos, procedentes da diferenciaci\u00f3n de monocitos sangu\u00edneos, que son capaces de moverse f\u00f3ra do sistema vascular atravesando a parede dos capilares e pasar aos tecidos na procura dos pat\u00f3xenos invasores. Nos tecidos, existen macr\u00f3fagos resisdentes nos tecidos, alg\u00fans con caracter\u00edsticas espec\u00edficas de distintos tecidos. Os macr\u00f3fagos son os fagocitos m\u00e1is eficientes, e poden fagocitar unha cantidade substancial de bacterias ou doutras c\u00e9lulas ou microbios. \nA uni\u00f3n de mol\u00e9culas bacterianas a receptores da superficie dos macr\u00f3fagos desencadea a fagocitose por parte deste, que destr\u00fae as bacterias por medio da xeraci\u00f3n dunha \u201cexplosi\u00f3n respiratoria\u201d, causando a produci\u00f3n de especies reactivas do ox\u00edxeno. Os pat\u00f3xenos tam\u00e9n estimulan ao macr\u00f3fago a producir quimiocinas, que atraen outras c\u00e9lulas ao sitio da infecci\u00f3n.\nNeutr\u00f3filos.\nOs neutr\u00f3filos, xunto con outros dous tipos celulares, os eosin\u00f3filos e bas\u00f3filos (v\u00e9xase m\u00e1is abaixo), denom\u00ednanse granulocitos pola presenza de gr\u00e1nulos no seus citoplasmas, ou leucocitos polimorfonucleares (PMNs) debido aos seus distintivos n\u00facleos lobulados. Os gr\u00e1nulos dos neutr\u00f3filos conte\u00f1en unha variedade de substancias t\u00f3xicas que matan ou inhiben o crecemento de bacterias e fungos. De xeito similar ao que fan os macr\u00f3fagos, os neutr\u00f3filos atacan os pat\u00f3xenos activando unha explosi\u00f3n respiratoria. Os principais produtos da explosi\u00f3n respiratoria dos neutr\u00f3filos son fortes axentes oxidantes como o per\u00f3xido de hidr\u00f3xeno, radicais libres do ox\u00edxeno e hipoclorito. Os neutr\u00f3filos son o tipo de fagocito m\u00e1is abundante, e normalmente representan do 50 ao 60% do total de leucocitos circulantes, e son xeralmente as primeiras c\u00e9lulas en chegar ao sitio de infecci\u00f3n. A medula \u00f3sea dun adulto saudable normal produce m\u00e1is de 100\u00b7103 neutr\u00f3filos por d\u00eda, e m\u00e1is de 10 veces esa cantidade por d\u00eda durante as inflamaci\u00f3ns agudas.\nC\u00e9lulas dendr\u00edticas.\nAs c\u00e9lulas dendr\u00edticas son c\u00e9lulas fagoc\u00edticas presentes nos tecidos que est\u00e1n en contacto con medio externo, principalmente a pel (onde a mi\u00fado se denominan c\u00e9lulas de Langerhans), e o revestimento interno das mucosas nasais, dos pulm\u00f3ns, est\u00f3mago e intestinos. Reciben o seu nome polas prolongaci\u00f3ns celulares que te\u00f1en, que lembran as dendritas das neuronas, a\u00ednda que non est\u00e1n relacionadas co sistema nervioso. As c\u00e9lulas dendr\u00edticas son moi importantes no proceso de presentaci\u00f3n de ant\u00edxenos, e serven como enlace entre os sistemas inmunitarios innato e adaptativo.\nBas\u00f3filos e eosin\u00f3filos.\nOs bas\u00f3filos e eosin\u00f3filos son c\u00e9lulas relacionadas cos neutr\u00f3filos (ver arriba). Cando se activan por un encontro con pat\u00f3xenos, os bas\u00f3filos liberan histamina e son importantes na defensa contra os parasitos, e xogan un papel nas reacci\u00f3ns al\u00e9rxicas (como a asma). Pola s\u00faa parte, os eosin\u00f3filos activados segregan un conxunto moi t\u00f3xico de prote\u00ednas e radicais libres que son moi efectivos en matar bacterias e parasitos, pero son responsables tam\u00e9n dos danos que ocorren nos tecidos durante as reacci\u00f3ns al\u00e9rxicas. A activaci\u00f3n e liberaci\u00f3n de toxinas polos eosin\u00f3filos est\u00e1, por tanto, moi regulada para impedir unha destruci\u00f3n de tecidos inapropiada.\nC\u00e9lulas asasinas naturais.\nAs c\u00e9lulas asasinas naturais, ou c\u00e9lulas NK, son un compo\u00f1ente do sistema inmunitario innato que non ataca directamente aos microbios invasores. O que fan \u00e9 destru\u00edr as c\u00e9lulas do h\u00f3spede comprometidas, como c\u00e9lulas tumorais ou c\u00e9lulas infectadas por virus, e reco\u00f1ecen esas c\u00e9lulas porque te\u00f1en a caracter\u00edstica de \"ausencia do propio.\" Este termo describe as c\u00e9lulas que presentan baixos niveis do marcador de superficie MHC de clase I (mol\u00e9culas do complexo maior de histocompatibilidade), unha situaci\u00f3n que pode darse cando as c\u00e9lulas h\u00f3spedes sofren infecci\u00f3ns v\u00edricas. Denom\u00ednanse \"asasinas naturais\" debido \u00e1 noci\u00f3n inicial de que non requir\u00edan a activaci\u00f3n para matar as c\u00e9lulas que presentaban \"ausencia do propio.\"\nC\u00e9lulas T \u03b3\u03b4.\nIgual que outros tipos \"non convencionais\" de c\u00e9lulas T que levan receptores de c\u00e9lulas T (TCRs) invariables, como son o CD1d restrinxido \u00e1s c\u00e9lulas T asasinas naturais, as c\u00e9lulas T \u03b3\u03b4 mostran caracter\u00edsticas que as sit\u00faan no l\u00edmite entre a inmunidade innata e a adaptativa. Por unha parte, as c\u00e9lulas T \u03b3\u03b4 poden considerarse un compo\u00f1ente do sistema inmunitario adaptativo no sentido de que rearranxan os xenes TCR para producir diversidade e desenvolven un fenotipo de memoria inmunol\u00f3xica. Por\u00e9n, poden ser considerados tam\u00e9n parte do sistema inmunitario innato no sentido de que utilizan uns receptores TCR ou NK restrinxidos que poden ser utilizados como receptores de reco\u00f1ecemento de padr\u00f3n. Por exemplo, de acordo con este paradigma, grandes cantidades de c\u00e9lulas T V\u03b39/V\u03b42 responden en poucas horas a mol\u00e9culas com\u00fans (non pept\u00eddicas) producidas polos microbios, e as c\u00e9lulas T V\u03b41 intraepiteliais moi restrinxidas responden a c\u00e9lulas epiteliais estresadas.\nOutros mecanismos de vertebrados.\nO sistema de coagulaci\u00f3n solapa o seu funcionamento co do sistema inmunitario. Alg\u00fans produtos do sistema de coagulaci\u00f3n poden contribu\u00edr \u00e1s defensas non espec\u00edficas pola s\u00faa capacidade de incrementar a permeabilidade vascular e actuar como axentes quimiot\u00e1cticos para as c\u00e9lulas fagoc\u00edticas. Ademais, alg\u00fans dos produtos do sistema de coagulaci\u00f3n son directamente antimicrobianos. Por exemplo, a beta-lisina, un amino\u00e1cido producido polas plaquetas durante a coagulaci\u00f3n, pode causar a lise de moitas bacterias grampositivas ao actuar como deterxente cati\u00f3nico. Moitas prote\u00ednas da fase aguda da inflamaci\u00f3n est\u00e1n implicadas no sistema de coagulaci\u00f3n.\nTam\u00e9n o incremento dos niveis de lactoferrina e transferrina inhiben o crecemento bacteriano ao unirse ao ferro, que \u00e9 un nutriente esencial para as bacterias.\nRegulaci\u00f3n neural da inmunidade innata.\nA resposta inmunitaria innata \u00e1s infecci\u00f3ns e \u00e1s lesi\u00f3ns est\u00e9riles (non infecciosas) \u00e9 modulada polos circu\u00edtos neurais que controla o per\u00edodo de produci\u00f3n de citocinas. O reflexo inflamatorio \u00e9 un circu\u00edto neural protot\u00edpico que controla a produci\u00f3n de citocina no bazo. Os potenciais de acci\u00f3n transmitidos polo nervio vago ao bazo median a liberaci\u00f3n de acetilcolina, o neurotransmisor que inhibe a liberaci\u00f3n de citocinas ao interaccionar con receptores de acetilcolina nicot\u00ednicos alfa7 (CHRNA7) expresados en c\u00e9lulas produtoras de citocinas. O arco motor do reflexo inflamatorio denom\u00ednase v\u00eda antiinflamatoria colin\u00e9rxica.\nEspecificidade aos pat\u00f3xenos.\nAs diferentes partes do sistema inmunitario te\u00f1en distintas especificidades para cada tipo de pat\u00f3xeno.\nEvasi\u00f3n da inmunidade innata.\nAs c\u00e9lulas do sistema inmunitario innato impiden con efectividade o crecemento das colonias bacterianas no interior do corpo; con todo, en moitos pat\u00f3xenos evolucionaron mecanismos que lles permiten evadirse do control do sistema inmunitario innato.\nAs estratexias de evasi\u00f3n que esquivan o sistema inmunitario innato incl\u00faen a replicaci\u00f3n intracelular, como en \"Mycobacterium tuberculosis\", ou unha c\u00e1psula protectora que impide a lise polo complemento e por fagocitos, como en \"Salmonella\". As especies de \"Bacteroides\" son normalmente bacterias mutualistas, que constit\u00faen unha parte substancial da flora intestinal dos mam\u00edferos, pero algunhas especies como \"Bacteroides fragilis\", por exemplo, son pat\u00f3xenos oportunistas, que causan infecci\u00f3ns da cavidade peritoneal. Estas especies evitan ao sistema inmune por medio da inhibici\u00f3n da fagocitose ao afectaren aos receptores que os fagocitos usan para englobar as bacterias ou imitando \u00e1s c\u00e9lulas do h\u00f3spede para que o sistema inmunitario non as reco\u00f1eza como alleas. \"Staphylococcus aureus\" inhibe a capacidade dos fagocitos de responder a sinais de quimiocinas. Outros organismos como \"M. tuberculosis\", \"Streptococcus pyogenes\" e \"Bacillus anthracis\" utilizan mecanismos que matan directamente os fagocitos.\nAs bacterias e os fungos poden tam\u00e9n formar complexos biofilmes, que lles dan protecci\u00f3n contra as c\u00e9lulas e prote\u00ednas do sistema inmunitario; estudos recentes indican que ditos biofilmes est\u00e1n presentes en moitas infecci\u00f3ns que te\u00f1en \u00e9xito, como as infecci\u00f3ns cr\u00f3nicas de \"Pseudomonas aeruginosa\" e as de \"Burkholderia cenocepacia\" caracter\u00edsticas da fibrose qu\u00edstica.\nEn virus.\nA defensa antiviral do h\u00f3spede e a creaci\u00f3n dun estado antiviral efectivo nunha c\u00e9lula d\u00e9bese esencialmente ao papel xogado polos interfer\u00f3ns (IFN) de tipo I , segregados principalmente polas c\u00e9lulas dendr\u00edticas . Os compo\u00f1entes antivirais son reco\u00f1ecidos por diferentes receptores: os receptores de tipo Toll (TLR-3) est\u00e1n localizados na membrana do endosoma e reco\u00f1ecen ARN bicatenario (dsRNA), o MDA5 e RIG-I est\u00e1n no citoplasma e reco\u00f1ecen respectivamente os ARN bicatenarios longos e os ARN bicatenarios que conte\u00f1en fosfato O reco\u00f1ecemento viral por MDA5 e RIG-I no citoplasma induce un cambio conformacional entre o dominio de recrutamento de caspase (CARD) e o adaptador MAVS que cont\u00e9n CARD. Paralelamente, o reco\u00f1ecemento viral por TLR-3 nos compartimentos endoc\u00edticos induce a activaci\u00f3n da prote\u00edna adaptadora TRIF. Estas d\u00faas v\u00edas converxen no recrutamento e activaci\u00f3n do complexo IKK\u03b5/TBK-1, inducindo a fosforilaci\u00f3n e a homo e heterodimerizaci\u00f3n dos factores de transcrici\u00f3n IRF3 e IRF7. Estas mol\u00e9culas foron translocadas ao n\u00facleo, onde inducen a produci\u00f3n de interfer\u00f3n coa presenza de C-Jun (factor de transcrici\u00f3n) e ATF-2 (factor de transcrici\u00f3n activador 2). Despois, o interfer\u00f3n \u00fanese aos receptores de interfer\u00f3n e induce a expresi\u00f3n de centos de xenes estimulados polo interfer\u00f3n (ISG) pola v\u00eda JAK/STAT. Estes xenes estimulados por interfer\u00f3n producen prote\u00ednas con propiedades antivirais, como a prote\u00edna quinase R (PKR), que inhibe a s\u00edntese de prote\u00ednas virais, ou a familia da 2\u2032,5\u2032-oligoadenilato sintetase (OAS), que degrada o ARNm viral. Estas mo\u00e9culas establecen un estado antiviral efectivo na c\u00e9lula .\nAlg\u00fans virus poden evadirse do control deste sistema inmunol\u00f3xico producindo mol\u00e9culas que interfiren coa v\u00eda de produci\u00f3n de interfer\u00f3n. Por exemplo, a prote\u00edna NS1 do virus da gripe A \u00fanese a ARN monocatenario ou bicatenario, inhibindo a produci\u00f3n de interfer\u00f3n de tipo I. Posteriormente, na reacci\u00f3n de defensa, este virus bloquea a activaci\u00f3n de PKR e o establecemento do estado antivirual.. O virus do dengue (DENV) tam\u00e9n inhibe a produci\u00f3n de interfer\u00f3n de tipo I ao bloquear a fosforilaci\u00f3n de IRF-3 utilizando o complexo protease NS2B3.\nInmunidade innata noutras especies.\nDefensas do h\u00f3spede en procariotas.\nA\u00ednda que os procariotas non te\u00f1en un sistema inmunitario comparable ao dos animais, si presentan alg\u00fan mecanismo de defensa contra pat\u00f3xenos. As bacterias (e probablemente outros procariotas), utilizan un mecanismo de defensa peculiar, chamado sistema de restrici\u00f3n-modificaci\u00f3n para protexerse de pat\u00f3xenos como os virus bacteri\u00f3fagos. Neste sistema, as bacterias producen encimas, chamadas endonucleases de restrici\u00f3n, que atacan e destr\u00faen rexi\u00f3ns espec\u00edficas do ADN viral dos bacteri\u00f3fagos invasores. A metilaci\u00f3n do ADN do h\u00f3spede m\u00e1rcao como \"propio\" e isto impide que sexa atacado polas endonucleases. Este sistema de modificaci\u00f3n da restrici\u00f3n con endonucleases s\u00f3 existe en procariotas.\nDefensas do h\u00f3spede en invertebrados.\nOs invertebrados non pos\u00faen linfocitos ou un sistema inmunitario humoral baseado en anticorpos, e \u00e9 probable que un sistema inmunitario adaptativo multicompo\u00f1entes s\u00f3 se orixinase coa aparici\u00f3n dos primeiros vertebrados. Por\u00e9n, os invertebrados pos\u00faen mecanismos que parecen ser precursores destes aspectos da inmunidade de vertebrados. Os \"receptores de reco\u00f1ecemento de padr\u00f3ns\" son prote\u00ednas utilizadas por case todos os organismos para identificar mol\u00e9culas asociadas con pat\u00f3xenos microbianos. Os \"receptores de tipo Toll\" son unha clase importante de receptores de reco\u00f1ecemento de padr\u00f3ns, que existe en todos os celomados (animais cunha cavidade corporal), inclu\u00edndo os humanos. O sistema do complemento, como se discutiu m\u00e1is arriba, \u00e9 unha cascada bioqu\u00edmica do sistema inmunitario que axuda a eliminar pat\u00f3xenos dun organismo, e existe na maior\u00eda das formas de vida. Alg\u00fans invertebrados, entre os que est\u00e1n varios insectos, crust\u00e1ceos, e vermes utilizan unha forma modificada de resposta ao complemento chamado sistema da profenoloxidase (proPO).\nOs \"p\u00e9ptidos antimicrobianos\" son un compo\u00f1ente conservado evolutivamente da resposta do sistema inmunitario innato, que se encontra en todas as clases de seres vivos e representan a forma principal da inmunidade sist\u00e9mica de invertebrados. Varias especies de insectos producen p\u00e9ptidos antimicrobianos denominados \"defensinas\" e \"cecropinas\".\nCascadas proteol\u00edticas.\nNos invertebrados, as prote\u00ednas de reco\u00f1ecemento de padr\u00f3ns (PRPs) inician cascadas proteol\u00edticas que degradan prote\u00ednas e controlan moitos dos mecanismos do sistema inmunitario innato de invertebrados, inclu\u00edndo a coagulaci\u00f3n da hemolinfa e a r\u00e1pida melanizaci\u00f3n. As cascadas proteol\u00edticas son compo\u00f1entes importantes do sistema inmunitario de invertebrados porque son activadas m\u00e1is rapidamente ca outras reacci\u00f3ns inmunitarias innatas, xa que non dependen de cambios nos xenes. As cascadas proteol\u00edticas funcionan da mesma maneira en vertebrados e invertebrados, a\u00ednda que usan diferentes prote\u00ednas.\nMecanismos de coagulaci\u00f3n.\nNa hemolinfa, que constit\u00fae o flu\u00eddo do sistema circulatorio dos artr\u00f3podos, os pat\u00f3xenos invasores son rodeados por un flu\u00eddo xelatinoso, dun modo similar a como se coagula o sangue nos animais. Hai varias prote\u00ednas e mecanismos que est\u00e1n implicados na coagulaci\u00f3n de invertebrados. Nos crust\u00e1ceos, a transglutaminase das c\u00e9lulas sangu\u00edneas e prote\u00ednas m\u00f3biles do plasma constit\u00faen un sistema de coagulaci\u00f3n, no que a transglutaminase polimeriza subunidades de 210 kDa dunha prote\u00edna de coagulaci\u00f3n do plasma. Por outra parte, no sistema de coagulaci\u00f3n de varias especies de cangrexo ferradura (\"Xiphosura\"), almac\u00e9nanse compo\u00f1entes das cascadas proteo\u00edticas como formas inactivas en gr\u00e1nulos contidos nos hemocitos, que son liberados cando entran no corpo mol\u00e9culas alleas como os lipopolisac\u00e1ridos.\nDefensas do h\u00f3spede en plantas.\nAlg\u00fans membros de cada unha das clases de pat\u00f3xenos que infectan a humanos infectan tam\u00e9n \u00e1s plantas. A\u00ednda que as especies exactas de pat\u00f3xenos var\u00edan coa especie de planta infectada, poden todos causar enfermidades en plantas tanto bacterias coma fungos, virus, nematodos ou insectos. Como ocorre nos animais, as plantas atacadas por insectos ou outros pat\u00f3xenos usan un conxunto de respostas metab\u00f3licas complexas que causan a formaci\u00f3n de compostos qu\u00edmicos defensivos que loitan contra as infecci\u00f3ns ou fan que a planta sexa menos atractiva para os insectos e outros herb\u00edvoros.\nIgual ca os invertebrados, as plantas nin xeran anticorpos ou respostas de c\u00e9lulas T nin pos\u00faen c\u00e9lulas m\u00f3biles que detecten e ataquen aos pat\u00f3xenos. Ademais, en caso de infecci\u00f3n, partes dalgunhas plantas son tratadas como elementos desbotables e substitu\u00edbles, xa que se desprenden e volven a crecer, o que moi poucos animais poder\u00edan facer. O desprendemento ou separaci\u00f3n dunha parte da planta axuda a parar o espallamento dunha infecci\u00f3n.\nA maior\u00eda das respostas inmunes das plantas implican sinais qu\u00edmicos sist\u00e9micos enviados a trav\u00e9s da planta. As plantas utilizan receptores de reco\u00f1ecemento de padr\u00f3ns para reco\u00f1ecer sinaturas microbianas conservadas. Este reco\u00f1ecemento desencadea a resposta inmune. Os primeiros receptores de plantas de sinaturas microbianas conservadas identific\u00e1tronse no arroz (XA21, en 1995) e en \"Arabidopsis\" (FLS2, en 2000). As plantas tam\u00e9n te\u00f1en receptores inmunes que reco\u00f1ecen efectores de pat\u00f3xenos moi variables. Estes incl\u00faen a clase de prote\u00ednas NBS-LRR. Cando unha parte da planta \u00e9 infectada por un pat\u00f3xeno viral ou microbiano, en caso dunha interacci\u00f3n incompatible desencadeada por mol\u00e9culas activadoras espec\u00edficas, a planta produce unha resposta hipersensitiva (HR) localizada, na cal as c\u00e9lulas no sitio da infecci\u00f3n sofren unha r\u00e1pida morte celular programada para impedir o espallamento da doenza a outras partes da planta. A resposta hipersensitiva ten algunhas semellanzas coa piroptose animal, como un requirimento de actividade proteol\u00edtica de tipo caspase-1 da VPE\u03b3, unha cisteina protease que regula a desmontaxe da c\u00e9lula durante a morte celular.\nAs prote\u00ednas de \"resistencia\" (R), codificadas polos xenes R, est\u00e1n amplamente distribu\u00eddas nas plantas e detectan pat\u00f3xenos. Estas prote\u00ednas conte\u00f1en dominios similares aos dos receptores de tipo NOD e de tipo Toll utilizados na inmunidade innata animal. A resistencia adquirida sist\u00e9mica (SAR) \u00e9 un tipo de resposta defensiva que fai a toda a planta resistente a un amplo espectro de axentes infecciosos. A resistencia adquirida sist\u00e9mica implica a produci\u00f3n de mensaxeiros qu\u00edmicos como o \u00e1cido salic\u00edlico ou o \u00e1cido xasm\u00f3nico. Alg\u00fans destes mensaxeiros viaxan a trav\u00e9s da planta e env\u00edan sinais a outras c\u00e9lulas para producir compostos defensivos que protexer\u00e1n partes da planta a\u00ednda non infectadas, por exemplo, as follas. O propio \u00e1cido salic\u00edlico, a\u00ednda sendo indispensable para a expresi\u00f3n da resistencia adquirida sist\u00e9mica, non \u00e9 o sinal translocado responsable para a resposta sist\u00e9mica. Evidencias recentes indican que os xasmonatos te\u00f1en un papel na transmisi\u00f3n do sinal a porci\u00f3ns afastadas da planta. Os mecanismos de silenciamento por ARN son tam\u00e9n importantes na resposta sist\u00e9mica da planta, xa que poden bloquear a replicaci\u00f3n de virus. Nas follas danadas por insectos \u00e9 estimulada a \"resposta do \u00e1cido xasm\u00f3nico\", e implica a produci\u00f3n de metil xasmonato.\nNotas.\nBibliograf\u00eda.\nLoo, Y. M., J. Fornek, N. Crochet, G. Bajwa, O. Perwitasari, L. Martinez-Sobrido, S. Akira, M. A. Gill, A. Garcia-Sastre, M. G. Katze, and M. Gale, Jr. 2008. Distinct RIG-I and MDA5 signaling by RNA viruses in innate immunity. J. Virol. 82:335\u2013345."}
{"id": "244388", "revid": "27155", "url": "https://gl.wikipedia.org/wiki?curid=244388", "title": "Sistema inmune innato", "text": ""}
{"id": "244389", "revid": "27155", "url": "https://gl.wikipedia.org/wiki?curid=244389", "title": "Inmunidade innata", "text": ""}
{"id": "244390", "revid": "27155", "url": "https://gl.wikipedia.org/wiki?curid=244390", "title": "Sistema inmunitario inespec\u00edfico", "text": ""}
{"id": "244391", "revid": "27155", "url": "https://gl.wikipedia.org/wiki?curid=244391", "title": "Sistema inmune inespec\u00edfico", "text": ""}
{"id": "244392", "revid": "27155", "url": "https://gl.wikipedia.org/wiki?curid=244392", "title": "Inmunidade inespec\u00edfica", "text": ""}
{"id": "244394", "revid": "83328", "url": "https://gl.wikipedia.org/wiki?curid=244394", "title": "MNG", "text": "MNG p\u00f3dese referir a:"}
{"id": "244395", "revid": "98629", "url": "https://gl.wikipedia.org/wiki?curid=244395", "title": "Sed\u00e1n", "text": "Un sed\u00e1n, ou berlina cando se trata dun sed\u00e1n de gran tama\u00f1o, ou coche saloon en Gran Breta\u00f1a e Irlanda, \u00e9 un veh\u00edculo de pasaxeiros cunha configuraci\u00f3n de tres corpos con piares A, B e C no que os volumes principais artic\u00falanse en compartimentos separados para o motor, os pasaxeiros e a carga. O habit\u00e1culo conta con d\u00faas filas de asentos e un espazo adecuado para os pasaxeiros adultos no compartimento traseiro. O compartimento de carga est\u00e1 polo xeral na parte traseira, coa excepci\u00f3n dalg\u00fans modelos de motor traseiro, como os Renault Dauphine, Tatra T613, Volkswagen Tipo 3 e Chevrolet Corvair. \u00c9 unha das carrozar\u00edas de coche m\u00e1is com\u00fans.\nTipos de sed\u00e1ns.\nExisten varias versi\u00f3ns da carrozar\u00eda, sempre con d\u00faas ou catro portas e as variantes fastback de ambos.\nUn sed\u00e1n ten asentos para catro ou m\u00e1is persoas, ten un teito fixo que ocupa toda a altura ata a luneta traseira. A estrutura da cuberta ten un piar B fixo. Os m\u00e1is com\u00fans son os catro portas, os modelos de d\u00faas portas son raros, pero hainos (sobre todo historicamente).\nOs sed\u00e1ns de catro portas poden ter d\u00faas ou tres xanelas laterais: unha en cada porta (as xanelas de ventilaci\u00f3n non se contan), e unha terceira posible, integrada no piar \"C\".\nSed\u00e1ns Notchback.\nUn sed\u00e1n notchback \u00e9 un sed\u00e1n tricorpo, onde o habit\u00e1culo de pasaxeiros est\u00e1 claramente diferenciado do volume do maleteiro do veh\u00edculo (cando se ve desde o lado). O teito est\u00e1 nun plano, en xeral paralelo ao chan, a xanela traseira nun \u00e1ngulo agudo co teito, e a porta do maleteiro tam\u00e9n est\u00e1 paralela ao chan.\nSed\u00e1ns Fastback.\nUn sed\u00e1n fastback \u00e9 un sed\u00e1n dous-corpos, cun formato de carrozar\u00eda no que o vidro traseiro est\u00e1 case horizontal e paralelo \u00e1 cola, formando un plano continuo. Xa que a silueta dun fastback carece de crebes na parte posterior, adoita ter un coeficiente aerodin\u00e1mico menor que un tricorpo similar.\nHistoricamente, este formato est\u00e1 xeralmente asociado a unha carrozar\u00eda cup\u00e9. Tanto \u00e9 as\u00ed que os cup\u00e9s que non te\u00f1en un formato fastback ch\u00e1manse \u00e1s veces \"sed\u00e1n de d\u00faas portas\" en lugar de cup\u00e9. Con todo, os autom\u00f3biles con outras carrozar\u00edas poden ter trazos de fastback. Por exemplo, varios modelos de Citro\u00ebn con carrozar\u00eda sed\u00e1n das d\u00e9cadas de 1970 e 1980 ti\u00f1an a porta do maleteiro case tan inclinada como o vidro (Citro\u00ebn DS).\nAlg\u00fans dos primeiros autom\u00f3biles con carrozar\u00eda hatchback ti\u00f1an o vidro traseiro case tan inclinado como un fastback. Este formato popularizouse en Europa, en particular nos modelos do segmento D, e evolucionou ao agregarse un pequeno chanzo ao final do vidro. Este formato co\u00f1\u00e9cese hoxe como liftback.\nAo longo da d\u00e9cada de 2000, o vidro traseiro dos autom\u00f3biles con carrozar\u00eda sed\u00e1n volveuse cada vez menos vertical. Ao suavizarse a quebra co teito e a porta do maleteiro, a silueta vaise asemellando \u00e1 dun fastback. O exemplo m\u00e1is radical disto \u00e9 o Mercedes-Benz Clase CLS, un sed\u00e1n de catro portas con silueta fastback que foi publicitado como \"cup\u00e9 de catro portas\".\nSed\u00e1ns Hardtop.\n \nOs Hardtop (\"teito r\u00edxido\") eran orixinalmente un tipo de carrozar\u00eda de autom\u00f3bil na que se pod\u00eda sacar o teito. A diferenza doutros convertibles, estes modelos te\u00f1en un teito completamente r\u00edxido, que non se pode gardar no maleteiro.\nDestes Hardtop convert\u00edbeis hai d\u00faas variedades: os Detachable Hardtop (convert\u00edbeis), e os Retractable Hardtop Roofs (retr\u00e1ct\u00eds).\nNa terminolox\u00eda hist\u00f3rica, un sed\u00e1n ten un marco ao redor das xanelas das portas, mentres que un hardtop ten o vidro da porta sen marco. Un verdadeiro dese\u00f1o dun sed\u00e1n hardtop tampouco conta con ning\u00fan piar \"B\" central para soportar o teito detr\u00e1s das portas dianteiras. Este estilo da carrozar\u00eda sen piares ofrece unha maior visibilidade. Pero, require un reforzo adicional debaixo da carrocer\u00eda para lograr unha maior rixidez estrutural. O dese\u00f1o r\u00edxido pode considerarse por separado, \u00e9 dicir, un veh\u00edculo pode ser chamado simplemente un hardtop de catro portas, ou pode ser chamado un sed\u00e1n hardtop. Durante os anos 1960 e 1970, os sed\u00e1ns hardtop eran vendidos como \"sed\u00e1ns deportivos\" por varios fabricantes americanos e estaban entre os estilos de carrozar\u00eda m\u00e1is vendidos. Durante a d\u00e9cada de 1980, os fabricantes de autom\u00f3biles nos Estados Unidos centr\u00e1ronse na eliminaci\u00f3n de peso e o aumento da forza, e os seus novos sed\u00e1ns de catro portas con piares B foron chamados \"pillared hardtops\" ou \"pillared sedans\". O termo \"sed\u00e1n deportivo\" usouse desde ent\u00f3n para outros usos. No Xap\u00f3n, o dese\u00f1o de teito duro utilizouse para varios tipos de sed\u00e1ns de luxo durante a d\u00e9cada de 1990.\nSed\u00e1ns Hatchback.\nOs sed\u00e1ns Hatchback (Liftback) adoitan ter o perfil dos fastback, pero en lugar dunha porta no maleteiro, toda a parte posterior do veh\u00edculo el\u00e9vase (cunha comporta levadiza ou port\u00f3n). Un veh\u00edculo de catro portas para pasaxeiros e port\u00f3n na parte traseira pode ser chamado hatchback de catro portas, sed\u00e1n catro portas hatchback, ou sed\u00e1n cinco portas. Un exemplo son os Chevrolet Malibu Maxx e o Audi A5 Sportback. Tam\u00e9n pode haber sed\u00e1ns de d\u00faas portas hatchback (sed\u00e1n tres portas), pola mesma explicaci\u00f3n t\u00e9cnica dos sed\u00e1ns de d\u00faas portas. Exemplos deste dese\u00f1o son o Volkswagen Golf e o Chevrolet Chevette.\nLimusinas (autom\u00f3biles con chofer).\n \nEn sentido estrito un sed\u00e1n limusina ten un compartimento separado para o condutor e un compartimento para os pasaxeiros, \u00e9 suficientemente longa para conter polo menos dous c\u00f3modos asentos, orientados cara a adiante. Os veh\u00edculos utilizados adoitan ser Lincoln Town Car, Cadillac, Mercedes ou Rolls-Royce e Maybach para os m\u00e1is ricos. Limusina e un termo para referirse a un sed\u00e1n grande, especialmente se \u00e9 para prestar un servizo. As limusinas con chofer son utilizadas principalmente por particulares para as vodas, as empresas para as reuni\u00f3ns de negocios, as\u00ed como en aeroportos e transporte de turistas. Os choferes son condutores profesionais, polo xeral con experiencia na industria do transporte ou na industria tur\u00edstica. Estes autom\u00f3biles con chofer son de propiedade particular, servizos de alugueiro ou corporaci\u00f3ns. As grandes corporaci\u00f3ns e os gobernos adoitan proporcionar os sed\u00e1ns de luxo \u00f3s altos executivos, as\u00ed como invitados VIP. Algunhas limusinas, como o Lincoln Town Car, poden ser estiradas e son capaces de albergar ata vinte persoas.\nTerminolox\u00eda.\nOrixe.\nA palabra \"sed\u00e1n\" ven posiblemente dun dialecto italiano do sur, deriva de \"sedia\" \"cadeira\" (o primeiro sed\u00e1n dic\u00edase que fora introducido desde N\u00e1poles). Pero os navegantes e colonizadores espa\u00f1ois e portugueses atoparon liteiras de varios tipos da India, o Xap\u00f3n, M\u00e9xico e o Per\u00fa. Foron importadas a Espa\u00f1a no s\u00e9culo XVI. Pronto a moda estendeuse a Francia e Inglaterra. Todos os nomes derivan da ra\u00edz \"sed-\" do Lat\u00edn \"sella\", o nome tradicional dunha cadeira..\nO primeiro autom\u00f3bil en utilizar esta configuraci\u00f3n realizouse en 1899, o Renault Voiturette Tipo B. O primeiro coche pechado para polo menos 4 persoas, que utilizou a palabra \"sed\u00e1n\" foi o sed\u00e1n Speedwell de 1911, que foi fabricado pola Speedwell Motor Co en Dayton, Ohio. Ata ese momento os autom\u00f3biles completamente pechados eran chamados sal\u00f3ns ou limusinas, como o Rational 4 portas limusina de 1905 ou o Renault 4 portas limusina de 1907 ou o Stella 2 portas saloon de 1910. As palabras saloon ou limusina non significan exclusivamente un coche totalmente pechado. Os chamados sed\u00e1ns son case sempre totalmente pechados. O termo \"sed\u00e1n convertible\" foi utilizado na d\u00e9cada de 1930 para describir un coche cunha capota de lona pregable e fiestras enrolables, moi parecido a un cup\u00e9 convertible.\nA procedencia da cidade de Sedan, Ardennes en Francia, onde se di que se produciron ou utilizaron en primeiro lugar, carece de evidencia hist\u00f3rica, de acordo co Dicionario Ingl\u00e9s de Oxford.\nTerminolox\u00eda internacional.\nNoutros idiomas, os sed\u00e1ns son co\u00f1ecidos como berline (franc\u00e9s), berlina (castel\u00e1n, portugu\u00e9s europeo, roman\u00e9s e italiano), a\u00ednda que estes termos tam\u00e9n poden inclu\u00edr xanelas traseiras. En alem\u00e1n o termo limusina util\u00edzase para os sed\u00e1ns, e \"limusina estirada\" para limusinas."}
{"id": "244398", "revid": "89787", "url": "https://gl.wikipedia.org/wiki?curid=244398", "title": "International Music Score Library Project", "text": "A International Music Score Library Project (en galego Proxecto de Biblioteca Internacional de Partituras Musicais) ou IMSLP, tam\u00e9n co\u00f1ecido coma Petrucci Music Library (Biblioteca Musical Petrucci) en honor ao editor italiano Ottaviano Petrucci, \u00e9 un proxecto para a creaci\u00f3n dunha biblioteca virtual de partituras de dominio p\u00fablico empregando a tecnolox\u00eda wiki, as\u00ed como inclu\u00edr traballos de novos compositores que desexen compartir as s\u00faas creaci\u00f3ns musicais de xeito libre e gratu\u00edto, \u00e9 dicir, a partir de licenzas de Creative Commons ou cedendo os seus dereitos de autor\u00eda. Dende a s\u00faa creaci\u00f3n, o 16 de febreiro de 2006, foron subidos en torno a 220.000 partituras e 21.000 gravaci\u00f3ns de arredor de 61.000 composici\u00f3ns de arredor de 7.800 compositores. O proxecto emprega software MediaWiki para prover aos usuarios dunha interface familiar. Dende o 6 de xu\u00f1o de 2010, IMSLP incl\u00fae gravaci\u00f3ns.\nHistoria.\nVisi\u00f3n xeral.\nO proxecto foi creado por Edward W. Guo o 16 de febreiro de 2006. A biblioteca est\u00e1 composta principalmente de arquivos escaneados de antigas edici\u00f3ns musicais sen dereitos de autor\u00eda. Ademais, admite partituras de compositores contempor\u00e1neos que queren compartir a s\u00faa m\u00fasica baixo unha licenza Creative Commons. Un dos principais proxectos de IMSLP foi a clasificaci\u00f3n e carga das obras completas de Johann Sebastian Bach procedentes da Bach Gesellschaft Ausgabe (1851-1899), unha tarefa que foi completada o 3 de novembro de 2008. Ademais das obras de Bach, o proxecto conta con todas as obras de Fr\u00e9d\u00e9ric Chopin, Johannes Brahms, Georg Friedrich H\u00e4ndel, e todas as obras no dominio p\u00fablico de Ludwig van Beethoven, Joseph Canteloube, Emmanuel Chabrier, Ernest Chausson, Arcangelo Corelli, Claude Debussy, Vincent d'Indy, Paul Dukas, Gabriel Faur\u00e9, Pierre-Octave Ferroud, Jean Hur\u00e9, Alb\u00e9ric Magnard, Giovanni Pierluigi da Palestrina, Maurice Ravel, Albert Roussel, Erik Satie, Florent Schmitt, Franz Schubert, Robert Schumann, Alexander Scriabin e Jean Sibelius, as\u00ed como un alto porcentaxe das obras de Wolfgang Amadeus Mozart, Franz Liszt, e moitos outros compositores.\nAdemais de proporcionar un dep\u00f3sito dixital, IMSLP ofrece posibilidades como enciclopedia musicol\u00f3xica, xa que cont\u00e9n diferentes edici\u00f3ns hist\u00f3ricas dunha mesma composici\u00f3n e an\u00e1lises hist\u00f3ricos e comentarios musicol\u00f3xicos que acompa\u00f1an \u00e1s partituras.\nIMSLP est\u00e1 oficialmente recomendado polo MIT, que tam\u00e9n o emprega amplamente nalg\u00fans dos seus cursos \"OpenCourseWare\". Foi suxerido como recurso bibliogr\u00e1fico pola Sibley Music Library, as\u00ed como por varias bibliotecas universitarias como Universidade Stanford, Universidade de California, Os \u00c1nxeles, Universidade Brown, Universidade de Pensilvania, Universidade de Wisconsin\u2013Madison, Oberlin Conservatory of Music, Manhattan School of Music Universidade de Maryland, Universidade de Washington, Universidade de of Cincinnati, Universidade de Wisconsin\u2013Milwaukee, Appalachian State University nos Estados Unidos, Universidade McGill no Canad\u00e1, Universidade de Oxford, Universidade de Cambridge, Universidade de Edinburgh Universidade de Bristol no Reino Unido, Universidade de Melbourne en Australia, entre outras.\nClausura e reapertura.\nO 19 de outubro de 2007 IMSLP pechou polas ameazas xur\u00eddicas de Universal Edition de Viena, Austria. A carta de \"cese e desista\" expresou a s\u00faa preocupaci\u00f3n por algunhas obras que est\u00e1n no dominio p\u00fablico na localizaci\u00f3n do servidor no Canad\u00e1, coa protecci\u00f3n dos dereitos de autor\u00eda de \"50 anos despois de morto\" mais, non obstante, est\u00e1n protexidos polos \"70 anos despois de morto\" doutros pa\u00edses. O administrador do sitio, co\u00f1ecido polo pseud\u00f3nimo \"Feldmahler\", decidiu pechar a p\u00e1xina web, mais deixaron os foros en li\u00f1a para debater e proceder do mellor xeito:\nEn resposta, o director do Project Gutenberg, Michael Hart, ofreceu soporte legal a IMSLP para manter o proxecto activo. Dito ofrecemento foi rexeitado por Feldmahler, que expresou a s\u00faa preocupaci\u00f3n por ter situado o proxecto nos Estados Unidos e consultou \u00e1 p\u00f3la canadense do Project Gutenberg. O 2 de novembro de 2007 o acad\u00e9mico canadense experto en dereitos de autor\u00eda Michael Geist, escribiu un artigo para a BBC analizando os detalles e as implicaci\u00f3ns m\u00e1is amplas deste caso.\nO proxecto comezou a funcionar de novo o 30 de xu\u00f1o de 2008. Dende a s\u00faa reapertura, IMSLP emprega unha estrita pol\u00edtica de dereitos de autor\u00eda, onde os arquivos cargados son accesibles s\u00f3 para a descarga logo de que o estado dos dereitos de autor\u00eda do arquivo te\u00f1an sido revisados polos membros do persoal.\nIdiomas.\nDende a s\u00faa creaci\u00f3n no 2006, o proxecto foi medrando e apareceron versi\u00f3ns noutras linguas, tendo versi\u00f3n na actualidade en alem\u00e1n, catal\u00e1n, castel\u00e1n, checo, chin\u00e9s, coreano, croata, dinamarqu\u00e9s, eslovaco, fin\u00e9s, franc\u00e9s, grego, h\u00fangaro, indonesio, ingl\u00e9s, italiano, macedonio, neerland\u00e9s, polon\u00e9s, portugu\u00e9s, ruso, sueco, tailand\u00e9s, turco e xapon\u00e9s.\nO 18 de maio de 2013 creouse a p\u00e1xina principal da versi\u00f3n en lingua galega."}
{"id": "244399", "revid": "19415", "url": "https://gl.wikipedia.org/wiki?curid=244399", "title": "Proxecto Biblioteca Internacional de Partituras Musicais", "text": ""}
{"id": "244456", "revid": "89787", "url": "https://gl.wikipedia.org/wiki?curid=244456", "title": "Gran Hotel Bali", "text": "O Gran Hotel Bali \u00e9 un hotel da cidade espa\u00f1ola de Benidorm (Alacant), o m\u00e1is alto de Europa. Inaugurado o 17 de maio do ano 2002, foi o edificio m\u00e1is alto de Espa\u00f1a desde que superou \u00e1 Torre Picasso ata novembro de 2006, data en que foi superado pola madrile\u00f1a Torre Espacio. Ten un total de 186 metros, malia que o plan parcial de construci\u00f3n prev\u00eda unha altura de 210 metros. A instalaci\u00f3n \u00e9 de catro estrelas, e conta con 52 plantas nas que se atopan: 776 habitaci\u00f3ns, doce delas suites, 68 suites j\u00fanior e outros dez dormitorios sen barreiras arquitect\u00f3nicas.\nHistoria e caracter\u00edsticas.\nO Gran Hotel Bali, que est\u00e1 situado na Cala de Benidorm, empezou a constru\u00edrse en 1990, cun orzamento pr\u00f3ximo aos 2.000 mill\u00f3ns de pesetas, e a s\u00faa estrutura quedou terminada dez anos despois. A partir dese momento deu comezo a fase de habilitaci\u00f3n e decoraci\u00f3n de dependencias, distribu\u00eddas en dous edificios.\nEst\u00e1 considerado como o hotel m\u00e1is seguro de Espa\u00f1a xa que disp\u00f3n de modernos sistemas inform\u00e1ticos para evitar cat\u00e1strofes: materiais ign\u00edfugos, fiestras que se abren automaticamente para deixar sa\u00edr o fume, portas que se pechan soas para evitar o paso do lume e un sofisticado dispositivo inform\u00e1tico capaz de avisar aos t\u00e9cnicos sen a intervenci\u00f3n humana.\nO Gran Hotel Bali pertence ao grupo Bali, con outros dous hoteis tam\u00e9n repartidos por Benidorm, nas d\u00faas praias, o Cabana e o hotel Benidorm Center, de tres e catro estrelas respectivamente.\nO director do proxecto, o arquitecto Antonio Escario, traballou xunto a un amplo equipo de colaboradores que dese\u00f1aron para este hotel unha estrutura en formig\u00f3n armado, calculada polo Estudo de Enxe\u00f1er\u00eda Florentino Regalado &amp; Asociados para unha superficie total constru\u00edda de 40.000 metros cadrados.\nAnualmente o hotel alberga unha carreira de subida de escaleiras ata o miradoiro, estando a marca en posesi\u00f3n do australiano Paul Crake, que no ano 2003 ascendeu en 4 minutos e 35 segundos.\nDesde o Gran Hotel celebrouse o primeiro campionato de salto base, o \"Spain Base 08\". En 2009 empeza o \"Base Jump Extreme World Championship\", o primeiro campionato mundial de salto base, que cada ano dar\u00e1 comezo no Gran Hotel Bali e percorrer\u00e1 diversas cidades de todo mundo en busca dos mellores saltadores."}
{"id": "244459", "revid": "98629", "url": "https://gl.wikipedia.org/wiki?curid=244459", "title": "Torre Espacio", "text": "A Torre Espacio \u00e9 un ra\u00f1aceos da cidade de Madrid, o cuarto edificio m\u00e1is alto de Espa\u00f1a e o d\u00e9cimo sexto de Europa.\nTen unha altura de 230 metros e 57 plantas sobre o nivel do chan. A fachada est\u00e1 cuberta exclusivamente de vidro, as plantas, que te\u00f1en forma cadrada na base, modif\u00edcanse a medida que aumenta a altura ata alcanzar unha forma oxival, formando unha curva que matematicamente representa a funci\u00f3n coseno.\nEst\u00e1 situado, xunto a outros tres, no complexo Cuatro Torres Business Area (CTBA), entre os distritos de Fuencarral-El Pardo e Chamart\u00edn. A Torre Espacio foi a primeira en acabar de constru\u00edrse. Foi proxectada polo arquitecto Henry N. Cobb, membro da firma \"Pei Cobb Freed &amp; Partners\", fundada por Ieoh Ming Pei. O edificio alberga oficinas de empresas como a Inmobiliaria Espacio S.L., OHL, Fertiberia, Ferroatl\u00e1ntica e tam\u00e9n varias embaixadas.\nHistoria e caracter\u00edsticas.\nA construci\u00f3n do edificio comezou en 2004 e en marzo de 2007 chegou ao seu teito. Durante a noite do 4 de setembro de 2006 declarouse un incendio entre a planta 40 e 42, a \u00faltima planta en construci\u00f3n nese momento, a unha altura de 162 metros. Non houbo feridos e os danos non afectaron \u00e1 estrutura. A data do 24 de novembro de 2006 a Torre Espacio superou en altura ao ent\u00f3n edificio m\u00e1is alto de Espa\u00f1a, o Hotel Bali III de Benidorm de 186 metros.\nO 19 de marzo de 2007 un espect\u00e1culo pirot\u00e9cnico a m\u00e1is de 300 metros de altura celebrou que a torre chegara \u00e1 s\u00faa m\u00e1xima altura e que fora conclu\u00edda. O 29 de marzo de 2007 deixou de ser o edificio m\u00e1is alto de Espa\u00f1a ao ser superado pola Torre de Cristal, tam\u00e9n situada no CTBA.\nO edificio ten particularidades de dese\u00f1o que provocaron que Discovery Channel centr\u00e1sese nel no cap\u00edtulo sexto da cuarta tempada da s\u00faa serie \"Extreme Engineering\" na construci\u00f3n dunha planta deste edificio. Entre esas particularidades est\u00e1 que a curva caracter\u00edstica que presenta esta torre est\u00e1 definida pola funci\u00f3n y = cos (x).\nNa planta 33 existe unha capela cat\u00f3lica, polo que \u00e9 unha das capelas m\u00e1is altas do mundo a 135 metros do chan. A bandeira de Espa\u00f1a do \u00e1tico \u00e9 unha das m\u00e1is grandes xunto coa da Praza de Col\u00f3n de Madrid."}
{"id": "244461", "revid": "89787", "url": "https://gl.wikipedia.org/wiki?curid=244461", "title": "Forte de San Lourenzo", "text": "O Forte de San Lourenzo \u00e9 unha fortaleza da idade moderna situada en Goi\u00e1n (Tomi\u00f1o), fronte \u00e1 vila portuguesa de Vila Nova de Cerveira, da que est\u00e1 separada polo r\u00edo Mi\u00f1o.\nHistoria.\nA historia desta construci\u00f3n est\u00e1 ligada \u00e1 da veci\u00f1a Fortificaci\u00f3n de Goi\u00e1n, constru\u00edda xunto a outras ao longo do Baixo Mi\u00f1o para a defensa da fronteira sur de Galiza con Portugal. En 1663 a fortificaci\u00f3n de Goi\u00e1n foi atacada e tomada polo ex\u00e9rcito portugu\u00e9s. No Tratado de Lisboa asinado en 1668 entre Espa\u00f1a e Portugal, ambas as d\u00faas partes acordaron devolver as prazas fortes tomadas. A Coroa Espa\u00f1ola decidiu ent\u00f3n constru\u00edr un novo forte de menores dimensi\u00f3ns, o Forte de San Lourenzo, pois o tama\u00f1o da Fortaleza de Goi\u00e1n era excesivo para servir de base para unha gornici\u00f3n de soldados.\nA construci\u00f3n do forte comezou en 1671, en cumprimento da C\u00e9dula Real da Ra\u00ed\u00f1a Mariana de Austria, no lugar no que antes se levantaba o Fort\u00edn da Barca. As obras, cun custo de 143.704 reais, remataron en 1673, xa durante o reinado de Carlos II.\nA mellora nas relaci\u00f3ns entre Espa\u00f1a e Portugal provocou que fose pouco utilizado, e co tempo foi obxecto dun abandono progresivo at\u00e9 o abandono definitivo no s\u00e9culo XIX. En 1847 Pascual Madoz descriv\u00edao do seguinte xeito: \nDespois do seu abandono foi froito de graves espolios que afectaron \u00f3 conxunto. A finais do s\u00e9culo XX foi obxecto dun plan de recuperaci\u00f3n e posta en valor.\nArquitectura.\nO forte presenta planta cadrada con baluartes defensivos nos extremos que completan a forma estrelada do conxunto. Segundo Blanco Rotea e Garc\u00eda Rodr\u00edguez \"presentaba unha das plantas m\u00e1is interesantes do conxunto galego de fortificaci\u00f3ns do sistema defensivo do Baixo Mi\u00f1o, pola s\u00faa perfecci\u00f3n e simetr\u00eda de similares caracter\u00edsticas ao Forte da \u00cdnsua, no lado portugu\u00eas\". Cada baluarte ti\u00f1a 3 garitas en cada un dos esquinais, que se poden apreciar nalg\u00fans planos do s\u00e9culo XVII.\nUn foxo defensivo rodea o conxunto, salvado por unha ponte que permite o aceso \u00e1 porta principal, antigamente pechada cunha porta levadiza. Neste port\u00f3n cons\u00e9rvase unha inscrici\u00f3n da fundaci\u00f3n co seguinte texto:\nAos lados da porta sit\u00faanse os escudos do sobrenome Gir\u00f3n \u00e1 esquerda e Castillo \u00e1 dereita.\nNo interior div\u00eddese en varias construci\u00f3ns: A Casa do Gobernador, a capela, cuarteis para 3 compa\u00f1\u00edas, o almac\u00e9n das armas, a corte, diversos almaz\u00e9ns e un pozo.\nNa actualidade, os elementos defensivos do conxunto mant\u00e9\u00f1ense en bo estado de conservaci\u00f3n."}
{"id": "244466", "revid": "39164", "url": "https://gl.wikipedia.org/wiki?curid=244466", "title": "Batalla de Iutlandia", "text": ""}
{"id": "244473", "revid": "39164", "url": "https://gl.wikipedia.org/wiki?curid=244473", "title": "Las Vegas", "text": ""}
{"id": "244476", "revid": "109216", "url": "https://gl.wikipedia.org/wiki?curid=244476", "title": "Demi (\u00e1lbum)", "text": "Demi \u00e9 o cuarto \u00e1lbum de estudio da cantante estadounidense Demi Lovato. Ten prevista a s\u00faa sa\u00edda o 14 de maio de 2013. O primeiro single, \"Heart Attack\", foi primeiro nas listas iTunes mundiais. O videoclip de \"Heart Attack\" lanzouse o 10 de abril de 2013, alcanzando o mill\u00f3n de visitas no mesmo d\u00eda."}
{"id": "244482", "revid": "56817", "url": "https://gl.wikipedia.org/wiki?curid=244482", "title": "Estudiantes", "text": "Estudiantes pode referirse a varios clubs:"}
{"id": "244486", "revid": "56817", "url": "https://gl.wikipedia.org/wiki?curid=244486", "title": "Demi", "text": ""}
{"id": "244487", "revid": "56817", "url": "https://gl.wikipedia.org/wiki?curid=244487", "title": "Outlaw Gentlemen &amp; Shady Ladies", "text": "Outlaw Gentlemen &amp; Shady Ladies \u00e9 o 5\u00ba \u00e1lbum da banda danesa Volbeat, lanzado o 9 de abril de 2013. \u00c9 o primeiro \u00e1lbum da banda con Rob Caggiano coma guitarrista principal."}
{"id": "244488", "revid": "56817", "url": "https://gl.wikipedia.org/wiki?curid=244488", "title": "The Origin of Love", "text": "The Origin of Love \u00e9 o terceiro \u00e1lbum de estudio do cantante brit\u00e1nico Mika, lanzado o 16 de setembro de 2012. O \u00e1lbum foi publicado o 17 de setembro de 2012 en Francia, e o 8 de outubro de 2012 no Reino Unido."}
{"id": "244494", "revid": "27155", "url": "https://gl.wikipedia.org/wiki?curid=244494", "title": "C\u00e9lula fagoc\u00edtica", "text": ""}
{"id": "244496", "revid": "98629", "url": "https://gl.wikipedia.org/wiki?curid=244496", "title": "SMS Frauenlob", "text": "O SMS \"Frauenlob\" foi o oitavo membro dos dez cruceiros lixeiros da clase \"Gazelle\", constru\u00eddo pola Mari\u00f1a Imperial alem\u00e1. Foi fabricado nos estaleiros AG Weser de Bremen, posto na grella en 1901, botado en marzo de 1902, e asignado \u00e1 Hochseeflotte en febreiro de 1903. Armado cunha bater\u00eda principal de 10 can\u00f3ns de 105 mm e dous tubos de torpedos de 450 mm, o \"Frauenlob\" era capaz de acadar unha velocidade m\u00e1xima de 21,5 n\u00f3s (39,8 km/h).\nO \"Frauenlob\" pasou toda a s\u00faa carreira nas forzas de reco\u00f1ecemento da Hochseeflotte. Durante a primeira guerra mundial participou na batalla de Helgoland en agosto de 1914, onde foi gravemente danado polo cruceiro brit\u00e1nico HMS \"Arethusa\", e na batalla de Xutlandia o 31 de maio de 1916. Al\u00ed, nun ca\u00f3tico enfrontamento nocturno, o \"Frauenlob\" foi golpeado por un torpedo lanzado polo HMS \"Southampton\", que causou que o buque afundise coa meirande parte da s\u00faa tripulaci\u00f3n. Os restos foron descubertos no ano 2000 en moi boas condici\u00f3ns, sentado en vertical sobre o fondo mari\u00f1o."}
{"id": "244497", "revid": "88215", "url": "https://gl.wikipedia.org/wiki?curid=244497", "title": "HMS Black Prince (1904)", "text": "O HMS \"Black Prince\" foi un cruceiro acoirazado da clase \"Duke of Edinburgh\" constru\u00eddo para a Royal Navy a mediados da d\u00e9cada de 1900. Foi destinado ao mar Mediterr\u00e1neo cando comezou a Primeira Guerra Mundial e participou na persecuci\u00f3n do cruceiro de batalla alem\u00e1n SMS \"Goeben\" e do cruceiro lixeiro SMS \"Breslau\". Despois de que os barcos alem\u00e1ns acadasen as augas otom\u00e1s, o \"Black Prince\" foi enviado ao mar Vermello a mediados de agosto para protexer os convois de tropas que chegaban da India e para buscar buques mercantes alem\u00e1ns. Despois de capturar dous barcos, o \"Black Prince\" foi transferido \u00e1 Grand Fleet en decembro de 1914 e foi afundido durante a batalla de Xutlandia o 31 de maio de 1916, morrendo todos os seus tripulantes."}
{"id": "244499", "revid": "98629", "url": "https://gl.wikipedia.org/wiki?curid=244499", "title": "BMW Z3", "text": "O BMW Z3 e un autom\u00f3bil deportivo fabricado por BMW entre os anos 1996 e 2002. Tr\u00e1tase dun bipraza de motor dianteiro lonxitudinal e tracci\u00f3n traseira, con d\u00faas posibles configuraci\u00f3ns de carrocer\u00eda: convertible de teito de lona (\"Z3 Roadster\") e pechado de teito rixido (\"Z3 Coup\u00e9\"). A versi\u00f3n roadster foi a primeira en sa\u00edr ao mercado e polo tanto a de maior \u00e9xito comercial xa que estivo en produci\u00f3n durante m\u00e1is tempo que a versi\u00f3n Coupe, que apareceu nos dous \u00faltimos anos de produci\u00f3n. Fabricaronse arredor das 220.000 unidades da versi\u00f3n Roadster fronte a unhas escasas 11.000 unidades da versi\u00f3n Coupe. A\u00ednda que cun lapso de tempo duns 5 anos este vehiculo e o sucesor do BMW Z1, co que a marca b\u00e1vara inagurou a s\u00faa serie Z (\"Zukunft\" palabra alem\u00e1 para \"futuro\"). O igual que o Z1 o concepto deste deportivo biplaza inspirase no BMW 507 de 1955-58, dese\u00f1ado polo conde Albrecht Goertz, que \u00e9 considerado por moitos coma un dos autom\u00f3biles mais fermosos da Historia. A s\u00faa presentacion ao publico tivo lugar cunha breve aparicion na pel\u00edcula \"GoldenEye\" de James Bond. As patentes de dese\u00f1o foron presentadas o 2 de abril de 1994 en Alema\u00f1a e o 27 de setembro do mesmo ano nos Estados Unidos.\nA s\u00faa ensamblaxe faciase na planta que BMW ten na localidade de Greer, Carolina do Sur, Estados Unidos (BMW US Mfg. Comp.).\nDescrici\u00f3n.\nO Z3 foi dese\u00f1ado por Joji Nagashima, membro do equipo de BMW Desing, en 1993 coma un desenvolvemento a partir da plataforma do E36 da 3 Series. A plataforma resultante foi denominada co c\u00f3digo interno de BMW \"E36/7\" para a versi\u00f3n Roadster e \"E36/8\" para a versi\u00f3n Coup\u00e9. Nesta nova plataforma substitu\u00edase a suspensi\u00f3n multibrazo do E46 por unha de brazo tirado dipo\u00f1ble no E30. Nun primeiro momento o BMW z3 foi equipado soamente co motor 1.900 cc \"M44B19\" de catro cilindros en li\u00f1a, pero que non cumpr\u00eda as expectativas da marca nin dos usuarios no que a potenza se refire. Ademais diso detalles coma poden ser o feito de dispor dunha luneta traseira pl\u00e1stica e uns interiores relativamente pobres para os standares de BMW, fac\u00eda que outros veh\u00edculos similares e de prezo claramente inferior coma pode ser o Mazda MX5 (Miata) fosen m\u00e1is atractivos dende un punto de vista comercial.\nNo ano 1997 substituiuse o motor de 1.900 cc e 4 cilindros por un 6 clidndros de 2.800 cc. O motor de 2.800 cc (M52B28), similar ao do BMW M52 6 en li\u00f1a, do 328i pero co bloque e culata en aluminio. A versi\u00f3n M Roadster apareceu en 1998 co motor 3.200 cc S52B32. No 1999, o motor de 1.900 cc e 4 cilindros foi substitu\u00eddo polo 2.500 cc e 6 cilindros en li\u00f1a M52TUB25 170 cv (130\u00a0kW), nos Estados Unidos, mentres que no resto do mundo substituiuse polo 2.0 de 6 cilindros de 148 cv (110\u00a0kW) .\nO preparador alem\u00e1n AC Schnitzer sacou unha versi\u00f3n do Z3 cun motor V8 de 4.4L na versi\u00f3n Roadster e 5.0L na versi\u00f3n Coup\u00e9, chamado \"Hartge Z3 MQP V8\").\nA gama completa de motores foi cambiada no ano 2000 pasando a usarse os motores de 2.2\u00a0L M54B22 (s\u00f3 fora dos EEUU), 2.5\u00a0L M54B25, 3.0\u00a0L M54B30, e (para o M Roadster) 3.2\u00a0L S54B32. Estes 3 motores de 6 cilindros en li\u00f1a sobreviviron ata o final da vida de produci\u00f3n do vehiculo."}
{"id": "244500", "revid": "5312", "url": "https://gl.wikipedia.org/wiki?curid=244500", "title": "SMS Grosser Kurf\u00fcrst (1913)", "text": "O SMS \"Grosser Kurf\u00fcrst\" foi o segundo acoirazado dos catro barcos da clase \"K\u00f6nig\". O \"Grosser Kurf\u00fcrst\" (ou \"Gro\u00dfer Kurf\u00fcrst\") serv\u00edu na Mari\u00f1a Imperial alem\u00e1 durante a Primeira Guerra Mundial. O acoirazado foi posto na grella en outubro de 1911 e botado o 5 de maio do 1913. Foi formalmente asignado \u00e1 Mari\u00f1a Imperial o 30 de xullo de 1914, d\u00edas antes de que estoupase a guerra entre Alema\u00f1a e o Reino Unido. O seu nome significa \"Gran Elector\", e ref\u00edrese a Federico Guillerme I, o pr\u00edncipe elector de Brandeburgo. O \"Grosser Kurf\u00fcrst\" foi armado con 10 can\u00f3ns de 305 mm en cinco torretas xemelgas e pod\u00eda acadar unha velocidade m\u00e1xima de 21 n\u00f3s.\nXunto cos seus tres barcos irm\u00e1ns, o \"K\u00f6nig\", o \"Markgraf\" e o \"Kronprinz\", o \"Grosser Kurf\u00fcrst\" tomou parte na meirande parte das acci\u00f3ns da frota durante a guerra, inclu\u00edda a batalla de Xutlandia entre o 31 de maio e o 1 de xu\u00f1o de 1916. O barco foi obxectivo de fogo pesado en Xutlandia, pero non foi gravemente danado. Bombardeou posici\u00f3ns rusas durante a Operaci\u00f3n Albion en setembro e outubro de 1917. O \"Grosser Kurf\u00fcrst\" estivo involucrado en varios accidentes durante a s\u00faa carreira; chocou co \"K\u00f6nig\" e o \"Kronprinz\", encallou varias veces, foi torpedeado unha, e impactou cunha mina.\nDespois da derrota alem\u00e1 e da sinatura do armisticio en novembro de 1918, o \"Grosser Kurf\u00fcrst\" e a meirande parte dos buques capitais da Hochseeflotte foron internados pola Royal Navy en Scapa Flow. Os barcos foron desarmados mentres as potencias aliadas negociaban a versi\u00f3n final do Tratado de Versalles. O 21 de xu\u00f1o de 1919, d\u00edas antes de que o tratado fose asinado, o comandante da frota internada, o contraalmirante Ludwig von Reuter, ordenou afundir os barcos da frota para asegurarse de que os brit\u00e1nicos non puidesen apoderarse deles. A diferenza dos seus irm\u00e1ns, o \"Grosser Kurf\u00fcrst\" foi refrotado en 1938 e desguazado en Rosyth."}
{"id": "244501", "revid": "5312", "url": "https://gl.wikipedia.org/wiki?curid=244501", "title": "SMS K\u00f6nig", "text": "O SMS \"K\u00f6nig\" foi o primeiro dos catro acoirazados da clase \"K\u00f6nig\" da Mari\u00f1a Imperial alem\u00e1 (\"Kaiserliche Marine\") durante a primeira guerra mundial. O \"K\u00f6nig\" (en galego: \"rei\") foi nomeado as\u00ed na honra do rei Guillerme II de W\u00fcrttemberg. Posto na grella en outubro de 1911, o barco foi botado o 1 de marzo de 1913. O \"K\u00f6nig\" foi completado pouco despois do comezo da primeira guerra mundial; foi asignado \u00e1 Hochseeflotte o 9 de agosto de 1914.\nXunto cos seus tres barcos irm\u00e1ns, o \"Grosser Kurf\u00fcrst\", o \"Markgraf\" e o \"Kronprinz\", o \"K\u00f6nig\" tomou parte na meirande parte das acci\u00f3ns da frota durante a guerra. Como barco l\u00edder da li\u00f1a alem\u00e1 na batalla de Xutlandia o 31 de maio de 1916, o \"K\u00f6nig\" enfrontouse con varios acoirazados brit\u00e1nicos e recibiu dez impactos de calibre pesado. En outubro de 1917 forzou ao pre-dreadnought ruso \"Slava\" a que se afundise na batalla do estreito de Muhu, que seguiu \u00e1 exitosa Operaci\u00f3n Albion alem\u00e1.\nO \"K\u00f6nig\" foi internado, xunto coa meirande parte da Hochseeflotte, en Scapa Flow en novembro de 1918 tras o armisticio. O 21 de xu\u00f1o de 1919 o contraalmirante Ludwig von Reuter ordenou afundir a frota mentres os barcos brit\u00e1nicos estaban f\u00f3ra do porto realizando exercicios. A diferenza da meirande parte dos buques afundidos, o \"K\u00f6nig\" nunca foi reflotado para o seu desmantelamento; os restos a\u00ednda se atopan no fondo da ba\u00eda."}
{"id": "244502", "revid": "5312", "url": "https://gl.wikipedia.org/wiki?curid=244502", "title": "HMS Queen Mary", "text": "O HMS \"Queen Mary\" foi o derradeiro cruceiro de batalla constru\u00eddo pola Royal Navy antes da primeira guerra mundial. Tratouse do \u00fanico membro da s\u00faa clase a\u00ednda que compart\u00eda moitas caracter\u00edsticas coa clase \"Lion\", inclu\u00eddos os seus oito can\u00f3ns de 343 mm. Foi completado en 1913 e participou na batalla de Helgoland como parte da Grand Fleet en 1914. Ao igual que a meirande parte dos modernos cruceiros de batalla brit\u00e1nicos, nunca deixou o mar do Norte durante a guerra. Como parte do 1\u00ba escuadr\u00f3n de cruceiros de batalla, intentou interceptar a unha forza alem\u00e1 que bombardeou a costa inglesa do mar do Norte en decembro de 1914, pero sen \u00e9xito. Foi reparado a comezos do 1915 e perdeuse a batalla do banco Dogger no mes de xaneiro, pero participou na maior acci\u00f3n da frota da guerra, a batalla de Xutlandia, a mediados de 1916. Foi golpeado d\u00faas veces polo cruceiro de batalla alem\u00e1n \"Derfflinger\" durante a primeira parte do enfrontamento e as s\u00faas polvoreiras estouparon pouco despois afundindo o barco.\nOs seus restos foron descubertos en 1991 e descansa en pezas, con algunhas das s\u00faas partes do rev\u00e9s, no fondo do mar do Norte. O \"Queen Mary\" foi designado como un lugar protexido pola Lei de protecci\u00f3n de restos militares de 1986, xa que \u00e9 a tumba de 1.266 tripulantes."}
{"id": "244503", "revid": "89787", "url": "https://gl.wikipedia.org/wiki?curid=244503", "title": "Liberdade de panorama", "text": "A liberdade de panorama \u00e9 unha disposici\u00f3n nas leis de propiedade intelectual de diversos Estados que permite tomar fotos ou crear outras imaxes (por exemplo, pinturas) de edificios e esculturas que est\u00e1n permanentemente situadas en sitios p\u00fablicos sen infrinxir a lei de dereitos de autor desas obras e publicaci\u00f3n das imaxes. A liberdade de panorama limita o dereito dos propietarios das obras a tomar acci\u00f3ns legais por violaci\u00f3n de dereitos contra o fot\u00f3grafo ou calquera persoa que distrib\u00faa a imaxe resultante. \u00c9 unha excepci\u00f3n \u00e1 regra xeral pola que o propietario ten o dereito exclusivo para autorizar a creaci\u00f3n e distribuci\u00f3n de traballos derivados.\nO nome deste concepto \u00e9 unha traduci\u00f3n de \"Panoramafreiheit\", termo utilizado en Alema\u00f1a para esta excepci\u00f3n na s\u00faa lexislaci\u00f3n.\nLeis ao redor do mundo.\nMoitos pa\u00edses te\u00f1en disposici\u00f3ns similares que restrinxen o alcance da lei de dereitos de autor para permitir a toma de imaxes en sitios p\u00fablicos. Outros pa\u00edses difiren amplamente sobre a interpretaci\u00f3n do principio.\nEuropa.\nNa Uni\u00f3n Europea, a directriz 2001/29/EC d\u00e1 a posibilidade aos seus membros de inclu\u00edr unha cl\u00e1usula similar \u00e1s s\u00faas leis de dereitos de autor, pero non require dunha regulamentaci\u00f3n.\n\"Panoramafreiheit\" est\u00e1 definido no artigo 59 do \"Urheberrechtsgesetz Alem\u00e1n\", no artigo 27 do \"Urheberrechtsgesetz\" Su\u00edzo, na secci\u00f3n 62 dos Dereitos de Autor, Dese\u00f1os e Patentes do Reino Unido de 1988, e existe en moitos outros pa\u00edses. \nTam\u00e9n existen pa\u00edses Europeos (como Italia) onde non existe a liberdade de panorama do todo. En Italia, a pesar de moitas protestas oficiais e unha iniciativa nacional levada polo avogado Guido Scorza e o xornalista Luca Spinelli (quen deu a co\u00f1ecer esta carencia), a publicaci\u00f3n de reproduci\u00f3ns fotogr\u00e1ficas de sitios p\u00fablicos a\u00ednda est\u00e1 prohibido, de acordo \u00e1s antigas leis italianas de dereitos de autor.\nAlg\u00fans pa\u00edses, como Francia ou B\u00e9lxica, non te\u00f1en este permiso global para crear imaxes en sitios p\u00fablicos e permiten imaxes con dereitos de autor s\u00f3 baixo cl\u00e1usulas de \"inclusi\u00f3n fortu\u00edta\".\nEstados Unidos.\nNos Estados Unidos, non existe unha regra tan extensa; o \u00fanico artigo parecido \u00e9 a 17 USC 120(a), que exonera a creaci\u00f3n de representaci\u00f3ns pict\u00f3ricas de edificios dos dereitos de autor do arquitecto.\nM\u00e9xico.\nSegundo a Lei Federal de Dereitos de Autor, no T\u00edtulo VI do cap\u00edtulo II; \"De la limitaci\u00f3n a los derechos patrimoniales\", o Artigo 148 cita: \u00abas obras literarias e art\u00edsticas xa divulgadas poder\u00e1n utilizarse, sempre que non se afecte a explotaci\u00f3n normal da obra, sen autorizaci\u00f3n do titular do dereito patrimonial e sen remuneraci\u00f3n, citando invariablemente a fonte e sen alterar a obra, s\u00f3 nos seguintes casos [...] VII. Reproduci\u00f3n, comunicaci\u00f3n, e distribuci\u00f3n por medio de debuxos, pinturas, fotograf\u00edas, e procedementos audiovisuais das obras que sexan visibles desde lugares p\u00fablicos\u00bb.\nTraballos bidimensionais.\nA extensi\u00f3n exacta deste permiso para crear imaxes en sitios p\u00fablicos sen ter que preocuparse por dereitos de autor das imaxes difire entre pa\u00edses. Na maior\u00eda dos pa\u00edses, s\u00f3 se aplica a imaxes de traballos tridimensionais] que se atopan permanentemente nun sitio p\u00fablico, \"permanente\" significa t\u00edpicamente \"polo tempo de vida natural da obra\". En Su\u00edza, tanto tomar como publicar imaxes de d\u00faas dimensi\u00f3ns como murais ou grafitis est\u00e1 permitido, sempre que esas imaxes non sexan utilizadas co mesmo prop\u00f3sito dos orixinais.\nEspazos p\u00fablicos.\nMoitas leis te\u00f1en diferenzas moi sut\u00eds en canto a sitios p\u00fablicos e privados. Mentres que en Alema\u00f1a o permiso aplica s\u00f3 se ambos, o traballo descrito e o fot\u00f3grafo, se atopaban nun sitio p\u00fablico cando a imaxe foi tomada, en Austria, a localizaci\u00f3n do fot\u00f3grafo \u00e9 irrelevante. En moitos pa\u00edses de Europa Oriental, as leis de dereitos de autor limitan este permiso de uso de imaxe s\u00f3 para uso non comercial. Tam\u00e9n, existen diferenzas internacionais na definici\u00f3n dun \"sitio p\u00fablico\". Na maior\u00eda dos pa\u00edses, isto incl\u00fae s\u00f3 espazos exteriores (por exemplo, en Alema\u00f1a) mentres que alg\u00fans outros pa\u00edses tam\u00e9n incl\u00faen museos p\u00fablicos (este \u00e9 o caso do Reino Unido e en Rusia).\nLeis antiterror.\nA tensi\u00f3n aumenta en pa\u00edses onde a liberdade de imaxes en sitios p\u00fablicos entra en conflito con lexislaci\u00f3ns de anti-terrorismo m\u00e1is recentes. No Reino Unido, os poderes outorgados \u00e1 polic\u00eda baixo a secci\u00f3n 44 da Lei 2000 contra o terrorismo foron utilizados en numerosas ocasi\u00f3ns para deter a fot\u00f3grafos, tanto profesionais como non profesionais, de tomar fotos en sitios p\u00fablicos. Baixo esas circunstancias, \u00e1 polic\u00eda es\u00edxeselle probar que existe \"sospeita razoable\" de que a persoa \u00e9 un terrorista. Mentres que a Lei non prohibe a fotograf\u00eda, crit\u00edcase a suposta mala utilizaci\u00f3n dos poderes para impedir fotograf\u00edas p\u00fablicas legais. Casos notables inclu\u00edron a investigaci\u00f3n dun neno de escola, un membro do Parlamento e un fot\u00f3grafo da BBC."}
{"id": "244504", "revid": "27155", "url": "https://gl.wikipedia.org/wiki?curid=244504", "title": "Grancima", "text": "As grancimas (ou granzimas) son encimas do tipo das serina proteases, que se encontran almacenadas en gr\u00e1nulos citoplasm\u00e1ticos e son liberadas polas c\u00e9lulas T citot\u00f3xicas e as c\u00e9lulas asasinas naturais. O seu nome v\u00e9n do ingl\u00e9s \"granule enzyme\" (\"encima dos gr\u00e1nulos\"). A misi\u00f3n deste encima \u00e9 inducir a apoptose de c\u00e9lulas que foron infectadas por virus, o que destruir\u00e1 tam\u00e9n os virus.\nAs c\u00e9lulas T citot\u00f3xicas e as c\u00e9lulas asasinas naturais liberan unha prote\u00edna chamada perforina, que ataca a membrana das c\u00e9lulas diana. Inicialmente os investigadores pensaban que a perforina era a \u00fanica que pod\u00eda crear estes poros na membrana plasm\u00e1tica a trav\u00e9s dos cales pod\u00edan entrar as grancimas, que inducir\u00edan a apoptose. En realidade, o papel da perforina est\u00e1 peor comprendido ca o da propia grancima, \u00e9 discutido, e novas evidencias indican que a grancima B pode entrar tam\u00e9n na c\u00e9lula formando un complexo multim\u00e9rico coa perforina, e granulisina utilizando para penetrar o receptor de manosa 6-fosfato (ou outro receptor que se encontra en c\u00e9lulas tumorais), e faino encerrado nunha vesicula. A perforina despois permite que a grancima B pase atravesando a superficie da ves\u00edcula ao citosol da c\u00e9lula, causando a apoptose por varias v\u00edas.\nAs grancimas inducen a apoptose ao clivar as caspases (especialmente a caspase-3), que \u00e1 s\u00faa vez activa a DNase activada por caspase, o cal degrada o ADN, inducindo cascadas apopt\u00f3ticas. Ademais, a grancima B (GrB) cliva a prote\u00edna Bid, que recruta as prote\u00ednas Bax e Bak para cambiar a permeabilidade das membranas das mitocondrias, causando a liberaci\u00f3n do citocromo c (que \u00e9 un dos compo\u00f1entes que se necesitan para activar a caspase-9 por medio do apoptosoma), Smac/Diablo e Omi/HtrA2 (que suprimen o inhibidor de prote\u00ednas da apoptose, IAPs), entre outras prote\u00ednas. Ademais, a grancima B cliva moitas outras mol\u00e9culas responsables da apoptose sen a axuda da caspase, como se comprobou en experimentos con c\u00e9lulas T citot\u00f3xicas de ratos knockout incubados con outras c\u00e9lulas.\nA secreci\u00f3n de grancima pode detectarse e medirse usando as t\u00e9cnicas da western blot ou ELISA. As c\u00e9lulas secretoras de grancima poden identificarse e cuantificarse por citometr\u00eda de fluxo ou ELISPOT. Alternativamente, a actividade de grancima pode estimarse en virtude da s\u00faa actividade de protease.\nAs grancimas, ademais da s\u00faa actividade citot\u00f3xica intracelular, parece ser que te\u00f1en tam\u00e9n actividades extracelulares, xa que se encontran niveis elevados de grancimas en estado soluble no plasma en pacientes con diversas enfermidades."}
{"id": "244505", "revid": "27155", "url": "https://gl.wikipedia.org/wiki?curid=244505", "title": "Granzima", "text": ""}
{"id": "244506", "revid": "1131", "url": "https://gl.wikipedia.org/wiki?curid=244506", "title": "Cami\u00f1o Xacobeo", "text": ""}
{"id": "244509", "revid": "47401", "url": "https://gl.wikipedia.org/wiki?curid=244509", "title": "O Cami\u00f1o Novo", "text": "O top\u00f3nimo galego Cami\u00f1o Novo pode referirse a:"}
{"id": "244510", "revid": "1131", "url": "https://gl.wikipedia.org/wiki?curid=244510", "title": "A Marola", "text": "A Marola \u00e9 un pequeno illote situado fronte \u00e1 costa de Dexo-Serantes, no concello de Oleiros na Comarca da Coru\u00f1a.\nXeograf\u00eda.\nA Marola est\u00e1 situada xusto na confluencia das r\u00edas de Ferrol, Betanzos e Coru\u00f1a, polo que \u00e9 unha zona de correntes e ondas debido \u00e1s cales xurdiu o refr\u00e1n: \"Quen pasou a Marola, pasou a mar toda\".\nEsta zona oleirense foi declarada monumento natural en 1998.\nO illote p\u00f3dese observar, cunha magn\u00edfica vista do Cabo Prior, a R\u00eda de Ares, o faro de Mera e da cidade da Coru\u00f1a, dende o Seixo Branco, pertencente \u00e1 xa nomeada costa de Dexo-Serantes.\nOs concellos da Coru\u00f1a e Oleiros adicaron senllas r\u00faas ao illote no barrio de Monte Alto e en Dexo, respectivamente."}
{"id": "244512", "revid": "56817", "url": "https://gl.wikipedia.org/wiki?curid=244512", "title": "Flood (Internet)", "text": "Flood \u00e9 unha palabra inglesa que quere dicir, literalmente, \"inundaci\u00f3n\" ou \"afogo\". Cando empregamos esta palabra nun tema ou nunha tem\u00e1tica do \u00e1mbito inform\u00e1tico, refer\u00edmonos a unha repetici\u00f3n sist\u00e9mica e desmesurada dalgunha mensaxe \u00e1 rede nun curto per\u00edodo de tempo.\nHai varias definici\u00f3ns do que poderiamos entender como \"flood\". Normalmente apl\u00edcase ao env\u00edo constante, en masa, e nun tempo relativamente curto, de informaci\u00f3n a unha persoa para conseguir a saturaci\u00f3n e que, \u00e1 hora de responder, supere o l\u00edmite do servidor, e este o expulse.\nNa actualidade, non obstante, acost\u00famase a facer emprego desta palabra referida a un foro. Facer \"flood\" nun foro, significa escribir mensaxes seguido, dunha maneira repetitiva. Ad\u00f3itase facer co fin de conseguir aumentar o n\u00famero de mensaxes escritas que ten cada persoa nun foro, pero tam\u00e9n \u00e9 habitual que os usuarios inexpertos e principiantes fagan \"flood\" sen se decatar.\nPodemos tam\u00e9n denominar \"flood\" todas aquelas mensaxes que non te\u00f1en nada que ver co tema tratado ou que se fosen desviando. Isto \u00e9 bastante habitual, sobre todo nos foros de discusi\u00f3n, onde dun tema se salta para outro."}
{"id": "244514", "revid": "56817", "url": "https://gl.wikipedia.org/wiki?curid=244514", "title": "Foro (Internet)", "text": "Un foro ou foro de discusi\u00f3n de Internet \u00e9 unha ferramenta de comunicaci\u00f3n as\u00edncrona en grupo, co\u00f1ecida tam\u00e9n como \"conferencia electr\u00f3nica\". O funcionamento \u00e9 moi semellante ao das listaxes de distribuci\u00f3n ou de correo electr\u00f3nico, mais neste caso, para participar ou ler as mensaxes emitidas polo resto do grupo fai falta que o usuario estea conectado ao servidor que xestiona o foro. As mensaxes non se transfiren directamente ao computador do usuario, como sucede co correo electr\u00f3nico, sen\u00f3n que o usuario traballa directamente na aplicaci\u00f3n do foro, accedendo mediante unha chave de aceso.\nA funci\u00f3n fundamental dos foros \u00e9 que permiten o debate e o intercambio de opini\u00f3ns entre moitos usuarios, inda que poden ter outras posibilidades como por exemplo servir para se presentar e preguntar d\u00fabidas, facilitar a comunicaci\u00f3n entre profesores e alumnos nun curso virtual, anunciar mudanzas en xogos e p\u00e1xinas web, ou acumular ligaz\u00f3ns recomendadas sobre un tema.\nForo de discusi\u00f3n.\nTr\u00e1tase dunha ferramenta colaborativa, semellante a un taboleiro de anuncios virtual, que permite que diferentes persoas se comuniquen e poidan falar ou debater en li\u00f1a sobre un ou m\u00e1is temas. \u00c9 un sistema en que a comunicaci\u00f3n entre usuarios non se d\u00e1 en tempo real e as mensaxes se adoitan gardar durante un longo per\u00edodo de tempo.\nNormalmente, o foro conta con diferentes \"f\u00edos\" ou temas de discusi\u00f3n, cada un relacionado cunha \u00e1rea de debate diferente, coma a pol\u00edtica, a ciencia e a tecnolox\u00eda, os deportes etc.\nA primeira das mensaxes determina o tema ou f\u00edo de discusi\u00f3n inicial e, a partir dela, in\u00edciase toda unha serie de mensaxes que, de feito, son as respondidas polos usuarios que lle contestan ao tema inicial."}
{"id": "244515", "revid": "85894", "url": "https://gl.wikipedia.org/wiki?curid=244515", "title": "Pobo mosuo", "text": "Os mosuo (en , M\u00f3su\u014d), tam\u00e9n \"m\u00f3su\u0151\", \"moso\", \"mosso\" ou musuo e denominados por eles mesmos como \"na\", son unha etnia chinesa que habita nas provincias de Yunnan e Sichuan (preto da fronteira co T\u00edbet). Conta cunhas 40.000 persoas e a maior\u00eda habita na rexi\u00f3n de Yongning e o lago Lugu.\nA\u00ednda que eles se diferencian dos naxi, o goberno chin\u00e9s consid\u00e9raos como membros de tal etnia. A caracter\u00edstica m\u00e1is co\u00f1ecida son as relaci\u00f3ns poliandr\u00edacas, \u00e9 dicir, que unha muller pode estar con varios homes sen formar unha familia de tipo occidental. Os fillos pertencen unicamente \u00e1 nai e levan o seu apelido: son unha sociedade matrilineal.\nDous mil anos de matrilinealidade.\nOs mosuo viven nunha rexi\u00f3n que estaba illada do resto do mundo ata os anos setenta. O illamento da rexi\u00f3n do Lago Lugu (situada nas provincias de Yunnan e Sichuan, na parte oriental do T\u00edbet) permitiu que o sistema de li\u00f1a materna florecese e perdurase, mesmo en tempos do comunismo.\nA s\u00faa rexi\u00f3n foi conquistada polos ex\u00e9rcitos dos emperadores da China e converteuse en parte do imperio chin\u00e9s. Pero os mosuo non adoptaron os patr\u00f3ns patriarcais chineses e non foron forzados a facelo debido ao lugar remoto no que viven (hoxe en d\u00eda para chegar fan falta 9 horas en jeep).\nTr\u00e1tase dunha tradici\u00f3n nacida hai miles de anos, cando era normal o matriarcado na China rural, segundo din os soci\u00f3logos. O matrimonio ambulante \u00e9, quizais, o legado dunha \u00e9poca na que era frecuente que os pais morresen en guerras, vivisen como n\u00f3mades ou fosen monxes budistas que fixeran voto de castidade e, por conseguinte, non \u00edan reco\u00f1ecer a s\u00faa descendencia. En ausencia dos homes, as mulleres recoll\u00edan as colleitas, d\u00e1banlles de comer \u00e1s familias e impo\u00f1\u00edan as normas.\nElas son as \u00fanicas propietarias. A herdanza transm\u00edtese de nai a filla, o que implica que na rexi\u00f3n non existen homes con casa de seu. O apelido da muller identifica os lazos de sangue. En cada unha das familias hai unha matriarca que \u00e9 a figura de m\u00e1is alto nivel no clan.\nOs membros do clan elixen unha muller dun grupo de irm\u00e1s para ser a matriarca. Coa axuda das s\u00faas irm\u00e1s, ela coida dos asuntos econ\u00f3micos e sociais do clan-casa; \u00e9 a administradora de todas as posesi\u00f3ns do clan: a casa, os eidos, os animais dom\u00e9sticos e o alimento, as\u00ed como os cabalos, que son utilizados sobre todo polos homes do clan, dos seus irm\u00e1ns e dos fillos.\nOs homes carecen de responsabilidades, traballan moito menos c\u00e1s mulleres e pasan a maior parte do tempo reunidos cos seus amigos ou realizando as tarefas que lles son asignadas pola matriarca.\nPero, de precisaren di\u00f1eiro para o que sexa, te\u00f1an a idade que te\u00f1an, deben ped\u00edrllelo \u00e1s s\u00faas nais ou, no seu defecto, \u00e1s s\u00faas irm\u00e1s.\nCando se lles pregunta cal \u00e9 a raz\u00f3n para que sexan elas as que manexen a econom\u00eda responden con naturalidade: \"Son moito m\u00e1is capaces e non gastan en calquera cousa\".\nNon \u00e9 unha xinecocracia porque as mulleres non ostentan a autoridade pol\u00edtica, s\u00f3 a familiar. A nivel pol\u00edtico, sorprendentemente delegan tal responsabilidade nun home, aos que elas elixen anualmente para manter a orde e actuar de voceiro da comunidade. \u00c9 curioso ver como as propietarias da autoridade familiar depositan \u00e1 s\u00faa vez a autoridade pol\u00edtica nun home. Nesta reciprocidade est\u00e1 o equilibrio. O home serve \u00e1 comunidade porque se sente parte dela.\nSen maridos, s\u00f3 nais.\nNon existe o matrimonio tal como estamos afeitos a entendelo. O grupo familiar est\u00e1 formado por unha muller, os seus fillos, a s\u00faa nai, os seus irm\u00e1ns, as s\u00faas irm\u00e1s e os fillos desas mesmas irm\u00e1s. Non existen os maridos.\nMoitos dos habitantes da aldea s\u00f3 co\u00f1ecen a s\u00faa nai e pouco lles importa saber quen \u00e9 o seu pai. Non por desinterese, sen\u00f3n como produto dun trazo cultural. A \u00fanica figura masculina na familia que pode ocupar alg\u00fan lugar relevante \u00e9 o irm\u00e1n da nai.\nCase sen excepci\u00f3n, os homes seguen vivindo, mesmo despois de seren pais, na casa da s\u00faa nai, e axudan a criar os fillos das s\u00faas irm\u00e1s.\nOs homes e as mulleres nunca viven xuntos; o home enc\u00f3ntrase, polas noites, a soas coa s\u00faa amada. Non os unen o di\u00f1eiro nin os fillos -que sempre se cr\u00edan na casa da nai-, nin sequera se senten parte da mesma familia. Mant\u00e9\u00f1ense enlazados s\u00f3 polo afecto, as\u00ed que cando este desaparece, nada os liga e sep\u00e1ranse.\nO home mosuo ten, pois, que exercer dous papeis: o de t\u00edo no clan propio, onde se ocupa dos sobri\u00f1os, e o de pai na familia da muller \u00e1 que ama, na que non \u00e9 libre de facer o que quere. Os homes est\u00e1n a cargo da gandar\u00eda e a pesca; aprenden estes oficios, dos seus t\u00edos e m\u00e1is homes da familia tan pronto como te\u00f1an a idade suficiente.\nA cerimonia de maior\u00eda de idade.\nUnha muller mosuo \u00e9 considerada muller tras participar na cerimonia de maior\u00eda de idade. Esta cerimonia, celebrada entre os 12 e os 14 anos, marca a transici\u00f3n dunha muller \u00e1 idade adulta do mesmo xeito que sucede cos homes mosuo. Aqu\u00ed as mulleres comezan a usar faldras e os homes pantal\u00f3ns.\nAntes da cerimonia de maior\u00eda de idade, os nenos mosuo visten todos iguais e te\u00f1en acceso restrinxido a certos aspectos da vida mosuo, especialmente a cerimonias relixiosas.\nTras a cerimonia de maior\u00eda de idade, \u00e1s mulleres perm\u00edteselles ter unha habitaci\u00f3n privada na casa na que viven, mentres que os homes non gozan deste privilexio.\nVida diaria.\nA econom\u00eda mosuo bas\u00e9ase no sector primario, fundamentalmente no traballo agr\u00edcola e gandeiro (yak, b\u00fafalo de auga, ovellas, cabras, aves de curral\u2026). A xente produce suficiente para as s\u00faas necesidades diarias. Elaboran unha bebida alcoh\u00f3lica local feita de gran, chamada sulima, que \u00e9 similar a un vi\u00f1o forte. A sulima \u00e9 consumida regularmente e ofrecida a invitados en cerimonias e festas.\nAs casas mosuo te\u00f1en forma cadrada cun patio central. Na primeira planta vive o gando, que pasea pola casa durante o d\u00eda. A coci\u00f1a e a sala est\u00e1n tam\u00e9n na primeira planta. A segunda planta \u00e9 utilizada habitualmente para almacenaxe e para habitaci\u00f3ns privadas das mulleres, os demais membros da familia dormen en cuartos com\u00fans.\nTurismo.\nOs mosuo viven no Lago Lugu nunha rexi\u00f3n esteticamente moi agradable. Fot\u00f3grafos, equipos de televisi\u00f3n, escritores e artistas visitaron a zona e iso chamou a atenci\u00f3n tam\u00e9n do turismo. Ao mesmo tempo que se converte nunha fonte de ingresos e comercio, a rexi\u00f3n queda exposta aos perigos da civilizaci\u00f3n polo que, dalg\u00fan xeito, o turismo pode converterse nunha ameaza para os valores tradicionais dos mosuo."}
{"id": "244516", "revid": "5312", "url": "https://gl.wikipedia.org/wiki?curid=244516", "title": "HMS Duke of Edinburgh", "text": "O HMS \"Duke of Edinburgh\" foi o principal buque dos cruceiros acoirazados da clase do mesmo nome constru\u00eddos para a Royal Navy a mediados da d\u00e9cada de 1900. Foi destinado ao mar Mediterr\u00e1neo cando comezou a primeira guerra mundial e participou na persecuci\u00f3n do cruceiro de batalla alem\u00e1n SMS \"Goeben\" e do cruceiro lixeiro SMS \"Breslau\". Despois de que os barcos alem\u00e1ns acadasen as augas otom\u00e1s, o \"Duke of Edinburgh\" foi enviado ao mar Vermello a mediados de agosto para protexer os convois de tropas que chegaban da India. O buque foi transferido \u00e1 Grand Fleet en decembro de 1914 e participou na batalla de Xutlandia en maio de 1916. Non foi danado durante esa batalla, sendo o \u00fanico barco do seu escuadr\u00f3n que sobreviv\u00edu. Finalmente foi transferido ao oc\u00e9ano Atl\u00e1ntico en agosto de 1917 para escoltar convois. O buque ser\u00eda vendido para o despedazamento en 1920.\nDescrici\u00f3n.\nO \"Duke of Edinburgh\" desprazaba 12.790 toneladas en baleiro e 14.189 t totalmenete cargado. O barco ti\u00f1a unha eslora de 154,1 m, unha manga de 22,4 m e un calado de 8,2 m. Estaba impulsado por motores de vapor de tripla expansi\u00f3n de catro cilindros, que conduc\u00edan a dous eixos, e que produc\u00edan un total de 23.000 CV d\u00e1ndolle unha velocidade m\u00e1xima de 23 n\u00f3s (43\u00a0km/h). Os motores estaban alimentados por 20 caldeiras acuatubulares Babcock &amp; Wilcox e 6 caldeiras cil\u00edndricas. O barco cargaba un m\u00e1ximo de 2.180 t de carb\u00f3n e 610 t adicionais de fuel oil que se pulverizaba sobre o carb\u00f3n para incrementar a s\u00faa velocidade de combusti\u00f3n. A plena capacidade, pod\u00eda percorrer 8.130 millas n\u00e1uticas (15.060\u00a0km) a unha velocidade de 10 n\u00f3s (19\u00a0km/h). A dotaci\u00f3n do barco era de 789 oficiais e mari\u00f1eiros.\nArmamento.\nO seu principal armamento consist\u00eda en seis can\u00f3ns de 234\u00a0mm en torretas sinxelas. Os can\u00f3ns estaban distribu\u00eddos en dous torretas na li\u00f1a central (unha a proa e outra a popa) e catro torretas dispostas nas esquinas ao redor das chemineas. O seu armamento secundario de catro can\u00f3ns de 152,4\u00a0mm organizouse en casamatas individuais. Estaban montadas en medio do barco na cuberta principal e s\u00f3 pod\u00edan ser usadas co tempo en calma. Foi equipado tam\u00e9n con vinte Vickers QF de 47\u00a0mm, seis nos teitos das torretas e o resto na superestrutura. O barco tam\u00e9n montaba tres tubos de torpedos somerxidos de 450\u00a0mm."}
{"id": "244518", "revid": "6279", "url": "https://gl.wikipedia.org/wiki?curid=244518", "title": "Noumea", "text": ""}
{"id": "244519", "revid": "23204", "url": "https://gl.wikipedia.org/wiki?curid=244519", "title": "Procopio", "text": "Procopio pode referirse a:"}
{"id": "244520", "revid": "89787", "url": "https://gl.wikipedia.org/wiki?curid=244520", "title": "Procopio de Cesarea", "text": "Procopio (en lat\u00edn, \"Procopius,\" en grego \u03a0\u03c1\u03bf\u03ba\u03cc\u03c0\u03b9\u03bf\u03c2), nado cara o 500 e finado cara o 565, foi un dos m\u00e1is eminentes historiadores bizantinos.\nAcompa\u00f1ou ao xeneral bizantino Belisario nas guerras do emperador Xustiniano, e se converteu no principal historiador bizantino do s\u00e9culo VI, escribindo \u1f59\u03c0\u1f72\u03c1 \u03c4\u1ff6\u03bd \u03a0\u03bf\u03bb\u03ad\u03bc\u03c9\u03bd \u039b\u03cc\u03b3\u03bf\u03b9, Hyp\u00e8r t\u014dn Pol\u00e9mon L\u00f3goi\" (en galego, \"A historia das guerras);\" \u03a0\u03b5\u03c1\u1f76 \u039a\u03c4\u03b9\u03c3\u03bc\u03ac\u03c4\u03c9\u03bd\", \"Per\u00ec Ktism\u00e1ton\" (\"Os edificios)\" e \u1f08\u03c0\u03cc\u03ba\u03c1\u03c5\u03c6\u03b7 \u1f39\u03c3\u03c4\u03bf\u03c1\u03bf\u03b1, \"Ap\u00f3kryphe Histor\u00eda (Historia arcana ou Historia secreta)\". \u00c9 comunmente clasificado como o derradeiro gran historiador do mundo antigo occidental.\nTraxectoria.\nEra orixinario de Cesarea de Palestina. Estudou o grego cl\u00e1sico e asistiu a unha escola de dereito, probabelmente en Beirut. Cando a\u00ednda era mozo foi a Constantinopla e destacou como avogado e mestre en elocuencia, ata o punto que atraeu a atenci\u00f3n de Belisario, que o nomeou o seu secretario (\u1f51\u03c0\u03bf\u03b3\u03c1\u03b1\u03c6\u03b5\u03cd\u03c2). Nesta condici\u00f3n Procopio acompa\u00f1ou ao gran xeneral \u00e1s s\u00faas guerras en Asia, \u00c1frica e Italia, nas cales realizou a mi\u00fado algunhas tarefas diplom\u00e1ticas e mesmo operaci\u00f3ns militares.\nDurante a Guerra g\u00f3tica de Italia recibiu o departamento do comisariado e \u00e1 fronte da frota tivo parte decisiva na vitoria da campa\u00f1a. Foi testemu\u00f1a de feitos como o Asedio de Roma (537-538) e a captura da capital dos godos, R\u00e1vena, onde se rendeu o rei godo Vitixes. Volveu con Belisario \u00e1 capital un pouco antes do 542, pero non participou na segunda campa\u00f1a do xeneral en terras it\u00e1licas, desta vez contra o novo rei godo T\u00f3tila.\nO emperador deulle o t\u00edtulo de \"ilustre\", f\u00edxoo senador e o 562 nomeouno prefecto de Constantinopla. Morreu pouco antes ou ao pouco da morte de Xustiniano I o 565, cando ti\u00f1a algo m\u00e1is de 60 anos.\nObra.\nNa s\u00faa obra hist\u00f3rica d\u00e1 unha descrici\u00f3n moi esmerada da praga que afectou a Constantinopla o 543, cuns detalles m\u00e9dicos que fixo pensar que era m\u00e9dico ou ti\u00f1a grandes co\u00f1ecementos, pero o m\u00e1is prob\u00e1bel \u00e9 que a s\u00faa fonte fosen alg\u00fans m\u00e9dicos amigos. Como historiador \u00e9 eloxiado por todos os que o seguiron; escrib\u00eda sobre modelos cl\u00e1sicos, cun estilo elegante e descritivo, pleno de vigor, demostrando continuamente que escrib\u00eda sobre temas dos que ti\u00f1a unha moi boa informaci\u00f3n; foi o principal historiador do reinado de Xustiniano I.\nAs s\u00faas obras principais foron:"}
{"id": "244522", "revid": "48203", "url": "https://gl.wikipedia.org/wiki?curid=244522", "title": "Tomb Raider (videoxogo de 2013)", "text": "Tomb Raider \u00e9 un videoxogo de acci\u00f3n, aventura e plataformas cun toque survival desenvolto por Crystal Dynamics e distribu\u00eddo por Square Enix. \u00c9 o noveno t\u00edtulo da saga Tomb Raider e o quinto t\u00edtulo feito por Crystal Dynamics. O xogo \u00e9 un reinicio da serie que conta os orixes da s\u00faa protagonista, Lara Croft. \u00c9 o primeiro xogo da serie en ser clasificado Mature (M) pola ESRB e +18 pola PEGI. O xogo foi lanzado para PlayStation 3, Xbox 360 e Microsoft Windows o 5 de marzo do 2013.\nHistoria.\nTomb Raider relata os intensos e conflitivos orixes de Lara Croft e a s\u00faa transformaci\u00f3n de moza asustadiza a endurecida supervivente. O primeiro, Lara amosa medo perante o perigo, pois carece de confianza nas s\u00faas propias capacidades e xu\u00edzo. A\u00ednda as\u00ed, xa vemos xermes do que ser\u00e1 a futura Lara."}
{"id": "244523", "revid": "89787", "url": "https://gl.wikipedia.org/wiki?curid=244523", "title": "Mesenterio", "text": "O mesenterio (do grego \"\u03bc\u03b5\u03c3\u03b5\u03bd\u03c4\u03ad\u03c1\u03b9\u03bf\u03bd\", \"mesent\u00e9rion\") \u00e9 un termo da anatom\u00eda animal e humana, que designa unha membrana serosa que constit\u00fae un repregamento plano do peritoneo, principalmente de tecido conxuntivo, que cont\u00e9n numerosos vasos sangu\u00edneos e linf\u00e1ticos que se dirixen \u00e1s v\u00edsceras abdominais, e que unen o est\u00f3mago e o intestino coas paredes posteriores do abdome, fixando na s\u00faa posici\u00f3n ditos \u00f3rganos.\nCon frecuencia, ao falarmos do mesenterio incl\u00faense os dous pregamentos do peritoneo que conte\u00f1en os compo\u00f1entes da cavidade abdominal (omentos ou ep\u00edploons etc). No mesenterio, en especial no de persoas obesas, acum\u00falase \u00e1s veces unha enorme cantidade de c\u00e9lulas adiposas.\nO termo mesenterio pode usarse en sentido estrito ou lato. En sentido estrito, o mesenterio propiamente dito ser\u00eda s\u00f3 a dobre capa de peritoneo que suspende o xexuno e o \u00edleo desde a parede posterior do abdome. Por\u00e9n, o seu significado est\u00e9ndese con gran frecuencia a outras dobres capas de peritoneo que conectan os diversos compo\u00f1entes da cavidade abdominal.\nConcepto.\nA palabra mesenterio deriva do grego \"meso-\" (\u03bc\u03ad\u03c3\u03bf\u03c2): medio e \"\u00e9nteron\" (\u1f14\u03bd\u03c4\u03b5\u03c1\u03bf\u03bd): intestino, \u00e9 dicir, entre os intestinos. O mesenterio, na s\u00faa definici\u00f3n orixinal ref\u00edrese \u00e1 porci\u00f3n do peritoneo responsable de conectar o xexuno e \u00edleo (partes do intestino delgado) ao longo das s\u00faas complicadas curvaturas, coa parede posterior do abdome. En medio destas d\u00faas l\u00e1minas do peritoneo corren vasos sangu\u00edneos, linf\u00e1ticos e nervios. Isto permite que estas partes do intestino delgado poidan moverse libremente dentro da cavidade abdominal sen perderen irrigaci\u00f3n sangu\u00ednea ou innervaci\u00f3n.\nClasificaci\u00f3n.\nOs mesenterios est\u00e1n compostos por d\u00faas capas de peritoneo. O que recobre as paredes da cavidade abdominal e p\u00e9lvica, chamado peritoneo parietal, invax\u00ednase en certos puntos para envolver a un determinado \u00f3rgano. O peritoneo invaxinado ou repregado sobre un \u00f3rgano intraabdominal, chamado peritoneo visceral, en xeral rodear\u00e1 case completamente o \u00f3rgano en cuesti\u00f3n, coa excepci\u00f3n dunha pequena \u00e1rea por onde cursan os vasos sangu\u00edneos e nervios do \u00f3rgano. Se o \u00f3rgano \u00e9 invaxinado polo peritoneo con suficiente profundidade, ata tal punto que o peritoneo visceral chega a ter contacto con el, f\u00f3rmase o \"mesenterio\" de dito \u00f3rgano. As\u00ed, os mesenterios do corpo ser\u00edan:\nDesenvolvemento.\nO mesenterio deriva do que no embri\u00f3n se co\u00f1ece como o \"mesenterio dorsal\", o cal \u00e9 m\u00e1is longo que o \"mesenterio ventral\", o cal gradualmente se converte noutras partes do peritoneo. A maior\u00eda do mesenterio ventral as\u00f3ciase principalmente co f\u00edgado. A\u00ednda que tam\u00e9n co intestino.\nEstrutura.\nO mesenterio est\u00e1 formado por d\u00faas follas de peritoneo, en forma de abano, entre as cales discorren os vasos sangu\u00edneos do xexuno e \u00edleo, os colectores linf\u00e1ticos, os nervios e o tecido adiposo extraperitoneal. A porci\u00f3n do mesenterio en conexi\u00f3n co xexuno cont\u00e9n menos tecido adiposo do que a correspondente ao \u00edleo, polo cal as arcadas arteriais, neste \u00faltimo, se visualizan con maior dificultade. O mesenterio cumpre a funci\u00f3n de ped\u00edculo de fixaci\u00f3n sangu\u00ednea e inervadora, xa que envolto por el transcorren os diferentes vasos sangu\u00edneos e nervios que chegan a cada v\u00edscera. O sistema linf\u00e1tico do mesenterio absorbe as graxas esterificadas, despois dos procesos encim\u00e1ticos que sofren no intestino como parte da dixesti\u00f3n.\nTranscavidade dos ep\u00edploons.\nA \"bolsa omental\" \u00e9 unha especie de cavidade formada polos varios pregamentos ascendentes e descendentes do \"omento maior\" (o repregamento peritoneal que vai subindo e fix\u00e1ndose ao intestino delgado nas s\u00faas voltas). Cubrindo esta cavidade ou bolsa hai outro pregamento peritoneal m\u00e1is pequeno, o \"ep\u00edploon menor\", que une e fixa a curvatura menor do est\u00f3mago co f\u00edgado. Este pregamento est\u00e1 fenestrado ou atravesado polo hiato de Winslow (burato omental), a trav\u00e9s do cal se pode ter acceso \u00e1 bolsa omental do omento menor, que se encontra na parte posterior, que os anatomistas denominan transcavidade dos ep\u00edploons (\"cavidade\" virtual, xa que non \u00e9 un oco sen\u00f3n unha especie de bolsa contedora do est\u00f3mago e o f\u00edgado). A transcavidade dos ep\u00edploons \u00e9 un espazo virtual que se volve real ao encherse de l\u00edquido e contelo. Est\u00e1 formada por \u00f3rganos da parte superior do mesoc\u00f3lico, como \u00e9 a parte posterior do est\u00f3mago, a parte anterior do p\u00e1ncreas e os respectivos ep\u00edploons, que son estruturas que comunican un \u00f3rgano con outro a trav\u00e9s de estruturas vasculares. A transcavidade dos ep\u00edploons propiamente dita est\u00e1 formada na s\u00faa parte superior polo m\u00fasculo diafragma e na inferior polo mesocolon transverso e no lado esquerdo polo bazo e os dous ep\u00edploons respectivos (ep\u00edploon pancreatoespl\u00e9nico e o ep\u00edploon gastroespl\u00e9nico) e no lado dereito polo hiato de Winslow."}
{"id": "244526", "revid": "98629", "url": "https://gl.wikipedia.org/wiki?curid=244526", "title": "Sa\u00fade mental", "text": "Sa\u00fade mental \u00e9 o estado de equilibrio entre unha persoa e o seu contorno socio-cultural, o que garantiza a s\u00faa participaci\u00f3n laboral, intelectual e de relaci\u00f3ns para alcanzar un benestar e unha calidade de vida. Dise \u201csa\u00fade mental\u201d como analox\u00eda a \u201csa\u00fade ou estado f\u00edsico\u201d, pois o mental corresponde a dimensi\u00f3ns m\u00e1is complexas que o funcionamento soamente org\u00e1nico do individuo. A sa\u00fade mental foi definida de m\u00faltiples formas por autores de diferentes culturas. Os conceptos de sa\u00fade mental incl\u00faen o benestar subxectivo, a autonom\u00eda e potencial emocional, entre outros. Por\u00e9n, as precisi\u00f3ns da Organizaci\u00f3n Mundial da Sa\u00fade (OMS) establecen que a sa\u00fade mental non \u00e9 s\u00f3 a ausencia de trastornos mentais. Se define como un estado de benestar na cal o individuo \u00e9 consciente das s\u00faas propias capacidades, pode afrontar as tensi\u00f3ns normais da vida, pode traballar de forma produtiva e frut\u00edfera e \u00e9 capaz de facer unha contribuci\u00f3n a s\u00faa comunidade.\nEn cambio, un punto en com\u00fan na cal coinciden os te\u00f3ricos \u00e9 que \u201csa\u00fade mental\u201d e \u201cenfermidades mentais\u201d non son dous conceptos opostos, \u00e9 dicir, a ausencia dun reco\u00f1ecido \"desorde mental\" non indica necesariamente que se te\u00f1a \"sa\u00fade mental\" e, ao rev\u00e9s, sufrir un determinado trastorno mental non constit\u00fae un impedimento para gozar dunha sa\u00fade mental razoablemente boa.\nA observaci\u00f3n do comportamento dunha persoa na s\u00faa vida diaria \u00e9 o principal modo de co\u00f1ecer o estado da s\u00faa sa\u00fade mental en aspectos como o manexo dos seus temores e capacidades, s\u00faas competencias e responsabilidades, a manutenci\u00f3n das s\u00faas propias necesidades, a forma en que afronta s\u00faas propias tensi\u00f3ns, s\u00faas relaci\u00f3ns interpersonais e a maneira en que dirixe unha vida independente. Ademais o comportamento que ten unha persoa fronte a situaci\u00f3ns dif\u00edciles e a superaci\u00f3n de momentos traum\u00e1ticos permiten establecer unha tipolox\u00eda acerca de seu nivel de sa\u00fade mental."}
{"id": "244527", "revid": "5132", "url": "https://gl.wikipedia.org/wiki?curid=244527", "title": "Canoe NC", "text": ""}
{"id": "244528", "revid": "98629", "url": "https://gl.wikipedia.org/wiki?curid=244528", "title": "HALCA", "text": "HALCA (acr\u00f3nimo de \"Highly Advanced Laboratory for Communication and Astronomy\"), orixinalmente nomeado como Muses B e logo rebautizado como Haruka (\"moi lonxe\" en xapon\u00e9s) foi un observatorio espacial da axencia xaponesa ISAS lanzado o 12 de febreiro de 1997 mediante un foguete M-5 desde o Centro Espacial de Uchinoura.\nCaracter\u00edsticas.\nHALCA foi lanzado para facer observaci\u00f3ns astron\u00f3micas no rango das ondas de radio. Levaba a bordo unha antena despregable en forma de prato de 8 metros de di\u00e1metro formado por arames de molibdeno recubertos de ouro coa que observar en frecuencias de 1,6, 5 e 22 GHz e poder facer interferometr\u00eda de moi longa base en conxunci\u00f3n con observatorios radioastron\u00f3micos situados en terra. O seu obxectivo principal era facer observaci\u00f3ns de moi alta resoluci\u00f3n grazas \u00f3 m\u00e9todo de interferometr\u00eda para poder medir os movementos dos chorros dos quasares e das fontes m\u00e1ser gal\u00e1cticas.\nHALCA foi lanzado para unha duraci\u00f3n de entre 3 e 5 anos, pero funcionou m\u00e1is al\u00e1 do especificado. O sat\u00e9lite foi apagado e deixado f\u00f3ra de servizo o 30 de novembro de 2005.\nRay Experiment Telescope)"}
{"id": "244529", "revid": "4817", "url": "https://gl.wikipedia.org/wiki?curid=244529", "title": "Muses B", "text": ""}
{"id": "244530", "revid": "4817", "url": "https://gl.wikipedia.org/wiki?curid=244530", "title": "Muses-B", "text": ""}
{"id": "244531", "revid": "4817", "url": "https://gl.wikipedia.org/wiki?curid=244531", "title": "Haruka", "text": ""}
{"id": "244532", "revid": "98629", "url": "https://gl.wikipedia.org/wiki?curid=244532", "title": "\u00c1ngel Serrano", "text": "\u00c1ngel Serran Yubero, co\u00f1ecido como \u00c1ngel Serrano, nado o 12 de marzo de 1942 en Madrid e un ex xogador e ex-adestrador profesional de baloncesto internacional espa\u00f1ol que xogou durante a meirande parte da s\u00faa carreira no Club Baloncesto Breog\u00e1n de Lugo da Liga Espa\u00f1ola de Baloncesto. Como adestrador destaca a s\u00faa campa\u00f1a 1986-1987 co Breog\u00e1n na liga ACB. Foi internacional absoluto con Espa\u00f1a en 23 ocasi\u00f3ns.\nTraxectoria.\nXogador.\nFormado na canteira do Colexio Ateneo de Madrid, chegou ao primeiro equipo xogando d\u00faas tempadas en Segunda Divisi\u00f3n. Posteriormente xogar\u00eda no Agrom\u00e1n de Madrid durante d\u00faas temporadas, para finalmente asinar durante un ano co Real Canoe. Posteriormente marchar\u00eda de Madrid cara Vitoria para asinar co equipo no que transcorreu case toda a s\u00faa carreira, o SD Kas de Vitoria. Finalmente xogar\u00eda un \u00faltimo ano no Club Baloncesto Breog\u00e1n de Lugo.\nInternacional.\n\u00c1ngel Serrano foi 23 veces internacional coa selecci\u00f3n de baloncesto de Espa\u00f1a absoluta. Con ela participar\u00eda nos Xogos Mediterr\u00e1neos de 1967, onde acabou no sexto lugar, no Eurobasket do mesmo ano, acabando na d\u00e9cima posici\u00f3n e no Mundial\nExtraordinario de Chile.\nAdestrador.\nComo adestrador comezou na categor\u00eda xuvenil do Canoe para posteriormente adestrar ao primeiro equipo. Finalmente, anos despois, adestrar\u00eda unha \u00faltima tempada no Club Baloncesto Breog\u00e1n da liga ACB.\nEstilo.\n\u00c1ngel Serrano era un aleiro que destacaba no xogo colectivo, defensa e tiro exterior."}
{"id": "244533", "revid": "5132", "url": "https://gl.wikipedia.org/wiki?curid=244533", "title": "\u00c1ngel Serrano Yubero", "text": ""}
{"id": "244539", "revid": "98629", "url": "https://gl.wikipedia.org/wiki?curid=244539", "title": "Xurxo de Pisidia", "text": "Xurxo de Pisidia foi un escritor grego. O seu xentilicio aparece escrito de varias formas: \u03a0\u03b9\u03c3\u03c3\u03af\u03b4\u03bf\u03bd, \u03a0\u03b9\u03c3\u03af\u03b4\u03bf\u03c5, \u03a0\u03b9\u03c3\u03b9\u03b4\u03af\u03bf\u03c5, \u03a0\u03b7\u03c3\u03af\u03b4\u03bf\u03c5, \u03a0\u03b7\u03c3\u03af\u03b4\u03b7, \u03a0\u03b9\u03c3\u03c3\u03af\u03b4\u03bf\u03c5\u03c2, \u03a0\u03b9\u03c3\u03af\u03b4\u03bf\u03c5\u03c2, e en lat\u00edn como \"Pisides\" e \"Pisida\".\nTraxectoria.\nNaceu en Pisidia e viviu en tempos do emperador Heraclio (610-641) e do patriarca Serxio (610-639). \u00c9 mencionado como di\u00e1cono e \u03a7\u03b1\u03c1\u03c4\u03bf\u03c6\u03cd\u03bb\u03b1\u03be (cartofilax ou rexistrador) ou \u03a3\u03ba\u03b5\u03c5\u03bf\u03c6\u03cd\u03bb\u03b1\u03be, (esqueuofilax, portador dos vasos sagrados) da grande igrexa de Constantinopla. Nic\u00e9foro Calisto chamouno \"refendario\" (\u1fe5\u03b5\u03c6\u03b5\u03bd\u03b4\u03ac\u03c1\u03b9\u03bf\u03c2). Acompa\u00f1ou ao emperador Heracli\u03bf \u00e1 s\u00faa primeira expedici\u00f3n contra os persas o 622.\nObras.\nAs obras que se conservan deste autor son:\nEscribiu outras obras que non se conservan pero son mencionadas por outros autores como Te\u00f3fanes Is\u00e1urico na s\u00faa \"Chonographia\", Su\u00eddas no \"Lexicon\", Xurxo Cedreno no \"Compendium\", Nic\u00e9foro Calisto na s\u00faa \"Historia Ecclesiastica\", e Xo\u00e1n Tzetzes nos \"Commentarii\"."}
{"id": "244540", "revid": "624", "url": "https://gl.wikipedia.org/wiki?curid=244540", "title": "Simocata", "text": ""}
{"id": "244545", "revid": "26995", "url": "https://gl.wikipedia.org/wiki?curid=244545", "title": "Mazarico curl\u00ed", "text": ""}
{"id": "244546", "revid": "1131", "url": "https://gl.wikipedia.org/wiki?curid=244546", "title": "The Palace of Auburn Hills", "text": "O The Palace of Auburn Hills \u00e9 un pavill\u00f3n deportivo situado en Auburn Hills, M\u00edchigan. Inaugurado en 1988, \u00e9 a cancha dos Detroit Pistons, equipo de baloncesto da National Basketball Association (NBA). Foi ademais a casa dos Detroit Shock da WNBA, dos Detroit Vipers da IHL, dos Detroit Safari da CISL e dos Detroit Fury da AFL.\nA capacidade de espectadores \u00e9 de 20,804 para h\u00f3ckey sobre xeo; 22,076 para baloncesto; e un m\u00e1ximo de 23,000 para concertos."}
{"id": "244547", "revid": "19415", "url": "https://gl.wikipedia.org/wiki?curid=244547", "title": "Espoo Metro Areena", "text": "O Espoo Metro Areena (denominado L\u00e4nsiAuto Areena entre 1999 e 2009) \u00e9 un pavill\u00f3n deportivo do distrito de Tapiola, na cidade de Espoo, Finlandia. Foi inaugurado en 1999 e ten capacidade para 7\u00a0017 espectadores para partidos de h\u00f3ckey sobre xeo e 8\u00a0414 para concertos. O seu patrocinador \u00e9 a maior cadea de restaurantes de comida r\u00e1pida de Finlandia, Hesburger.\n\u00c9 empregado principalmente para a pr\u00e1ctica de h\u00f3ckey sobre xeo, sendo a casa de Kiekko-Espoo, equipo que actualmente compite na segunda categor\u00eda deste deporte en Finlandia, a Mestis."}
{"id": "244551", "revid": "19415", "url": "https://gl.wikipedia.org/wiki?curid=244551", "title": "Hakamets\u00e4n j\u00e4\u00e4halli", "text": ""}
{"id": "244552", "revid": "12452", "url": "https://gl.wikipedia.org/wiki?curid=244552", "title": "HK Areena", "text": ""}
{"id": "244559", "revid": "1131", "url": "https://gl.wikipedia.org/wiki?curid=244559", "title": "Castro da Subid\u00e1", "text": "O castro da Subid\u00e1 est\u00e1 situado entre os lugares de Cidr\u00e1s e As Sete Espadas, no alto da Porteli\u00f1a, entre as parroquias de San Xurxo de Mogor e a de San Xi\u00e1n, sobre o val do Lameira cara ao nordeste e sobre o o val de Bag\u00fc\u00edn cara ao oeste. A denominaci\u00f3n m\u00e1is habitual \u00e9 \"Subid\u00e1\", a\u00ednda que \u00e1s veces tam\u00e9n se lle chama \"castro da Porteli\u00f1a\". Nalg\u00fan caso pode aparecer escrito \"Suvid\u00e1\" ou incluso \"Sivid\u00e1\", o que ser\u00eda m\u00e1is correcto etimoloxicamente, dado que o top\u00f3nimo procede do lat\u00edn \"civitatem\".\nMorfolox\u00eda.\nConsid\u00e9rase que ter\u00eda 3 ou 4 ha de superficie, a\u00ednda que este dato d\u00e9bese m\u00e1is que nada a unha apreciaci\u00f3n superficial e non a unha constataci\u00f3n arqueol\u00f3xica demostrada. Ten unha pequena croa ou acr\u00f3pole de planta ovalada, con dous promontorios rochosos situados nos extremos norte e sur desta croa. Na bibliograf\u00eda \u00e1s veces menci\u00f3nase que estes promontorios formar\u00edan parte das defensas, a maneira de \"torres\" medievais. No sitio aparecen tam\u00e9n varios petr\u00f3glifos, alg\u00fans deles da idade de bronce, outros de cronolox\u00eda indeterminada e outros do s\u00e9culo XX, realizados polo curioso personaxe marinense Xos\u00e9 Meij\u00f3n. Outro dos factores que aportan importancia a este castro \u00e9 o feito de que nel aparecesen varios cuncheiros, polo menos dous na ladeira oeste e un na ladeira leste. Alg\u00fans destes restos foron recollidos polo arque\u00f3logo Antonio de la Pe\u00f1a Santos e foron estudados polo profesor de prehistoria e antropolox\u00eda da Universidade de Santiago Xos\u00e9 Manuel V\u00e1zquez Varela.\nAs vivendas castrexas est\u00e9ndense sobre todo pola ladeira leste, e baixo delas hai os restos dun cuncheiro, se ben esta zona est\u00e1 alterada por varias canteiras para a extracci\u00f3n de pedra e outras obras menores, como un dep\u00f3sito de augas soterrado. Esta ladeira foi sondada a comezos da d\u00e9cada de 1980 por Emilio Moledo P\u00e9rez e Jos\u00e9 Carlos Pascual V\u00e1zquez. Na d\u00e9cada de 1990 a zona foi danada por un desterro feito pola Deputaci\u00f3n de Pontevedra na ampliaci\u00f3n da estrada EP-1201. Entre maio e setembro de 2011 foi escavado de novo e restaur\u00e1ronse varias estruturas de habitaci\u00f3n. No Museo de Pontevedra poden verse alg\u00fans dos materiais de bronce aparecidos no castro."}
{"id": "244561", "revid": "25871", "url": "https://gl.wikipedia.org/wiki?curid=244561", "title": "Aprendizaxe cooperativa", "text": "A aprendizaxe cooperativa no contexto escolar \u00e9 unha metodolox\u00eda did\u00e1ctica que consiste na realizaci\u00f3n de actividades na aula, na procura de experiencias interpersoais de aprendizaxe escolar e social. Os alumnos x\u00fantanse en grupos heterox\u00e9neos nos que deben levar a cabo actividades colectivamente, para acadaren certos obxectivos acad\u00e9micos. O ensinante pasa a ser un dese\u00f1ador, asesor ou director das tarefas que realizan os grupos de alumnos, sendo as\u00ed un facilitador da aprendizaxe.\nNon se trata de facer un \u201ctraballo en equipo\u201d (no que frecuentemente alg\u00fan membro do grupo fai o traballo por todos), sen\u00f3n de aprender en grupo mediante interacci\u00f3ns coa finalidade de que todos os membros do grupo acaden os obxectivos de aprendizaxe. De feito, a avaliaci\u00f3n de dita aprendizaxe sae da valoraci\u00f3n do grupo como suma das valoraci\u00f3ns dos individuos do mesmo. Deste xeito ac\u00e1dase unha interdependencia positiva, porque a todos os membros do grupo lles interesa e importa que os seus compa\u00f1eiros aprendan os contidos propostos polo profesor.\nA diferenza da aprendizaxe individualista, de natureza competitiva, os alumnos que estudan cooperativamente aprov\u00e9itanse dos recursos e habilidades que te\u00f1en todos eles (fanse preguntas do que non saben, valoran as ideas dos demais, controlan as tarefas que fan entre eles etc).\nHistoria.\nNos anos 30 do s\u00e9culo pasado os investigadores sociais May e Doob descubriron que as persoas que colaboraban e traballaban xuntas para acadaren obxectivos com\u00fans, obti\u00f1an mellores resultados que os que procuraban os mesmos obxectivos individualmente. John Dewey e Kurt Lewin tam\u00e9n influ\u00edron na teor\u00eda da aprendizaxe cooperativa. Dewey pensaba que era moi importante que os estudantes desenvolvesen o co\u00f1ecemento e as habilidades sociais para empregalas logo f\u00f3ra das aulas e na mesma sociedade democr\u00e1tica. Este xeito de aprendizaxe converte os alumnos en receptores activos do co\u00f1ecemento ao discutiren os contidos e as propostas en grupos en vez de seren aprendices pasivos (o profesor fala e os estudantes escoitan). David e Roger Johnson en 1975 comprobaron que a aprendizaxe cooperativa promov\u00eda nos estudantes empat\u00eda, unha mellor comunicaci\u00f3n, apoio e aceptaci\u00f3n mutua; amosando tam\u00e9n un incremento na variedade de estratexias de pensamento entre os individuos do grupo. No 1994 Johnson&amp;Johnson fixeron p\u00fablicos os cinco elementos esenciais para unha aprendizaxe do grupo efectiva: interdependencia positiva, resultados individuais, interacci\u00f3n cara a cara, habilidades sociais e avaliaci\u00f3n do grupo.\nTipolox\u00eda.\nA aprendizaxe cooperativa formal est\u00e1 artellada, facilitada e controlada polo profesor en todo momento e \u00fasase para acadar obxectivos no grupo nas tarefas escolares (por exemplo; nunha unidade did\u00e1ctica). Calquera materia ou contido poden adaptarse a este tipo de aprendizaxe e os grupos de alumnos poden ser variables: habitualmente de 2 a 6 membros.\nAs investigaci\u00f3ns sobre a aprendizaxe cooperativa.\nAs investigaci\u00f3ns indican que os resultados acadados por esta metodolox\u00eda son claramente positivos. Os alumnos acadan logros acad\u00e9micos, melloran nas relaci\u00f3ns interraciais e acadan un desenvolvemento persoal e social superior ao conseguido coa aprendizaxe individualista.\nRobert Slavin atopou que:\nJohnson e Johnson (1989) afirman que os resultados da aprendizaxe cooperativa son:\nLimitaci\u00f3ns.\nEsta metodolox\u00eda pode presentar certos atrancos a ter en conta. Pode darse o caso de certa resistencia e hostilidade por parte de alumnos ao pensaren que saen prexudicados polos alumnos m\u00e1is lentos dos grupos ou sentir que est\u00e1n a ser ignorados polo grupo. Por outra banda, cando os membros do grupo se aval\u00edan entre si pode que distorsionen as s\u00faas valoraci\u00f3ns para quedaren ben cos compa\u00f1eiros. Neste caso c\u00f3mpre facer a avaliaci\u00f3n de xeito confidencial."}
{"id": "244562", "revid": "23204", "url": "https://gl.wikipedia.org/wiki?curid=244562", "title": "Mexicas", "text": "Os mexicas, eran unha tribo n\u00f3made e atlacachichimeca, \u00e9 dicir, \"pescadores e cazadores\", que chegaron a Cuenca de M\u00e9xico a finais do s\u00e9culo XIII.\nA civilizaci\u00f3n mexica.\nNon temos moita informaci\u00f3n do itinerario que seguiron ata chegaren \u00e1s inmediaci\u00f3ns da actual San Xo\u00e1n do R\u00edo \u00e9 a s\u00faa chegada \u00f3 \"Val de M\u00e9xico\". Segundo o C\u00f3dice Boturini ou \u201cTira da Peregrinaci\u00f3n\u201d, cando os Aztecas estaban en Coatepec (\"Outeiro da serpe\" en n\u00e1huatl, estaban divididos entre os seguidores de \"Huitzilopochtli\" e outros que segu\u00edan a s\u00faa irm\u00e1 \"Coyolxuahqui\", estes \u00faltimos quer\u00edan quedar al\u00ed en vez de seguir en busca da terra prometida por \"Huitzilopochtli\". O punto de partida foi batalla a que ga\u00f1aron os partidarios de \"Huitzilopochtli\" que continuaron polo sur, separ\u00e1ronse dos outros aztecas en \"Coatepec\". Por iso cando o deus tutelar \"Huitzilopochtli\" dilles que se separen e empecen a s\u00faa peregrinaci\u00f3n cara a un novo asentamento, deixar\u00edan de denominarse \"aztecas\" (tribo procedente de Aztl\u00e1n, de al\u00ed o seu nome). A partir de ent\u00f3n empezar\u00e1n a chamarse mexicas, cousa que fixeron despois de achar os s\u00edmbolos sagrados segundo a Lenda da fundaci\u00f3n do Imperio Azteca: o deus \"Huitzilopochtli\" orden\u00e1ralles que buscasen unha aguia devorando unha serpe, parada sobre un nopal. No lugar onde apareceron eses s\u00edmbolos fundar\u00edan a nova cidade \"M\u00e9xico-Tenochtitlan\"(Tenochtitlan en nahuatl significa \"O lugar do catus que pica).\nSegundo o Dr. Alejandro Villalobos experto da Cidade de M\u00e9xico,di que \"Huitzilopochtli\" deu o seu nome \u00f3s Aztecas xa que tam\u00e9n era co\u00f1ecido como Mexi, polo que Mexica tam\u00e9n significa \"Fillo de Mexi ou Huitzilopochtli\". Conforme as \"cr\u00f3nicas de Mexicayotl\", Mexi \u00e9 un dos nomes dados a \"Huitzilopochtli\".\nA cosmogon\u00eda Mexica.\nNon s\u00f3 cambiaron o seu nome sen\u00f3n tam\u00e9n algunhas das s\u00faas crenzas. As ideas cosmog\u00f3nicas dos mexicas explicaban o orixe do mundo e dos homes por medio de \"Omet\u00e9otl\", deidade dobre integrada por \"Ometecuhtli\" o se\u00f1or dous e \"Omec\u00edhuatl\" a se\u00f1ora dous, parella creadora do universo e do x\u00e9nero humano que radicaba no \"Omeyoca\"; xunto a estas deidades houbo outra parella \"Tonacatecuhtli\" e \"Tonacac\u00edhuatl\", se\u00f1or e se\u00f1ora encargados de alimentar a humanidade; unha terceira parella importante de deuses relacionados coa existencia da humanidade foron \"Intonan\" e \"Intota\", madre e pai dos homes.\nHab\u00eda outras deidades maiores como \"Yohualli\" e \"Enecatl\", o invisible e impalpable; \"Moyocoyani\" creador de si mesmo; a parella \"Tezcatlipoca\" e \"Tezcatlanextia\", que iluminan e escurecen o ceo; \"Huehueteoti\" o \"Xiuhtecuhtli\" o vello se\u00f1or do fogo e da vexetaci\u00f3n. Ademais dalgunhas deidades menores como \"Xochipilli\" e \"Xochiquetzal\" deuses do amor, das flores e da primavera; \"Cent\u00e9otl\" e \"Xilonen\", deuses do millo; \"Chalchiutlicue\" deusa da auga dos r\u00edos e lagos; \"Chicom\u00e9co\u00f3atl\" deusa da fertilidade e a abundancia; as\u00ed como moitas outras deidades particulares."}
{"id": "244563", "revid": "98629", "url": "https://gl.wikipedia.org/wiki?curid=244563", "title": "Seixo Branco", "text": "O Seixo Branco \u00e9 como se co\u00f1ece un fil\u00f3n branco de cuarzo situado na costa de Dexo-Serantes, facilmente reco\u00f1ecible dende o mar, e que, inclusive serve de orientaci\u00f3n aos navegantes pola zona.\nSituaci\u00f3n.\nEst\u00e1 dentro da zona especial de conservaci\u00f3n (ZEC) Costa de Dexo, que ocupa o tramo costeiro comprendido entre o faro de Mera e o porto de Lorb\u00e9, entre as r\u00edas de Ares e Betanzos, e R\u00eda da Coru\u00f1a no denominado Golfo \u00c1rtabro. Este espazo natural, de gran riqueza biol\u00f3xica, demais est\u00e1 declarado como monumento natural.\nA perspectiva panor\u00e1mica na s\u00faa proximidade permite contemplar o cabo Prior, a r\u00eda de Ares e a cidade da Coru\u00f1a, coa Torre de H\u00e9rcules. Tam\u00e9n se divisa dende el o illote co\u00f1ecido como A Marola, que inspirou o refr\u00e1n mari\u00f1eiro \"Quen pasou A Marola, pasou a mar toda\", facendo referencia \u00e1 bravura do mar nesta zona da costa.\nNatureza.\nResultan interesantes, ademais, as formaci\u00f3ns xeol\u00f3xicas que se dan nos acantilados da zona. Tr\u00e1tase de covas mari\u00f1as chamadas furnas, orixinadas pola erosi\u00f3n superior do vento e a erosi\u00f3n inferior do mar. Coa marus\u00eda, a auga canal\u00edzase polas cavidades e acel\u00e9rase dado o estreitamento, sa\u00edndo \u00e1 superficie a modo de chorro pulverizado. Entre elas cabe destacar A Regocha, Ollo Pequeno e Ollo Grande.\nO clima oce\u00e1nico h\u00famido consegue manter unhas temperaturas pouco flutuantes ao longo do ano. A fauna que habita estes cant\u00eds est\u00e1 composta principalmente por aves mari\u00f1as, como a gaivota patiamarela (\"Larus michahellis\") e o corvo mari\u00f1o cristado (\"Phalacrocorax aristotelis\"). Entre as plantas especializadas que enra\u00edzan nas f\u00edrgoas dos sa\u00edntes gran\u00edticos est\u00e1 a \"armeria pubigera\" e unha especie moi predominante, o toxo (\"Ulex europaeus\").\nHistoria e turismo.\nA s\u00faa situaci\u00f3n estrat\u00e9xica converteu este lugar nunha localizaci\u00f3n dunha bater\u00eda militar dese\u00f1ada antes da guerra civil e abandonada a partir da segunda guerra mundial.\nPouco antes de chegar a Seixo Branco, est\u00e1 o faro de Mera e un pequeno centro de interpretaci\u00f3n na que foi a antiga casa do fareiro.\nTam\u00e9n se atopa preto o castro de Subi\u00f1a, exemplo representativo da cultura castrexa. Tr\u00e1tase dun recinto duns 150 metros de di\u00e1metro, fortificado en d\u00faas estruturas circulares conc\u00e9ntricas, a\u00ednda sen escavar."}
{"id": "244566", "revid": "1131", "url": "https://gl.wikipedia.org/wiki?curid=244566", "title": "Aguiar da Beira", "text": "Aguiar da Beira \u00e9 unha vila portuguesa pertencente ao Distrito da Guarda, Rexi\u00f3n Centro e subrexi\u00f3n do D\u00e3o-Laf\u00f5es, con preto de 1\u00a0400 habitantes. \u00c9rguese a 781 metros de altitude.\n\u00c9 sede dun municipio con 203,68\u00a0km\u00b2 de \u00e1rea e 5\u00a0473 habitantes (2011), subdividido en 13 fregues\u00edas. O municipio est\u00e1 limitado ao norte polo municipio de Sernancelhe, ao leste por Trancoso, ao sueste por Fornos de Algodres, ao suroeste por Penalva do Castelo e a oeste por S\u00e1t\u00e3o.\nAs fregues\u00edas.\nAs fregues\u00edas de Aguiar da Beira son as seguintes:\nHistoria.\nO concello de Aguiar da Beira recibiu carta foral de Dona Teresa en 1120.\nVilas irmanadas.\nA vila de Aguiar da Beira est\u00e1 irmanada con:"}
