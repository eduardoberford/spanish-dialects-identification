{"id": "333683", "revid": "98629", "url": "https://gl.wikipedia.org/wiki?curid=333683", "title": "Relixi\u00f3n en Israel", "text": "A situaci\u00f3n da relixi\u00f3n en Israel \u00e9 singular xa que tr\u00e1tase do \u00fanico pa\u00eds do mundo onde a maior parte da poboaci\u00f3n profesa a relixi\u00f3n xud\u00eda. O cristianismo e o islam contan tam\u00e9n cunha importante presenza de fieis entre a cidadan\u00eda israel\u00ed. Ademais, existen tam\u00e9n outras minor\u00edas relixiosas como os drusos e os baha\u00edstas. Israel concentra numerosos lugares sacros das tres grandes relixi\u00f3ns monote\u00edstas e reco\u00f1ece a liberdade relixiosa, permitindo aos peregrinos de todo o mundo o libre acceso aos lugares santos.\nDe acordo coa Oficina Central de Estat\u00edsticas de Israel (2005) o 76,1% da poboaci\u00f3n \u00e9 xud\u00eda, o 16,2% musulm\u00e1, o 2,1% cristi\u00e1 e o 1,9% drusa, ao que c\u00f3mpre engadir un 3,9% da poboaci\u00f3n que non se clasifica en ningunha relixi\u00f3n.\nOs \u00e1rabes israel\u00eds, segundo a Oficina Central de Estat\u00edsticas (2005), est\u00e1n compostos por un 82,7% de musulm\u00e1ns, un 8,4% de drusos e un 8,3% de cristi\u00e1ns.\nIsrael ten unha das maiores poboaci\u00f3ns de budistas do Oriente Medio, con arredor de 32.000 persoas maiormente seguidores do lama\u00edsmo.\nSituaci\u00f3n xeral.\nA relaci\u00f3n do Estado de Israel co xuda\u00edsmo \u00e9 complexa. Israel fundouse oficialmente coa idea de ser un Estado Xudeu, con todo, \u00e1 vez prop\u00f3n ser un estado democr\u00e1tico, algo que alg\u00fans acad\u00e9micos consideran incompatible no tanto as democracias son polo xeral laicas e igualitarias. En teor\u00eda, Israel non ten relixi\u00f3n oficial, pero evidentemente ten unha relaci\u00f3n especial co xuda\u00edsmo a como pode verse na Lei de Retorno que outorga nacionalidade israel\u00ed a calquera xudeu que emigre a Israel. Por\u00e9n, a definici\u00f3n de xudeu da Lei de Retorno non \u00e9 soamente relixiosa, pois xudeus \u00e9tnicos que non sexan practicantes do xuda\u00edsmo perm\u00edteselles acceder aos beneficios da mesma.\nA relaci\u00f3n especial do Estado israel\u00ed co xuda\u00edsmo \u00e9, ademais, espec\u00edfica co xuda\u00edsmo ortodoxo. S\u00f3 os rabinos ortodoxos poden realizar matrimonios xudeus v\u00e1lidos, non as\u00ed os rabinos reformistas ou conservadores, e as sinagogas reformistas e conservadoras non reciben o mesmo apoio estatal. As\u00ed mesmo, s\u00f3 a conversi\u00f3n realizada por rabinos ortodoxos adm\u00edtese legalmente para efectos de considerar a un converso xudeu, a\u00ednda que o goberno israel\u00ed admite as conversi\u00f3ns feitas dentro do xuda\u00edsmo reformista e conservador f\u00f3ra de Israel.\nAta 2010 non exist\u00eda en Israel o matrimonio civil. Os matrimonios eran en todos os casos administrados polas comunidades relixiosas, do mesmo xeito que outros aspectos civ\u00eds como herdanzas e administraci\u00f3n dos lugares santos. As relixi\u00f3ns reco\u00f1ecidas por Israel para estes efectos (realizar matrimonios legais, regular os sitios das s\u00faas comunidades, etc.) son o xuda\u00edsmo ortodoxo, o islam, o druzismo e dez igrexas cristi\u00e1s (oito ortodoxas m\u00e1is a cat\u00f3lica e a anglicana). Non obstante actualmente adm\u00edtese o matrimonio civil entre persoas que logren probar a non pertenza a ningunha relixi\u00f3n. Esta divisi\u00f3n do dereito civil en comunidades relixiosas exist\u00eda na rexi\u00f3n de Palestina desde antes da fundaci\u00f3n de Israel e foi establecida polos otom\u00e1ns, co\u00f1ecida como Millet.\nXuda\u00edsmo.\nIsrael \u00e9 o \u00fanico pa\u00eds maioritariamente xudeu do mundo, s\u00e9ndoo o 76% da poboaci\u00f3n. Fundado orixinalmente por xudeus seculares \u2013xa que o movemento sionista impulsado por Theodor Herzl (quen era ateo) base\u00e1base en principio en ideas nacionalistas m\u00e1is que relixiosas, e mesmo ti\u00f1a a oposici\u00f3n de c\u00edrculos xudeus ortodoxos\u2013, co tempo chegou a converterse nun importante s\u00edmbolo relixioso para xudeus de todo o mundo. No \u00e1rea at\u00f3panse a maior\u00eda de lugares santos do xuda\u00edsmo, entre eles dous das cidades m\u00e1is sacras para os xudeus; Xerusal\u00e9n, onde est\u00e1 localizado o Muro das Lamentaci\u00f3ns, \u00faltimo remanente do Templo de Xerusal\u00e9n e lugar m\u00e1is sagrado da relixi\u00f3n xud\u00eda, e Hebr\u00f3n, onde se sit\u00faa a Tumba dos Patriarcas. Xerusal\u00e9n est\u00e1 enteiramente baixo xurisdici\u00f3n israel\u00ed a\u00ednda que a \u00e1rea da C\u00fapula da Roca \u00e9 administrada polas autoridades musulm\u00e1s e o goberno palestino reclama Xerusal\u00e9n Leste como o seu capital, mentres o goberno israel\u00ed mant\u00e9n unha postura de indivisibilidade sobre Xerusal\u00e9n, raz\u00f3n pola cal non hai sedes diplom\u00e1ticas de ning\u00fan pa\u00eds na cidade ao estar o seu status pol\u00edtico disputado. Hebr\u00f3n at\u00f3pase oficialmente nos territorios palestinos pero os xudeus te\u00f1en acceso aos lugares santos.\nEn canto \u00e1s subdivisi\u00f3ns do xuda\u00edsmo, segundo enquisa de Gallup de 2015 o 65% dos israel\u00eds consid\u00e9ranse xudeus seculares e o 30% consid\u00e9ranse observantes relixiosos. Segundo enquisa de 2013 de Haaretz un 26.5% consid\u00e9rase xudeu ortodoxo, seguida dos xudeus reformistas 3.9%, e 3.2% consid\u00e9ranse xudeus conservadores. Polo xeral faise unha subdivisi\u00f3n entre os xudeus ortodoxos moderados e os xudeus ultraortodoxos ou xared\u00edes. Israel \u00e9 tam\u00e9n a sede do Congreso Xudeu Mundial e do Gran Rabinato de Israel.\nCara\u00edtas.\nIsrael ten a m\u00e1is numerosa comunidade de xudeus cara\u00edtas do mundo. O seu n\u00famero calc\u00falase entre 30 e 50.000 persoas e as s\u00faas principais comunidades est\u00e1n localizadas en Ramla, Ashdod e Beer-Sheva.\nSamaritanos.\nA comunidade samaritana de Hol\u00f3n, en Israel, corresponde a uns 700 individuos (a outra comunidade, conformada por uns 350 local\u00edzase en Naplusa, nos territorios palestinos), consid\u00e9raselles xudeus polo goberno israel\u00ed e te\u00f1en o seu propio Sumo Sacerdote, o actual \u00e9 Aabed-O ben Asher ben Matzliach.\nTermos israel\u00eds para os diferentes graos relixiosos.\n1 ( \n2 \")\n3 \"\nIslam.\nO islam \u00e9 a primeira minor\u00eda relixiosa de Israel, sup\u00f3n o 16.5% da poboaci\u00f3n (sen inclu\u00edr aos habitantes de Cisxordania e a Franxa de Gaza), sendo maioritario na s\u00faa variante sunn\u00ed. A maior\u00eda dos musulm\u00e1ns son \u00e1rabes, a\u00ednda que o islam \u00e9 practicado tam\u00e9n por alg\u00fans inmigrantes africanos e asi\u00e1ticos. O Consello Supremo Musulm\u00e1n creado en 1921 en tempos do Mandato Brit\u00e1nico de Palestina \u00e9 a m\u00e1xima autoridade relixiosa do islam.\nIsrael \u00e9 sede da terceira cidade m\u00e1is sacra do islam, Xerusal\u00e9n, onde se localiza a Chaira das Mesquitas e a C\u00fapula da Roca, o terceiro lugar m\u00e1is santo do islam tras A Meca e Medina, desde onde se cre foi que Abraham \u00eda sacrificar ao seu fillo (Ismael segundo o islam) e desde onde os musulm\u00e1ns cren que Mahoma subiu ao ceo.\nEn Israel hai uns 2200 ahmad\u00edes, unha rama heterodoxa do islam que non \u00e9 aceptada pola maior\u00eda de musulm\u00e1ns quen lles consideran ap\u00f3statas. Debido a que en Israel \u00e9 un dos poucos pa\u00edses da rexi\u00f3n onde os ahmad\u00edes poden practicar abertamente a s\u00faa fe, Israel \u00e9 a sede para Medio Oriente da Comunidade Ahmad\u00eda e te\u00f1en o seu propio barrio, Kababir, situado en Haifa.\nCristianismo.\nOs cristi\u00e1ns representan aproximadamente o 2% da poboaci\u00f3n israel\u00ed, a maior\u00eda dos cales son \u00e1rabes. Israel \u00e9 o lugar onde se cre que Xes\u00fas viviu e morreu, e ten importantes lugares santos para o cristianismo entre eles a Bas\u00edlica do Santo Sepulcro, quizais o sitio m\u00e1is sacro do cristianismo, onde se cre que Xes\u00fas foi enterrado e resucitou, as\u00ed como a Igrexa da Natividade en Bel\u00e9n onde se cre que Xes\u00fas naceu. O Estado de Israel reco\u00f1ece 10 igrexas cristi\u00e1s espec\u00edficas para efectos de dereito civil (matrimonios, herdanzas, etc.) xunto ao xuda\u00edsmo e o islam, estas son:\nAdemais destas igrexas existen outras igrexas, principalmente protestantes e evanx\u00e9licas, non reco\u00f1ecidas polo Estado pero que practican libremente.\nO 40% dos cristi\u00e1ns son cat\u00f3licos melquitas, seguidos polo 32% que son ortodoxos gregos, 20% cat\u00f3licos latinos, 7% cat\u00f3licos maronitas e o resto pertence a outras igrexas.\nXuda\u00edsmo mesi\u00e1nico.\nUnha comunidade de xudeus mesi\u00e1nicos existe en Israel. Son considerados cristi\u00e1ns polo goberno a\u00ednda que eles mesmos consid\u00e9ranse xudeus. Recentemente a Corte Suprema de Israel decretou que as sinagogas mesi\u00e1nicas te\u00f1en o mesmo dereito a ser exentas de impostos que calquera outro edificio relixioso. O seu n\u00famero \u00e9 de aproximadamente 10.000 persoas con 12 congregaci\u00f3ns en Xerusal\u00e9n.\nDruzos.\nOs druzos son unha rama heterodoxa do islam ou unha relixi\u00f3n gn\u00f3stica dependendo da quen se lle consulte. Actualmente representan ao redor 102000 persoas. Os druzos son etnicamente \u00e1rabes, xuraron lealdade a Israel unha vez fundado e clasif\u00edcaselles como un grupo relixioso separado aos musulm\u00e1ns ortodoxos. Son, xunto aos bedu\u00ednos, unha das poucas comunidades minoritarias en servir no Ex\u00e9rcito de Israel.\nBaha\u00edes.\nIsrael \u00e9 tam\u00e9n a sede mundial do baha\u00edsmo, pois no seu territorio sit\u00faase a Casa Universal de Xustiza e unha das m\u00e1is nutridas comunidades baha\u00edes do Oriente Medio. O n\u00famero de baha\u00edes calc\u00falase en 14.000 persoas para o ano 2000. O Israel moderno \u00e9 onde est\u00e1 situada a tumba de Baha'ullah, fundador da relixi\u00f3n, quen faleceu na \u00e9poca en que Palestina pertenc\u00eda ao Imperio otom\u00e1n.\nBudistas.\nEn Israel conviven preto de 6400 budistas, a maior\u00eda pertencentes ao budismo tibetano. Moitos budistas israel\u00eds son activistas pola paz e non \u00e9 estra\u00f1o que haxan relaci\u00f3ns maritais entre budistas \u00e1rabes e hebreos.\nOutros.\nIsrael ten a s\u00faa propia s\u00e9 da Sociedade Teos\u00f3fica. Tam\u00e9n \u00e9 un dos poucos pa\u00edses do Medio Oriente en ter unha comunidade Hare Krishna, e tam\u00e9n hai neopag\u00e1ns, wiccanos, \u00e1satr\u00faar, morm\u00f3ns, testemu\u00f1as de Xeov\u00e1 e cienci\u00f3logos."}
{"id": "333684", "revid": "23204", "url": "https://gl.wikipedia.org/wiki?curid=333684", "title": "Linguas de Israel", "text": "Os idiomas oficiais de Israel son o hebreo e o \u00e1rabe. Estes tam\u00e9n son os idiomas m\u00e1is falados (O 72% da poboaci\u00f3n fala hebreo e o 21% fala \u00e1rabe). O \u00e1rabe \u00e9 falado polos e por moitos dos xudeus de orixe mizraj\u00ed. A outra lingua m\u00e1is falada \u00e9 o ruso, lingua nai de m\u00e1is dun mill\u00f3n de inmigrantes procedentes dos territorios da antiga Uni\u00f3n Sovi\u00e9tica. O ingl\u00e9s \u00e9 unha lingua de central importancia nos asuntos diplom\u00e1ticos, comerciais, tur\u00edsticos e acad\u00e9micos. Ademais \u00e9 a lingua nai de decenas de miles de inmigrantes dos pa\u00edses de fala inglesa.\nO idioma espa\u00f1ol \u00e9 falado polos m\u00e1is de 100.000 membros das comunidades sefard\u00eds que conservan unha variedade, o xudeoespa\u00f1ol, con trazos do s\u00e9culo XVI. Tam\u00e9n falan espa\u00f1ol os m\u00e1is de 100.000 inmigrantes de orixe espa\u00f1ola ou hispanoamericano. Actualmente moitos israel\u00eds novos aprenden espa\u00f1ol a trav\u00e9s das telenovelas suramericanas e outros o aprenden nas s\u00faas viaxes a Suram\u00e9rica (un destino de viaxes moi popular entre os mozos israel\u00eds). O espa\u00f1ol converteuse nunha lingua que goza unha alta popularidade. Outros idiomas moi com\u00fans son o franc\u00e9s, falado polos inmigrantes de Francia e as s\u00faas antigas colonias, e o am\u00e1rico, o principal dos idiomas dos xudeus inmigrantes de Etiop\u00eda."}
{"id": "333685", "revid": "23204", "url": "https://gl.wikipedia.org/wiki?curid=333685", "title": "Organizaci\u00f3n territorial de Israel", "text": "A organizaci\u00f3n territorial de Israel bas\u00e9ase en tres niveis de goberno: o goberno central, os distritos e os municipios.\nDistritos de Israel.\nIsrael est\u00e1 dividido administrativamente en seis distritos principais, co\u00f1ecidos en lingua hebrea como \"mehozot\" (singular: mehoz) e 15 sub-distritos, co\u00f1ecidos como \"nafot\" (singular: \"nafa\") que se subdividen \u00e1 s\u00faa vez en 50 rexi\u00f3ns naturais. Os distritos est\u00e1n dirixidos por un funcionario designado polo Ministerio do Interior.\nSub-distritos.\nNorte: \nSafed, \nKinneret, \nYizre'o, \nAcre, \nAltos do Gol\u00e1n.\nHaifa: \nHaifa (Mehoz Hefa)\nHadera\nCentral: \nSharon, \nPetah Tiqwa, \nRamla, \nRehovot,\nSur: \nAscal\u00f3n, \nBersheva,\nRexi\u00f3ns naturais.\nAs \"rexi\u00f3ns naturais\" son unidades non administrativas que utiliza o Goberno para cuesti\u00f3ns estat\u00edsticas e para o censo de poboaci\u00f3n.\nTerritorios disputados.\nEn canto aos territorios en disputa, os Altos do Gol\u00e1n est\u00e1n integrados administrativamente no Distrito Norte, os asentamentos israel\u00eds en Cisxordania na \u00e1rea de Xudea e Samaria, e Xerusal\u00e9n Leste no Distrito de Xerusal\u00e9n.\nMunicipios.\nO Ministerio de Interior israel\u00ed reco\u00f1ece catro tipos de goberno local:\nAs elecci\u00f3ns municipais cel\u00e9branse cada cinco anos, e calquera residente maior de 18 anos pode votar, sexa ou non israel\u00ed. Para ser elixido alcalde hai que ter m\u00e1is de 21 anos.\nOs municipios son os encargados da educaci\u00f3n, a sanidade e a sa\u00fade p\u00fablicas, a xesti\u00f3n da auga, o mantemento da rede viaria, os parques e as brigadas de bombeiros. Tam\u00e9n se encargan de recadar os impostos locais."}
{"id": "333686", "revid": "7802", "url": "https://gl.wikipedia.org/wiki?curid=333686", "title": "Distritos de Israel", "text": ""}
{"id": "333692", "revid": "56817", "url": "https://gl.wikipedia.org/wiki?curid=333692", "title": "El Doctor Garrido", "text": "El Doctor Garrido foi un peri\u00f3dico editado na Coru\u00f1a en 1876.\nHistoria e caracter\u00edsticas.\nBisemanario literario en clave humor\u00edstica, apareceu en outubro de 1876. Fundado e dirixido por Faustino de Orantes, edit\u00e1base na imprenta de \"El Telegrama\". A\u00ednda se publicaba en decembro de 1876."}
{"id": "333694", "revid": "1131", "url": "https://gl.wikipedia.org/wiki?curid=333694", "title": "Faustino Orantes", "text": "Faustino Orantes Magall\u00f3n foi un industrial, pol\u00edtico e xornalista galego.\nTraxectoria.\nEmpresario, en 1878 promoveu con outros veci\u00f1os de Santiago, A Coru\u00f1a, Melide e Toques a constituci\u00f3n dunha sociedade an\u00f3nima para a fabricaci\u00f3n de arames de ferro denominada \"El Porvenir\" que creou a f\u00e1brica de puntas de Toques, instalada nos restos das edificaci\u00f3ns do mosteiro de San Antoni\u00f1o de Toques. De ideolox\u00eda republicano federal, foi candidato federal polo distrito de Muros nas elecci\u00f3n de 1873, participou na Asemblea Federal celebrada en Lugo en xullo de 1887, e formou parte da directiva do Casino Republicano de Santiago en 1888. Nese ano acudiu con Federico Tapia como representante da Coru\u00f1a ao Congreso do Partido Republicano. En 1889 trasladouse \u00e1 Coru\u00f1a e foi directivo do Casino Republicano Federal. Foi presentado polos republicanos da Coru\u00f1a como candidato a Cortes por Santiago de Compostela en 1891. Dirixiu na Coru\u00f1a \"El Doctor Garrido\" en 1876 e en 1886 fundou en Santiago de Compostela \"La Regi\u00f3n Gallega\". Foi membro da Real Sociedade Econ\u00f3mica de Amigos do Pa\u00eds de Santiago.\nVida persoal.\nCasou con Julia Androver Giraut en 1857, e foi pai de Dolores, Mar\u00eda e Amparo Orantes Androver."}
{"id": "333695", "revid": "1888", "url": "https://gl.wikipedia.org/wiki?curid=333695", "title": "Faustino de Orantes Magall\u00f3n", "text": ""}
{"id": "333696", "revid": "1888", "url": "https://gl.wikipedia.org/wiki?curid=333696", "title": "Faustino de Orantes", "text": ""}
{"id": "333697", "revid": "1888", "url": "https://gl.wikipedia.org/wiki?curid=333697", "title": "Faustino Orantes Magall\u00f3n", "text": ""}
{"id": "333699", "revid": "25871", "url": "https://gl.wikipedia.org/wiki?curid=333699", "title": "Francisco Casavella", "text": "Francisco Casavella, pseud\u00f3nimo de Francisco Garc\u00eda Hortelano, nado en Barcelona o 15 de outubro de 1963 e finado na mesma cidade o 17 de decembro de 2008 , foi un escritor catal\u00e1n en lingua castel\u00e1."}
{"id": "333700", "revid": "47401", "url": "https://gl.wikipedia.org/wiki?curid=333700", "title": "Sacheen Littlefeather", "text": "Sacheen Littlefeather, nada como Marie Louise Cruz en Salinas, no condado de Monterey (California) o 14 de novembro de 1946 e finada en Novato o 2 de outubro de 2022, foi unha actriz e activista dos dereitos civ\u00eds dos Nativos Americanos.\nLittlefeather foi m\u00e1is co\u00f1ecida por dar un discurso en nome do\u00a0actor Marlon Brando\u00a0declinando o Premio da academia \u00f3 mellor actor que ga\u00f1aba polo seu papel na pel\u00edcula \"O Padri\u00f1o\"\u00a0na cerimonia dos\u00a045.os Premios da Academia\u00a0o 27 de marzo de 1973, o cal foi tam\u00e9n boicoteado pola prensa en protesta do tratamento \u00f3s Nativos Americanos pola industria cinematogr\u00e1fica. Na gala, luciu un vestido Apache.\nTraxectoria.\nLittlefeather naceu en Salinas, California.\u00a0As s\u00faas ra\u00edces son Apache, Yaqui e Pueblo por parte de seu pai, polo lado de s\u00faa nai ten parte francesa, alem\u00e1 e dinamarquesa. Na s\u00faa p\u00e1xina web oficial, afirma que seu pai provi\u00f1a dos apaches das Monta\u00f1as Brancas e de tribos Yaqui de Arizona e que \"Cruz\" era o nome tribal reco\u00f1ecido do mesmo.\nActivismo.\nComo membro dos indios de Todas as Tribos,\u00a0Littlefeather participou na ocupaci\u00f3n da illa de Alcatraz por parte de activistas polos dereitos dos indios americanos en 1969.\nControversia nos Premios da Academia.\nMarlon Brando implicouse co movemento dos Indios Americanos (AIM) a principios da d\u00e9cada dos 70. En 1973, decidiu posicionarse sobre o incidente ocorrido en Wounded Knee e contactou \u00f3 AIM para conseguir un membro que aceptase o Oscar no seu nome. Dennis Banks e Russell Means escolleron a Sacheen Littlefeather.\nLittlefeather representou a Brando e o seu boicot \u00f3 premio Oscar de Mellor actor pola s\u00faa actuaci\u00f3n de Don Vito Corleone no Padri\u00f1o (1972) como protesta polos actos ocorridos en Wounded Knee e pola pouca representaci\u00f3n por parte de Hollywood e da televisi\u00f3n dos Indios Americanos. Brando escribiu un discurso de 15 p\u00e1xinas para que Littlefeather lese durante a cerimonia, pero cando o produtor a co\u00f1eceu no backstage, ameazouna con retirala fisicamente ou con ser arrestada se estaba en escena m\u00e1is de 60 segundos. Os seus comentarios no escenario foron totalmente improvisados, m\u00e1is tarde retirouse \u00f3 backstage e leu o comunicado enteiro \u00e1 prensa. Na s\u00faa biograf\u00eda \"O meu mundo \u00e9 a mi\u00f1a obriga\", Roger Moore (o cal presentaba os premios e fora nomeado recentemente como o novo \"James Bond, axente 007\") dixo que el levou o Oscar \u00e1 s\u00faa casa e que o mantivo na s\u00faa posesi\u00f3n ata que foi recollido por un garda armado mandado pola academia.\nO incidente incitou a Academia das Artes e das Ciencias Cinematogr\u00e1ficas a establecer regras para o procedemento de aceptaci\u00f3n dos premios.\nEn 2022 a Academia pediulle desculpas pola resposta desproporcionada e inxustificada ao seu discurso."}
{"id": "333704", "revid": "624", "url": "https://gl.wikipedia.org/wiki?curid=333704", "title": "Arranxo de subgraves", "text": "Co\u00f1\u00e9cese como arranxo de subgraves a unha colocaci\u00f3n determinada de caixas ac\u00fasticas de subgraves, que depender\u00e1 da ac\u00fastica que se queira conseguir e das necesidades que se pretendan cubrir.\nCaracter\u00edsticas.\nOs subgraves cobren a parte m\u00e1is baixa do espectro sonoro e, polo tanto, a s\u00faa onda sonora ser\u00e1 de maior distancia. O que se pretende cos arranxos de subgraves \u00e9 cubrir as frecuencias m\u00e1is baixas do sistema de P.A nun directo sen chegar a formar bolas de graves ou unha presi\u00f3n sonora demasiado elevada. \u00c1 s\u00faa vez pretenderase cubrir na s\u00faa totalidade a parte da audiencia coa menor diferenza de nivel de presi\u00f3n sonora entre zonas. Para iso deberase ter en conta a ac\u00fastica da sala, as\u00ed como as especificaci\u00f3ns t\u00e9cnicas dos diferentes tipos de caixas de graves. \u00c9 fundamental medir a resposta en frecuencia e a fase do arranxo cun medidor RTA.\nA colocaci\u00f3n das caixas ac\u00fasticas depende en gran parte das caracter\u00edsticas do espazo ou recinto, do peso, das posibilidades etc. Pero as m\u00e1is utilizadas adoitan ser \"stackeadas\", \u00e9 dicir unha encima doutra; \"voadas\" ou colg\u00e1ndoas dalgunha estrutura e \"en li\u00f1a\", \u00e9 dicir, unha \u00e1 beira doutra e as\u00ed sucesivamente. Dependendo da colocaci\u00f3n das caixas poderase distinguir entre diferentes arranxos:\nCaixa \u00fanica.\nEste arranxo \u00e9 o m\u00e1is b\u00e1sico, consistindo simplemente nunha \u00fanica caixa no centro que, dependendo das s\u00faas caracter\u00edsticas, normalmente omnidirecionais, irradiar\u00e1 cun diagrama polar omnidireccional arredor de todo o seu eixo.\nConfiguraci\u00f3n L/R.\nConsiste nun subgrave cubrindo a zona esquerda e outro a dereita. O inconveniente deste arranxo aparece cando a zona que se pretende cubrir \u00e9 demasiado extensa e as caixas non dan cuberto toda a zona da audiencia, polo que se apreciar\u00e1 unha ausencia de sinal.\nArranxo cardioide.\nCon esta disposici\u00f3n de caixas pretendemos facer que a suma entre os seus patr\u00f3ns polares irradie o m\u00e1is directivamente posible cara \u00e1 zona da audiencia. Dado que a maior\u00eda de subgraves son omnidirecionais, \u00e9 aconsellable utilizar alg\u00fan tipo de arranxo para manexar adecuadamente o nivel de SPL segundo a necesidade que se te\u00f1a. Existen diferentes disposici\u00f3ns de caixas que permiten resolver un arranxo deste tipo.\nArranxo en li\u00f1a.\nConsiste en ali\u00f1ar horizontalmente un n\u00famero de subgraves para alcanzar unha suma total entre eles. A distancia \u00e1 que estes est\u00e1n separados depender\u00e1 da frecuencia \u00e1 que se sumen sinais. Esta disposici\u00f3n de subgraves pode causar varios inconvenientes, por exemplo unha cobertura estreita.\nArco de subgraves.\nEste arranxo pode facerse de varias formas. A electr\u00f3nica, onde se aplicar\u00e1 unha serie de delays a un arranxo en li\u00f1a para simular un arco, ou o arco de subgraves f\u00edsico, onde moveremos as caixas engadindo as\u00ed un delay f\u00edsico. Esta configuraci\u00f3n de subgraves \u00e9 cada d\u00eda m\u00e1is utilizada, posto que permite unha maior igualdade da cobertura, as\u00ed como a menor diferenza entre campo afastado e campo pr\u00f3ximo."}
{"id": "333733", "revid": "15490", "url": "https://gl.wikipedia.org/wiki?curid=333733", "title": "Paul Watzlawick", "text": "Paul Watzlawick, nado o 25 de xullo de 1921 en Villach, Austria, e finado o 31 de marzo de 2007 en Palo Alto, California, foi un te\u00f3rico e psic\u00f3logo austr\u00edaco nacionalizado estadounidense. Foi un dos principais autores da Teor\u00eda da comunicaci\u00f3n humana e do Construtivismo radical, e unha importante referencia no campo da terapia familiar, terapia sist\u00e9mica e, en xeral, da psicoterapia. Desde 1960, residiu e traballou toda a s\u00faa vida na cidade e Universidade de Palo Alto, en California.\nTraxectoria.\nTras completar os seus estudos primarios en Villach, Paul Watzlawick estudou Psicolox\u00eda e Filolox\u00eda na Universidade de Venecia e graduouse en 1949. Traballou no Instituto C. G. Jung en Z\u00farich, onde recibiu outro diploma en 1954. Amosando un grande interese pola filosof\u00eda oriental e budista (en particular, a filosof\u00eda zen), Paul decidiu partir cara a India e quedar al\u00ed durante un ano o que levou a que esas ideas filos\u00f3ficas impregnaran parte da s\u00faa obra -por exemplo, usou os conceptos filos\u00f3ficos k\u014dan ou budistas para explicar mellor algunhas pasaxes das s\u00faas teor\u00edas. Sen afectar o rigor cient\u00edfico e expositivo, as ideas filos\u00f3ficas e as concepci\u00f3ns desas culturas impregnaron sutilmente as obras m\u00e1is maduras de Watzlawick, quen fixo uso ocasional dos conceptos filos\u00f3ficos.\nEn 1960, foi convidado por D. Jackson a continuar as s\u00faas investigaci\u00f3ns no Mental Research Institute de Palo Alto, no estado norteamericano de California. En 1967, comezou a impartir clases de Psiquiatr\u00eda na Universidade de Stanford. Al\u00ed, Watzlawick estudou en compa\u00f1\u00eda dos seus colegas a teor\u00eda do Dobre V\u00ednculo (\"Double Bind\"), a\u00ednda que a s\u00faa maior achega, en relaci\u00f3n tam\u00e9n co traballo de Gregory Bateson, \u00e9 no campo da Pragm\u00e1tica da comunicaci\u00f3n humana.\nTras levar longo tempo sufrindo unha grave enfermidade, Watzlawick faleceu o s\u00e1bado 31 de marzo de 2007 en Palo Alto, aos 85 anos de idade.\nAxiomas de Watzlawick.\nSegundo Watzlawick, existen cinco axiomas na s\u00faa teor\u00eda da comunicaci\u00f3n humana. Consid\u00e9ranse axiomas porque o seu cumprimento \u00e9 indefectible; noutros termos, reflicten condici\u00f3ns \"de feito\" na comunicaci\u00f3n humana, que nunca se achan ausentes. Noutras palabras: o cumprimento destes axiomas non pode, por l\u00f3xica, non verificarse.\nComunicaci\u00f3n fracasada entre individuos.\nOs fracasos na comunicaci\u00f3n entre individuos pres\u00e9ntanse, cando:\nComunicaci\u00f3n exitosa entre individuos.\nA comunicaci\u00f3n entre individuos \u00e9 boa cando: \nObras do autor.\nWatzlawick \u00e9 autor de 18 libros (traducidos a 85 idiomas) e colaborou en m\u00e1is de 150. Alg\u00fans deles son:\nReco\u00f1ecementos.\nFoi \"Doutor honoris causa\" polas universidades de Liexa, Bordeos e Bos Aires."}
{"id": "333738", "revid": "197", "url": "https://gl.wikipedia.org/wiki?curid=333738", "title": "D\u00e1ctilo (m\u00e9trica)", "text": "Un d\u00e1ctilo (do lat\u00edn \"dactylus\", e este do grego \u03b4\u03ac\u03ba\u03c4\u03c5\u03bb\u03bf\u03c2, \"d\u00e1ktylos\", \u00abdedo\u00bb), na m\u00e9trica grecolatina, \u00e9 un p\u00e9 composto por unha s\u00edlaba longa seguida de d\u00faas breves. \u00c9 a base do verso chamado hex\u00e1metro dact\u00edlico, empregado na epopea e na poes\u00eda relixiosa (por exemplo nos or\u00e1culos). Posibelmente a s\u00faa orixe \u00e9 prehel\u00e9nica.\nO nome procede da analox\u00eda entre as tres falanxes do dedo (da man esquerda) coas tres s\u00edlabas do p\u00e9."}
{"id": "333740", "revid": "109216", "url": "https://gl.wikipedia.org/wiki?curid=333740", "title": "Tr\u00edbraco", "text": "Un tr\u00edbraco (do grego \u03c4\u03c1\u03af\u03b2\u03c1\u03b1\u03c7\u03bf\u03c2 \"tres breves\") \u00e9, en m\u00e9trica grecolatina, un p\u00e9 formado por tres s\u00edlabas breves: \u222a \u222a \u222a.\nA s\u00faa duraci\u00f3n \u00e9 de tres moras, como o iambo e o troqueo. Por iso pode substitu\u00edr o iambo no tr\u00edmetro i\u00e1mbico."}
{"id": "333742", "revid": "197", "url": "https://gl.wikipedia.org/wiki?curid=333742", "title": "Anapesto", "text": "O anapesto ou antid\u00e1ctilo \u00e9, en m\u00e9trica grecolatina, un p\u00e9 formado por tres s\u00edlabas: as d\u00faas primeiras breves e a terceira longa. Ch\u00e1maselle tam\u00e9n \u00abantid\u00e1ctilo\u00bb por ser o p\u00e9 sim\u00e9trico do d\u00e1ctilo: o acento m\u00e9trico est\u00e1 no segundo semip\u00e9 e non no primeiro como o d\u00e1ctilo."}
{"id": "333743", "revid": "624", "url": "https://gl.wikipedia.org/wiki?curid=333743", "title": "Antid\u00e1ctilo", "text": ""}
{"id": "333745", "revid": "624", "url": "https://gl.wikipedia.org/wiki?curid=333745", "title": "Hex\u00e1metro dact\u00edlico", "text": ""}
{"id": "333746", "revid": "197", "url": "https://gl.wikipedia.org/wiki?curid=333746", "title": "P\u00e9 (m\u00e9trica)", "text": "O p\u00e9 \u00e9 a unidade m\u00e9trica cuantitativa do verso grego ou latino, formado por un n\u00famero reducido de s\u00edlabas longas e breves (de d\u00faas a catro). En cada \"p\u00e9\" hai dous tempos, un de elevaci\u00f3n e outro de descenso. \nO nome procede de que, nas canci\u00f3ns acompa\u00f1adas de danza, o p\u00e9 serv\u00eda para marcar o ritmo.\nCaracter\u00edsticas.\nO p\u00e9 div\u00eddese en dous \"semip\u00e9s\". Crese que os dous semip\u00e9s ti\u00f1an igual intensidade e, por tanto, o ritmo vi\u00f1a determinado unicamente pola alternancia entre breves e longas. En cada p\u00e9, unha das s\u00edlabas determina o descenso ou \"golpe\", que marca o ritmo (o \u00abtempo forte\u00bb). Outra s\u00edlaba marca a \"elevaci\u00f3n\" (o \u00abtempo d\u00e9bil\u00bb). Se aparece primeiro o tempo forte denom\u00ednase \"ritmo descendente\"; se non, tr\u00e1tase de \"ritmo ascendente.\"\nAs unidades de medida cham\u00e1banse \"moras\" e eran unha para as breves e d\u00faas para as longas. Se te\u00f1en \"menos\" de seis moras os p\u00e9s denom\u00ednanse \"simples\" e se te\u00f1en m\u00e1is de seis, \"compostos\" (ou metros). Entre os p\u00e9s compostos, o m\u00e1is utilizado \u00e9 o \"docmio\".\nOs p\u00e9s simples agr\u00fapanse da forma seguinte:\nDe d\u00faas s\u00edlabas.\n\"\u00af = s\u00edlaba acentuada/longa, \u02d8 = s\u00edlaba non acentuada/breve\""}
{"id": "333749", "revid": "89787", "url": "https://gl.wikipedia.org/wiki?curid=333749", "title": "Poes\u00eda i\u00e1mbica", "text": "A poes\u00eda i\u00e1mbica en Grecia naceu na esfera p\u00fablica da festa e rituais relixiosos. Ch\u00e1mase as\u00ed por utilizar o p\u00e9 m\u00e9trico denominado iambo (\u038a\u03b1\u03bc\u03b2\u03bf\u03c2), composto dunha s\u00edlaba breve e outra longa (U_) e agrupado polo xeral en tr\u00edmetros; o seu contido \u00e9 fundamentalmente o propio da s\u00e1tira ou sat\u00edrico; poder\u00eda dicirse que a poes\u00eda i\u00e1mbica foi o precedente directo da s\u00e1tira latina.\nEtimolox\u00eda.\nA s\u00faa relaci\u00f3n con Iambe (a escrava do rei Celeo que fai rir a Dem\u00e9ter, deprimida por non poder atopar \u00e1 s\u00faa filla Core ou Pers\u00e9fone; ou a vella coa que ten o seu encontro o primeiro poeta iamb\u00f3grafo, Hiponacte, \u00e9 indiscut\u00edbel. As\u00ed mesmo alg\u00fans admiten a relaci\u00f3n cos (non menos escuros) termos \"thriambos\", \"dithyrambos\" e \"\u00edthymbos\".\nOrixes.\nAs s\u00faas orixes est\u00e1n asociados \u00e1s festas da deusa Dem\u00e9ter e especialmente \u00e1s festas do deus Dioniso, a\u00ednda que pronto vemos a este tipo de poes\u00eda incorporada a un \u00e1mbito colectivo m\u00e1is privado, o do simposio ou banquete, ao que estar\u00e1 despois ligada a s\u00faa existencia, moi difuminada posteriormente cando entraron moitos m\u00e1is distintos x\u00e9neros e metros derivados dos polim\u00e9tricos espect\u00e1culos teatrais, para rexurdir m\u00e1is tarde co epigrama do Helenismo, a\u00ednda que o metro i\u00e1mbico xa se empregaba noutros labores.\nOs rituais en que se dan a linguaxe e os xestos obscenos (\"aischrolog\u00eda\", \"sk\u00e9mmata\") pertencen sobre todo a Dem\u00e9ter, deusa triste \u00e1 que tenta facer sorrir o seu servente Iambe, mentres que a invectiva (\"oneidism\u00f3s\", \"ps\u00f3gos\") e o elemento f\u00e1lico ou abertamente sexual son constitu\u00edntes m\u00e1is abundantes nos de Dioniso, sobre todo a trav\u00e9s da forma do ditirambo, pero todos estes elementos est\u00e1n mesturados \u00e1s veces en ambos os grupos de ritos e noutras cerimonias en que se practicaba a imprecaci\u00f3n (misterios eleusinos, stenia, tesmoforias, haloa etc.)\nArist\u00f3teles afirmaba que os poetas \"antigos\" ser\u00edan ou \u00e9picos ou i\u00e1mbicos. Estes \u00faltimos canalizar\u00edan a trav\u00e9s do iambo a burla e o escarnio (\"ps\u00f3gos\"), para o que achega unha relaci\u00f3n etimol\u00f3xica (err\u00f3nea na s\u00faa derivaci\u00f3n) entre o termo iambo (\"iambe\u00eeon\") e o verbo que expresa ese ataque verbal (iambizo). As\u00ed mesmo Arist\u00f3teles subli\u00f1a a adecuaci\u00f3n do iambo para o di\u00e1logo (\"Po\u00e9tica\" 1449a26).\nCaracter\u00edsticas.\nA poes\u00eda i\u00e1mbica \u00e9 co\u00f1ecida desde o s\u00e9culo -VII. Era orixinariamente cantado, pero a s\u00faa m\u00fasica reduciuse despois a un simple acompa\u00f1amento que serv\u00eda de apoio \u00e1 recitaci\u00f3n. Usaba verso est\u00edquico, isto \u00e9, unha secuencia constru\u00edda pola repetici\u00f3n de versos metricamente iguais. O seu verso m\u00e1is com\u00fan era o tr\u00edmetro i\u00e1mbico: X_U_/X_U_/X_UX. Tam\u00e9n pod\u00eda empregar o tetr\u00e1metro trocaico catal\u00e9ctico, -\u00e9 dicir, falto da \u00faltima s\u00edlaba-, o coliambo, -tr\u00edmetro cuxo \u00faltimo p\u00e9 \u00e9 un espondeo no canto dun iambo-), e pequenas estrofas de dous versos como os \u00e9podos i\u00e1mbicos. \u00c1 beira da gran poes\u00eda cultivada por poetas cun alto dominio da t\u00e9cnica, o iambo era moito m\u00e1is simple e, por tanto m\u00e1is popular. O iambo desde o s\u00e9culo VI at\u00f3pase nos epigramas sepulcrais e na traxedia; desde o V, na comedia, logo na poes\u00eda did\u00e1ctica e fabul\u00edstica.\nO seu contido tem\u00e1tico \u00e9 sobre todo cr\u00edtico, sat\u00edrico, burl\u00f3n ou amargado, raramente con intenci\u00f3n correctora. S\u00f3 florece entre os xonios, a\u00ednda que en Atenas vaino a cultivar tam\u00e9n Sol\u00f3n. O seu dialecto \u00e9 o x\u00f3nico e escr\u00edbese sempre nel. A tem\u00e1tica sexual e sat\u00edrica, a liberdade de palabra de atmosfera case carnavalesca, eran caracter\u00edsticas do x\u00e9nero, exactamente o mesmo ambiente en que naceu a comedia, tan pr\u00f3xima en moitos aspectos, ao iambo.\nA Elex\u00eda e o iambo presentan semellanzas; ambos nos son co\u00f1ecidos desde o s\u00e9culo -VII e, \u00e1s veces, son cultivados polos mesmos autores, como Arqu\u00edloco ou Sol\u00f3n. Logo contin\u00faan escrib\u00edndose e recit\u00e1ndose at\u00e9 o fin da Antig\u00fcidade.\nOutro elemento com\u00fan \u00e9 que ambos eran acompa\u00f1ados pola frauta; mentres o poeta ou int\u00e9rprete cantaba, algu\u00e9n tocaba o aulos ou frauta dobre, un instrumento fundamentalmente popular fronte ao m\u00e1is aristocr\u00e1tico da lira. O iambo era orixinariamente cantado, pero a s\u00faa m\u00fasica reduciuse despois a un simple acompa\u00f1amento que serv\u00eda de apoio \u00e1 recitaci\u00f3n. Esta \u00e9 unha diferenza not\u00e1bel respecto da \u00e9pica e a poes\u00eda m\u00e9lica, acompa\u00f1adas por instrumentos de cordas (liras manuais) tocados, en principio, polo propio cantor. Doutra banda, que a lira fose considerada como instrumento aristocr\u00e1tico por excelencia fronte ao car\u00e1cter ruidoso e m\u00e1is popular da frauta implica xa o car\u00e1cter da poes\u00eda i\u00e1mbica.\nIamb\u00f3grafos gregos.\nOs poetas i\u00e1mbicos arcaicos te\u00f1en numerosos trazos com\u00fans, de forma e contido, que permiten falar de homoxeneidade xen\u00e9rica. O uso dos mesmos metros (inclu\u00edndo variantes como o coliambo ou \"iambo coxo\") e a presenza da invectiva ou, polo menos, da censura (a\u00ednda que revista tam\u00e9n particularidades) en todos eles sustenta esa homoxeneidade. Desde logo \u00e9 necesaria moita prudencia na valoraci\u00f3n comparativa de poetas cuxa obra se conservou en forma tan fragmentaria e sometida a vicisitudes moi diversas. Unha lista dos principais poetas iamb\u00f3grafos gregos ha de inclu\u00edr a Arqu\u00edloco, Sem\u00f3nides de Amorgos, Hiponacte e Ananio."}
{"id": "333751", "revid": "5863", "url": "https://gl.wikipedia.org/wiki?curid=333751", "title": "Hiponacte", "text": "Hiponacte de \u00c9feso (s\u00e9culo -VI), poeta grego, \u00e9 xunto con Arqu\u00edloco un dos iamb\u00f3grafos cl\u00e1sicos da poes\u00eda l\u00edrica grega.\nTraxectoria.\nNado en \u00c9feso e de orixe ao parecer aristocr\u00e1tica, escuras circunstancias arrox\u00e1rono \u00e1 miseria e a frecuentar a compa\u00f1\u00eda de esmoleiros nos baixos fondos marxinais da sociedade.\nO seu mesmo nome reflicte unha estirpe insigne, e a s\u00faa fuxida de \u00c9feso cara \u00e1 cidade de Claz\u00f3menas (fragmento 1D) ser\u00eda impulsada por motivos pol\u00edticos (a s\u00faa familia pertencer\u00eda \u00e1 clase dirixente e foi perseguida pola tiran\u00eda de Aten\u00e1goras de \u00c9feso.\nEn calquera caso, a s\u00faa refinada cultura demostra unha elevada educaci\u00f3n: parodia, por exemplo, o comezo da \"Odisea\" para atacar a un dos seus inimigos que era un comell\u00f3n: (\"C\u00f3ntame, oh Musa, sobre a filla do Eurimedonte, de Caribdis, que engole todo o mar e devora sen taxa. C\u00f3ntame como morrer\u00e1 lapidada por decreto do pobo \u00e1 ribeira do mar est\u00e9ril\") \u00e9 unha mostra do seu dominio da tradici\u00f3n \u00e9pica.\nDa s\u00faa obra poderiamos sacar o nome de B\u00edas de Priene (fragmento 123D), un do Sete Sabios de Grecia, que viviu desde comezos do s\u00e9culo -VI e do poeta Mimnermo (Fl. -630, fragmento 146D), e o de Aten\u00e1goras, tirano de \u00c9feso naquel momento.\nObra.\nDist\u00ednguese de Arqu\u00edloco a s\u00faa forma diametralmente oposta de afrontar a s\u00faa miser\u00e1bel situaci\u00f3n. Hiponacte non se preocupa porque nos seus versos existe o instante e nada m\u00e1is. D\u00e1 a impresi\u00f3n de ser un extravagante esmoleiro teimudo no odio e a diatriba contra os seus inimigos, pero \u00e9 un poeta verdadeiramente realista que se sost\u00e9n na desgraza da s\u00faa vida miserable co humor.\nNas s\u00faas agres invectivas b\u00farlase at\u00e9 de si mesmo e m\u00f3stranos a s\u00faa vida como a dun p\u00edcaro e esmoleiro co\u00f1ecedor dos baixos fondos da sociedade en que vive, algo as\u00ed como un mis\u00f3xino goliardo do s\u00e9culo VI antes de Cristo, un pobre (\"a min Plut\u00f3n, de maneira total cego, xamais veu dicirme a casa: \"Hiponacte, douche trinta minas de prata e moito m\u00e1is\" Non ten sentimentos!\"), ladr\u00f3n, borracho e morto de fr\u00edo (\"nunca me deches un manto groso, remedio no inverno contra os calafr\u00edos\", \"Hermes, non fago m\u00e1is que tiritar de fr\u00edo e renxer os dentes\") que pide capa para taparse; tam\u00e9n como entre os goliardos, abundan as descrici\u00f3ns obscenas. Unha lenda sost\u00e9n que dous escultores, B\u00fapalo e Atenis, lle esculpiron un busto deformado para ridiculizalo; o poeta vingouse atac\u00e1ndoos con iambos tan brutais que ambos se suicidaron. Alg\u00fans deles ser\u00edan estes: \"T\u00e9\u00f1anme o abrigo, que lle vou a romper o ollo a B\u00fapalo, porque son ambidestro e, cando golpeo, non fallo\". Tam\u00e9n fornece datos importantes sobre costumes rituais como a do ph\u00e1rmakos, que a tradici\u00f3n sem\u00edtica co\u00f1ece como \"chivo expiatorio\".\nDurante aflici\u00f3ns colectivas como pragas ou fames negras, os atenienses e xonios seleccionaban unha v\u00edtima propiciatoria para purificar de todo mal as s\u00faas cidades. Elix\u00edase aos \"ph\u00e1rmakoi\" entre os m\u00e1is pobres e feos e lev\u00e1ballos en procesi\u00f3n ao redor da polis ao ritmo de m\u00fasica destemplada e desafinada, apedre\u00e1ndoos e persegu\u00edndoos at\u00e9 o extreminalos no l\u00edmite da cidade, a mi\u00fado despe\u00f1\u00e1ndoos por un barranco; ritual que Hiponacte parodia nun fragmento en que se ofrece el mesmo como v\u00edtima propiciatoria cun rico vocabulario escatol\u00f3xico.\nEstilo.\nEn canto ao seu estilo, Hiponacte variou a forma habitual do iambo cu\u00f1ando algunhas innovaci\u00f3ns m\u00e9tricas e creou o coliambo \u2014alg\u00fans autores, en cambio, atribu\u00edron a s\u00faa invenci\u00f3n a Ananio, contempor\u00e1neo seu\u2014, que consiste nun iambo \"coxo\" (\u00e9 dicir, substit\u00faese a pen\u00faltima s\u00edlaba breve e \u00e1xil do iambo por outra longa, o que d\u00e1 a sensaci\u00f3n de \"coxeira\" na escansi\u00f3n ou c\u00f3mputo m\u00e9trico). Anticipa a comedia de Arist\u00f3fanes e utiliza a parodia dunha ampla variedade de estilos (entre os que se destaca o coloquial, debido case unha xerga), neoloxismos e hip\u00e9rboles que demostran unha permanente procura formal. Estes trazos foron imitados por poetas helen\u00edsticos como Cal\u00edmaco e Herodas, quen escribiron moitos versos no metro \"coxo\" coliambo de Hiponacte."}
{"id": "333770", "revid": "865", "url": "https://gl.wikipedia.org/wiki?curid=333770", "title": "DIIV", "text": "DIIV \u00e9 unha banda estadounidense de indie rock procedente de Brooklyn e formada no ano 2011. O grupo est\u00e1 composto por Zachary Cole Smith (voces, guitarra), Andrew Bailey (guitarra), Devin Ruben Perez (baixo), Colin Caulfield (teclados, guitarra) e Ben Newman (bater\u00eda).\nInicialmente chamada Dive, a banda comezou como un proxecto en solitario de Smith. Tras publicar tres sinxelos, \"Sometime\", \"Human\" e \"Geist\", a trav\u00e9s do selo Captured Tracks, DIIV editou o seu \u00e1lbum de estrea, \"Oshin\", o 26 de xu\u00f1o de 2012.\nEn febreiro de 2016 o grupo lanzou o seu segundo disco, \"Is the Is Are\", despois dun logo e problem\u00e1tico per\u00edodo de xestaci\u00f3n. O 4 de outubro de 2019 o terceiro \u00e1lbum de DIIV, \"Deceiver,\" foi publicado porn Captured Tracks."}
{"id": "333801", "revid": "23204", "url": "https://gl.wikipedia.org/wiki?curid=333801", "title": "John Irving", "text": "John Wallace Blunt, Jr., co\u00f1ecido como John Winslow Irving ou simplemente John Irving, nado en Nova Hampshire o 2 de marzo de 1942, \u00e9 un escritor estadounidense autor de numerosos libros que foron \u00e9xitos de vendas e guionista, faceta na que ga\u00f1ou un premio Oscar."}
{"id": "333803", "revid": "92340", "url": "https://gl.wikipedia.org/wiki?curid=333803", "title": "Seja Majeed", "text": "Seja Majeed, nada en Alxeria en 1986, \u00e9 unha escritora iraqu\u00ed en lingua inglesa.\nTraxectoria.\nSeja \u00e9 filla de pais refuxiados iraqu\u00eds fuxidos da guerra de Iraq-Ir\u00e1n en 1980. Medrou en Inglaterra cando a s\u00faa familia pediu asilo pol\u00edtico ao estalar a guerra civil en Alxeria. Seja estudou no campus de Westminster de onde pasou a estudar Dereito na universidade de Brunel, onde se licenciou en 2012, pasando a estudar posgrao de \"pr\u00e1ctica xur\u00eddica\" na mesma universidade as\u00ed como a diplomatura de Pol\u00edtica p\u00fablica pola universidade estadounidense de Sarjah. Traballou en pr\u00e1cticas para a petroleira Shell na Escocia, compa\u00f1\u00eda coa que seguiu traballando e que a enviou a Dubai nun novo proxecto. Participou no documental ingl\u00e9s \"Baghdad Holiday\" da cineasta Hannan Majid e Richard York, onde amosan o primeiro d\u00eda en que Seja Majeed regresou a Iraq en 2010.\nAta o de agora ten publicada s\u00f3 unha novela, \"The forbidden tales of Larsa\" (\"Os contos esquecidos de Larsa\"), unha novela de romance que acontece na cidade mesopot\u00e1mica de Larsa ao ser conquistada por Asiria."}
{"id": "333804", "revid": "23204", "url": "https://gl.wikipedia.org/wiki?curid=333804", "title": "Bella Union", "text": "Bella Union \u00e9 un selo discogr\u00e1fico independente fundado por Simon Raymonde e Robin Guthrie de Cocteau Twins en 1997, dirixido na actualidade s\u00f3 por Raymonde.\nHistoria.\nDespois de publicar gravaci\u00f3ns a trav\u00e9s do selo 4AD durante unha gran parte da s\u00faa carreira, Cocteau Twins decidiu crear a etiqueta Bella Union no ano 1997, a traves da cal poder editar o seu propio traballo ademais doutras colaboraci\u00f3ns. A banda separouse pouco tempo despois, pero o selo continuase adiante con Guthrie e Raymonde ao seu cargo. Unha das primeiras bandas en asinar con Bella Union foi o tr\u00f3 australiano Dirty Three, que contin\u00faa traballando coa discogr\u00e1fica. Outros dos seus primeiros artistas son Fran\u00e7oiz Breut e The Czars.\nDende o ano 2000, cando Guthrie mudouse a Francia para concentratrse na s\u00faa propia m\u00fasica e Raymonde tomou o control de Bella Union, o selo ten asinado con m\u00e1is artistas, como Laura Veirs, Lift to Experience ou Explosions in the Sky.\n2006 foi un ano memorable para a discogr\u00e1fica, xa que aos traballos de Midlake, The Dears, Howling Bells e Fionn Regan tiveron un \u00e9xito considerable.\nEn 2007 as celebraci\u00f3ns polo seu 10\u00ba aniversario tiveron actuaci\u00f3ns durante d\u00faas noites no Royal Festival Hall, con convidados especiais como Paul Weller ou Tom Smith de Editors. Ese ano Fionn Regan foi nomeado ao Mercury Prize por Mellor \u00e1lbum.\nNos dous anos seguintes, tras asinar Fleet Foxes co selo, o seu disco de estrea permaneceu nas listas durante 100 semanas consecutivas sendo o \u00e1lbum independente con m\u00e1is vendas no ano da s\u00faa publicaci\u00f3n, e o selo conseguir\u00eda o seu primeiro disco de ouro tras alcanzar este traballo as 100.000 copias vendidas no Reino Unido.\nPosteriormente Bella Union publicou m\u00fasica de Beach House, Department of Eagles, Lone Wolf, Our Broken Garden, Fleet Foxes, The Acorn, Abe Vigoda, J. Tillman, Peter Broderick, The Kissaway Trail, Pearly Gate Music, John Grant, Lawrence Arabia, The Low Anthem, Hannah Cohen, Laura Veirs and Mountain Man.\nA discogr\u00e1fica ga\u00f1ou o premio ao Selo independente do ano nos Music Week Awards, votado polos retallistas independentes brit\u00e1nicos, en 2010, 2012 e 2014.\nDende ent\u00f3n Bella Union asinou con artistas como Flaming Lips, PINS, MONEY, Marissa Nadler e Horse Thief.\nAs s\u00faas gravaci\u00f3ns son distribu\u00eddas en todo o mundo pola distribuidora independente [PIAS]."}
{"id": "333806", "revid": "56817", "url": "https://gl.wikipedia.org/wiki?curid=333806", "title": "La Lira", "text": "La Lira foi un peri\u00f3dico editado na Coru\u00f1a entre 1875 e 1878.\nHistoria e caracter\u00edsticas.\nSubtitulado \"Peri\u00f3dico quincenal de literatura y m\u00fasica dedicado al bello sexo\", apareceu o 12 de febreiro de 1875. Estaba dirixido por Jos\u00e9 Mar\u00eda Montes, e entre os seus redactores figurou Baldomero Nache. Cesou a s\u00faa publicaci\u00f3n en outubro de 1875. Volveu aparecer en 1878."}
{"id": "333807", "revid": "92340", "url": "https://gl.wikipedia.org/wiki?curid=333807", "title": "Baldomero Nache", "text": "Baldomero Nache Cobas foi un xornalista galego.\nTraxectoria.\nEn 1877 foi elixido vocal da sociedade Reuni\u00f3n de obreros da Coru\u00f1a e foi membro da Junta de Defensa de Galicia (1893). Foi redactor de \"La Lira\" e dirixiu \"El Duende\"."}
{"id": "333808", "revid": "1888", "url": "https://gl.wikipedia.org/wiki?curid=333808", "title": "Baldomero Nache Cobas", "text": ""}
{"id": "333809", "revid": "92340", "url": "https://gl.wikipedia.org/wiki?curid=333809", "title": "Alonso Rey", "text": "Alonso Rey foi un xornalista galego.\nTraxectoria.\nFoi director de \"Diario de La Coru\u00f1a\" (1857) e \"El Ejemplo\" (1873)."}
{"id": "333810", "revid": "5863", "url": "https://gl.wikipedia.org/wiki?curid=333810", "title": "El Iris de Galicia (1880)", "text": "El Iris de Galicia, foi un xornal galego publicado na Coru\u00f1a en 1880 .\nHistoria e caracter\u00edsticas.\nApareceu a principios de febreiro de 1880. Veu substitu\u00edr a \"El Eco Coru\u00f1\u00e9s\". A finais de febreiro deixou de publicarse dieriamente para converterse en revista semanal de ciencias, literatura e artes."}
{"id": "333811", "revid": "89787", "url": "https://gl.wikipedia.org/wiki?curid=333811", "title": "Juanra Madariaga", "text": "Juan Ramon Madariaga Abaitua, co\u00f1ecido como Juanra Madariaga, nado en Bilbao en 1962, \u00e9 un escritor bisca\u00ed\u00f1o en \u00e9uscaro.\nTraxectoria.\nEstudou Filolox\u00eda Vasca na Universidad de Deusto, onde m\u00e1is tarde exerceu a docencia.\nEn 1988, ga\u00f1ou o premio de poes\u00eda da Deputaci\u00f3n de Biscaia con \"Imentzioaren Pergamuak\" (1989). Anos m\u00e1is tarde publicou \"Galera Errepikatuak\" (1992) e \"Elaien Ausardia\" (1993), distinguida esta \u00faltima co premio Imajina Euskadi de 1991. EN 1996 publicou \"Argia sortzen den izartegia\", premio da Cr\u00edtica de 1997.\nEn 2000 ga\u00f1ou o premio Felipe Arrese Beitia da Euskaltzaindia co poemario \"Amodioa Batzuetan\". En 2002 foi finalista do Premio Euskadi por ese mesmo libro, \"Amodioa Batzuetan\".\nEn 2003 sa\u00edu o seu poemario \"Izozmendiak\".\n\u00c9 as\u00ed mesmo colaborador do xornal Berria e de diversas revistas.\nAg\u00e1s un libro en castel\u00e1n, \"F\u00edsica\", as s\u00faas restantes obras est\u00e1n escrita en lingua \u00e9uscara. Algunhas delas foron traducidas ao ingl\u00e9s, italiano, esloveno ou catal\u00e1n."}
{"id": "333821", "revid": "89787", "url": "https://gl.wikipedia.org/wiki?curid=333821", "title": "Monoamino oxidase", "text": "As L-monoamino oxidases ou MAO () son un grupo de encimas que catalizan a oxidaci\u00f3n de monoaminas. Est\u00e1n unidas \u00e1 membrana externa das mitocondrias da maior parte dos tipos celulares do corpo. O primeiro encima MAO descubriuno Mary Bernheim no f\u00edgado humano e foi daquela denominado tiramina oxidase. Pertencen \u00e1 familia proteica das amino oxidorredutases que conte\u00f1en flavina.\nSubtipos e distribuci\u00f3n nos tecidos.\nNos humanos hai dous tipos de MAO: MAO-A e MAO-B.\nFunci\u00f3n.\nAs monoamino oxidases catalizan a desaminaci\u00f3n oxidativa de monoaminas. Utilizan o ox\u00edxeno para retirar un grupo amino dunha mol\u00e9cula, orixinando o correspondente aldehido e amon\u00edaco.\nAs monoamino oxidases conte\u00f1en o cofactor FAD unido covalentemente, polo que son unhas oxidases que se clasifican como flavoprote\u00ednas.\nEspecificidades de substrato.\nAs MAO son encimas ben co\u00f1ecidos en farmacolox\u00eda, xa que son o substrato sobre o que act\u00faan os diversos f\u00e1rmacos inhibidores da monoamino oxidase. A MAO-A \u00e9 especialmente importante no catabolismo das monoaminas inxeridas na dieta. Ambas as MAOs son tam\u00e9n vitais para a inactivaci\u00f3n de neurotransmisores monoamin\u00e9rxicos, para os cales mostran diferentes especificidades, que son:\nReacci\u00f3ns espec\u00edficas catalizadas pola MAO son:\nImportancia cl\u00ednica.\nDebido ao papel fundamental que exercen as MAOs na inactivaci\u00f3n de neurotransmisores, a disfunci\u00f3n da MAO (excesiva ou insuficiente actividade da MAO) p\u00e9nsase que \u00e9 responsable de varios trastornos neurol\u00f3xicos e psiqui\u00e1tricos. Por exemplo, os niveis infrecuentemente altos ou baixos das MAOs no corpo foron asociados, entre outras cousas, con esquizofrenia, ou depresi\u00f3n. Os inhibidores da monoamino oxidase son unha das principais clases de f\u00e1rmacos prescritos para o tratamento da depresi\u00f3n, a\u00ednda que xeralmente son un tratamento de \u00faltima li\u00f1a, debido ao risco de interacci\u00f3n deste f\u00e1rmaco con produtos da dieta ou outros f\u00e1rmacos. Os niveis excesivos de catecolaminas (epinefrina, norepinefrina, e dopamina) poden orixinar unha crise hipertensiva, e os niveis excesivos de serotonina poden causar a s\u00edndrome da serotonina.\nOs inhibidores da MAO-A act\u00faan como axentes antidepresivos e ansiol\u00edticos, mentres que os inhibidores da MAO-B util\u00edzanse s\u00f3s ou en combinaci\u00f3n para tratar as enfermidades de Alzheimer e de Parkinson.\nAs investigaci\u00f3ns con tomograf\u00eda de emisi\u00f3n de positr\u00f3ns descubriron que a MAO-B tam\u00e9n dimin\u00fae moito ao fumar cigarros de tabaco.\nModelos animais.\nOs ratos que non te\u00f1en a capacidade de producir MAO-A ou MAO-B presentan trazos similares aos do autismo. Estes ratos knockout mostran unha resposta ao estr\u00e9s incrementada.\nXen\u00e9tica.\nOs xenes que codifican a MAO-A e a MAO-B est\u00e1n localizados un ao lado do outro no brazo curto do cromosoma X, e te\u00f1en un 70% de semellanza de secuencia. Existen raras mutaci\u00f3ns nestes xenes asociadas coa s\u00edndrome de Brunner.\nUn estudo baseado na cohorte Dunedin (unha poboaci\u00f3n estudada de Dunedin, Nova Zelandia) chegou \u00e1 conclusi\u00f3n de que os nenos maltratados cun polimorfismo de baixa actividade na rexi\u00f3n do promotor do xene da MAO-A eran m\u00e1is propensos a desenvolver un trastorno de conduta antisocial que os nenos maltratados coa variante de alta actividade. Dos 442 individuos (machos) estudados (maltratados ou non), o 37% ti\u00f1a a variante de baixa actividade. Dos 13 individuos maltratrados con baixa actividade de MAO-A, 11 foron examinados e mostraban trastornos de conduta adolescente e 4 foron condenados nos tribunais por delitos violentos. O mecanismo suxerido deste efecto \u00e9 a diminuci\u00f3n da capacidade dos que te\u00f1en baixa actividade de MAO-A para degradar rapidamente a norepinefrina, o neurotransmisor sin\u00e1ptico implicado na excitaci\u00f3n simp\u00e1tica e ira. Consid\u00e9rase que isto proporciona un apoio directo para a idea de que a susceptibilidade xen\u00e9tica \u00e1s doenzas non est\u00e1 determinada de nacemento, sen\u00f3n que var\u00eda coa exposici\u00f3n a influencias ambientais. Por\u00e9n, a maior\u00eda dos individuos con trastornos de conduta ou con condenas non ti\u00f1an actividade baixa da MAO-A; atopouse que o maltrato causaba unha maior predisposici\u00f3n ao comportamento antisocial que as diferenzas na actividade de MAO-A.\nA afirmaci\u00f3n de que a interacci\u00f3n da baixa actividade de MAO-A e o maltrato causa un comportamento antisocial foi criticada, xa que a predisposici\u00f3n cara ao comportamento antisocial poder\u00eda perfectamente ser causada por \"outros\" xenes herdados de parentes maltratadores.\nAtopouse unha posible ligaz\u00f3n entre a predisposici\u00f3n \u00e1 busca de novidades e un xenotipo do xene da MAO-A.\nUnha variante particular (ou xenotipo), denominado na prensa popular \"xene guerreiro\", est\u00e1 sobrerrepresentado no pobo maor\u00ed. Isto apoia estudos anteriores que encontraron diferentes proporci\u00f3ns de variantes en diferentes grupos \u00e9tnicos. Isto \u00e9 o caso de moitas variantes xen\u00e9ticas, cun 33% de brancos/non hispanos, e 61% de asi\u00e1ticos/illeiros do Pac\u00edfico que ti\u00f1an unha baixa actividade da variante do promotor de MAO-A."}
{"id": "333822", "revid": "27155", "url": "https://gl.wikipedia.org/wiki?curid=333822", "title": "L-monoamino oxidase", "text": ""}
{"id": "333823", "revid": "7802", "url": "https://gl.wikipedia.org/wiki?curid=333823", "title": "Erecci\u00f3n p\u00f3stuma", "text": "Unha erecci\u00f3n p\u00f3stuma, erecci\u00f3n \"post mortem\" ou erecci\u00f3n terminal \u00e9 unha erecci\u00f3n acontecida con posterioridade ao falecemento do individuo, tecnicamente un priapismo. Tr\u00e1tase dun fen\u00f3meno fisiol\u00f3xico observado nos cad\u00e1veres de homes finados en circunstancias violentas, por exemplo executados, mais sobre todo enforcados (neste \u00faltimo caso, o fen\u00f3meno atrib\u00faese \u00e1 presi\u00f3n no cerebelo, propiciado pola soga).\nPor outra banda, as lesi\u00f3ns na medula espi\u00f1al e no cerebelo est\u00e1n sempre asociadas co priapismo en pacientes vivos.\nA morte por enforcamento afecta tanto aos xenitais masculinos coma femininos."}
{"id": "333826", "revid": "98629", "url": "https://gl.wikipedia.org/wiki?curid=333826", "title": "Ignacio Ribas Marqu\u00e9s", "text": "Ignacio Ribas Marqu\u00e9s, nado en Palma de Mallorca o 12 de abril de 1901 e finado en Santiago de Compostela en 1996, foi un qu\u00edmico espa\u00f1ol, catedr\u00e1tico de Qu\u00edmica Org\u00e1nica das universidades de Salamanca, Valencia e Santiago de Compostela, esta \u00faltima desde 1942 at\u00e9 a s\u00faa xubilaci\u00f3n en 1971.\n\u00c9 co\u00f1ecido sobre todo polos seus traballos sobre as substancias naturais, especialmente polos alcaloides vexetais, dos que descubriu dous novos para a ciencia, e pola fundaci\u00f3n da Escola Compostel\u00e1 de Produtos Naturais, famosa a nivel internacional.\nTraxectoria.\nIgnacio Ribas estudou o bacharelato no instituto Ram\u00f3n Llull de Palma, traslad\u00e1ndose despois \u00e1 Universidade de Valencia para estudar al\u00ed ciencias qu\u00edmicas, na que obtivo o t\u00edtulo de licenciado en 1921, coa cualificaci\u00f3n de sobresa\u00ednte e premio extraordinario. Iniciouse na investigaci\u00f3n na Universidade Complutense de Madrid baixo a direcci\u00f3n de Antonio Madinaveitia, conseguindo o grao de doutor o ano 1928 coa tese \"Estudio de los \u00e1cidos succ\u00ednicos bisustitu\u00eddos\". Completou a s\u00faa formaci\u00f3n, grazas a unha bolsa do Laboratorio de Qu\u00edmica Biol\u00f3xica da Junta para la Ampliaci\u00f3n de Estudios (JAE), no Instituto Pasteur de Par\u00eds, de 1925 a 1928, no \"Laboratorio de Qu\u00edmica Terap\u00e9utica\", baixo a direcci\u00f3n do profesor Ernest Fourneau, co que traballa, entre outros temas, sobre a estereoqu\u00edmica da amiloca\u00edna (ou estova\u00edna), o primeiro anest\u00e9sico local. Con Fourneau, obtivo indirectamente os enanti\u00f3meros desta mol\u00e9cula desdobrando o aminoalcohol inicial polo \u00e1cido propanoico e benzoilando as d\u00faas bases derivadas.\nFroito do seu labor no citado Instituto foron catro traballos publicados en 1926, 1927 e 1928, en colaboraci\u00f3n con Ernest Fourneau, tres no \"Bulletin de la Soci\u00e9t\u00e9 Chimique de France\", e un nos \"Anales de la Sociedad Espa\u00f1ola de F\u00edsica y Qu\u00edmica\": \"Sur la preparation de l'amonochlorrydrine de la glycerine\" (1926), \"Action de l'eau et des alcools sur les oxydes d'ethylne en pr\u00e9sence de catalyseur\" (1926), \"Condensation des oxydes d'\u00e9thyl\u00e9ne aves les alcools en pr\u00e9sence d'acide sulfurique comme catalyseur\" (1927), e \"St\u00e9r\u00e9oisom\u00e9rie et action anesth\u00e9sique locale: S\u00e9paration du dim\u00e9thylaminodim\u00e9thyl\u00e9thylcarbinol en ses isom\u00e8res optiques et pr\u00e9paration des deux stova\u00efnes actives\", publicado no \"Bulletin des sciences pharmacologiques\" 30 (5): 273-278.\nMoitos anos m\u00e1is tarde, en 1972, participar\u00eda, representando \u00e1 Universidade de Santiago, na homenaxe que a \"Soci\u00e9t\u00e9 de Chimie Th\u00e9rapeutique\" lle rendeu ao doutor Fourneau na Facultade de Farmacia de Par\u00eds.\nEn outubro de 1927 foi nomeado profesor auxiliar de Qu\u00edmica Org\u00e1nica da Facultade de Ciencias da Universidade de Madrid, cargo que ocupou at\u00e9 decembro de 1928, en que ganou as oposici\u00f3ns \u00e1 c\u00e1tedra de Qu\u00edmica Org\u00e1nica da Facultade de Ciencias da Universidade de Salamanca, que exerceu desde xaneiro de 1929 a febreiro de 1941. No discurso que pronunciou na inauguraci\u00f3n do curso 1930-31 na Universidade de Salamanca, o novo catedr\u00e1tico Ignacio Ribas defend\u00eda que a investigaci\u00f3n era o mellor m\u00e9todo de ensino da qu\u00edmica, denunciaba o estado das universidades espa\u00f1olas, f\u00e1bricas de t\u00edtulos, \u00abpobr\u00edsimas en produci\u00f3n cient\u00edfica\u00bb, e ped\u00eda que se incrementase o gasto en laboratorios e bolsas para os investigadores.\nNo ver\u00e1n de 1929 estivo en Viena, traballando no laboratorio do profesor Ernest Sp\u00ebthy, e nos anos 1930 e 1931 realizou viaxes visitando os laboratorios m\u00e1is importantes de Europa. En 1934 foi vogal da comisi\u00f3n organizadora do \"IX Congreso Internacional de Qu\u00edmica Pura y Aplicada\" que tivo lugar en Madrid. Entre 1934 e 1936 dirixiu o Laboratorio de Investigaci\u00f3n de Qu\u00edmica Org\u00e1nica que a Fundaci\u00f3n Nacional para Investigaciones Cient\u00edficas y Ensayos de Reformas fundou na Universidade de Salamanca. En 1936 foi vogal do Comit\u00e9 Cient\u00edfico do \"XVI Congreso da Soci\u00e9t\u00e9 de Chimie Industrielle de Par\u00eds\".\nEn 1940 pasou \u00e1 Universidade de Valencia. Foi v\u00edtima da represi\u00f3n franquista, polo cal non puido conseguir a c\u00e1tedra de Qu\u00edmica Org\u00e1nica da Universidade Complutense de Madrid cando daquela era o qu\u00edmico org\u00e1nico con m\u00e1is m\u00e9ritos, e o continuador da moderna escola de qu\u00edmica org\u00e1nica. Deste xeito, o profesor Ribas foi apartado da primeira li\u00f1a da investigaci\u00f3n e a docencia, as\u00ed que tivo que ir \u00e1 Universidade de Santiago de Compostela, onde conseguiu a c\u00e1tedra de Qu\u00edmica Org\u00e1nica e Bioqu\u00edmica en 1942.\nDesde esa data, e at\u00e9 a fin dos seus d\u00edas, Ribas adoptou a Galicia como a s\u00faa segunda patria, traballando na universidade compostel\u00e1 at\u00e9 a s\u00faa xublilaci\u00f3n en 1971, e residindo en Santiago at\u00e9 o seu falecemento.\nPasados os primeiros tempos da ditadura puido conseguir tam\u00e9n unha praza de investigador no Laboratoro de Qu\u00edmica Org\u00e1nica do Consejo Superior de Investigaciones Cient\u00edficas (CSIC), onde traballou at\u00e9 o ano 1982, no edificio situado xusto entre a nova facultade de Qu\u00edmica e a chamada \"Casa dos Catedr\u00e1ticos\", onde resid\u00eda, no Campus Sur.\nObra.\nRibas, que asinou non menos de cento trinta e cinco publicaci\u00f3ns cient\u00edficas, levou a cabo a maior parte das s\u00faas investigaci\u00f3ns no campo das substancias naturais e a s\u00faa s\u00edntese. O seu traballo centrouse, entre outros temas, nos compostos qu\u00edmicos pr\u00f3ximos \u00e1 hormona xuvenil dos insectos, na constituci\u00f3n qu\u00edmica da cortiza e o estudo dos alcaloides das leguminosas (ou fab\u00e1ceas), que o levaron cara ao descubrimento da adenocarpina, (C19H24N2O), presente no adenocarpo de Espa\u00f1a (\"Adenocarpus hispanicus\"), e do seu derivado, a santiaguina (C38H48N4O2).\nPor outra parte, a direcci\u00f3n de sesenta e oito teses de doutoramento e a fundaci\u00f3n da Escola Compostel\u00e1 de Produtos Naturais, famosa a nivel internacional, que leva a cabo estudos de illamento e elucidaci\u00f3n estrutural de alcaloides, substancias nitroxenadas que sintetizan as plantas a partir de amino\u00e1cidos e que na s\u00faa maior\u00eda pos\u00faen unha acci\u00f3n fisiol\u00f3xica intensa nos animais, polo que son moi utilizados en medicina para tratar problemas da mente, calmar a dor e contra o cancro (exemplos ser\u00edan a coca\u00edna, a morfina, a quinina ou a nicotina), demostran suficientemente a extensi\u00f3n e a calidade das s\u00faas ensinanzas.\nAlgunhas publicaci\u00f3ns.\nSobre a industria.\nNo cat\u00e1logo Iacubus da Biblioteca da Universidade de Santiago de Compostela, buscando por \"Ribas Marqu\u00e9s, Ignacio\", aparecen 216 referencias bibliogr\u00e1ficas do traballo do autor e das teses por el dirixidas."}
{"id": "333829", "revid": "1888", "url": "https://gl.wikipedia.org/wiki?curid=333829", "title": "Xerardo Neira Pereira", "text": ""}
{"id": "333833", "revid": "22795", "url": "https://gl.wikipedia.org/wiki?curid=333833", "title": "Lu\u00eds Su\u00e1rez-Llanos G\u00f3mez", "text": ""}
{"id": "333834", "revid": "27155", "url": "https://gl.wikipedia.org/wiki?curid=333834", "title": "MAO", "text": ""}
{"id": "333836", "revid": "54830", "url": "https://gl.wikipedia.org/wiki?curid=333836", "title": "Das Lied der Deutschen", "text": ""}
{"id": "333839", "revid": "56817", "url": "https://gl.wikipedia.org/wiki?curid=333839", "title": "Hare Krishna (\u00e1lbum)", "text": "Hare Krishna \u00e9 o \u00e1lbum de estrea da banda galega de math rock Unicornibot, autoeditado o 1 de xullo de 2010. O disco foi gravado durante o mes de febreiro de 2010 no Estudio Brazil por Javier Ortiz en Rivas Vaciamadrid, e foi masterizado en Chicago Mastering Service polo membro de Shellac Bob Weston.\nO \u00e1lbum foi lanzado como unha edici\u00f3n limitada de 300 copias numeradas en vinilo de 180 gramos, e posteriormente ser\u00eda reeditado no ano 2014."}
{"id": "333841", "revid": "56817", "url": "https://gl.wikipedia.org/wiki?curid=333841", "title": "Karekin Bedkjian", "text": "Karekin Bedkjian, nado como Dikran Bedkjian o 12 de decembro de 1942 en Istambul (Turqu\u00eda), \u00e9 un arcebispo apost\u00f3lico armenio, actual primado da diocese de Alema\u00f1a, baixo a Santa S\u00e9 de Etchmiadzin.\nTraxectoria.\nDikran Bedkjian estudou na escola dos mequitaristas en Istambul, e en 1959 entrou no seminario de \u00dcsk\u00fcdar. Foi ordenado di\u00e1cono en 1963, e o 25 de xullo de 1965 foi ordenado sacerdote c\u00e9libe.\nEn 1991 o \"catholicos\" Vazken I convidouno a exercer o seu ministerio entre os armenios en Alema\u00f1a, e a dirixir os esforzos para crear unha nova diocese. O 31 de xaneiro de 1992 Karekin Bedkjian foi nomeado formalmente primado da nova diocese, e o 27 de setembro do mesmo ano Vazken I consagrouno bispo.\nDurante a s\u00faa visita a Alema\u00f1a, o \"catholicos\" Karekin I elevouno a arcebispo cunha enc\u00edclica do 28 de maio de 1998."}
{"id": "333851", "revid": "624", "url": "https://gl.wikipedia.org/wiki?curid=333851", "title": "Cuesti\u00f3n hom\u00e9rica", "text": "A chamada cuesti\u00f3n hom\u00e9rica ref\u00edrese ao debate sobre a existencia do escritor grego Homero. Ref\u00edrese tam\u00e9n \u00e1 discusi\u00f3n que se produciu ao redor da verdadeira identidade do autor da Il\u00edada e a Odisea e subsidiariamente \u00e1 paternidade e formaci\u00f3n das obras que se lle atrib\u00faen.\nSignificado de \"Homero\".\nEn grego, o seu nome \u00e9 \"Hom\u0113ros.\" Moitas etimolox\u00edas foron propostas para este nome, que \u00e9 id\u00e9ntico \u00e1 palabra grega para \"ref\u00e9n.\" Hai unha teor\u00eda que especifica que este nome se orixinou dunha sociedade de poetas chamada \"Homeridae\", que literariamente significa \"fillos de ref\u00e9ns\" ou \"descendentes de prisioneiros de guerra.\" Como eses homes non foron enviados \u00e1 guerra pois a s\u00faa lealdade no campo de batalla era motivo de sospeitas, eles non puideron ser asasinados en batallas, as\u00ed que foron comisionados a conmemorar a batalla coa poes\u00eda \u00e9pica, para lembrar eventos pasados, ocorridos no tempo anterior a que a instruci\u00f3n vi\u00f1ese ao c\u00edrculo de poetas.\nDebate na Antig\u00fcidade.\nEste debate tivo as s\u00faas ra\u00edces na antig\u00fcidade; cons\u00e9rvanse sete vidas ou biograf\u00edas de Homero, todas posibelmente lendarias, diferentes e algunhas bastante remotas, a\u00ednda que ten especial cr\u00e9dito unha que o fai natural de Qu\u00edos e cego; atribu\u00edronselle moitas obras, non s\u00f3 esas d\u00faas: Calino fixo s\u00faa \"A Tebaida\", sobre o tema dos \"Sete contra Tebas\", que posteriormente dramatizou Esquilo; Arqu\u00edloco e Arist\u00f3teles asign\u00e1ronlle a composici\u00f3n do \"Marxites\" e P\u00edndaro a \"Cipriada\", un poema sobre os feitos anteriores \u00e1 Guerra de Troia; o historiador Tuc\u00eddides, pola s\u00faa banda, cr\u00edao autor do \"Himno a Apolo Delio\" e tam\u00e9n hai outros himnos que lle foron atribu\u00eddos.\nNo per\u00edodo helen\u00edstico, os fil\u00f3logos alexandrinos Xen\u00f3n e Hel\u00e1nico chegaron \u00e1 conclusi\u00f3n, a partir das diferenzas e contradici\u00f3ns de todo tipo que acharon entre a \"Il\u00edada\" e a \"Odisea\", que s\u00f3 a primeira destas epopeas foi composta por Homero, polo que foron chamados \"corizontes\" ou \"separadores\". A s\u00faa opini\u00f3n foi rexeitada por m\u00e1is afamados fil\u00f3logos alexandrinos como Aristarco de Samotracia, Zen\u00f3doto de \u00c9feso e Arist\u00f3fanes de Bizancio.\nDebate nos s\u00e9culos XVIII e XIX.\nPrecedidos polas especulaci\u00f3ns do abade Fran\u00e7ois H\u00e9delin d'Aubignac na s\u00faa obra p\u00f3stuma \"Conxecturas acad\u00e9micas\" (1715) as\u00ed como de Giambattista Vico nese mesmo s\u00e9culo, o debate volveu con forza a comezos do s\u00e9culo XIX, cando o fil\u00f3logo Friedrich August Wolf cuestionou a unidade dos poemas hom\u00e9ricos ao entender, a partir do estudo da forma e fondo destas epopeas e as s\u00faas contradici\u00f3ns internas na s\u00faa obra \"Prolegomena ad Homerum\", \"Introduci\u00f3n a Homero\", (1795), que ambos se formaron a partir de poemas orais menores compostos en \u00e9pocas diferentes por distintos rapsodos e aedos e que foron refundidos nun s\u00f3 texto ao redor do s\u00e9culo -VI, cando o tirano Pis\u00edstrato designou unha comisi\u00f3n de persoas instru\u00eddas para reuniren os poemas de Homero e fixar un texto \u00fanico definido. Esta teor\u00eda av\u00ed\u00f1ase ben coa crenza do Romanticismo nun \"Volkgeist\", \"xenio ou esp\u00edrito do pobo\", autor colectivo e an\u00f3nimo dunha poes\u00eda nacional. Karl Lachmann acreditou a teor\u00eda dos cantos aut\u00f3nomos nas s\u00faas \"Consideraci\u00f3ns sobre a Iliada de Homero\" (1837), e a teor\u00eda seguiu desenvolv\u00e9ndose coas achegas fundamentais de Adolf Kirchhoff (\"Sobre a Odisea de Homero e a s\u00faa formaci\u00f3n\", 1859; 2.\u00aa ed. 1879) e de Ulrich von Wilamowitz-Moellendorff nas s\u00faas \"Investigaci\u00f3ns hom\u00e9ricas\", 1884.\nAs\u00ed pois, xurdiron d\u00faas posturas enfrontadas respecto da unidade na autor\u00eda dos poemas hom\u00e9ricos que, con matices, sobreviven na actualidade:\nAlg\u00fans dos defensores do punto de vista unitario, con todo, sinalan que as diferenzas existentes entre ambos os poemas suxiren a presenza dun autor distinto para cada un dos dous poemas.\nDebate no s\u00e9culo XX.\nNo s\u00e9culo XX a\u00ednda seguiu profund\u00e1ndose nas ideas de Wolf, cos traballos de Eduard Schwartz e moitos outros at\u00e9 facerse unha cuesti\u00f3n practicamente intermin\u00e1bel. Con todo, como a orixe dos poemas na poes\u00eda oral tradicional foi universalmente admitido, a cuesti\u00f3n hom\u00e9rica retrocedeu en importancia ou, en menor medida, foi drasticamente reformulada.\nTeor\u00eda oral.\nOs eruditos xeralmente aceptan, a partir dos estudos realizados por Milman Parry e Albert Lord, que a \"Il\u00edada\" e a \"Odisea\" son o produto dunha tradici\u00f3n oral transmitida a trav\u00e9s de varias xeraci\u00f3ns. As fontes antigas xa sinalaban que os poemas hom\u00e9ricos eran interpretados e transmitidos oralmente. Unha an\u00e1lise da estrutura e o vocabulario de ambas as obras mostra que os poemas conte\u00f1en frases repetidas regularmente, inclu\u00edndo a repetici\u00f3n de versos completos. Parry afirmou que os anacos de linguaxe repetitiva, chamados \u00abf\u00f3rmulas\u00bb, foron herdados polo poeta dos seus predecesores.\nSegundo Albert Lord nas notas da s\u00faa obra \"The Singer of Tales\":\nDominique Casajus, especialista no tema da oralidade e a escritura da poes\u00eda, \u00e9 un dos antrop\u00f3logos contempor\u00e1neos interesado nas discusi\u00f3ns relacionadas coa cuesti\u00f3n hom\u00e9rica, sobre a que examinou en particular o papel de Jean-Jacques Rousseau.\nEscola neoanal\u00edtica.\nUnha escola denominada neoanal\u00edtica, composta por autores como Ken Dowden en 1996, interpretou os poemas hom\u00e9ricos en relaci\u00f3n co oralismo como resultado da obra dun poeta \u00e1 vez recompilador e creador, a partir de material que chegou ao seu poder de forma oral."}
{"id": "333853", "revid": "23204", "url": "https://gl.wikipedia.org/wiki?curid=333853", "title": "Zen\u00f3doto de \u00c9feso", "text": "Zen\u00f3doto ou Zanodoto de \u00c9feso (\u0396\u03b7\u03bd\u03cc\u03b4\u03bf\u03c4\u03bf\u03c2), gram\u00e1tico grego, cr\u00edtico literario, e estudoso de Homero; primeiro bibliotecario da Biblioteca de Alexandr\u00eda; alumno de Filetas de Cos; natural de \u00c9feso. Viviu durante os reinados dos primeiros dous tolomeos, e alcanzou a cima da s\u00faa reputaci\u00f3n cara a 280 a.C.\nTraxectoria.\nFoi o primeiro director da Biblioteca de Alexandr\u00eda e o primeiro editor cr\u00edtico (\u03b4\u03b9\u03bf\u03c1\u03b8\u03ce\u03c4\u03b7\u03c2 \"diorth\u014dtes\") de Homero. Os seus compa\u00f1eiros de tarefa foron Alexandre de Etolia e Licofr\u00f3n de Calcis, a quen estaban encomendados os escritores tr\u00e1xicos e c\u00f3micos, respectivamente, quedando para o propio Zen\u00f3doto Homero e os poetas \u00e9picos.\nA\u00ednda que se lle reprochou a s\u00faa arbitrariedade e un co\u00f1ecemento insuficiente do idioma grego, o seu traballo constitu\u00edu unha s\u00f3lida base para a cr\u00edtica futura. Tras cotexar os diferentes manuscritos da biblioteca, refugou ou marcou os versos dubidosos, traspuso ou alterou li\u00f1as e introduciu novas lecturas. \u00c9 prob\u00e1bel que fose respons\u00e1bel da divisi\u00f3n dos poemas hom\u00e9ricos en vinte e catro libros cada un (utilizando mai\u00fasculas para a Il\u00edada e min\u00fasculas para a Odisea), e posibelmente fose o autor do c\u00e1lculo dos d\u00edas da Il\u00edada na Tabula Iliaca.\nNon parece que escriba ning\u00fan comentario sobre Homero, pero as s\u00faas \u03b3\u03bb\u1ff6\u03c3\u03c3\u03b1\u03b9 (\"gl\u014dssai\", listas de palabras infrecuentes) hom\u00e9ricas probabelmente foron a fonte de explicaci\u00f3ns de Homero atribu\u00eddas polos gram\u00e1ticos a Zenodoto. Tam\u00e9n deu lecci\u00f3ns sobre Hes\u00edodo, Anacreonte e P\u00edndaro, se \u00e9 que non publicou edici\u00f3ns deles. Foi chamado poeta \u00e9pico pola Suda, e #atrib\u00faenlle tres epigramas da \"Antolox\u00eda Palatina.\"\nParece tam\u00e9n que existiron outros dous gram\u00e1ticos do mesmo nome:"}
{"id": "333858", "revid": "839", "url": "https://gl.wikipedia.org/wiki?curid=333858", "title": "Nourhan Manougian", "text": "Nourhan Manougian (en , \"Nowrhan Manowkyan\" ), nado como Boghos Manougian o 22 de xullo de 1948 en Alepo (Siria), \u00e9 un arcebispo apost\u00f3lico armenio, actual patriarca de Xerusal\u00e9n, baixo a Santa S\u00e9 de Etchmiadzin."}
{"id": "333859", "revid": "1888", "url": "https://gl.wikipedia.org/wiki?curid=333859", "title": "Henrique Neira Pereira", "text": ""}
{"id": "333868", "revid": "85894", "url": "https://gl.wikipedia.org/wiki?curid=333868", "title": "Jos\u00e9 Mar\u00eda Montes", "text": "Jos\u00e9 Mar\u00eda Montes Rouco, nado no Castro, parroquia de Osedo (Sada), o 24 de xullo de 1822 e finado no mesmo lugar o 29 de febreiro de 1892, foi un xornalista, escritor e pol\u00edtico galego.\nTraxectoria.\nEstudou Dereito na Universidade de Santiago de Compostela nos tempos previos ao levantamento de 1846, presidiu o comit\u00e9 coru\u00f1\u00e9s do Partido Democr\u00e1tico Gubernamental en 1881, foi alcalde de Sada na Restauraci\u00f3n. Escritor ligado ao provincialismo, foi un dos organizadores dos Xogos Florais de Betanzos en 1886. Foi director de \"Diario de La Coru\u00f1a\" (1857), \"Diario de Anuncios y Noticias de la Coru\u00f1a\" (1858), \"El Brigantino\", \"La Correspondencia de Galicia\" (1867), \"La Lira\" (1875), \"El Comercio Gallego\" (1877) e \"El Noroeste\" (1881). Foi redactor de \"Revista Compostelana de Instrucci\u00f3n y Recreo\" e \"Eco de la Revista\" e colaborou en \"El Iris de Galicia\", \"Revista de Galicia\", \"El Recreo Compostelano\", \"Eco de la Revista\", \"Revista de Galicia\" e \"Las Mari\u00f1as\".\nVida persoal.\nCasou con Rita Arias Calvi\u00f1o, filla de Antonio Arias Sanjurjo."}
{"id": "333869", "revid": "1888", "url": "https://gl.wikipedia.org/wiki?curid=333869", "title": "Jos\u00e9 Mar\u00eda Montes Rouco", "text": ""}
{"id": "333870", "revid": "9782", "url": "https://gl.wikipedia.org/wiki?curid=333870", "title": "Polykarpos Stavropoulos", "text": "Polykarpos Stavropoulos (en ), nado como Panagiotis Stavropoulos (en ) en Naupacto (Reino de Grecia) o 15 de outubro de 1965, \u00e9 un bispo ortodoxo constantinopolitano, metropolita de Espa\u00f1a e Portugal dende 2007.\nTraxectoria.\nNaceu como Panagiotis Stavropoulos o 15 de outubro de 1963 en Naupacto (Grecia). Logo de rematar os seus estudos secundarios, graduouse en Teolox\u00eda pola Universidade de Atenas en 1986 e de seguido fixo o servizo militar, at\u00e9 1988. Posteriormente ampliou os seus estudos en Historia eclesi\u00e1stica no Pontificio Instituto Oriental de Roma at\u00e9 1990.\nFoi ordenado di\u00e1cono o 15 de xaneiro de 1990 polo metropolita de Calcedonia Bartholomaios Archontonis, e ao d\u00eda seguinte foi ordenado sacerdote polo metropolita de Naupacto e Agios Vlasios Alexandros Papadopoulos. Logo da s\u00faa ordenaci\u00f3n foi capel\u00e1n at\u00e9 2007 da igrexa de San Xurxo dos Gregos de Venecia, e a partir de 1992 tam\u00e9n vigairo da arquidiocese de Italia e Malta.\nO 30 de abril de 2007 foi elixido metropolita de Espa\u00f1a e Portugal. Recibiu a ordenaci\u00f3n episcopal de mans do patriarca Bartolomeu I o 6 de maio, tomando posesi\u00f3n da s\u00e9 o 16 de xu\u00f1o."}
{"id": "333883", "revid": "89787", "url": "https://gl.wikipedia.org/wiki?curid=333883", "title": "Monoamino oxidase B", "text": "A monoamino oxidase B, tam\u00e9n co\u00f1ecida como MAOB (s\u00edmbolo oficial actual) e MAO-B (s\u00edmbolo moi usado ata hai pouco), \u00e9 un encima que nos humanos \u00e9 codificado polo xene \"MAOB\" situado no cromosoma X.\nA prote\u00edna codificada por este xene pertence \u00e1 familia das monoamino oxidases, \u00e1 que tam\u00e9n pertence a MAOA. \u00c9 un encima localizado na membrana mitocondrial externa. Cataliza a desaminaci\u00f3n oxidativa de aminas biox\u00e9nicas e xenobi\u00f3ticas e xoga un papel no catabolismo de aminas neuroactivas e vasoactivas no sistema nervioso central e tecidos perif\u00e9ricos. Esta prote\u00edna degrada diferencialmente a bencilamina e a feniletilamina. Igual que a MAOA, degrada tam\u00e9n a dopamina.\nEstrutura.\nA monoamino oxidase B ten unha cavidade hidrof\u00f3bica bipartita que (na conformaci\u00f3n \"aberta\") ocupa un volume combinado de case 700 \u00c53. A monoamino oxidase A humana (hMAOA) ten unha soa cavidade de forma arredondada e \u00e9 m\u00e1is grande en volume que a \"cavidade substrato\" da hMAOB.\nA primeira cavidade da hMAOB denominouse \"cavidade de entrada\" (290 \u00c53) e a segunda \"cavidade do substrato\" ou \"cavidade do sitio activo\" (~390 \u00c53); entre ambas a cadea lateral da isoleucina199 serve como \"cancela\". Dependendo do substrato ou do inhibidor unido, pode encontrarse en forma aberta ou pechada, o cal \u00e9 importante para definir a especificidade do inhibidor da hMAOB. Ao final da cavidade para o substrato est\u00e1 o coencima FAD cos sitios para a uni\u00f3n favorable de aminas sobre a flavina, nos que est\u00e1n implicados dous residuos case paralelos tirosil (398 e 435), que forman o que se denominou \"gaiola arom\u00e1tica\".\nDiferenzas entre a MAOA e a MAOB.\nA MAOA est\u00e1 implicada no metabolismo da tiramina; a inhibici\u00f3n da MAOA, especialmente a inhibici\u00f3n irreversible, pode ter como resultado un efecto presor perigoso cando se consomen alimentos nos que abunda a tiramina, como os queixos. A MAOA est\u00e1 implicado no metabolismo da serotonina, noradrenalina e dopamina mentres que a MAOB metaboliza o neurotransmisor dopamina. A MAOB \u00e9 un encima da membrana mitocondrial externa que cataliza a oxidaci\u00f3n de neurotransmisores arilalquilaminas.\nA monoamino oxidase A (MAOA) xeralmente metaboliza a tiramina, norepinefrina (NE), serotonina (5-HT), e dopamina (DA) (e outros compostos menos relevantes clinicamente). Por\u00e9n, a monoamino oxidase B (MAOB) metaboliza principalmente a dopamina (e outros compostos menos importantes clinicamente). As diferenzas entre a selectividade de substrato de ambos os encimas aprov\u00e9itanse clinicamente ao tratar trastornos espec\u00edficos: os inhibidores da MAOA utiliz\u00e1ronse normalmente no tratamento da depresi\u00f3n, e os inhibidores da MAOB no tratamento da enfermidade de Parkinson. os inhibidores non espec\u00edficos (\u00e9 dicir, combinados de MAOA/B) poden xerar problemas cando se toman \u00e1 vez que alimentos que conte\u00f1en tiramina como o queixo, porque a inhibici\u00f3n por f\u00e1rmacos da MAOA causa unha elevaci\u00f3n perigosa dos niveis de tiramina s\u00e9ricos, o que pode orixinar s\u00edntomas hipertensivos. Os inhibidores selectivos da MAOB evitan este problema ao inhibiren preferencialmente a MAOB, a cal metaboliza principalmente a dopamina. Se a MAOB \u00e9 inhibida, ent\u00f3n hai m\u00e1is dopamina dispo\u00f1ible para o correcto funcionamento neuronal, especialmente na enfermidade de Parkinson.\nPapel en enfermidades e no envellecemento.\nAs enfermidades de Alzheimer e Parkinson est\u00e1n ambas asociadas con niveis elevados de MAOB no cerebro. A actividade normal da MAOB xera especies reactivas do ox\u00edxeno, que danan directamente as c\u00e9lulas. Os niveis de MAOB increm\u00e9ntanse coa idade, o que suxire que ten un papel no declive cognitivo natural relacionado coa idade e a probabilidae dun incremento do desenvolvemento en idades avanzadas de doenzas neurol\u00f3xicas. Os polimorfismos m\u00e1is activos do xene MAOB foron ligados \u00e1 emocionalidade negativa, e sosp\u00e9itase que son un factor subxacente na depresi\u00f3n. A actividade da MAOB xoga un papel nos danos card\u00edacos inducidos polo estr\u00e9s.\nModelos animais.\nOs ratos transx\u00e9nicos que non poden producir MAOB son resistentes nun modelo de ratos da enfermidade de Parkinson. Tam\u00e9n mostraron un incremento da sensibilidade ao estr\u00e9s (igual que ocorre cos ratos knockout para a MAOA) e un incremento da \u03b2-PEA. Ademais, mostran un comportamento de desinhibici\u00f3n e de ansiedade reducida.\nA inhibici\u00f3n da MAOB en ratos prev\u00e9n moitos cambios biol\u00f3xicos relacionados coa idade, como a dexeneraci\u00f3n do nervio \u00f3ptico, e a ampliaci\u00f3n da duraci\u00f3n media da vida ata dun 39%.\nEfectos da deficiencia en humanos.\nA\u00ednda que as persoas que carecen do xene da MAOA mostran retardo mental e anormalidades de comportamento, as persoas que carecen do xene da MAOB non mostran anormalidadeds ag\u00e1s niveis elevados de fenetilamina en urina, o que formula a cuesti\u00f3n de se a MAOB \u00e9 realmente un encima necesario. Novas investigaci\u00f3ns indican a importancia da fenetilamina e outras aminas traza, que se sabe agora que regulan a neurotransmisi\u00f3n por catecolaminas e serotonina a trav\u00e9s do mesmo receptor das anfetaminas, o TAAR1.\nProp\u00faxose o uso profil\u00e1ctico de inhibidores da MAOB para facer m\u00e1is lento o envellecemento natural humano en individuos sans, pero \u00e9 un asunto controvertido.\nInhibidores selectivos.\nAs diverxencias dependentes de especie poden dificultar a extrapolaci\u00f3n das potencias dos inhibidores. Estes poden clasificarse en:"}
{"id": "333884", "revid": "27155", "url": "https://gl.wikipedia.org/wiki?curid=333884", "title": "MAOB", "text": ""}
{"id": "333885", "revid": "27155", "url": "https://gl.wikipedia.org/wiki?curid=333885", "title": "MAO-B", "text": ""}
{"id": "333890", "revid": "51040", "url": "https://gl.wikipedia.org/wiki?curid=333890", "title": "JPL", "text": ""}
{"id": "333891", "revid": "89787", "url": "https://gl.wikipedia.org/wiki?curid=333891", "title": "Monoamino oxidase A", "text": "A monoamino oxidase A, tam\u00e9n co\u00f1ecida como MAOA (s\u00edmbolo oficial actual) e MAO-A (s\u00edmbolo anterior a\u00ednda moi usado), \u00e9 un encima que nos humanos est\u00e1 codificado no xene \"MAOA\" do cromosoma X. Este xene \u00e9 un dos dous xenes veci\u00f1os dunha familia de xenes que codifican encimas mitocondriais que cataliza a desaminaci\u00f3n oxidativa de aminas, como a dopamina, norepinefrina, e serotonina (o outro \u00e9 o xene \"MAOB\"). A mutaci\u00f3n deste xene causa a s\u00edndrome de Brunner. Este xene foi tam\u00e9n asociado cunha variedade de trastornos psiqui\u00e1tricos, como o comportamento antisocial. Atop\u00e1ronse variantes de transcrici\u00f3n orixinadas por empalme alternativo que codifican m\u00faltiples isoformas.\nEstrutura.\nXene.\nO promotor do xene \"MAOA\" cont\u00e9n sitios de uni\u00f3n conservados para o factor Sp1, GATA2, e TBP. Este xene est\u00e1 en posici\u00f3n adxacente a outro xene relacionado (\"MAOB\") da febra oposta do cromosoma X.\nProte\u00edna.\nEste xene codifica unha prote\u00edna monom\u00e9rica que comparte coa MAOB un 70% de identidade de secuencia de amino\u00e1cidos, e tam\u00e9n pregamentos da cadea conservados e estruturas do sitio de uni\u00f3n ao FAD. Por\u00e9n, a MAOA ten unha cavidade monopartita de aproximadamente 550 \u00e1ngstrom, en comparaci\u00f3n coa cavidade bipartita de 290 \u00e1ngstrom da MAOB. Non obstante, ambas as prote\u00ednas adoptan formas d\u00edmeras cando est\u00e1n unidas a membranas. O dominio C-terminal da MAOA forma colas helicoidais que son responsables da adhesi\u00f3n da prote\u00edna \u00e1 membrana mitocondrial externa. A MAOA cont\u00e9n estruturas en bucle na entrada do seu sitio activo.\nFunci\u00f3n.\nA MAOA \u00e9 un flavoencima que degrada neurotransmisores aminas, como a dopamina, norepinefrina, e serotonina, por medio dunha desaminaci\u00f3n oxidativa. Como resultado, \u00e9 un regulador clave para o funcionamento normal do cerebro. A prote\u00edna \u00e9 moi expresada en c\u00e9lulas neurais e card\u00edacas e local\u00edzase na membrana mitocondrial externa. A s\u00faa expresi\u00f3n \u00e9 regulada polos factores de transcrici\u00f3n SP1, GATA2, e TBP por medio da v\u00eda do AMPc en resposta a situaci\u00f3ns de estr\u00e9s como a isquemia e a inflamaci\u00f3n.\nImportancia cl\u00ednica.\nCancro.\nO xene \"MAOA\" produce unha monoamino oxidase, que \u00e9 un tipo de encima que afecta \u00e1 carcinox\u00e9nese. Un inhibidor da MAOA chamado Clorgyline impide a apoptose en c\u00e9lulas de melanoma, in vitro. O colanxiocarcinoma suprime a expresi\u00f3n da MAOA, e os pacientes cunha alta expresi\u00f3n de MAOA te\u00f1en unha menor invasi\u00f3n de \u00f3rganos adxacentes e un mellor progn\u00f3stico e supervivencia.\nEnfermidades cardiovasculares.\nA actividade da MAOA est\u00e1 ligada \u00e1 apoptose e aos danos card\u00edacos durante as lesi\u00f3ns card\u00edacas que seguen \u00e1 reperfusi\u00f3n isqu\u00e9mica (volta do rego sangu\u00edneo despois dun per\u00edodo de isquemia).\nTrastornos de comportamento e neurol\u00f3xicos.\nHai unha ligaz\u00f3n entre as formas con baixa actividade do xene \"MAOA\" e o autismo. As mutaci\u00f3ns no xene \"MAOA\" dan lugar a unha deficiencia de monoamino oxidase, ou s\u00edndrome de Brunner. Outros trastornos asociados coa MAOA incl\u00faen a enfermidade de Alzheimer, a agresi\u00f3n, o trastorno de p\u00e1nico, o trastorno bipolar, o trastorno depresivo maior, e o trastorno por d\u00e9ficit de atenci\u00f3n con hiperactividade. Os efectos da educaci\u00f3n ou crianza na autorregulaci\u00f3n nos adolescentes parecen estar moderados por 'alelos de plasticidade', dos cales os alelos 2R e 3R do \"MAOA\" son dous exemplos, e cantos m\u00e1is alelos de plasticidade portaban os machos (pero non as femias), manifestaban unha maior autorregulaci\u00f3n baixo condici\u00f3ns educativas de apoio, e menor baixo condici\u00f3ns de non apoio.\nDepresi\u00f3n.\nOs niveis de MAOA no cerebro medidos usando tomograf\u00eda de emisi\u00f3n de positr\u00f3ns est\u00e1n elevados nunha media do 34% en pacientes con trastorno depresivo maior. Os estudos de asociaci\u00f3n xen\u00e9tica que examinaron as relaci\u00f3ns entre as variantes do xene \"MAOA\" de alta actividade e a depresi\u00f3n deron lugar a resultados pouco claros, xa que alg\u00fans estudos ligaban as variantes de alta actividade \u00e1 depresi\u00f3n maior en femias, ao suicidio por depresi\u00f3n en machos, \u00e1 depresi\u00f3n maior e trastornos do sono en machos e ao trastorno depresivo maior en machos e femias.\nOutros estudos non puideron atopar unha relaci\u00f3n significativa entre as variantes de alta actividade do xene \"MAOA\" e o trastorno depresivo maior. En pacientes con trastorno depresivo maior, os que ti\u00f1an polimorfismos G/T de MAOA (rs6323) que codificaban a forma de m\u00e1is alta actividade do encima ti\u00f1an unha magnitude de resposta ao placebo significativamente menor que aqueles con outros xenotipos.\nComportamento antisocial.\nEn humanos, hai unha secuencia repetida de 30 bases repetida diferentes n\u00fameros de veces na rexi\u00f3n promotora do xene que codifica a MAOA. Existen as variantes 2R (d\u00faas repetici\u00f3ns), 3R, 3.5R, 4R, e 5R da secuencia repetida, das que as variantes 3R e 4R son as m\u00e1is com\u00fans nos caucasianos. As variantes 3.5R e 4R te\u00f1en unha actividade m\u00e1is alta que as 3R ou 5R, segundo un estudo no que non se examinou a variante 2R. Atopouse unha asociaci\u00f3n entre o alelo 2R da rexi\u00f3n VNTR do xene e un incremento da probabilidade de cometer un crime grave ou violencia.\nEncontrouse tam\u00e9n unha conexi\u00f3n entre unha versi\u00f3n do xene \"MAOA\" (3R) e varios tipos de comportamento antisocial. Os nenos maltratados que ti\u00f1an xenes que causaban altos niveis de MAOA ti\u00f1an menos probabilidade de desenvolver un comportamento antisocial. Unha actividade baixa da MAOA en combinaci\u00f3n co maltrato experimentado durante a nenez orixinaba un incremento do risco de comportamento agresivo durante a idade adulta, e hai probas que suxiren que os homes cun alelo de baixa actividade de MAOA son m\u00e1is vulnerables xeneticamente \u00e1 disciplina punitiva que lles foi aplicada polos seus pais de nenos, o que \u00e9 un signo preditor de comportamento antisocial.&lt;ref name=\"doi10.1177/2167702613518046\"&gt;&lt;/ref&gt; Os altos niveis de testosterona, fumar as nais durante o embarazo, os malos est\u00e1ndares de vida das nais, o abandono da escola, e un baixo cociente de intelixencia tam\u00e9n serven para predicir un comportamento violento en homes con alelos de baixa actividade (que son fundamentalmente os alelos 3R). Mesmo en ausencia deses factores de interacci\u00f3n, o alelo 3R ten un pequeno efecto sobre a agresi\u00f3n e o comportamento antisocial, segundo unha gran metaan\u00e1lise, que non atopou ning\u00fan nesgo significativo de publicaci\u00f3n.\nA agresi\u00f3n e o \"xene guerreiro\".\nOs encimas \u201cmonoamino oxidases (MAOs) son encimas que est\u00e1n implicados na degradaci\u00f3n de neurotransmisores como a serotonina e a dopamina e son, por tanto, capaces de influenciar os sentimentos, o estado de \u00e1nimo, e o comportamento de individuos\u201d. Segundo isto, se hai unha mutaci\u00f3n no xene que est\u00e1 implicado no proceso de promover ou inhibir os encimas MAO, esta poder\u00eda afectar \u00e1 personalidade ou comportamento dunha persoa e poder\u00eda as\u00ed facelos m\u00e1is proclives \u00e1 agresi\u00f3n. Unha deficiencia no xene \"MAOA\" causa altos niveis de agresi\u00f3n en machos, o cal poder\u00eda estimular maiores investigaci\u00f3ns sobre este pol\u00e9mico asunto. Un estudo atopou que \u201cunha deficiencia na monoamino oxidase A (MAOA) est\u00e1 asociada co comportamento agresivo en homes dunha familia holandesa\u201d.\nA unha versi\u00f3n do xene da monoamino oxidase A d\u00e9uselle o nome popular de \"xene guerreiro\". Atop\u00e1ronse diferentes versi\u00f3ns dese xene en moitos individuos, e a maior\u00eda dos humanos te\u00f1en un xene funcional \"guerreiro\", coa excepci\u00f3n duns poucos individuos coa s\u00edndrome de Brunner. Nunha variante o alelo asociado con certos trazos de comportamento \u00e9 m\u00e1is curto (30 bases) e pode producir menos encima MAOA. Esta variaci\u00f3n no xene est\u00e1 nunha rexi\u00f3n reguladora promotora dunhas 1000 bases a partir do cod\u00f3n de inicio da rexi\u00f3n que codifica o encima MAOA.\nEn estudos realizados en Nova Zelandia atop\u00e1ronse diferenzas na distribuci\u00f3n de frecuencias das variantes do xene \"MAOA\" entre grupos \u00e9tnicos: entre os participantes no estudo, levaban o alelo 3R o 59% dos homes negros, o 54% dos homes chineses, o 56% dos homes maor\u00eds, e o 34% dos homes caucasianos, mentres que o 5,5% dos homes negros, o 0,1% dos homes caucasianos, e s\u00f3 o 0,00067% dos homes asi\u00e1ticos levaban o alelo 2R.\nOs individuos con xene \"MAOA\" de baixa actividade, cando estaban sometidos a exclusi\u00f3n social ou ostracismo mostraban niveis m\u00e1is altos de agresi\u00f3n que aqueles que ti\u00f1an o xene \"MAOA\" de alta actividade. A posesi\u00f3n do xene \"MAOA\" de baixa actividade pod\u00eda servir para predicir significativamente o comportamento agresivo nunha situaci\u00f3n de provocaci\u00f3n elevada, pero estaba menos asociado coa agresi\u00f3n nunha situaci\u00f3n de provocaci\u00f3n baixa. Os individuos coa variante de baixa actividade do xene \"MAOA\" ti\u00f1an a mesma probabilidade que os participantes coa variante de alta actividade de tomar represalias ou contraatacar cando as perdas eran pequenas. Por\u00e9n, era m\u00e1is probable que tomasen represalias e con maior forza cando as perdas eran grandes.\nImplicaci\u00f3ns legais.\nEsta propensi\u00f3n xerada polo \"xene guerreiro\" foi utilizada nalg\u00fans pa\u00edses como Estados Unidos con relativo \u00e9xito en procesos criminais para defender aos acusados que ti\u00f1an os alelos que favorec\u00edan a violencia. Por exemplo, o acusado nun xu\u00edzo en 2009 evitou a pena capital, pero non unha condena a 32 anos de prisi\u00f3n.\nEpixen\u00e9tica.\nA epixen\u00e9tica probablemente exerce un importante papel na expresi\u00f3n do xene \"MAOA\" por medio da metilaci\u00f3n en mulleres. Os estudos ligaron a metilaci\u00f3n do xene \"MAOA\" coa dependencia \u00e1 nicotina e o alcohol en mulleres. Un segundo promotor VNTR de \"MAOA\" , o P2, infl\u00fae na metilaci\u00f3n epixen\u00e9tica e interacciona con ter experimentado maltrato infantil para influ\u00edr nos s\u00edntomas de trastornos de personalidade antisocial, pero s\u00f3 en mulleres. Outro estudo encontrou que a metilaci\u00f3n epixen\u00e9tica de \"MAOA\" en homes era moi baixa e con pouca variabilidade en comparaci\u00f3n coa das mulleres, a\u00ednda que ti\u00f1a maior heredabilidade en homes que en mulleres.\nEstudos en animais.\nUn xene \"MAOA\" disfuncional foi correlacionado cun incremento nos niveis de agresi\u00f3n en ratos, e foi correlacionado con niveis acrecentados de agresi\u00f3n en humanos. En ratos, un xene \"MAOA\" disfuncional pode crearse por mutax\u00e9nese insercional (son os ratos \u2018Tg8\u2019). A Tg8 \u00e9 unha cepa de rato transx\u00e9nico que carece de actividade encim\u00e1tica de MAOA funcional. Os ratos que carecen dun xene \"MAOA\" funcional mostran un incremento da agresi\u00f3n contra os ratos intrusos.\nAlg\u00fans tipos de agresi\u00f3n que presentaban estes ratos eran a agresi\u00f3n territorial, a agresi\u00f3n predatoria, e a agresi\u00f3n inducida polo illamento. Os ratos deficientes en MAOA que mostraban un incremento na agresi\u00f3n inducida polo illamento revelan que a deficiencia en MAOA pode tam\u00e9n contribu\u00edr \u00e1 distorsi\u00f3n das interacci\u00f3ns sociais. Fix\u00e9ronse investigaci\u00f3ns tanto en humanos coma en ratos que apoian que unha mutaci\u00f3n puntual sen sentido no oitavo ex\u00f3n do xene \"MAOA\" \u00e9 responsable da agresividade impulsiva debido a unha completa deficiencia de MAOA.\nInteracci\u00f3ns.\nFactores de transcrici\u00f3n.\nHai varios factores de transcrici\u00f3n que se unen ao promotor de \"MAOA\" e que regulan \u00e1 alza a s\u00faa expresi\u00f3n. Entre estes est\u00e1n:\nIndutores.\nCompostos sint\u00e9ticos que regulan \u00e1 alza a expresi\u00f3n de MAOA son:\nInhibidores.\nSubstancias que inhiben a actividade encim\u00e1tica de MAOA son:"}
{"id": "333892", "revid": "1131", "url": "https://gl.wikipedia.org/wiki?curid=333892", "title": "Casa Fuster", "text": "A Casa Fuster \u00e9 un edificio modernista dese\u00f1ado e creado por Llu\u00eds Dom\u00e8nech coa colaboraci\u00f3n do seu fillo Pere Dom\u00e8nech entre o ano 1908 e o 1911 na cidade de Barcelona. Foi constru\u00edda por encargo de Consol Fabra i Puig, filla do marqu\u00e9s d'Alella e muller de Mari\u00e0 Fuster Fuster, na cal residir\u00eda.\nAt\u00f3pase no n\u00famero 132 do passeig de Gr\u00e0cia, diante dos Xard\u00edns de Salvador Espriu, preto da Diagonal. Precisamente os xard\u00edns ch\u00e1manse as\u00ed na honra do poeta, xa que nun dos despachos da torre cil\u00edndrica da esquina Espriu creou gran parte da s\u00faa obra literaria.\nDom\u00e8nech i Montaner, nunha das s\u00faas \u00faltimas obras, a derradeira en Barcelona, emprega moitos dos seus elementos caracter\u00edsticos: base de robustas columnas de pedra rosa, fiestras trilobadas, ornamentaci\u00f3n floral. O conxunto denota unha gran contenci\u00f3n expresiva, favorecida pola brancura do m\u00e1rmore e a euritmia das fachadas; a posterior \u00e9 insolitamente lisa.\nTr\u00e1tase dunha construci\u00f3n estruturada en tres fachadas de m\u00e1rmore branco e unha soluci\u00f3n da esquina principal, cun corpo cil\u00edndrico que forma tribunas, t\u00edpica de Dom\u00e8nech. O edificio obedece a formas m\u00e1is racionalistas a\u00ednad que con alg\u00fan trazo historicista. Est\u00e1 rematado por uns curiosos faiados de ar franc\u00e9s moi pouco habituais na arquitectura modernista catal\u00e1; ti\u00f1a que estar coroado cunha torre semellante \u00e1 do pavill\u00f3n de administraci\u00f3n do Hospital de la Santa Creu i Sant Pau que non se chegou a constru\u00edr xamais. O edificio est\u00e1 constru\u00eddo con vidro, m\u00e1rmore, lousa...\nNos baixos do edificio funcionou, durante moitos anos, o m\u00edtico Caf\u00e8 Vien\u00e8s que, xunto coa sala de baile \"El Danubio\", no soto, era un centro de encontro privilexiado da cidade. No ano 2000, a empresa Hoteles Center mercou a casa a Enher e converteuna nun hotel de gran luxo, malia as protestas de entidades veci\u00f1ais de Gr\u00e0cia que reclamaban que o espazo se convertese nun centro cultural."}
{"id": "333893", "revid": "27155", "url": "https://gl.wikipedia.org/wiki?curid=333893", "title": "MAOA", "text": ""}
{"id": "333894", "revid": "27155", "url": "https://gl.wikipedia.org/wiki?curid=333894", "title": "MAO-A", "text": ""}
{"id": "333895", "revid": "5863", "url": "https://gl.wikipedia.org/wiki?curid=333895", "title": "SUDOC", "text": ""}
{"id": "333896", "revid": "1131", "url": "https://gl.wikipedia.org/wiki?curid=333896", "title": "Casa Calvet", "text": "A Casa Calvet \u00e9 un edificio dese\u00f1ado por Antoni Gaud\u00ed, un dos arquitectos m\u00e1is salientables do modernismo catal\u00e1n. At\u00f3pase no n\u00famero 48 da r\u00faa de Casp, no Eixample de Barcelona, e data do ano 1899. Est\u00e1 catalogada como Ben Cultural de Interese Nacional.\nO edificio foi constru\u00eddo para Andreu Calvet, un fabricante t\u00e9xtil, e serviu tanto para o negocio, \u00f3 cal destinou a planta baixa e o soto, como para vivendas, nos andares superiores.\nA Casa Calvet est\u00e1 considerada a obra m\u00e1is conservadora do arquitecto. Segundo os expertos, a explicaci\u00f3n at\u00f3pase no feito de que Gaud\u00ed ti\u00f1a que encaixar o edificio entre outros preexistentes e ti\u00f1a que ter en conta que estar\u00eda situado nun barrio elegante. A simetr\u00eda, o equilibrio e a orde que caracterizan a Casa Calvet non son habituais na obra gaudiniana. Malia isto, p\u00f3dense ollar elementos modernistas, como por exemplo os dos front\u00f3ns curvil\u00edneos do acabado da fachada, o balc\u00f3n con tribuna de vidro e forxados que sobresae por riba da entrada ou a forma dos outros balc\u00f3ns. As columnas que flanquean a entrada lembran carretes de f\u00edo, e constit\u00faen unha alusi\u00f3n \u00f3 negocio t\u00e9xtil da familia Calvet.\nC\u00f3mpre destacar tam\u00e9n os bustos dos tres santos patr\u00f3ns de Vilassar de Dalt, de onde eran os Calvet: Pedro de Verona (na honra do pai do dono), Xenxo de Arles, o notario, e Xenxo de Roma o actor. Foi o primeiro edificio galardoado polo Concello no Concurso anual de edificios art\u00edsticos (1899).\nOs traballos de forxa son obra de Josep Perpiny\u00e0."}
{"id": "333898", "revid": "5863", "url": "https://gl.wikipedia.org/wiki?curid=333898", "title": "San Tom\u00e9 de Freixeiro", "text": ""}
{"id": "333899", "revid": "1131", "url": "https://gl.wikipedia.org/wiki?curid=333899", "title": "Casa Fajol", "text": "A Casa Fajol, co\u00f1ecida popularmente como Casa de la Papallona (en galego: Casa da Bolboreta), \u00e9 un edificio modernista que se atopa na r\u00faa Llan\u00e7\u00e0 n\u00famero 20 de Barcelona, entre o Parque de Joan Mir\u00f3 e a Gran Via de les Corts Catalanes. O interese do edificio recae no seu coroamento en forma de bolboreta semicircular feita en trencad\u00eds de cores, e que d\u00e1 o nome popular \u00e1 casa. Foi constru\u00edda entre 1911 e 1929 polo arquitecto Josep Graner Prat. Era propiedade de Salvio Fajol. \u00c9 considerado un edificio de interese hist\u00f3rico e art\u00edstico de Barcelona.\nA Casa Fajol at\u00f3pase diante da Praza de touros de las Arenas (Pla\u00e7a d'Espanya). At\u00e9 2009 era visible dende o fondo do Parque de Joan Mir\u00f3, na praza e en parte da Gran Via. Coa reforma do edificio de Las Arenas, para convertelo en centro comercial, engadiuse un anexo que cobre completamente a Casa Fajol, de xeito que xa s\u00f3 \u00e9 visible dende a r\u00faa Llan\u00e7\u00e0 que queda diante."}
{"id": "333900", "revid": "23204", "url": "https://gl.wikipedia.org/wiki?curid=333900", "title": "Casa de la Papallona", "text": ""}
{"id": "333901", "revid": "5863", "url": "https://gl.wikipedia.org/wiki?curid=333901", "title": "Antonio Lara Fern\u00e1ndez-Villamar\u00edn", "text": ""}
{"id": "333902", "revid": "5070", "url": "https://gl.wikipedia.org/wiki?curid=333902", "title": "Illa de Socotra", "text": ""}
{"id": "333903", "revid": "1131", "url": "https://gl.wikipedia.org/wiki?curid=333903", "title": "La Correspondencia de Galicia", "text": "La Correspondencia de Galicia foi un peri\u00f3dico editado na Coru\u00f1a en 1867.\nHistoria e caracter\u00edsticas.\nDiario de noticias, apareceu o 1 de xu\u00f1o de 1867. Foron os seus directores por Froil\u00e1n Salazar e Jos\u00e9 Mar\u00eda Montes. Public\u00e1base diariamente excepto os d\u00edas seguintes aos festivos."}
{"id": "333904", "revid": "89787", "url": "https://gl.wikipedia.org/wiki?curid=333904", "title": "BeOS", "text": "BeOS \u00e9 un sistema operativo privativo para computadoras que comezou a desenvolver a compa\u00f1\u00eda Be Inc. na d\u00e9cada de 1990 para as s\u00faas computadoras BeBox e que se deixou de desenvolver en 2012.\nDese\u00f1ouse buscando que fose un escritorio para o dese\u00f1o gr\u00e1fico e que tivese unha interface gr\u00e1fica clara e f\u00e1cil de empregar. Inclu\u00edu o sistema de ficheiros BFS, que contaba con rexistro de transacci\u00f3ns de ficheiros de 64 bits, e multiprocesado sim\u00e9trico.\nA comezos do 2000 BeOS chegou a colocarse como unha plataforma multimedia con posibilidades de competir con Mac OS ou Microsoft. Mesmo Apple chegou a considerar a s\u00faa adquisici\u00f3n para formar a base de OS X.\nPor\u00e9n, BeOS nunca acadou unha porcentaxe de uso importante e Be Inc. foi comprada por Palm Inc. En 2012 liberouse o c\u00f3digo fonte de BeOS e o seu desenvolvemento continuou grazas a un grupo reducido de desenvolvedores, sen finalidade comercial. A ese novo proxecto \u00e9 de c\u00f3digo aberto d\u00e9uselle un novo nome: Haiku."}
{"id": "333907", "revid": "865", "url": "https://gl.wikipedia.org/wiki?curid=333907", "title": "Yuck", "text": "Yuck foi unha banda de indie rock inglesa procedente de Londres e formada no ano 2009. O grupo est\u00e1 composto por Mariko Doi, Jonny Rogoff, Ed Hayesque e Max Bloom, que anteriormente tocou en Cajun Dance Party co que tam\u00e9n fora membro de Yuck Daniel Blumberg. \nO seu \u00e1lbum de estrea, \"Yuck\", publicouse en febreiro do ano 2011 a trav\u00e9s do selo Fat Possum Records no Reino Unido. Moitos cr\u00edticos ligaron o son da banda co de grupos como Dinosaur Jr, Pavement, My Bloody Valentine e Sonic Youth.\n\"Glow &amp; Behold\", tam\u00e9n lanzado por Fat Possum, apareceu en setembro de 2013 xa sen o cantante e guitarrista Daniel Blumberg. O EP \"Southern Skies\" seguir\u00edalle en 2014, e en febreiro de 2016 publicaron o seu derradeiro \u00e1lbum de estudio, \"Stranger Things\", a trav\u00e9s de Mam\u00e9 Records."}
{"id": "333909", "revid": "1131", "url": "https://gl.wikipedia.org/wiki?curid=333909", "title": "Cruz do Monte, Trasmonte, Oroso", "text": "Cruz do Monte \u00e9 unha aldea da parroquia de Trasmonte, no concello de Oroso. Ten 15 habitantes e 7 casas.\nPatrimonio.\nSegundo a lenda, a auga do Picho de San Roque \u00e9 boa para a vista, e adoita usarse para regar as plantas no cemiterio de Santo Estevo. Conta cun cruceiro ao que o d\u00eda da festa se lle vai dar a volta co santo en procesi\u00f3n.\nFesta e patr\u00f3ns.\nCruz do Monte ten d\u00faas festas, dos dous patr\u00f3ns da parroquia: o Santo Estevo (26 de decembro) e o San Rom\u00e1n (primeiro domingo de xu\u00f1o)."}
{"id": "333911", "revid": "92340", "url": "https://gl.wikipedia.org/wiki?curid=333911", "title": "Ananio", "text": "Ananio (en grego antigo, \u1f08\u03bd\u03ac\u03bd\u03b9\u03bf\u03c2 \"An\u00e1nios\") foi un poeta da Antiga Grecia que viviu no s\u00e9culo -VI do que s\u00f3 se conservan escasos fragmentos.\nTraxectoria.\nA s\u00faa cronolox\u00eda v\u00e9n dada porque un dos seus fragmentos cita a Pitermo de Teos, mentres que Epicarmo cita un dos seus fragmentos, polo tanto a s\u00faa vida sit\u00faase entre a destes dous autores. Usou como metros o iambo normal, o coliambo ou iambo coxo e o tetr\u00e1metro trocaico. Alg\u00fans autores atribu\u00edronlle a invenci\u00f3n do coliambo mentres outros llo atribu\u00edan a Hiponacte, contempor\u00e1neo seu."}
{"id": "333913", "revid": "624", "url": "https://gl.wikipedia.org/wiki?curid=333913", "title": "Coliambo", "text": ""}
{"id": "333914", "revid": "89787", "url": "https://gl.wikipedia.org/wiki?curid=333914", "title": "Tesmoforias", "text": "As Tesmoforias eran unhas festas celebradas nas cidades da Antiga Grecia na honra das deusas Dem\u00e9ter e a s\u00faa filla Pers\u00e9fone. O nome procede de \"thesmoi\", as \u2018leis\u2019 polas que os homes deben traballar a terra. As Tesmoforias eran as festas m\u00e1is difundidas e a principal expresi\u00f3n do culto de Dem\u00e9ter, \u00e1 parte dos misterios eleusinos. As Tesmoforias conmemoraban o terzo do ano en que Dem\u00e9ter se absti\u00f1a do seu papel de deusa da colleita e o crecemento, correspondendo cos severos meses estivais de Grecia, cando a vexetaci\u00f3n morr\u00eda e non chov\u00eda, por estar a deusa de loito pola s\u00faa filla, sita no reino do Inframundo. O seu trazo caracter\u00edstico era o sacrificio de porcos.\nEsta festa era para que as mulleres celebrasen os seus costumes privados, a s\u00faa oportunidade para deixar o fogar e levantar refuxios temporais algo afastados dos centros dos demos. S\u00f3 as mulleres que estaban casadas con cidad\u00e1ns atenienses pod\u00edan asistir \u00e1 festa, non estando presentes solteiras nin homes, esper\u00e1ndose destes que enviasen \u00e1s s\u00faas esposas e corresen cos gastos, e trat\u00e1banos moi mal se tentaban espiar as cerimonias. Sup\u00fa\u00f1ase que estas promov\u00edan a fertilidade, pero as mulleres prepar\u00e1banse con abstinencia sexual. Tam\u00e9n se tomaban ba\u00f1os co fin de se purificaren.\nA palabra aplic\u00e1base como ep\u00edteto de Dem\u00e9ter no contexto de Dem\u00e9ter Tesm\u00f3fora. Un relevo de Eleusis ilustrado por Ker\u00e9nyi mostra \u00e1 deusa sentada no chan mentres recibe \u00e1s s\u00faas devotas. \u00abNesta situaci\u00f3n pode ser chamada Dem\u00e9ter Tesmofora, pois as atenienses imit\u00e1bana cando sentaban no chan e xexuaban nas Tesmoforias\u00bb.\nEn Atenas e alg\u00fans outros lugares a festa duraba tres d\u00edas, do 11 ao 13 de pianepsion.\nNon se sabe moito m\u00e1is sobre as Tesmoforias, dado que s\u00f3 as mulleres ti\u00f1an permitido asistir e era raro que escribisen nada nesta \u00e9poca. Os \u2018misterios\u2019 ou ritos de iniciaci\u00f3n (\"teletai\") que rodeaban \u00e1s restritivas cerimonias relixiosas eran celosamente gardados por quen os celebraban. A principal fonte \u00e9 un escolio sobre Luciano explicando o termo \u00abTesmoforia\u00bb.\nA cerimonia inclu\u00eda o enterramento de sacrificios de noite e a recuperaci\u00f3n dos restos en descomposici\u00f3n de porcos que se gardaron no \"megara\" de Dem\u00e9ter, unhas gabias e pozos ou gabias naturais do templo da deusa, o ano anterior. Como se sab\u00eda que as serpes se congregaban nestes pozos, o escolio sobre Luciano explica que quen non \u00edan recuperar os restos berraban para asustaren ao que houbese neles. Tras orar, os f\u00e9tidos restos dos porcos do ano anterior mestur\u00e1banse con sementes e plant\u00e1banse: \u00abo m\u00e1is claro exemplo na relixi\u00f3n grega de maxia agraria\u00bb, sinala Burkert.\nArist\u00f3fanes parodiou estas festas na s\u00faa obra \"As Tesmoforiantes\", pero non puido dar moitos detalles sobre o propio festival."}
{"id": "333920", "revid": "98629", "url": "https://gl.wikipedia.org/wiki?curid=333920", "title": "Festas da Atenas antiga", "text": "As festas de Atenas, indisolubelmente c\u00edvicas e relixiosas, eran moi numerosas e ti\u00f1an especial brillantez, onde Pericles, no eloxio f\u00fanebre dos cidad\u00e1ns mortos pola \"polis\" que, segundo Tuc\u00eddides, proclamou, conta entre os atractivos da cidade \u00abeses concursos e esas festas que se suceden ao longo do ano\u00bb.\nNa d\u00e9cada de -430, eses d\u00edas festivos pod\u00edan roldar os 120 por ano, levando ao autor da \"Rep\u00fablica dos atenienses\" (cara a -445 - -412) a queixarse de que Atenas celebre m\u00e1is festas que calquera outra cidade grega.\nTodas as festas contribu\u00edan a exaltar tanto os sentimentos relixiosos como o patriotismo, a fe nos deuses e o orgullo nacional.\nS\u00f3 a guerra pod\u00eda interromper o ciclo destas grandes reuni\u00f3ns peri\u00f3dicas ou, polo menos, diminu\u00edr o seu esplendor. Por esta raz\u00f3n, Arist\u00f3fanes m\u00f3stranos \"A paz\" personificada, na comedia deste mesmo nome, no momento en que os esforzos dos campesi\u00f1os da \u00c1tica lograron que por fin saia da cova onde xac\u00eda baixo as pedras, escoltada por d\u00faas \u00abdamas de honra\u00bb que son Opora, a deusa das colleitas, e Teor\u00eda, a deusa dos espect\u00e1culos e as festas. O benestar da paz, para un ateniense do s\u00e9culo de Pericles, \u00e9 ante todo a abundancia material e a alegr\u00eda das grandes festas ou \"panexirias\".\nA maior\u00eda desas festas, se non todas, inclu\u00edan xogos que se celebraban en forma de concursos (\"agones\"): concursos ximn\u00e1sticos e atl\u00e9ticos case sempre, pero tam\u00e9n concursos l\u00edricos e musicais, concursos dram\u00e1ticos de comedia e traxedia, e mesmo \u00e1s veces, concursos de beleza, \u00e9 dicir, de estatura e prestancia, tanto entre homes como entre mulleres.\nDurante a guerra do Peloponeso, unha reforma do calendario, realizada para restablecer a adecuaci\u00f3n entre os meses lunares e os anos solares, provocou certas alteraci\u00f3ns na celebraci\u00f3n das festas.\nCalendario relixioso de Atenas.\nO ano oficial -civil e relixioso- comezaba en Atenas en xullo, no mes de Hecatombe\u00f3n, e finalizaba en xu\u00f1o, no mes de Escirofori\u00f3n. Esta \u00e9 a relaci\u00f3n de meses e das festas que se celebraban en cada un deles.\nHecatombeon.\nO mes de Hecatombeon, primeiro chamouse \"Cronion\", porque o d\u00eda 12, coa alegr\u00eda da colleita que acababa de finalizar, celebr\u00e1base a festa de Cronos, pai de Zeus, e a da s\u00faa esposa Rea, a nai dos deuses.\nAs Cronia, como as Saturnais en Roma, reun\u00edan en cada familia a amos e criados nun alegre e ruidoso banquete, pero a festa tam\u00e9n ti\u00f1a un car\u00e1cter p\u00fablico e nacional.\nO 16 do mesmo mes celebr\u00e1base o sacrificio das \"sinoik\u00eda\", que lembraba o sinecismo realizado por Teseo, orixe remota da unidade da \u00c1tica e do poder ateniense.\nAo final de Hecatombeon ti\u00f1a lugar a gran festa nacional de Atenea, patroa da cidade, as Panateneas.\nEsta festa anual duraba dous d\u00edas, pero cada catro anos celebr\u00e1base cunha solemnidade especial e duraba polo menos catro d\u00edas. Nos concursos ximn\u00e1sticos, que contaban sobre todo con carreiras de fachos (lampededrom\u00edas),;\u00bb os atletas vencedores recib\u00edan aceite das oliveiras sacras de Atenea, nas chamadas \u00e1nforas panatenaicas, cuxa decoraci\u00f3n inclu\u00eda, ao car\u00f3n a Atenea Pr\u00f3macos (\u00aba que loita en primeira li\u00f1a\u00bb) de p\u00e9 entre d\u00faas columnas e, al\u00e9n, a representaci\u00f3n do concurso (por exemplo da carreira a p\u00e9) no que se obtivo o premio.\nDespois celebr\u00e1base a procesi\u00f3n (representada en m\u00e1rmore no friso do Parten\u00f3n) que, partindo do Cer\u00e1mico, atravesaba o centro de Atenas para levar \u00e1 acr\u00f3pole con toda solemnidade o peplo bordado cada ano por unhas mozas seleccionadas e destinado a vestir a estatua de culto de Atenea. Os sacerdotes e todas as corporaci\u00f3ns da cidade, inclu\u00eddos os representantes dos metecos, formaban un longo cortexo, acompa\u00f1ado por efebos a cabalo.\nUnha vez na acr\u00f3pole, diante do vello templo de Atenea Pol\u00edade (protectora da cidade), sacrific\u00e1banse catro bois e catro cordeiros.\nM\u00e1is tarde, no grande altar situado diante do Parten\u00f3n degol\u00e1banse tantas vacas como fose necesario para alimentar a toda a cidade, e foi sen d\u00fabida esta hecatombe a que deu o nome de Hecatombeon ao devandito mes.\nMetagitnion.\nEn Metagitnion (agosto) celebr\u00e1banse as festas das Metagitnia, en honra a Zeus, a\u00ednda que apenas se menciona nos documentos.\nBoedromion.\nEn Boedromion (setembro) celebr\u00e1banse os misterios de Eleusis, e as Boedromias, festas de Apolo Bo\u00e9dromio (\u2018que acode en auxilio\u2019 na batalla). Nesta festa fac\u00edase un sacrificio e unha procesi\u00f3n.\nPianepsi\u00f3n.\nO mes m\u00e1is repleto de festas era Pianepsion (outubro).\nO d\u00eda 7 celebr\u00e1banse as Pianepsias en honra de Apolo, festas da sementeira que contaban con ritos antiqu\u00edsimos e curiosos.\nOfrec\u00edase ao deus un prato de fabas (\"pianoi\") e outras verduras mesturadas con fari\u00f1a de trigo candeal, logo levaba en procesi\u00f3n unha rama de oliveira, a \"eires\u00edone\", rodeada de la e cargada coas primicias de froitas, que era un talism\u00e1n de fertilidade, mentres un alegre cortexo de raparigos cantaba:\nOutra procesi\u00f3n similar a esta ti\u00f1a lugar nas Oscoforias, en honra de Dioniso: un cortexo de adolescentes, guiados por dous raparigos \"amfithale\u00ees\", levaba p\u00f3las de vi\u00f1a cargadas de acios. O sacrificio e a libaci\u00f3n fac\u00edanse ao berro do rito lit\u00farxico de \"eleleu iu\" iu. M\u00e1is tarde hab\u00eda danzas e carreiras entre efebos.\nOs d\u00edas 11, 12 e 13 deste mes ti\u00f1an lugar as Tesmoforias, festa de Dem\u00e9ter Tesm\u00f3fora, que velaba tanto pola sementeira nos campos como pola fecundidade das mulleres.\nS\u00f3 participaban nelas as mulleres casadas, os homes estaban exclu\u00eddos totalmente. As mulleres prepar\u00e1banse para esta festa abst\u00e9ndose durante alg\u00fans d\u00edas de todo contacto sexual.\nO primeiro d\u00eda, chamado \"\u00c1nodos\" (ascenso), sac\u00e1banse \u00e1 luz restos de obxectos sacros que se enterraron catro meses antes (porqui\u00f1os, figuri\u00f1as de \u00f3rganos sexuais e serpes). Este rito de maxia agraria \u00e9 similar ao que practicaban en honra de Atenea d\u00faas raparigas chamadas arr\u00e9foras.\nO segundo d\u00eda, chamado \"Nesteia\" (xax\u00fan), as mulleres abst\u00ed\u00f1anse para comer.\nO terceiro, chamado \"Caligeneia\" (fermosa xeraci\u00f3n), ofrec\u00edan a Dem\u00e9ter toda clase de froitos da terra, as\u00ed como caldos e queixo, logo lanz\u00e1banse bromas obscenas, manipulaban figuri\u00f1as que representaban o \u00f3rgano feminino, com\u00edan grans de granada e flaxel\u00e1banse con ramas verdes; cr\u00edan que todos estes ritos favorec\u00edan a fecundidade.\nAs Apaturias, festa c\u00edvica das fratr\u00edas, tam\u00e9n duraba tres d\u00edas. Durante os dous primeiros celebr\u00e1banse sacrificios e banquetes. No terceiro, chamado \"Cureotis\", os pais de familia presentaban aos membros da s\u00faa fratr\u00eda aos fillos lex\u00edtimos nados ese ano para que quedasen legalmente inscritos. Cada un deles inmolaba unha ovella ou unha cabra no altar de Zeus Fratrios e de Atenea Fratria.\nO 30 de Pianopsion, Atenea Ergane (obreira) deusa dos artes\u00e1ns, e Hefesto, deus dos ferreiros, recib\u00edan nos Calkeia a homenaxe dos traballadores do bronce (calkeis) e o dos demais gremios. Aos obreiros gust\u00e1balles ofrecer a Atenea alg\u00fan produto da s\u00faa industria, algunha \u00abobra de arte\u00bb realizada especialmente para a deusa.\nAch\u00e1ronse dedicatorias deste estilo a Atenea Ergane: por exemplo a dun tal Baquio, do que se sabe polo seu epitafio, que era un oleiro e lograra o primeiro premio nun concurso de artes\u00e1ns: \u00abBaquio ofreceuno (este ex-voto) como primicia a Atenea Ergane tras ser coroado polos seus compa\u00f1eiros de \"tiasa\".\nMaimacterion.\nEn Maimacterion (novembro) celebr\u00e1banse as Maimacteria, da que as fontes case non mencionan nada.\nPoseid\u00f3n.\nNo mes de Poseidon (decembro), a festa dos Haloa (de halos, era ou campo cultivado) ten por obxecto protexer o gran que est\u00e1 xerminando na terra, igual que as Tesmoforias ti\u00f1an por obxecto favorecer a sementeira.\nFac\u00edan sacrificios a Dem\u00e9ter, \u00e1 s\u00faa filla Cor\u00e9 e tam\u00e9n a Poseid\u00f3n, que deu nome a este mes e foi un deus ct\u00f3nico (Gai\u00e9ocos) antes de converterse en deus do mar. Os homes non intervi\u00f1an para nada nos Haloa, excepto alg\u00fans maxistrados encargados de vixiar as cerimonias. Con todo admit\u00edase \u00e1s cortes\u00e1s, a\u00ednda que estivesen exclu\u00eddas das Tesmoforias.\nO \u00f3rgano reprodutor masculino, os falos, parece ser o centro destes ritos: un vaso conservado en Londres mostra a unha muller derramando un po que sae dunha caixa, sobre uns \"falos\" de barro plantados na terra coma se fosen espigas de trigo.\nO falo ten suma importancia nas festas de Dioniso, que se agrupan (polo menos as m\u00e1is antigas) nos meses de inverno.\nNas Dionisias rurais ou agrarias, celebradas en Poside\u00f3n, unha procesi\u00f3n campestre paseaba solemnemente o falo detr\u00e1s da portadora da cesta (can\u00e9fora).\nO decreto ateniense relativo \u00e1 colonia de Brea (en Tracia), cara ao -445, estipula que os habitantes desta cidade deber\u00e1n enviar a Atenas \u00abpara as Grandes Panateneas unha vaca e unha panoplia e, para as Dion\u00edacas, un falo.\u00bb\nEsta festa daba lugar a x\u00fabilos populares: campesi\u00f1os novos trataban de manter o equilibrio sobre uns odres inchados e untados de aceite (\"ascoliasm\u00f3s\"), e os grupos alegres e ruidosos dos comoi (que en principio son \"coros\" c\u00f3micos) repart\u00edanse polos cami\u00f1os e ruelas bailando, cantando e lanzando bromas picantes e obscenas a todos a quen atopaban no cami\u00f1o.\nA partir do s\u00e9culo -V os demos m\u00e1is ricos engadiron representaci\u00f3ns dram\u00e1ticas a estas festas.\nGamelion.\nEn Gamelion (xaneiro), o mes do matrimonio (\"gamos\"), celebr\u00e1base a festa das Gamelias ou Teogamia que lembraba a uni\u00f3n divina de Zeus e Hera, e tam\u00e9n outra festa de Dioniso, as Lenaia. Non se trataba dunha festa de lagar (lenos), que non ter\u00eda sentido meses despois da vendima, sen\u00f3n dunha festa orgi\u00e1stica das \"Lenai\", nome co que tam\u00e9n se co\u00f1ec\u00eda \u00e1s m\u00e9nades ou bacantes, mulleres posu\u00eddas polo delirio b\u00e1quico.\nDanzaban na localizaci\u00f3n sacra do \"Lenaion\" as s\u00faas danzas de \u00e9xtases e desenfreo. Dinosio era o deus do ditirambo e o teatro, polo que esta festa supu\u00f1a tam\u00e9n representaci\u00f3ns l\u00edricas e dram\u00e1ticas: varias obras de Arist\u00f3fanes, entre outras \"Os acarnienses\", \"Os cabaleiros\", \"As nespras\", represent\u00e1ronse durante as Lenaia (Leneas) s\u00f3 ante os atenienses e metecos, mentres que nas Dionisias urbanas de marzo atop\u00e1banse no teatro moitos delegados chegados das cidades aliadas para achegar o seu tributo.\nAntesterion.\nOutra gran festa de Dioniso ti\u00f1a lugar en Antesterion (febreiro): as Antesterias, igual que as Tesmoforias de Dem\u00e9ter en Pianopsion, celebr\u00e1banse o 11, 12 e 13 do mes.\nO primeiro d\u00eda, chamado \"Pitoigia\" (apertura dos c\u00e1ntaros), abr\u00edanse os \"pithoi\" de barro onde se gardaba o vi\u00f1o da colleita do outono.\nEse d\u00eda ou ao d\u00eda seguinte, chamado \"Coes\" (xerri\u00f1as para servir o vi\u00f1o, cf. \"As co\u00e9foras\"), hab\u00eda un concurso de bebedores: deb\u00edase beber, o m\u00e1is r\u00e1pido que se puidese, o vi\u00f1o contido nun xerro, en canto d\u00e9sese o sinal cunha trompeta. o vencedor recib\u00eda unha coroa de follas e un odre de vi\u00f1o.\nAch\u00e1ronse moitos destes xerros. A mi\u00fado est\u00e1n decorados con escenas que representan a nenos divert\u00edndose con xoguetes e coroas, xa que as Antesterias tam\u00e9n contaban cunha festa infantil.\nO segundo d\u00eda hab\u00eda unha procesi\u00f3n que escoltaba a Dioniso montado sobre un carro en forma de barco. Parece ser que os membros do s\u00e9quito levaban m\u00e1scaras, polo que se comparou esa alegre cerimonia co noso entroido.\nO papel de deus correspond\u00edalle ao arconte rei, xa que a \"Basilina\", a ra\u00ed\u00f1a, \u00e9 dicir, a muller do arconte rei, deb\u00eda unirse a el nunha hierogamia.\nPero o terceiro d\u00eda de festa, chamado \"Chytroi\" (as potas) era moi diferente: estaba consagrado aos mortos e aos moribundos. Nunhas potas de barro prepar\u00e1base unha sopa de verduras e de diversos cereais (\"panspermia\"), que era necesario consumir antes do anoitecer, e o sacrificio principal ofrec\u00edase a Hermes Psicopompo, o gu\u00eda das sombras nos infernos. Para afastar a mala sorte dic\u00edase ao final deste terceiro d\u00eda: \u00ab\u00c1 r\u00faa as \"Keres\" (deusas da morte); terminadas as Antesterias!\u00bb\nAntesterion \u00e9 tam\u00e9n o mes das Cloia, festa de Dem\u00e9ter Clo\u00e9, e das Diasia, a festa m\u00e1is importante en honra de Zeus.\nElafebolion.\nDurante o mes de Elafebolion, do 10 ao 15 (marzo), que marcaba o final do inverno e a chegada da primavera, celebr\u00e1banse sacrificios de acci\u00f3n de grazas a Atenea (\"Procaristeria\") e, sobre todo as Dionisias urbanas ou \"Grandes Dionis\u00edacas\" da cidade. Esta era a segunda tempada teatral despois das Leneas, e atra\u00eda a moitos estranxeiros pois unha vez chegado o bo tempo, os barcos asucaban de novo o mar Exeo.\nA festa, cuxo esplendor s\u00f3 era comparable coas \"Grandes Panateneas\", duraba seis d\u00edas: o 9 present\u00e1banse os ditirambos, o 10 as comedias e do 11 ao 13 as trilox\u00edas tr\u00e1xicas cada unha delas cun drama sat\u00edrico.\nMuniquion.\nEn Muniquion (abril), o 16, a festa das Muniquias contaba cunha procesi\u00f3n en honra de Artemisa, a quen se ofrec\u00edan pasteis rodeados de fachos acesos.\nTargelion.\nEn Targelion (maio) celebr\u00e1banse as Targelias, en honra do irm\u00e1n de Artemisa, Apolo, o deus purificador por excelencia.\nO primeiro d\u00eda, o 6, a cidade se purificaba mediante o rito dos \"f\u00e1rmacoi.\" Dous homes percorr\u00edan as r\u00faas da cidade e golpe\u00e1baselles con ramas de figueira e talos de cebolas de auga (\"scillas\") para arroxalos da cidade e afastar con eles as impurezas, as \"miasmas\" que se lles imputaban.\nO 7 ofrec\u00edase a Apolo o \"targelos\", \u00e9 dicir un pastel ou unha sopa de cereais, ofrenda das primicias da pr\u00f3xima colleita.\nO 25 chegaban as Plinteria, a festa do ba\u00f1o da deusa Atenea: levaba at\u00e9 Falero a vella estatua de madeira (\"x\u00f3anon\") de Atenea Pol\u00edade, que se mergullaba no mar co seu peplo; tras a inmersi\u00f3n ofrec\u00edanse \u00e1 deusa doces con higos secos.\nDado o culto \u00e1s imaxes, \u00e9 indubidable que a escultura se consideraba coma se fose a propia deusa.\nO ba\u00f1o ti\u00f1a o valor dunha purificaci\u00f3n de toda a cidade cuxa patroa era Atenea, e as festas m\u00e1is importantes de Targelion garant\u00edan pois a purificaci\u00f3n colectiva da cidade, co cal deb\u00eda ser digan do beneficio divino da colleita.\nSciroforion.\nO \u00faltimo mes do ano ateniense chamado Sciroforion (xu\u00f1o) era o das Skiroforia (\"portadoras de antuca\"), festa de ritos pouco co\u00f1ecidos que parece contar cun sacrificio com\u00fan a Dem\u00e9ter, \u00e1 s\u00faa filla Cor\u00e9, a Atenea e a Poseid\u00f3n.\nEra tam\u00e9n o das Dipolias ou das Bufonias, onde se sacrificaba a Zeus un boi de tiro.\nTam\u00e9n se celebraban as Arreforias, festa en honra de Atenea, alg\u00fans de cuxos ritos, practicados por d\u00faas mozas chamadas \"arr\u00e9foras\", eran bastantes similares aos do \"\u00c1nodos\" das Tesmoforias."}
{"id": "333922", "revid": "624", "url": "https://gl.wikipedia.org/wiki?curid=333922", "title": "Guerras do Peloponeso", "text": ""}
{"id": "333924", "revid": "27155", "url": "https://gl.wikipedia.org/wiki?curid=333924", "title": "Maduraci\u00f3n do ARN", "text": ""}
{"id": "333926", "revid": "1131", "url": "https://gl.wikipedia.org/wiki?curid=333926", "title": "Palacio das Cortes", "text": "O Palacio das Cortes (en castel\u00e1n: \"Palacio de las Cortes\") \u00e9 o edificio que alberga o Congreso dos Deputados, unha das d\u00faas C\u00e1maras das Cortes Xerais, o Parlamento espa\u00f1ol. Est\u00e1 situado na Praza das Cortes de Madrid, entre a r\u00faa Zorrilla e a Carrera de San Jer\u00f3nimo, a escasa distancia do Paseo del Prado. \u00c9 un dos edificios emblem\u00e1ticos do Madrid do s\u00e9culo XIX, de estilo neocl\u00e1sico.\nHistoria.\nNo espazo que ocupa o Palacio das Cortes situ\u00e1base outrora o convento do Esp\u00edrito Santo, da Orde de Cl\u00e9rigos Menores, o cal sufriu un grave incendio en 1823. Coa chegada en 1834 do r\u00e9xime liberal, o goberno moderado de Francisco Mart\u00ednez de la Rosa decidiu que as s\u00faas reuni\u00f3ns celebr\u00e1sense provisionalmente na igrexa do convento. Ao asumir o Partido Progresista o poder, tomouse a decisi\u00f3n de constru\u00edr un novo edificio en substituci\u00f3n do edificio relixioso enfronte da Praza das Cortes.\nO proxecto foi elaborado e executado polo arquitecto Narciso Pascual Colomer, inici\u00e1ndose o 10 de outubro de 1843 e sendo inaugurado o 31 de outubro de 1850 pola ra\u00ed\u00f1a Isabel II. Durante os sete anos que duraron as obras os deputados v\u00edronse obrigados a reunirse no Sal\u00f3n de baile do Teatro Real de Madrid.\nNos anos 1980 sufriu a s\u00faa primeira ampliaci\u00f3n das s\u00faas dependencias, constru\u00edndose no quinteiro adxacente, na que outrora se situou Hospital de Italianos entre 1598 e 1885, un edificio que comunica co orixinal mediante unha ponte sobre a r\u00faa de Floridablanca. Dita ampliaci\u00f3n foi inaugurada polos reis de Espa\u00f1a, Xo\u00e1n Carlos I e Sof\u00eda o 28 de maio de 1980.\nM\u00e1is tarde, en 1994, sufriu unha nova reforma e ampliaci\u00f3n; as\u00ed mesmo o 1 de xu\u00f1o de 2006 conclu\u00eduse a \u00faltima ampliaci\u00f3n, sobre as antigas sedes de d\u00faas entidades bancarias, as do Banco Exterior de Espa\u00f1a e o Banco de Cr\u00e9dito Industrial (Casa de Rivas).\nEn 2009, durante unhas obras de saneamento e rehabilitaci\u00f3n do soto do Congreso dos Deputados, atop\u00e1ronse restos humanos moi antigos. Unha das posibilidades sobre a s\u00faa orixe \u00e9 que procedan dun antigo cemiterio do convento sobre o que est\u00e1 constru\u00eddo o edificio.\nO Palacio foi escenario varios dos acontecementos pol\u00edticos m\u00e1is destacados de Espa\u00f1a durante os s\u00e9culos XIX e XX, particularmente desde a instauraci\u00f3n da democracia no ano 1978. Entre eles, as proclamaci\u00f3ns dos reis Xo\u00e1n Carlos I (1978) e Filipe VI (2014), a apertura solemne das lexislaturas, e os velorios dos expresidentes Leopoldo Calvo-Sotelo e Adolfo Su\u00e1rez; as\u00ed como o intento de golpe de estado do 23 de febreiro de 1981."}
{"id": "333927", "revid": "56817", "url": "https://gl.wikipedia.org/wiki?curid=333927", "title": "7-Metilguanosina", "text": "A 7-metilguanosina (m7G) \u00e9 un nucle\u00f3sido p\u00farico modificado. \u00c9 unha versi\u00f3n metilada da guanosina. F\u00f3rmase ao engadir encimaticamente un grupo metilo durante o procesamento do ARNm \u00e1 guanosina situada no extremo 5' formando a carapucha 5' ou 5'-\"cap\". A 7-metilguanosina est\u00e1 unida ao ARNm por un infrecuente enlace 5\u2032-5\u2032 trifosfato. Xoga un papel no ARN como grupo bloqueador do extremo 5'. Ademais de no ARNm est\u00e1 presente tam\u00e9n no ARNt e no ARNr. Cando se encontra na urina humana, pode ser un biomarcador de varios tipos de cancro."}
{"id": "333928", "revid": "27155", "url": "https://gl.wikipedia.org/wiki?curid=333928", "title": "7-metilguanosina", "text": ""}
{"id": "333931", "revid": "865", "url": "https://gl.wikipedia.org/wiki?curid=333931", "title": "Agnostic Front", "text": "Agnostic Front \u00e9 unha banda estadounidense de hardcore punk, pioneira no x\u00e9nero crossover thrash. Formouse no ano 1980 e comezou tocando un hardcore punk semellante ao dos seus contempor\u00e1neos, e estiveron na vangarda da florecente escena hardcore de Nova York de mediados dos anos 80 grazas ao seu cl\u00e1sico \u00e1lbum de 1984 \"Victim in Pain\", antes de incorporar elementos do thrash metal \u00e1 s\u00faa m\u00fasica."}
{"id": "333937", "revid": "865", "url": "https://gl.wikipedia.org/wiki?curid=333937", "title": "The Psychedelic Furs", "text": "The Psychedelic Furs \u00e9 unha banda inglesa de post-punk fundada no ano 1977. Liderada polo vocalista Richard Butler e o seu irm\u00e1n Tim Butler no baixo, The Psychedelic Furs \u00e9 un dos moitos grupos sa\u00eddos da escena brit\u00e1nica do post-punk. A s\u00faa m\u00fasica pasou a trav\u00e9s de distintas fases, dun austero art rock inicial a tocar posteriormrnte o new wave e o hard rock.\nA banda conseguiu varios \u00e9xitos nos seus primeiros anos de carreira, pero ga\u00f1aron a atenci\u00f3n internacional en 1986 cando o cineasta John Hughes usou a s\u00faa canci\u00f3n \"Pretty in Pink\" para a s\u00faa pel\u00edcula co mesmo nome.\nThe Psychedelic Furs entraron en hiato en 1991, e os irm\u00e1ns Butler formaron unha nova banda chamada Love Spit Love. The Psychedelic Furs reagrupar\u00edase en 2001 e no presente contin\u00faa actuando por todo o mundo."}
{"id": "333938", "revid": "23204", "url": "https://gl.wikipedia.org/wiki?curid=333938", "title": "Gorilla Biscuits", "text": "Gorilla Biscuits \u00e9 unha banda de hardcore punk estadounidense baseada en Nova York formada no ano 1987. Actualmente o grupo est\u00e1 composto por Anthony Civarelli, Walter Schreifels, Arthur Smilios, Alex Brown e Luke Abbey, e edita os seus traballos a trav\u00e9s do selo Revelation Records."}
{"id": "333939", "revid": "4083272", "url": "https://gl.wikipedia.org/wiki?curid=333939", "title": "Orange Juice", "text": "Orange Juice foi unha banda escocesa de post-punk formada no suburbio de Bearsden en Glasgow como Nu-Sonics en 1976. Edwyn Collins fundou Nu-Sonics (nome tirado dunha marca barata de guitarras) co seu compa\u00f1eiro de colexio Alan Duncan aos que posteriormente se lle uniron James Kirk e Steven Daly, que deixou un grupo chamado The Machetes. A banda converteuse en Orange Juice en 1979. Son sobre todo co\u00f1ecidos polo seu \u00e9xito \"Rip It Up\", que acadou o n\u00famero 8 na lista de sinxelos brit\u00e1nica en febreiro de 1983, o \u00fanico top 40 da banda no Reino Unido."}
{"id": "333944", "revid": "1987", "url": "https://gl.wikipedia.org/wiki?curid=333944", "title": "R\u00edo G\u00fcell", "text": "O G\u00fcell \u00e9 un r\u00edo da comarca catal\u00e1 do Giron\u00e8s, afluente do r\u00edo Ter pola dereita.\nNace no concello de Aiguaviva da confluencia do Torrente de Can Garrofa e do Rego de Can Gibert. Pasa polo concello de Vilablareix, preto do n\u00facleo do Perell\u00f3, para despois entrar na cidade de Xirona pola parte occidental, onde recibe as augas do r\u00edo Masrocs pola esquerda. Antigamente desembocaba no Onyar ao nord\u00e9s do Parque da Devesa pero actualmente desemboca directamente no r\u00edo Ter, ao suroeste do mesmo parque."}
{"id": "333945", "revid": "1987", "url": "https://gl.wikipedia.org/wiki?curid=333945", "title": "R\u00edo Galligants", "text": "O Galligants \u00e9 un pequeno r\u00edo da cidade de Xirona, en Catalu\u00f1a. Nace nas Gavarres e entra na chaira de Xirona a trav\u00e9s do val de Sant Daniel, onde se une ao r\u00edo Onyar e este \u00e1 s\u00faa vez no r\u00edo Ter poucos metros despois. O tramo urbano do r\u00edo sit\u00faase entre os burgos medievais de Sant Feliu e Sant Pere.\nEn 1843 o Galligants causou unha das peores inundaci\u00f3ns da historia da cidade, afectando aos barrios de Sant Pere e La Barca, onde morreron un centenar de persoas da clase obreira."}
{"id": "333946", "revid": "23204", "url": "https://gl.wikipedia.org/wiki?curid=333946", "title": "Convento xur\u00eddico asturicense", "text": ""}
{"id": "333947", "revid": "98629", "url": "https://gl.wikipedia.org/wiki?curid=333947", "title": "Gran Guerra Patria", "text": "O termo Gran Guerra Patria ou Gran Guerra Patri\u00f3tica (, \"Velikaya Otechestvennaya voyna\") \u00e9 utilizado en Rusia e outros estados sucesores da Uni\u00f3n Sovi\u00e9tica (excepto aqueles que forman parte da OTAN) para referirse ao conflito que tivo lugar entre o 22 de xu\u00f1o de 1941 e o 9 de maio de 1945 en todas as frontes da Fronte Oriental da segunda guerra mundial, entre a Uni\u00f3n Sovi\u00e9tica e o Terceiro Reich e os pa\u00edses do Eixo.\nA Gran Guerra Patria conmemorase desde o 11 de maio\u00a0de 1945\u00a0inclu\u00edndo tam\u00e9n a fin da Ofensiva de Praga.\nHistoria.\nO termo \"Guerra Patria\" ref\u00edrese \u00e1 resistencia rusa \u00e1 invasi\u00f3n do Imperio Ruso por parte das tropas do Primeiro Imperio Franc\u00e9s de Napole\u00f3n Bonaparte, que pasou a ser co\u00f1ecido como Guerra Patria de 1812. En ruso, o termo \"\u043e\u0442\u0435\u0447\u0435\u0441\u0442\u0432\u0435\u043d\u043d\u0430\u044f \u0432\u043e\u0439\u043d\u0430\" orixinalmente ref\u00edrese \u00e1 guerra dentro do propio territorio (\"otechestvo\" significa \"a Patria\"), oposto \u00e1s campa\u00f1as no estranxeiro (\"\u0437\u0430\u0433\u0440\u0430\u043d\u0438\u0447\u043d\u0430\u044f \u0432\u043e\u0439\u043d\u0430\"), e m\u00e1is tarde interpretado como a guerra pola Patria. \u00c1s veces, a Guerra Patria de 1812 \u00e9 co\u00f1ecida como a Gran Guerra Patria (\"\u0412\u0435\u043b\u0438\u043a\u0430\u044f \u043e\u0442\u0435\u0447\u0435\u0441\u0442\u0432\u0435\u043d\u043d\u0430\u044f \u0432\u043e\u0439\u043d\u0430\"); a frase apareceu por primeira vez pouco despois de 1844 e f\u00edxose popular na v\u00e9spera do centenario da guerra de 1812.\nDespois de 1914, a frase utilizouse para referirse \u00e1 primeira guerra mundial. Foi o nome dun suplemento especial de guerra da revista \"Teatro e Vida\" (\"\u0422\u0435\u0430\u0442\u0440 \u0438 \u0436\u0438\u0437\u043d\u044c\") en Petrogrado, e refer\u00edase \u00e1 Fronte Oriental da primeira guerra mundial, onde Rusia loitou contra o Imperio Alem\u00e1n e o Imperio Austroh\u00fangaro. As frases \"Segunda Guerra Patria\" (\"\u0412\u0442\u043e\u0440\u0430\u044f \u043e\u0442\u0435\u0447\u0435\u0441\u0442\u0432\u0435\u043d\u043d\u0430\u044f \u0432\u043e\u0439\u043d\u0430\") e \"Gran Guerra Mundial da Patria\" (\"\u0412\u0435\u043b\u0438\u043a\u0430\u044f \u0432\u0441\u0435\u043c\u0438\u0440\u043d\u0430\u044f \u043e\u0442\u0435\u0447\u0435\u0441\u0442\u0432\u0435\u043d\u043d\u0430\u044f \u0432\u043e\u0439\u043d\u0430\") tam\u00e9n foron utilizados durante este per\u00edodo en Rusia.\nO termo \"Gran Guerra Patri\u00f3tica\" reapareceu no xornal sovi\u00e9tico \"Pravda\" o 23 de xu\u00f1o de 1941, xusto o d\u00eda despois que que tivera lugar a Operaci\u00f3n Barbarroxa por parte do ex\u00e9rcito nazi. Apareceu baixo o t\u00edtulo \"A Gran Guerra Patri\u00f3tica da xente sov\u00e9tica\"(\"Velikaya Otechestvennaya voyna sovetskogo naroda\"), nun longo artigo de Yemelyan Yaroslavsky, membro colexiado de editores de Pravda. A frase pretend\u00eda motivar \u00e1 poboaci\u00f3n a defender \u00e1 Patria sovi\u00e9tica e repeler ao invasor; facer referencia as\u00ed \u00e1 Guerra Patri\u00f3tica de 1812 supuxo un grande impulso para a moral.\nO 20 de maio de\u00a01942, creouse a Orde de Gran Guerra Patria, que outorg\u00e1base por feitos heroicos.\nUso.\nO termo non foi moi utilizado fora do territorio da Uni\u00f3n Sovi\u00e9tica. Hai unha diferenza significativa entre utilizar \"Gran Guerra Patria\" e \"Segunda Guerra Mundial\", xa que o termo sovi\u00e9tico non incl\u00fae o per\u00edodo no que a URSS era aliada da Alema\u00f1a Nazi e invadiu seis pa\u00edses europeos (Polonia, Finlandia, Pa\u00edses B\u00e1lticos e Besarabia). O termo tampouco fai referencia a invasi\u00f3n sovi\u00e9tica de Ir\u00e1n en 1941 xunto a Gran Breta\u00f1a, a guerra do Pac\u00edfico contra o Xap\u00f3n (que incl\u00fae a Guerra sino-sovi\u00e9tica de 1945) nin a Fronte Occidental.\nO 9 de abril\u00a0de 2015 o Parlamento de Ucra\u00edna substitu\u00edu o termo \"Gran Guerra Patri\u00f3tica\" por segunda guerra mundial, como parte dun conxunto de leis \"descomunizadoras\"."}
{"id": "333949", "revid": "1131", "url": "https://gl.wikipedia.org/wiki?curid=333949", "title": "Front\u00f3n Municipal de Riazor", "text": "O Front\u00f3n Municipal de Riazor \u00e9 unha instalaci\u00f3n polideportiva da cidade da Coru\u00f1a na confluencia da avenida de La Habana coa praza de Portugal, inaugurada en 1944 e propiedade do Concello da Coru\u00f1a. Foi proxectada por Santiago Rey Pedreira como parte do complexo co\u00f1ecido como Cidade Deportiva Municipal de Riazor, composta \u2014ademais de polo front\u00f3n\u2014 polo Estadio Municipal, o Palacio dos Deportes, a Piscina Municipal de Riazor e as Pistas Polideportivas de Riazor.\nConsta de:\nInicialmente foi constru\u00edda como unha instalaci\u00f3n descuberta que formaba parte do propio estadio e a\u00ednda que houbo un proxecto para cubrila xa en 1951, obra do propio Rey Pedreira, tal mellora non se levar\u00eda a cabo at\u00e9 anos m\u00e1is tarde.\nV\u00e9n sendo empregada tam\u00e9n para outros deportes como boxeo, halterofilia ou patinaxe, actos pol\u00edticos como a fundaci\u00f3n do Bloque Nacionalista Galego en 1982 e o seu XXV aniversario en 2007, concertos ou actos ben\u00e9ficos.\nA finais de 2008 a xunta de goberno local aprobou a rehabilitaci\u00f3n do seu lucernario e a finais de 2012 puxo en marcha obras para anovar os seus accesos."}
{"id": "333950", "revid": "23204", "url": "https://gl.wikipedia.org/wiki?curid=333950", "title": "Convento xur\u00eddico bracarense", "text": ""}
{"id": "333954", "revid": "197", "url": "https://gl.wikipedia.org/wiki?curid=333954", "title": "Praestam\u00e1ricos", "text": ""}
{"id": "333955", "revid": "197", "url": "https://gl.wikipedia.org/wiki?curid=333955", "title": "T\u00edburos", "text": ""}
{"id": "333957", "revid": "197", "url": "https://gl.wikipedia.org/wiki?curid=333957", "title": "Tam\u00e1ganos", "text": ""}
{"id": "333960", "revid": "1131", "url": "https://gl.wikipedia.org/wiki?curid=333960", "title": "Elodio y los seres queridos", "text": ""}
{"id": "333961", "revid": "89787", "url": "https://gl.wikipedia.org/wiki?curid=333961", "title": "Cidade Deportiva de Riazor", "text": "A Cidade Deportiva de Riazor son un conxunto de instalaci\u00f3ns propiedade do Concello da Coru\u00f1a nas proximidades da praia de Riazor destinadas principalmente \u00e1 pr\u00e1ctica do deporte, a\u00ednda que tam\u00e9n se te\u00f1en celebrado nela outros eventos como concertos ou actos pol\u00edticos. Foron orixinalmente proxectadas por Santiago Rey Pedreira a partir de 1939 e sucesivamente inauguradas a partir de 1944, cando se estrea o \"Stadium Municipal\" en torno ao cal vai xirar todo o complexo.\nAo longo do tempo a Cidade Deportiva foi sufrindo variaci\u00f3ns na s\u00faa composici\u00f3n, como a desaparici\u00f3n dos campos de adestramento para erguer o Palacio dos Deportes, a segregaci\u00f3n do Front\u00f3n do Estadio, ou a eliminaci\u00f3n das pistas de atletismo do estadio a finais da d\u00e9cada de 1990.\nAsemade, houbo outros proxectos de ampliaci\u00f3n ou modificaci\u00f3n como os do \"Palacio dos Deportes e Ximnasio de Riazor\" e \"Construci\u00f3n do Front\u00f3n Municipal\" de Antonio Tenreiro, ou o de \"Construci\u00f3n de cuberta e peche das pistas de patinaxe e tenis\" de Rodolfo Ucha, durante o franquismo, que non chegaron ser realizados. Como tampouco chegar\u00eda ver a luz -xa no s\u00e9culo XXI- o proxecto de Peter Eisenman, que implicaba o derrubamento de todo o constru\u00eddo para erguer un complexo completamente novo, nin o promovido conxuntamente polo Concello e o Real Club Deportivo da Coru\u00f1a como parte da candidatura Ib\u00e9rica do Mundial de f\u00fatbol 2018/2022."}
{"id": "333962", "revid": "197", "url": "https://gl.wikipedia.org/wiki?curid=333962", "title": "Castro da Cid\u00e1", "text": "O nome de Castro da Cid\u00e1 pode referirse a varios poboados castrexos:"}
{"id": "333967", "revid": "22570", "url": "https://gl.wikipedia.org/wiki?curid=333967", "title": "Vacla\u016d Ano\u0161ka", "text": "Vacla\u016d Ano\u0161ka (en ), nado o 14 de marzo de 1899 en Papla\u016d\u0161\u010dyna (hoxe no distrito de Mahilio\u016d, rexi\u00f3n de Mahilio\u016d, Belar\u00fas) e finado o 18 de febreiro de 1966 en Robercin (concello de Piaseczno, Polonia), foi un sacerdote greco-cat\u00f3lico belaruso.\nTraxectoria.\nNaceu nunha familia acomodada de tradici\u00f3n greco-cat\u00f3lica na vila de Papla\u016d\u0161\u010dyna, preto de Bycha\u016d. Estudou no Seminario Teol\u00f3xico de Minsk, e o 1 de novembro de 1924 foi ordenado sacerdote de rito latino polo bispo de Pinsk, Zygmunt \u0141ozi\u0144ski, en Navahrudak.\nCando estaba no seminario xa se interesara polo rexurdir da uni\u00f3n de Brest, e en 1924, mentres estudaba en Lublin, viaxou a Galicia para formarse no rito oriental nun mosteiro greco-cat\u00f3lico estudita. En 1926, logo de formarse na misi\u00f3n dos xesu\u00edtas, obtivo as licenzas para traballar no rito bizantino, comezando na diocese de Pinsk.\nInicialmente exerceu o seu ministerio en Lyakhavi\u010dy, onde fixo campa\u00f1a entre os fregueses a prol da lingua belarusa, animando especialmente aos mozos e cativos a que a empregasen na confesi\u00f3n e non tivesen vergo\u00f1a dela. Posteriormente pasou a atender d\u00faas parroquias greco-cat\u00f3licas da zona de A\u013ape\u0144, preto de Davyd-Haradok, \u00e1s que acud\u00eda a mi\u00fado tam\u00e9n o seu amigo Piotr Tatarynovi\u010d, tam\u00e9n sacerdote greco-cat\u00f3lico. Entre os greco-cat\u00f3licos cham\u00e1bano Via\u010dasla\u016d, forma oriental do seu nome. O escritor e sacerdote belaruso Jazep Hiermanovi\u010d, logo de visitar o seu labor, dedicoulle o poema \"\"\u0423\u043d\u0456\u044f \u043d\u0430 \u041f\u0430\u043b\u0435\u0441\u044c\u0441\u0456\" (A uni\u00f3n en Polesia)\".\nEntre 1935 e 1944 exerceu na parroquia greco-cat\u00f3lica de Dzialiaci\u010dy, preto de Navahrudak, e foi un membro do equipo que estabeleceu en setembro de 1939 o exarcado apost\u00f3lico bielorruso. A comezos da ocupaci\u00f3n alem\u00e1 viaxou a mi\u00fado a Minsk a visitar a Stanisla\u016d Hliako\u016dski, p\u00e1rroco. Al\u00ed, xunto con outros sacerdotes belarusos (Dzianis Maliec, Kazimir Rybalto\u016dski, Vincent Hadlie\u016dski) planificaron a revitalizaci\u00f3n da vida relixiosa en Minsk e a \"belarusificaci\u00f3n\" do culto. Ameazado polos sovi\u00e9ticos, antes da s\u00faa chegada foi obrigado a marchar a Polonia.\nEn Polonia, logo da guerra, foi capel\u00e1n dun convento preto de Varsovia. En setembro de 1959 acudiu a Varsovia como testemu\u00f1a no proceso de beatificaci\u00f3n de Zygmunt \u0141ozi\u0144ski."}
{"id": "333968", "revid": "54334", "url": "https://gl.wikipedia.org/wiki?curid=333968", "title": "Lista de episodios de The A-Team", "text": "\"The A-Team\" comezou a emitirse na canle estadounidense NBC o 23 de xaneiro de 1983, co episodio piloto, e rematou o 8 de marzo de 1987, con \"Without Reservations\" (\"Sen reservas\"). A serie consta de 98 episodios, repartidos en cinco temporadas."}
{"id": "333978", "revid": "98629", "url": "https://gl.wikipedia.org/wiki?curid=333978", "title": "Circle Jerks", "text": "Circle Jerks (estilizado como Ci\u0280cle J\u018e\u0280\u1d0bs) foi unha banda estadounidense de hardcore punk formada en 1979 nos \u00c1nxeles (California). O grupo fund\u00e1rono o antigo vocalista de Black Flag Keith Morris e o guitarrista de Redd Kross Greg Hetson. Circle Jerks estivo entre as primeiras bandas de hardcore punk da escena da cidade de finais da d\u00e9cada dos 70.\nO grupo separouse e reformouse tres veces, \u00e1s veces con diferentes baixistas ou bater\u00edas. Disolveuse por vez primeira tras a publicaci\u00f3n do seu quinto \u00e1lbum, \"VI\" (1987), cando Hetson decidiu continuar xirando e editando discos con Bad Religion. Reuniuse ao redor de 1994 e gravou o \u00e1lbum \"Oddities, Abnormalities and Curiosities\" durante o seguinte ano tras o que realizaron unha xira. Despois disto, Circle Jerks separouse novamente xa que Hetson a\u00ednda formaba parte de Bad Religion. Voltar\u00edan a xuntarse sobre 2001, pero dende o ano 2010 a banda est\u00e1 en hiato.\nAta a data Circle Jerks publicou seis \u00e1lbums de estudio, un recompilatorio, un \u00e1lbum ao vivo e un DVD. O seu derradeiro traballo de estudio, \"Oddities, Abnormalities and Curiosities\", publicouse en 1995 e \u00e9 o seu \u00fanico disco de reuni\u00f3n.\nMoitos artistas e grupos recentes te\u00f1en citado a Circle Jerks como influencia, como Flea, Anti-Flag, Dropkick Murphys, The Offspring e Pennywise."}
{"id": "333980", "revid": "23204", "url": "https://gl.wikipedia.org/wiki?curid=333980", "title": "Discharge", "text": "Discharge \u00e9 unha banda inglesa de hardcore punk formada en 1977 por Terence \"Tezz\" Roberts e Royston \"Rainy\" Wainwright. A pesar de que o grupo pasou por bastantes cambios de compo\u00f1entes ao lando da s\u00faa carreira, a s\u00faa formaci\u00f3n cl\u00e1sica de principios dos 80 estaba formada por Wainwright no baixo, o bater\u00eda Gary Maloney, Anthony \"Bones\" Roberts na guitarra, e o vocalista Kelvin \"Cal\" Morris (tam\u00e9n co\u00f1ecido como \"Cal Voice\").\nA banda caracter\u00edzase polo seu enfoque minimalista \u00e1 m\u00fasica e \u00e1s letras, un son de guitarra, pesado, distorsionado e afiado e cruas voces berradas semellantes a un discurso pol\u00edtico, con letras que falan de anarquismo o pacifismo. O disco de estrea de Discharge, \"Hear Nothing See Nothing Say Nothing\", foi n\u00famero 2 na lista indie brit\u00e1nica e 40 na de \u00e1lbums. A principios dos 80, numerosos sinxelos e EPs seus estiveron no top 10 das listas indie brit\u00e1nicas, como o EP de 1981 \"Why? (#1)\" e o sinxelo de 1982 \"State Violence State Control\".\n\"Hear Nothing See Nothing Say Nothing\" pavimentou o cami\u00f1o para o thrash metal, o black metal, o crust punk, o grindcore e varios subx\u00e9neros de metal extremo. O x\u00e9nero musical d-beat foi chamado as\u00ed por Discharge e o seu distintivo ritmo de bater\u00eda."}
{"id": "333981", "revid": "56817", "url": "https://gl.wikipedia.org/wiki?curid=333981", "title": "Tubeway Army", "text": "Tubeway Army foi unha banda de punk rock e new wave inglesa baseada en Londres liderada polo vocalista Gary Numan. Foi o primeiro grupo da era post-punk en ter un n\u00famero 1 baseado nos sintetizadores, co seu sinxelo \"Are 'Friends' Electric?\", e o seu disco \"Replicas\" entrar\u00eda na lista brit\u00e1nica de \u00e1lbums a mediados de 1979. Tras o seu lanzamento, Numan optou por abandonar o nome de Tubeway Army e publicar m\u00fasica co seu propio nome como compositor, produtor e \u00fanica figura p\u00fablica do grupo, a\u00ednda que mantivo aos m\u00fasicos de Tubeway Army como banda de acompa\u00f1amento."}
{"id": "333990", "revid": "89787", "url": "https://gl.wikipedia.org/wiki?curid=333990", "title": "Universidade da Coru\u00f1a FG", "text": "O Universidade da Coru\u00f1a FG \u00e9 un equipo de f\u00fatbol ga\u00e9lico da cidade da Coru\u00f1a con afiliaci\u00f3n os Fillos de Breog\u00e1n. Foi fundado no ano 2015 co apoio da Universidade da Coru\u00f1a."}
{"id": "333993", "revid": "109216", "url": "https://gl.wikipedia.org/wiki?curid=333993", "title": "Crossover thrash", "text": "O crossover thrash (\u00e1s veces abreviado como crossover) \u00e9 unha forma de thrash metal e hardcore punk que mestura \u00e1mbolos dous x\u00e9neros xuntos ou ten influencias doutros. O estilo at\u00f3pase a cami\u00f1o entre o heavy metal e o punk rock. Outros x\u00e9neros do mesmo estilo te\u00f1en elementos significativamente com\u00fans co crossover thrash, e ademais dos traditionais hardcore punk e thrash metal, incl\u00fae estilos relacionados como thrashcore, grindcore e skate punk.\nAmbig\u00fcidade do termo.\nO x\u00e9nero adoita a confundirse co thrashcore, que \u00e9 esencialmente un hardcore m\u00e1is r\u00e1pido en vez dunha forma de metal m\u00e1is orientada cara o punk. Durante a primeira metade da d\u00e9cada dos 80, o termo \"thrash\" usouse acot\u00edo como un sin\u00f3nimo de hardcore punk (como no recompilatorio \"New York Thrash\" de 1982). O termo \"thrashcore\" para distinguir artistas deste x\u00e9nero doutros no foi cu\u00f1ado ata polo menos o ano 1993. Moitas bandas de crossover bands, como D.R.I., comezaron como influentes grupos de thrashcore. O sufixo \"-core\" de \"thrashcore\" \u00fasase \u00e1s veces para distinguilo do crossover thrash e do thrash metal, cham\u00e1ndoselle a este \u00faltimo frecuentemente s\u00f3 \"thrash\", termo que \u00e1 s\u00faa vez non se adoita a usar para referirse ao crossover thrash ou ao thrashcore. Thrashcore \u00e1s veces \u00e9 usado pola prensa musical para falar do thrash metal que descende do metalcore."}
{"id": "333994", "revid": "89787", "url": "https://gl.wikipedia.org/wiki?curid=333994", "title": "Gary Numan", "text": "Gary Anthony James Webb, nado en Hammersmith, Londres o 8 de marzo de 1958 e mellor co\u00f1ecido profesionalmente como Gary Numan, \u00e9 un vocalista, compositor, m\u00fasico e produtor brit\u00e1nico. Entrou por vez primeira na industria musical como vocalista da banda de new wave Tubeway Army. Tras publicar dous \u00e1lbums co grupo, Numan editou o seu disco de estrea en solitario, \"The Pleasure Principle\", en 1979. M\u00e1is co\u00f1ecido polos seus \u00e9xitos nas listas \"Are 'Friends' Electric?\" e \"Cars\", Numan acadou o seu pico de popularidade entre o gran p\u00fablico entre finais dos 70 e principios dos 80, pero mant\u00e9n unha leal base de seareiros."}
{"id": "333996", "revid": "23204", "url": "https://gl.wikipedia.org/wiki?curid=333996", "title": "Sylvestr Sembratovych", "text": "Sylvestr Sembratovych (en , en ), nado o 3 de setembro de 1836 en Desznica (ent\u00f3n parte do Reino de Galicia e Lodomeria, actual Polonia) e finado o 4 de agosto de 1898 en Lviv, foi metropolita de Lviv e primado da Igrexa Cat\u00f3lica Bizantina Ucra\u00edna entre 1885 e 1898.\nTraxectoria.\nSylvestr Sembratovych naceu o 3 de setembro de 1836 en Desznica, unha vila ent\u00f3n parte do Reino de Galicia e Lodomeria, no Imperio Austr\u00edaco.\nO 1 de novembro de 1860 foi ordenado sacerdote.\nO 28 de febreiro de 1879 foi nomeado bispo auxiliar de Lviv e bispo titular de \"Iuliopolis\". Recibiu a consagraci\u00f3n episcopal o 20 de abril de mans do metropolita de Lviv Yosyf Sembratovych.\nO 12 de febreiro de 1885 foi elixido para dirixir a Igrexa Cat\u00f3lica Bizantina Ucra\u00edna como metropolita de Lviv. O 29 de novembro de 1895 o papa Le\u00f3n XIII creouno cardeal, co t\u00edtulo de Cardeal-Presb\u00edtero de \"Santo Stefano al Monte Celio\".\nFinou en Lviv o 4 de agosto de 1898."}
{"id": "333997", "revid": "1131", "url": "https://gl.wikipedia.org/wiki?curid=333997", "title": "Cases dels Canonges", "text": "As Cases dels Canonges son un conxunto de edificios de Barcelona, adxacentes \u00e1 Catedral e \u00f3 Palau da Generalitat de Catalu\u00f1a, \u00f3s cales se accede polas r\u00faas do Bisbe (n\u00fam. 4-8), da Pietat (n\u00fam. 2-6) e do Parad\u00eds (n\u00fam. 7). Orixinariamente do s\u00e9culo XIV, transformouse moito co paso dos anos, polo que o aspecto que presentan actualmente d\u00e9bese \u00e1 obra de restauraci\u00f3n levada a cabo durante a d\u00e9cada de 1920 por Joan Rubi\u00f3 i Bellver, un dos elementos que contribu\u00edron a darlle car\u00e1cter \u00f3 chamado Barri G\u00f2tic barcelon\u00e9s.\nO edificio da r\u00faa do Bisbe \u00e9 a residencia oficial do Presidente da Generalitat de Catalu\u00f1a."}
{"id": "334001", "revid": "89787", "url": "https://gl.wikipedia.org/wiki?curid=334001", "title": "Baluard de Migdia", "text": "O Baluard de Migdia \u00e9 un dos once baluartes que tivo a muralla medieval e moderna de Barcelona at\u00e9 que o conxunto das murallas da cidade foi derrubado no s\u00e9culo XIX. O Baluard de Migdia foi escenario de diversos episodios da historia de Barcelona, destacando entre eles os violentos combates que tiveron lugar durante o once de setembro de 1714, e que puxeron fin \u00f3 Asedio de Barcelona. O baluarte foi redescuberto no 2007, at\u00f3pase na Estaci\u00f3n de Fran\u00e7a e na estaci\u00f3n de Barceloneta, e os seus restos actuais forman parte do patrimonio arquitect\u00f3nico e hist\u00f3rico da cidade de Barcelona."}
{"id": "334002", "revid": "23204", "url": "https://gl.wikipedia.org/wiki?curid=334002", "title": "Baluard de Migdia de Barcelona", "text": ""}
{"id": "334004", "revid": "1131", "url": "https://gl.wikipedia.org/wiki?curid=334004", "title": "Comillas", "text": "Comillas \u00e9 un concello de Cantabria, en Espa\u00f1a, pertencente \u00e1 comarca da Costa Occidental. Ti\u00f1a unha poboaci\u00f3n de 2.267 habitantes en 2015.\nLimita ao norte co mar Cant\u00e1brico, ao sur con Ud\u00edas, ao leste con Ruiloba e Alfoz de Lloredo e ao oeste con Vald\u00e1liga.\nAdemais de polos seus edificios medievais e barrocos, Comillas destaca por ser un dos poucos lugares f\u00f3ra de Catalu\u00f1a no que intervi\u00f1eron artistas modernistas como Antoni Gaud\u00ed, sendo as s\u00faas obras abundantes e visibles por toda a vila.\nA localidade d\u00e1 nome \u00e1 Universidade Pontificia de Comillas situada orixinalmente nesta vila c\u00e1ntabra ata o seu traslado a Madrid. Os antigos edificios da universidade son un dos mellores exemplos do modernismo da localidade."}
{"id": "334005", "revid": "10599", "url": "https://gl.wikipedia.org/wiki?curid=334005", "title": "Comillas, Cantabria", "text": ""}
{"id": "334006", "revid": "1131", "url": "https://gl.wikipedia.org/wiki?curid=334006", "title": "Corvera de Toranzo", "text": "Corvera de Toranzo \u00e9 un concello espa\u00f1ol de Cantabria, pertencente \u00e1 comarca dos Valles Pasiegos. Ti\u00f1a unha poboaci\u00f3n de 2080 habitantes en 2015.\nLimita ao norte co municipio de Puente Viesgo, ao sur con Luena, ao leste con Santiurde de Toranzo e ao oeste con Arenas de Igu\u00f1a, Anievas e San Felices de Buelna.\nOs grandes atractivos de Corvera de Toranzo son o seu patrimonio natural e art\u00edstico. No primeiro caso destacan a ribeira do r\u00edo Pas e os montes Cild\u00e1 e Espina del Gallego, escenarios das Guerras C\u00e1ntabras, ademais dos numerosos conxuntos arb\u00f3reos de gran beleza que o poboan.\nEn canto ao patrimonio art\u00edstico, sobresae a arquitectura civil e en concreto os casar\u00f3ns e palacios blasonados, como os das familias Ceballos, Ruiz de Bustamante, Ruiz de Villegas e por outra banda destaca a torre de Ag\u00fcero, en San Vicente de Toranzo e a Casona Azul, considerada hotel-palacio por Cultura."}
{"id": "334009", "revid": "23204", "url": "https://gl.wikipedia.org/wiki?curid=334009", "title": "Barri g\u00f2tic", "text": ""}
{"id": "334010", "revid": "98629", "url": "https://gl.wikipedia.org/wiki?curid=334010", "title": "Cego\u00f1a", "text": "As cego\u00f1as son, propiamente, aves do x\u00e9nero Ciconia (o nome cego\u00f1as tam\u00e9n se usa \u00e1s veces m\u00e1is laxamente para toda a familia Ciconiidae). O x\u00e9nero \"Ciconia\" comprende sete especies vivas, das cales seis viven no Vello Mundo, e unha en Suram\u00e9rica (\"Ciconia maguari\"). O rexistro f\u00f3sil indica que \"Ciconia\" era algo m\u00e1is com\u00fan na Am\u00e9rica tropical en tempos prehist\u00f3ricos.\nAs cego\u00f1as (\"Ciconia\") son aves grandes, normalmente de 100\u00a0cm de alto, e de 180\u00a0cm de envergadura alar e cun longo e estreito peteiro. Os membros deste x\u00e9nero son m\u00e1is variables en plumaxe que outros cic\u00f3nidos, pero varias especies te\u00f1en plumas negras na parte superior do corpo e das \u00e1s, e brancas na parte inferior do corpo. Os inmaturos son m\u00e1is claros, como unha versi\u00f3n m\u00e1is parda dos adultos.\nAs \"Ciconia\" son gregarias e reprod\u00facense en colonias, e as parellas son moi fieis; antes pens\u00e1base que permanec\u00edan xuntas toda a vida, pero hoxe sabemos que poden cambiar de parella despois das migraci\u00f3ns. Constr\u00faen grandes ni\u00f1os con paus e rami\u00f1as nas \u00e1rbores, a\u00ednda que a especie suramericana ani\u00f1a no chan e polo menos tres das especies constr\u00faen os ni\u00f1os en edificios humanos. A m\u00e1is co\u00f1ecida \u00e9 a cego\u00f1a branca, que visita Europa e entrou nas lendas e o folclore europeo. Na lista de aves de Galicia figuran a cego\u00f1a branca (\"C. ciconia\") e a cego\u00f1a negra (\"C. nigra\").\nComen ras, insectos, cr\u00edas de aves, lagartos e roedores. Voan co pescozo estendido, igual que a maior\u00eda dos demais cic\u00f3nidos, pero, ao contrario que as garzas, as cales retraen o pescozo cara a atr\u00e1s en voo.\nAs especies migratorias como as cego\u00f1as brancas e as negras planan no aire coas s\u00faas amplas \u00e1s e dependen das t\u00e9rmicas de aire quente para facer voos sostidos de longa distancia. Como estas t\u00e9rmicas s\u00f3 se forman en terra, estas cego\u00f1as, igual que as grandes aves de presa, deben cruzar o Mediterr\u00e1neo nos seus puntos m\u00e1is estreitos, e pode verse un gran n\u00famero destas aves cruzando os estreitos de Xibraltar e do B\u00f3sforo durante a s\u00faa migraci\u00f3n.\nEspecies.\nAs especies existentes de cego\u00f1as son as seguintes:\nO rexistro f\u00f3sil do x\u00e9nero \u00e9 amplo, o que indica que \"Ciconia\" estaba antes m\u00e1is estendido do que est\u00e1 hoxe. A\u00ednda que o material f\u00f3sil co\u00f1ecido parece suxerir que o x\u00e9nero evolucionou arredor do Atl\u00e1ntico, posiblemente en Europa occidental ou \u00c1frica, a falta en comparaci\u00f3n de f\u00f3siles en Asia fai que esta teor\u00eda non estea suficientemente fundamentada actualmente. Todo o que se pode dicir \u00e9 que no Plioceno temper\u00e1n, \"Ciconia\" estaba estendida polo menos por todo o hemisferio norte.\nEntre os membros f\u00f3siles do x\u00e9nero est\u00e1n os seguintes:\nUn fragmento distal de radio atopado en dep\u00f3sitos do Plistoceno tard\u00edo da Cova de San Josecito (M\u00e9xico) pode pertencer a este x\u00e9nero ou ben a \"Mycteria\"; \u00e9 m\u00e1is pequena que outras cego\u00f1as \"Ciconia\" f\u00f3siles americanas. O x\u00e9nero f\u00f3sil proposto \"Prociconia\" do Brasil, tam\u00e9n do Plistoceno tard\u00edo, pode ser un sin\u00f3nimo j\u00fanior deste x\u00e9nero ou de \"Jabiru\". Un fragmento distal de tarsometatarso atopado nun abrigo rochoso na illa de Reuni\u00f3n \u00e9 probablemente dunha ave que foi capturada al\u00ed para a alimentaci\u00f3n por alg\u00fans dos primeiros poboadores humanos da illa; pero non hai rexistro de menci\u00f3ns da presenza de cego\u00f1as nas illas Mascare\u00f1as, e a\u00ednda que inicialmente se creu que este subf\u00f3sil era unha cego\u00f1a, hoxe \u00e9 asignado ao ibis de Reuni\u00f3n (\"Threskiornis solitarius\"), que \u00e9 bastante similar \u00e1s cego\u00f1as osteoloxicamente e non estaba descrito a\u00ednda cando se atopou este \u00f3so (Cowles, 1994).\nAsociaci\u00f3ns culturais.\nDebido ao seu gran tama\u00f1o, predaci\u00f3n de animais dani\u00f1os, e o seu comportamento de nidaci\u00f3n preto dos asentamentos humanos e sobre os tellados, a cego\u00f1a branca ten unha impo\u00f1ente presenza que tivo un impacto na cultura e folclore humanos. No Antigo Exipto estaba asociada ao \"Ba\" ou \"alma\" e era o xerogl\u00edfico que a representaba. A palabra hebrea para denominar a cego\u00f1a branca \u00e9 \"chasidah\" (\u05d7\u05e1\u05d9\u05d3\u05d4), que significa \"misericoridosa\" ou \"amable\". A mitolox\u00eda grega e a romana representaban as cego\u00f1as como modelos de devoci\u00f3n parental, e cr\u00edan que non morr\u00eda de vella, sen\u00f3n que voaba a illas e tomaba a aparencia de seres humanos. Esta ave interv\u00e9n en polo menos tres f\u00e1bulas de Esopo tituladas O raposo e a cego\u00f1a, O granxeiro e a cego\u00f1a, e A ra que quer\u00eda ser rei. Tam\u00e9n se pensaba que coidaba aos seus pais vellos aliment\u00e1ndoos e mesmo transport\u00e1ndoos, e os libros para nenos represent\u00e1banas como un modelo de valores filiais. Unha lei grega chamada \"Pelargonia\", nome que procede da palabra do grego antigo \"pelargos\", que significaba cego\u00f1a, obrigaba aos cidad\u00e1ns a coidar aos seus pais anci\u00e1ns. Os gregos tam\u00e9n estableceron que matar unha cego\u00f1a pod\u00eda ser punido coa morte. Na antiga Tesalia parece que era protexida, xa que cazaba cobras, e sost\u00ed\u00f1ase que era a \"ave branca\" de Virxilio. Os escritores romanos salientaron a chegada da cego\u00f1a branca en primavera, que era un aviso para que os agricultores plantasen os seus vi\u00f1edos.\nOs crentes isl\u00e1micos veneran as cego\u00f1as porque coidan que estas fan unha peregrinaci\u00f3n anual \u00e1 Meca durante a s\u00faa migraci\u00f3n. Alg\u00fans dos primeiros estudos e co\u00f1ecementos sobre a migraci\u00f3n das aves inici\u00e1ronse por un interese nas cego\u00f1as brancas; As co\u00f1ecidas en alem\u00e1n por \"Pfeilst\u00f6rche\" (\"cego\u00f1as frecha\") encontr\u00e1banse en Europe con frechas africanas cravadas nos seus corpos. Un exemplo ben co\u00f1ecido desas cego\u00f1as encontrouse no ver\u00e1n de 1822 na cidade alem\u00e1 de Kl\u00fctz en Mecklenburg nun esp\u00e9cime que foi disecado por un taxidermista, completado co adorno dunha frecha africana, que se conserva agora na Universidade de Rostock.\nAs cego\u00f1as te\u00f1en pouco temor ao ser humano se este non as molesta, e a mi\u00fado ani\u00f1an sobre os edificios de Europa. En Alema\u00f1a, a presenza dun ni\u00f1o no tellado dunha casa cr\u00edase que protex\u00eda contra os incendios. Estaban tam\u00e9n protexidas debido \u00e1 crenza de que as s\u00faas almas eran humanas. Os propietarios de casas de Alema\u00f1a e Holanda favorec\u00edan que as cego\u00f1as ani\u00f1asen nas s\u00faas casas, \u00e1s veces constru\u00edndo plataformas no alto das casas con ese \u00fanico prop\u00f3sito, para atraeren a boa sorte. Os polacos, lituanos e ucra\u00ednos cren que as cego\u00f1as traen a harmon\u00eda \u00e1s familias en cuxa propiedade ani\u00f1an.\nA cego\u00f1a branca \u00e9 un motivo popular en selos de correos, e est\u00e1 representada en m\u00e1is de 120 selos postais de m\u00e1is de 60 entidades emisoras de selos. \u00c9 a av e nacional de Lituania e Belar\u00fas, e foi a mascota polaca na Feira da Expo 2000 de Hanover. No s\u00e9culo XIX, alg\u00fans pensaban que as cego\u00f1as s\u00f3 viv\u00edan en pa\u00edses que ti\u00f1an unha forma de goberno republicana. \nAs cego\u00f1as e o nacemento dos nenos.\nNo folclore europeo a cego\u00f1a est\u00e1 relacionada coa natalidade, xa que \u00e9 a responsable de traerlles os beb\u00e9s aos pais. A lenda \u00e9 moi antiga, pero foi popularizada por unha historia do s\u00e9culo XIX de Hans Christian Andersen chamada \"As cego\u00f1as\". O folclore alem\u00e1n considerou que as cego\u00f1as encontraban os meni\u00f1os en covas ou pantanos e tra\u00edanos \u00e1s casas das parellas humanas nunha cesta levada sobre as costas ou colgada do peteiro. Estas covas conti\u00f1an \"adebarsteine\" ou \"pedras de cego\u00f1as\". Os beb\u00e9s d\u00e1banllos \u00e1s nais ou deix\u00e1banos caer pola cheminea. As parellas ti\u00f1an que notificar cando quer\u00edan un fillo colocando doces para que as comese a cego\u00f1a nos beir\u00eds das fiestras da casa. Desde al\u00ed o folclore espallouse por todo o mundo ata chegar a pa\u00edses como Filipinas e a Suram\u00e9rica. As marcas de nacemento que \u00e1s veces aparec\u00edan na parte posterior da cabeza dos neonatos (nevos da caluga) consider\u00e1banse \u00e1s veces como causados por peteirazos da cego\u00f1a.\nNa mitolox\u00eda e relixi\u00f3n eslava, pens\u00e1base que as cego\u00f1as levaban as almas non nacidas desde Iriy \u00e1 Terra durante a primavera e ver\u00e1n. Esta crenza a\u00ednda persiste na moderna cultura folcr\u00f3rica de moitos pa\u00edses eslavos, na historia infantil simplificada de que as \"cego\u00f1as traen os nenos ao mundo\". Nalg\u00fans idiomas eslavos, por exemplo o serbio, e croata \"cego\u00f1a\" dise \"roda\", que deriva de \"roditi\" (dar a luz, nacer). Os eslavos v\u00edan as cego\u00f1as como aves que tra\u00edan sorte, e pensaban que matar a unha delas tra\u00eda desgrazas. Un estudo a longo prazo que mostraba a correlaci\u00f3n esp\u00farea entre o n\u00famero de ni\u00f1os de cego\u00f1as e os nacementos humanos \u00e9 amplamente utilizado na ensinanza escolar de estat\u00edstica b\u00e1sica como un exemplo que ilustra que a correlaci\u00f3n non necesariamente indica causalidade. O mito de que tra\u00edan os meni\u00f1os apareceu en diferentes formas na historia. Aos nenos de escravos afroamericanos dic\u00edaselles \u00e1s veces que os nenos brancos os tra\u00eda a cego\u00f1a, mentres que os nenos negros nac\u00edan de ovos de mi\u00f1atos.\nO psicanalista Marvin Margolis indicou que a natureza tan duradeira da f\u00e1bula de que as cego\u00f1as traen os meni\u00f1os est\u00e1 ligada a que satisfai unha necesidade psicol\u00f3xica, porque alivia a incomodidade de discutir de sexo e de procreaci\u00f3n cos nenos. As aves foron desde hai tempo asociadas con s\u00edmbolos maternais, desde deusas da Antig\u00fcidade como Xuno ata o Esp\u00edrito Santo cristi\u00e1n, e as cego\u00f1as foron elixidas pola s\u00faa branca plumaxe (que simboliza a pureza), o seu tama\u00f1o (que \u00e9 dabondo como para poder cargar cun neno), e voo a grande altitude (equiparable a voar entre a Terra e os ceos). A f\u00e1bula e a s\u00faa relaci\u00f3n co mundo interno dos nenos foron discutidos por Sigmund Freud, e Carl Jung. De feito, Jung lembraba que lle contaran a historia a el mesmo ao nacer a s\u00faa irm\u00e1. A ligaz\u00f3n tradicional cos neonatos contin\u00faa co seu uso frecuente en anuncios publicitarios de produtos como cueiros e nas tarxetas de natalicio que anuncian o nacemento dos nenos.\nOutros aspectos.\nNon obstante, o folclore atopoulle tam\u00e9n aspectos negativos \u00e1s cego\u00f1as. Un conto folcl\u00f3rico polaco relata como Deus fixo a plumaxe branca das cego\u00f1as, mentres que o Demo deulle as s\u00faas plumas negras, o que lle infunde tanto impulsos bos coma malos. Tam\u00e9n foi asociada con beb\u00e9s discapacitados ou nacidos mortos en Alema\u00f1a, o que se explicaba porque a cego\u00f1a deixara caer o neno \"en cami\u00f1o\" \u00e1 casa a onde \u00eda destinado, ou como vinganza ou castigo por pasados pecados. Unha nai que estaba encamada preto do momento do parto dic\u00edase que fora \"peteirada\" pola cego\u00f1a. En Dinamarca, dic\u00edase que as cego\u00f1as lanzaban unha cr\u00eda f\u00f3ra do ni\u00f1o e despois un ovo en anos sucesivos. Na Inglaterra medieval, as cego\u00f1as estaban asociadas co adulterio, posiblemente inspir\u00e1ndose nos rituais do seu cortexo. O seu despiollamento e acomodaci\u00f3n das plumas e posturas consider\u00e1banse ligadas cos atributos da vaidade."}
{"id": "334011", "revid": "6939", "url": "https://gl.wikipedia.org/wiki?curid=334011", "title": "Antonio Asunci\u00f3n", "text": ""}
{"id": "334012", "revid": "1131", "url": "https://gl.wikipedia.org/wiki?curid=334012", "title": "Entrambasaguas", "text": "Entrambasaguas \u00e9 un concello de Cantabria, en Espa\u00f1a, pertencente \u00e1 comarca de Trasmiera. Ti\u00f1a unha poboaci\u00f3n de 4.931 habitantes en 2015.\nLimita ao norte cos municipios de Marina de Cudeyo e Ribamont\u00e1n al Monte, ao sur con Ruesga, ao leste con Sol\u00f3rzano e ao oeste con Medio Cudeyo e Riotuerto. Ademais da localidade de Entrambasaguas, hai no concello outras seis: El Bosque, Hornedo, Hoznayo, Navajeda, Puente Ag\u00fcero e Santa Marina.\nEntre o seu patrimonio destacan o Palacio dos Acebedo, o Palacio dos Fern\u00e1ndez de Velasco e a fonte do Franc\u00e9s."}
{"id": "334013", "revid": "10599", "url": "https://gl.wikipedia.org/wiki?curid=334013", "title": "Entrambasaguas, Cantabria", "text": ""}
{"id": "334015", "revid": "1131", "url": "https://gl.wikipedia.org/wiki?curid=334015", "title": "Escalante", "text": "Escalante \u00e9 un concello de Cantabria, en Espa\u00f1a, pertencente \u00e1 comarca de Trasmiera. Ti\u00f1a unha poboaci\u00f3n de 758 habitantes en 2015.\nLimita ao norte con Arnuero e Argo\u00f1os, ao oeste con Meruelo e Hazas de Cesto, ao sur con B\u00e1rcena de Cicero e ao leste coa ba\u00eda de Santo\u00f1a. Ademais da localidade de Escalante, hai no concello outras seis: El Alvareo, Baranda, Cornoci\u00f3, Montehano, Noval e Rionegro.\nA s\u00faa econom\u00eda c\u00e9ntrase na agricultura e gander\u00eda, sendo importante a produci\u00f3n de sidra. Entre as s\u00faas festas destacan as da Virxe do Cama e a Festa da Sidra. Os principais monumentos do concello son o Convento de Pais Capuchinos de Montehano e as ru\u00ednas do castelo desa mesma localidade."}
{"id": "334016", "revid": "10599", "url": "https://gl.wikipedia.org/wiki?curid=334016", "title": "Escalante, Cantabria", "text": ""}
{"id": "334017", "revid": "1131", "url": "https://gl.wikipedia.org/wiki?curid=334017", "title": "Casa de l'Ardiaca", "text": "A Casa de l'Ardiaca at\u00f3pase no medio do Barri G\u00f2tic de Barcelona a car\u00f3n da catedral de Santa Eul\u00e0lia. A estrutura, globalmente, \u00e9 de car\u00e1cter g\u00f3tico flam\u00edxero, a\u00ednda que os detalles esculturais conte\u00f1en motivos do renacemento italiano.\n\u00c9ntrase pola r\u00faa de Santa Ll\u00facia n\u00fam. 1. \u00d3 longo dos anos sufriu diversas remodelaci\u00f3ns e agora at\u00f3pase integrada coa Casa del Deg\u00e0, un pazo renacentista que d\u00e1 \u00f3 pla de la Catedral. Orixinaria do s\u00e9culo XII, foi reformada por Llu\u00eds Despl\u00e0 i d'Oms (1444-1524), arcedi\u00e1cono maior de Barcelona e presidente da Generalitat, no estilo dos pazos contempor\u00e1neos (1510)."}
{"id": "334018", "revid": "1131", "url": "https://gl.wikipedia.org/wiki?curid=334018", "title": "Guriezo", "text": "Guriezo \u00e9 un concello de Cantabria, en Espa\u00f1a, pertencente \u00e1 comarca de As\u00f3n-Ag\u00fcera. Ti\u00f1a unha poboaci\u00f3n de 2.354 habitantes en 2015.\nLimita ao norte cos municipios de Castro Urdiales e Liendo, ao leste con Castro Urdiales, ao sur con Biscaia (Euskadi) e ao oeste con Ampuero e Rasines.\nEst\u00e1 formado por 24 localidades e barrios dispersos: Adino, Ag\u00fcera, Angostina, Balbacienta, Caba\u00f1a la Sierra, Caraz\u00f3n. La Corra, Francos, Landeral, Lendagua, Llaguno, El Llano, Lugarejos, La Magdalena, Nocina, Pomar, El Puente, Ranero, Revilla, Rioseco, Santa Cruz, Torquiendo, Trebuesto e Tresagua. A capital \u00e9 El Puente."}
{"id": "334019", "revid": "1131", "url": "https://gl.wikipedia.org/wiki?curid=334019", "title": "Lamas\u00f3n", "text": "Lamas\u00f3n \u00e9 un concello de Cantabria, en Espa\u00f1a, pertencente \u00e1 comarca de Saja-Nansa. Ti\u00f1a unha poboaci\u00f3n de 302 habitantes en 2015.\nLimita ao norte co municipio de Herrer\u00edas e o Principado de Asturias, ao leste con Cabez\u00f3n de Li\u00e9bana, ao sur con Rionansa e ao oeste con Pe\u00f1arrubia e Cillorigo de Li\u00e9bana.\nEst\u00e1 formado polas localidades de Buri\u00f3, Cires, Lafuente/La Juente, Los Pumares, Quintanilla, R\u00edo/R\u00edu, Sobrelape\u00f1a e Venta Fresnedo/La Venta Fresn\u00e9u. A s\u00faa capital \u00e9 Sobrelape\u00f1a."}
{"id": "334020", "revid": "89787", "url": "https://gl.wikipedia.org/wiki?curid=334020", "title": "Cic\u00f3nidos", "text": "Os cic\u00f3nidos (Ciconiidae) son unha familia de aves de gran tama\u00f1o, longas patas, peteiro e pescozo. Actualmente son a \u00fanica familia da orde Ciconiiformes, que en clasificaci\u00f3ns m\u00e1is antigas era moito m\u00e1is ampla e albergaba moitas familias. \u00c1s veces ch\u00e1maselles cego\u00f1as a todos os cic\u00f3nidos, a\u00ednda que este nome se aplica tam\u00e9n m\u00e1is restritivamente s\u00f3 ao x\u00e9nero \"Ciconia\", ao cal pertencen as d\u00faas especies deste grupo que figuran na lista de aves de Galicia: cego\u00f1a branca e cego\u00f1a negra. Hai dezanove especies vivas de cic\u00f3nidos distribu\u00eddas en seis x\u00e9neros, entre as que est\u00e1n as cego\u00f1as, xabir\u00fas e marab\u00fas.\nOs cic\u00f3nidos habitan en moitas rexi\u00f3ns e tenden a vivr en h\u00e1bitats m\u00e1is secos que outras aves emparentadas como as garzas, cullereiros e ibis; tam\u00e9n carecen da \"penuxe de po\" (pulviplumas) que eses outros grupos de aves usan para limpar o limo que deixan os peixes. Os cic\u00f3nidos non te\u00f1en sirinxe e son aves mudas que non emiten chamadas; o seu modo de comunicaci\u00f3n sonoro consiste en repenicar abrindo e pechando rapidamente os peteiros cando est\u00e1n no ni\u00f1o. Moitas especies de cic\u00f3nidos son migratorias. A maior\u00eda dos cic\u00f3nidos comen ras, peixe, insectos, vermes, pequenas aves e pequenos mam\u00edferos. \nOs cic\u00f3nidos xeralmente voan planando, e desliz\u00e1ndose no aire para conservaren enerx\u00eda. Para planaren necesitan correntes t\u00e9rmicas de aire ascendentes. Son aves pesadas, cunha ampla envergadura de \u00e1s: o marab\u00fa, coa s\u00faa envergadura alar de 3,2 metros e o seu peso de ata 8\u00a0kg, \u00e9, xunto co c\u00f3ndor andino, a ave terrestre viva con maior envergadura alar.\nOs seus ni\u00f1os son xeralmente grandes e poden usarse durante moitos anos. Alg\u00fans ni\u00f1os vanos aumentando ata uns dous metros de di\u00e1metro e uns tres metros de altura. Antes consider\u00e1base que os cic\u00f3nidos eran mon\u00f3gamos e non cambiaban de parella en toda a vida, pero isto s\u00f3 \u00e9 en parte certo, xa que poden cambiar de parella despois de migraren, e poden migrar sen unha parella. \u00c9 m\u00e1is exacto dicir que son mon\u00f3gamos en serie.\nO tama\u00f1o dos cic\u00f3nidos, a s\u00faa monogamia en serie, e a fidelidade a un sito de nidaci\u00f3n xa establecido en anos anteriores contrib\u00fae \u00e1 s\u00faa importancia en historias da mitolox\u00eda e cultura.\nBioxeograf\u00eda.\nOs centros de diversidade dos cic\u00f3nidos son Asia tropical e \u00c1frica subsahariana, zonas onde se reproducen oito e seis especies, respectivamente. Hai tres especies de cic\u00f3nidos no Novo Mundo, que son: \"Mycteria americana\", \"Ciconia maguari\" e \"Jabiru mycteria\", o cal \u00e9 a ave voadora m\u00e1is grande de Am\u00e9rica. D\u00faas especies chegan a Europa e Asia occidental temperada, que son a cego\u00f1a branca (\"Ciconia ciconia\") e a negra (\"Ciconia nigra\"), e unha soa especie, a \"Ciconia boyciana\", alcanza as \u00e1reas temperadas de Asia oriental, mentres que en Australasia vive \"Ephippiorhynchus asiaticus\", co seu caracter\u00edstico peteiro negro.\nSistem\u00e1tica.\nUn estudo xen\u00e9tico do seu ADN atopou que as familias Ardeidae, Balaenicipitidae, Scopidae e Threskiornithidae pertencen \u00e1 orde Pelecaniformes, polo que non se poden clasificar coas cego\u00f1as como se fac\u00eda antes. Isto fai que Ciconiidae sexa o \u00fanico grupo que queda clasificado dentro de Ciconiiformes.\nOs cic\u00f3nidos estaban diferenciados e posiblemente espallados polo mundo xa no oligoceno. Como a maior\u00eda das familias de aves acu\u00e1ticas, os cic\u00f3nidos parece que se orixinaron no paleoxeno, hai entre 40 e 50 mill\u00f3ns de anos. Hai rexistro f\u00f3sil dalg\u00fans dos x\u00e9neros viventes desde o mioceno medio (hai uns 15 mill\u00f3ns de anos).\nA\u00ednda que alg\u00fans cic\u00f3nidos est\u00e1n moi ameazados, non se extingu\u00edu a\u00ednda ningunha especie nin subespecie nos tempos hist\u00f3ricos. Un \u00f3so suposto de \"Ciconia\" atopado na illa de Reuni\u00f3n nun abrgo rochoso dos primeiros poboadores humanos da illa parece que pertence en realidade a un ibis, polo que tampouco se tratar\u00eda dun caso de extinci\u00f3n.\nCic\u00f3nidos f\u00f3siles.\nO x\u00e9nero f\u00f3sil \"Eociconia\" (eoceno medio da China) e \"Ciconiopsis\" (do oligoceno temper\u00e1n de Deseado, Patagonia, Arxentina) a mi\u00fado col\u00f3canse provisoriamente nesta familia. Un fragmento f\u00f3sil de \"ciconiforme\" da formaci\u00f3n Touro Passo atopado en Arroio Touro Passo (R\u00edo Grande do Sur, Brasil) pode ser da especie viva \"Mycteria americana\"; \u00e9 polo menos do plistoceno tard\u00edo, de hai unhas poucas decenas de miles de anos."}
{"id": "334021", "revid": "1131", "url": "https://gl.wikipedia.org/wiki?curid=334021", "title": "Liendo", "text": "Liendo \u00e9 un concello de Cantabria, en Espa\u00f1a, pertencente \u00e1 comarca da Costa Oriental. Ti\u00f1a unha poboaci\u00f3n de 1.223 habitantes en 2015.\nLimita ao norte co mar Cant\u00e1brico, ao leste con Castro Urdiales e Guriezo, ao sur con Ampuero e Limpias, e ao oeste con Laredo.\nEst\u00e1 formado polas localides de Hazas, Iseca Nueva, Iseca Vieja, Isequilla, Llatazos, Mendina, Mollaneda, Noval, La Portilla, Rocillo, Sope\u00f1a, Villanueva e Villaviad. A s\u00faa capital \u00e9 Hazas,"}
{"id": "334022", "revid": "1131", "url": "https://gl.wikipedia.org/wiki?curid=334022", "title": "Monumento a Col\u00f3n", "text": "O Monumento a Col\u00f3n (en ) \u00e9 un conxunto escult\u00f3rico que se atopa na Praza do Portal da Paz de Barcelona, no distrito de Ciutat Vella. Constru\u00eddo en homenaxe \u00f3 descubridor Cristovo Col\u00f3n, est\u00e1 erixido no punto de uni\u00f3n entre las Ramblas e o Paseo de Col\u00f3n, fronte \u00f3 porto vello de Barcelona. O autor do proxecto foi o arquitecto Gaiet\u00e0 Bu\u00efgas i Monrav\u00e0, e na decoraci\u00f3n escult\u00f3rica intervi\u00f1eron varios artistas, como Eduard B. Alentorn, Rafael Atch\u00e9, Pere Carbonell, Manuel Fux\u00e0, Josep Llimona, Rossend Nobas, Antoni Vilanova, Francesc Pag\u00e8s e Agapit Vallmitjana. A fundici\u00f3n foi de Alejandro Wohlguemuth.\nO monumento foi constru\u00eddo no contexto das obras de mellora do litoral de Barcelona efectuadas por mor da Exposici\u00f3n Universal de Barcelona de 1888. Inaugurado o 1 de xu\u00f1o de 1888, en plena exposici\u00f3n, converteuse axi\u00f1a nunha das iconas m\u00e1is caracter\u00edsticas da cidade. No interior da columna hai un ascensor que permite subir at\u00e9 a semiesfera baixo os p\u00e9s da estatua, dende onde se olla a cidade.\nEsta obra est\u00e1 inscrita como Ben Cultural de Interese Local (BCIL) no Inventario do Patrimonio Cultural catal\u00e1n co c\u00f3digo 08019/859."}
{"id": "334023", "revid": "23204", "url": "https://gl.wikipedia.org/wiki?curid=334023", "title": "Monument a Colom", "text": ""}
{"id": "334024", "revid": "1131", "url": "https://gl.wikipedia.org/wiki?curid=334024", "title": "Li\u00e9rganes", "text": "Li\u00e9rganes \u00e9 un concello de Cantabria, en Espa\u00f1a, pertencente \u00e1 comarca de Trasmiera. Ti\u00f1a unha poboaci\u00f3n de 2.386 habitantes en 2015.\nLimita ao norte con Medio Cudeyo, ao leste con Riotuerto, ao sur con Miera e ao oeste con Penagos. Polo seu territorio discorre o r\u00edo Miera, caudal que alimenta o balneario de Li\u00e9rganes.\nAs d\u00faas principais localidades do concello son Li\u00e9rganes, a capital, e P\u00e1manes. Este \u00faltimo integra as localidades de Bucarrero, Casa del Monte, El Condado, La Herr\u00e1n, Somarriba e Tarriba."}
{"id": "334025", "revid": "1131", "url": "https://gl.wikipedia.org/wiki?curid=334025", "title": "Limpias", "text": "Limpias \u00e9 un concello de Cantabria, en Espa\u00f1a, pertencente \u00e1 comarca de As\u00f3n-Ag\u00fcera. Ti\u00f1a unha poboaci\u00f3n de 1.815 habitantes en 2015.\nLimita cos municipios de Voto e Colindres ao oeste, Laredo ao norte, Liendo ao leste e Ampuero ao sur. At\u00f3pase no curso baixo do r\u00edo As\u00f3n, pouco antes de que pase a chamarse r\u00eda de Limpias antes de desembocar no mar Cant\u00e1brico.\nEst\u00e1 formado polas localidades de Limpias e Se\u00f1a. Entre o seu patrimonio destacan o Santuario do Cristo da Agon\u00eda, a Casa e torre de Palacio e varias casas blasonadas."}
{"id": "334026", "revid": "27155", "url": "https://gl.wikipedia.org/wiki?curid=334026", "title": "Ciconia", "text": ""}
{"id": "334027", "revid": "27155", "url": "https://gl.wikipedia.org/wiki?curid=334027", "title": "Cic\u00f3nido", "text": ""}
{"id": "334028", "revid": "27155", "url": "https://gl.wikipedia.org/wiki?curid=334028", "title": "Ciconiidae", "text": ""}
{"id": "334029", "revid": "23204", "url": "https://gl.wikipedia.org/wiki?curid=334029", "title": "Georgia (tipograf\u00eda)", "text": "Georgia \u00e9 unha tipograf\u00eda con serifa transitoria dese\u00f1ada en 1993 por Matthew Carter para Microsoft Corporation. Est\u00e1 dese\u00f1ada para unha maior claridade en monitor, mesmo en tama\u00f1os pequenos, particularmente debido a unha maior altura da x. A tipograf\u00eda recibe este nome por unha proba de tabloide dun encabezado atopado no estado de Xeorxia en Estados Unidos. O nome da tipograf\u00eda Georgia \u00e9 unha marca rexistrada de Microsoft.\nA tipograf\u00eda Georgia comparte moitas semellanzas con Times New Roman, a\u00ednda que Georgia \u00e9 perceptiblemente m\u00e1is grande que Times, no mesmo tama\u00f1o de fonte. Os caracteres de Times New Roman son m\u00e1is estreitos, tendo un eixo m\u00e1is vertical. Cando un compensa as diferenzas do tama\u00f1o e desatende as diferenzas na compresi\u00f3n e o espazado, as diferenzas restantes son m\u00ednimas. Moitos \"letterforms\" na inspecci\u00f3n inicial son dif\u00edciles, para que un principiante distinga entre Georgia e Times New Roman. Total, as serifas da Georgia son levemente m\u00e1is anchas e con extremos m\u00e1is embotados, m\u00e1is planos, o estilo dos d\u00edxitos de Georgia \u00e9 diferente.\nXunto con Hoefler Text e FF Scala, \u00e9 unha das poucas tipograf\u00edas de uso com\u00fan con extensi\u00f3n, ou \u201cvello estilo\u201d, os n\u00fameros (tam\u00e9n chamados as figuras de texto), que se dese\u00f1an para complementar o texto en min\u00fasculas, sen a interrupci\u00f3n da textura total a li\u00f1a de desenvolvemento das figuras. Isto pode presentar algunhas dificultades como ao mostrar n\u00fameros na disposici\u00f3n de columna, pois as figuras non son de espazo fixo.\nGeorgia forma parte do paquete base de fontes para Web e est\u00e1 preinstalada polo defecto nos computadores baseados en Macintosh e Windows; atopou un uso popular como tipograf\u00eda serifa alternativa ao Times New Roman."}
{"id": "334030", "revid": "1131", "url": "https://gl.wikipedia.org/wiki?curid=334030", "title": "Mazcuerras", "text": "Mazcuerras \u00e9 un concello de Cantabria, en Espa\u00f1a, pertencente \u00e1 comarca de Saja-Nansa. Ti\u00f1a unha poboaci\u00f3n de 2.127 habitantes en 2015.\nLimita ao norte con Cabez\u00f3n de la Sal e Reoc\u00edn, ao leste con Cartes e Los Corrales de Buelna, ao sur con Cieza e Ruente, e ao oeste con Ruente e Cabez\u00f3n de la Sal.\nAdemais da localidade de Mazcuerras, capital do concello, hai outras localidades no termo municipal: Cos, Herrera de Ibio, Ibio, Ria\u00f1o de Ibio, Sierra de Ibio, e Villanueva de la Pe\u00f1a."}
{"id": "334031", "revid": "1131", "url": "https://gl.wikipedia.org/wiki?curid=334031", "title": "Miengo", "text": "Miengo \u00e9 un concello de Cantabria, en Espa\u00f1a, pertencente \u00e1 comarca de Santander. En 2015 ti\u00f1a 4675 habitantes.\nLimita ao norte co Mar Cant\u00e1brico, ao oeste coa R\u00eda de San Mart\u00edn de la Arena, que o separa de Suances, ao sur con Polanco e ao leste con Pi\u00e9lagos.\nEst\u00e1 formado por Miengo, capital municipal, e as localidades de B\u00e1rcena de Cud\u00f3n, Cuch\u00eda, Cud\u00f3n, Gornazo e Mogro."}
{"id": "334032", "revid": "10599", "url": "https://gl.wikipedia.org/wiki?curid=334032", "title": "Serra de Grazalema", "text": ""}
{"id": "334035", "revid": "89787", "url": "https://gl.wikipedia.org/wiki?curid=334035", "title": "Serran\u00eda de Ronda", "text": "A Serran\u00eda de Ronda \u00e9 unha comarca espa\u00f1ola pertencente \u00e1 provincia de M\u00e1laga, no sur de Andaluc\u00eda."}
{"id": "334036", "revid": "1131", "url": "https://gl.wikipedia.org/wiki?curid=334036", "title": "Drassanes Reials de Barcelona", "text": "As Drassanes Reials de Barcelona (\"Estaleiros Reais de Barcelona\" en catal\u00e1n) son un edificio militar de estilo g\u00f3tico que se atopa na fachada mar\u00edtima de Barcelona. Comezaron a constru\u00edrse a finais do s\u00e9culo XIII durante o reinado de Pedro o Grande de Arag\u00f3n e dende a s\u00faa orixe destin\u00e1ronse \u00e1 construci\u00f3n das galeras da armada do rei de Arag\u00f3n.\nAs escavaci\u00f3ns realizadas no ano 2012 evidenciaron que a finais do s\u00e9culo XVI, sobre os antigos estaleiros medievais, constru\u00edronse uns novos que corresponden \u00f3 edificio actual. O edificio militar estivo baixo a administraci\u00f3n da Deputaci\u00f3n do Xeneral de Catalu\u00f1a durante toda a idade moderna at\u00e9 1714. No ano 1935, os estaleiros foron cedidos \u00f3 Concello de Barcelona, que os converteu en sede do Museo Mar\u00edtimo de Barcelona no ano 1941; o edificio foi declarado Monumento Hist\u00f3rico Art\u00edstico por decreto do Consello de Ministros de Espa\u00f1a o 5 de maio de 1976.\nDurante os traballos de adecuaci\u00f3n que se fixeron no edificio, fix\u00e9ronse tam\u00e9n intervenci\u00f3ns arqueol\u00f3xicas que achegaron datos relevantes sobre a historia do edificio. Por unha banda, atop\u00e1ronse restos dunha necr\u00f3pole romana. Tam\u00e9n se determinou que, malia que o monumento comezouse a constru\u00edr no s\u00e9culo XIII, gran parte do que se conserva hoxe en d\u00eda non \u00e9 medieval como se coidaba, sen\u00f3n de \u00e9poca moderna (s\u00e9culo XVI), pero mantendo o estilo g\u00f3tico orixinal."}
{"id": "334037", "revid": "89787", "url": "https://gl.wikipedia.org/wiki?curid=334037", "title": "D\u00eda de Andaluc\u00eda", "text": "O D\u00eda de Andaluc\u00eda cel\u00e9brase o 28 de febreiro e conmemora o d\u00eda da celebraci\u00f3n do referendo sobre a iniciativa do proceso auton\u00f3mico de Andaluc\u00eda do ano 1980, que deu autonom\u00eda plena \u00e1 comunidade andaluza. Antes da celebraci\u00f3n do referendo este d\u00eda identific\u00e1base m\u00e1is co 4 de decembro, cando se celebraron as grandes manifestaci\u00f3ns autonomistas en 1977.\nEn moitas vilas e cidades dec\u00f3ranse os balc\u00f3ns, onde se colga a bandeira de Andaluc\u00eda nas reixas e ganchos destes, e cel\u00e9branse concursos de patios andaluces e nos colexios e institutos cantan e tocan a sones de frauta o himno de Andaluc\u00eda. Nos colexios antes do 28 de febreiro, progr\u00e1manse diversas actividades para a conmemoraci\u00f3n do d\u00eda de Andaluc\u00eda. Hoxe en d\u00eda \u00e9 festa en moitas localidades andaluzas. C\u00f3mese pan con aceite de oliva nas vilas e cidades e, sobre todo, nos colexios.\nHabitualmente coincide coa entrega de Medallas de Andaluc\u00eda polo goberno auton\u00f3mico e nom\u00e9anse fillos predilectos de Andaluc\u00eda. Tam\u00e9n se realiza un izado de bandeira no exterior do Parlamento de Andaluc\u00eda."}
{"id": "334038", "revid": "10599", "url": "https://gl.wikipedia.org/wiki?curid=334038", "title": "Aeroporto de Huesca-Pirineos", "text": ""}
{"id": "334040", "revid": "10599", "url": "https://gl.wikipedia.org/wiki?curid=334040", "title": "Asturleonesa", "text": ""}
{"id": "334041", "revid": "17467", "url": "https://gl.wikipedia.org/wiki?curid=334041", "title": "Pe\u00f1amellera Baja", "text": ""}
{"id": "334043", "revid": "1131", "url": "https://gl.wikipedia.org/wiki?curid=334043", "title": "Edificio F\u00f2rum", "text": "O Edificio F\u00f2rum, agora chamado Museu Blau, \u00e9 unha construci\u00f3n singular de Barcelona que se atopa no parque do F\u00f2rum, zona onde se celebrou o F\u00f3rum Universal das Culturas no ano 2004 e que tivo este edificio como unhas das s\u00faas iconas. Foi dese\u00f1ado polos arquitectos su\u00edzos Jacques Herzog e Pierre de Meuron. At\u00f3pase no inicio da avenida Diagonal de Barcelona. Dende o mes de marzo de 2011 acolle o Museu Blau de ciencias naturais, parte integrante do Museo Nacional de Ciencias Naturais de Catalu\u00f1a."}
{"id": "334044", "revid": "23204", "url": "https://gl.wikipedia.org/wiki?curid=334044", "title": "Museu Blau", "text": ""}
{"id": "334045", "revid": "23204", "url": "https://gl.wikipedia.org/wiki?curid=334045", "title": "Edificio F\u00f3rum", "text": ""}
{"id": "334046", "revid": "22795", "url": "https://gl.wikipedia.org/wiki?curid=334046", "title": "Prosobranchia", "text": ""}
{"id": "334052", "revid": "1131", "url": "https://gl.wikipedia.org/wiki?curid=334052", "title": "Miera", "text": "Miera \u00e9 un concello de Cantabria, en Espa\u00f1a, pertencente \u00e1 comarca de Trasmiera. En 2015 ti\u00f1a 410 habitantes.\nAt\u00f3pase no val do Miera e limita ao norte con Li\u00e9rganes e Riotuerto, ao leste con Arredondo, ao sur con Soba e San Roque de Riomiera e ao oeste con Santa Mar\u00eda de Cay\u00f3n.\nEst\u00e1 formado polas localidades de Ajanedo, La Cantolla, La C\u00e1rcoba, Ir\u00edas, Linto, Mirones, Mortesante, Los Pumares, Solana, La Toba e La Vega. A capital \u00e9 La C\u00e1rcoba."}
{"id": "334053", "revid": "10599", "url": "https://gl.wikipedia.org/wiki?curid=334053", "title": "Miera, Cantabria", "text": ""}
{"id": "334054", "revid": "1131", "url": "https://gl.wikipedia.org/wiki?curid=334054", "title": "Molledo", "text": "Miera \u00e9 un concello de Cantabria, en Espa\u00f1a, pertencente \u00e1 comarca do Besaya. Ti\u00f1a unha poboaci\u00f3n de 1.595 habitantes en 2015.\nLimita ao norte e oeste co municipio de Arenas de Igu\u00f1a, ao sur con B\u00e1rcena de Pie de Concha e San Miguel de Aguayo e ao leste con Luena. Este concello ten ademais un enclave entre B\u00e1rcena de Pie de Concha e Pesquera.\nEst\u00e1 formado polas localidades de Cobejo, Helguera, Molledo, San Mart\u00edn de Quevedo, Santa Cruz, Santa Olalla e Sili\u00f3."}
{"id": "334055", "revid": "10599", "url": "https://gl.wikipedia.org/wiki?curid=334055", "title": "Molledo, Cantabria", "text": ""}
{"id": "334056", "revid": "1131", "url": "https://gl.wikipedia.org/wiki?curid=334056", "title": "Penagos", "text": "Penagos \u00e9 un concello de Cantabria, en Espa\u00f1a, pertencente \u00e1 comarca de Santander. En 2015 ti\u00f1a 2017 habitantes.\nLimita ao norte con Villaescusa, ao leste con Li\u00e9rganes e ao sur e oeste con Santa Mar\u00eda de Cay\u00f3n. Situado na faldra sur de Pe\u00f1a Cabarga, parte do seu territorio forma parte do Parque da Natureza de Cab\u00e1rceno.\nAbrangue as localidades de Arenal, Cab\u00e1rceno, Llanos, Penagos e Sobarzo."}
{"id": "334057", "revid": "1131", "url": "https://gl.wikipedia.org/wiki?curid=334057", "title": "Pesaguero", "text": "Penagos \u00e9 un concello de Cantabria, en Espa\u00f1a, pertencente \u00e1 comarca de Li\u00e9bana. Ti\u00f1a unha poboaci\u00f3n de 312 habitantes en 2015.\nLimita ao norte con Cabez\u00f3n de Li\u00e9bana, ao leste con Polaciones, ao sur coa provincia de Palencia e ao oeste con Vega de Li\u00e9bana.\nEst\u00e1 formado polas localidades de Avellanedo, Barreda, Caloca, Cueva, La Parte, Lerones, Lome\u00f1a, Obargo, Pesaguero, Valdeprado e Vendejo."}
{"id": "334058", "revid": "5863", "url": "https://gl.wikipedia.org/wiki?curid=334058", "title": "Rasines", "text": "Rasines \u00e9 un concello de Cantabria, en Espa\u00f1a, pertencente \u00e1 comarca de As\u00f3n-Ag\u00fcera. Ti\u00f1a unha poboaci\u00f3n de 990 habitantes en 2015.\nLimita ao norte con Ampuero e Guriezo, ao leste con Biscaia, ao sur con Ramales de la Victoria e ao oeste con Ruesga e Voto.\nEst\u00e1 formado polas localidades de Casavieja, Cereceda, El Cerro, La Edilla, Fresno, Helguera, Lombera, Oj\u00e9bar, Rasines, Rocillo, Santa Cruz, Torcollano, La Vega e Villaparte."}
{"id": "334059", "revid": "1131", "url": "https://gl.wikipedia.org/wiki?curid=334059", "title": "Polanco, Cantabria", "text": "Polanco \u00e9 un concello de Cantabria, en Espa\u00f1a, pertencente \u00e1 comarca do Besaya. En 2015 ti\u00f1a 5705 habitantes.\nLimita ao norte co municipio de Miengo, ao oeste con Santillana del Mar e Suances, ao sur con Torrelavega e ao leste con Pi\u00e9lagos.\nEst\u00e1 formado polas localidades de Barrio Obrero, Mar, Polanco, Posadillo, Requejada, Rinconeda, Rumoroso e So\u00f1a."}
{"id": "334060", "revid": "5863", "url": "https://gl.wikipedia.org/wiki?curid=334060", "title": "Pesquera", "text": "Pesquera \u00e9 un concello de Cantabria, en Espa\u00f1a, pertencente \u00e1 comarca de Campoo-Los Valles. Ti\u00f1a unha poboaci\u00f3n de 73 habitantes en 2015.\nLimita ao norte co municipio de B\u00e1rcena de Pie de Concha e Molledo, ao sur e oeste con Santiurde de Reinosa e ao leste con San Miguel de Aguayo.\nEst\u00e1 formado polas localidades de Pesquera, Ventorrillo e Somaconcha."}
{"id": "334061", "revid": "5863", "url": "https://gl.wikipedia.org/wiki?curid=334061", "title": "Riotuerto", "text": "Riotuerto \u00e9 un concello de Cantabria, en Espa\u00f1a, pertencente \u00e1 comarca de Trasmiera. Ti\u00f1a unha poboaci\u00f3n de 1.638 habitantes en 2015.\nLimita ao norte cos municipio de Medio Cudeyo e Entrambasaguas, ao leste con Ruesga, ao sur con Arredondo e Miera e ao oeste con Li\u00e9rganes.\nEst\u00e1 formado polas localidades de Angustina, Barrio de Arriba, La Cavada, Monte, Rucandio. A capital \u00e9 La Cavada."}
{"id": "334066", "revid": "25871", "url": "https://gl.wikipedia.org/wiki?curid=334066", "title": "Newgrange", "text": "Newgrange (en ) \u00e9 un monumento prehist\u00f3rico do condado de Meath, en Irlanda, que se atopa a un quil\u00f3metro do r\u00edo Boyne. Foi constru\u00eddo no per\u00edodo Neol\u00edtico arredor do -3000 ou no -2500, sendo m\u00e1is antigo que Stonehenge ou as Pir\u00e1mides exipcias. O sitio est\u00e1 formado por un gran mont\u00edculo circular cunha pasaxe e c\u00e1maras interiores de pedra. O mont\u00edculo ten un muro de contenci\u00f3n na parte dianteira e est\u00e1 rodeado por bordillos gravados. Non existe acordo sobre a finalidade do sitio, pero tense especulado sobre o seu significado relixioso \u2013 xa que est\u00e1 ali\u00f1ado co sol nacente e a s\u00faa luz inunda a c\u00e1mara no solsticio de inverno. \u00c9 o m\u00e1is importante monumento do complexo neol\u00edtico de Br\u00fa na B\u00f3inne, xunto coas tumbas de corredor de Knowth e Dowth, que est\u00e1n declaradas Patrimonio da Humanidade pola UNESCO. Newgrange tam\u00e9n comparte moitas semellanzas con outras construci\u00f3ns neol\u00edticas de Europa occidental, como Maeshowe nas illas \u00d3rcadas, en Escocia e Bryn Celli Ddu en Gales."}
{"id": "334069", "revid": "25871", "url": "https://gl.wikipedia.org/wiki?curid=334069", "title": "S\u00ed an Bhr\u00fa", "text": ""}
{"id": "334070", "revid": "89787", "url": "https://gl.wikipedia.org/wiki?curid=334070", "title": "A contraf\u00edo", "text": "A contraf\u00edo (en ) \u00e9 unha novela do escritor franc\u00e9s Joris-Karl Huysmans publicada por vez primeira en 1884. O editor e poeta ingl\u00e9s Arthur Symons cualificouna como \"o breviario da decadencia\", mentres que os galos Guy de Maupassant e Paul Alexis a describiron, respectivamente, como \"a historia dunha neurose\" e \"o estudo naturalista dun caso de neurose\". Tam\u00e9n \u00e9 habitual cualificar a obra como un manifesto est\u00e9tico.\nFoi traducida ao galego por Isabel Soto e publicada en 2016 por Editorial Hugin e Munin.\nTrama.\nA narraci\u00f3n c\u00e9ntrase no seu personaxe protagonista, Jean des Esseintes, e ofrece un extenso cat\u00e1logo dos seus gustos e forma de vida. Tr\u00e1tase dun home exc\u00e9ntrico, cualidade de esteta e antiheroe; odia a burgues\u00eda e o utilitarismo do s\u00e9culo XIX, polo que trata de retirarse nun mundo art\u00edstico creado por el mesmo.\n\"A contraf\u00edo\" aborda diversos temas simbolistas. Representa a ruptura co naturalismo e a mi\u00fado \u00e9 considerada a \"Biblia\" do decadentismo.\nNa novela de Oscar Wilde \"O retrato de Dorian Gray\", este \u00e9 o libro que Lord Henry Wotton lle entrega a Dorian Gray e que o acaba por levar \u00e1 s\u00faa completa corrupci\u00f3n.\nInfluencia sobre a literatura galega.\nSe ben o movemento decadentista tivo escasa implantaci\u00f3n en Galicia, o certo \u00e9 que \"A contraf\u00edo\" si xoga un papel relevante en canto \u00e1 constituci\u00f3n da literatura galega, como obra de referencia para diversos autores da Xeraci\u00f3n N\u00f3s (de maneira notable, para Ram\u00f3n Otero Pedrayo e Vicente Risco) as\u00ed como para outros xa da segunda metade do s\u00e9culo XX, como Lois Pereiro.\nRisco sinala de maneira expl\u00edcita no seu ensaio \"N\u00f3s, os inadaptados\" (1933) a s\u00faa admiraci\u00f3n por Huysmans, a s\u00faa obra \"A contraf\u00edo\" e, en concreto, por Jean des Esseintes en tanto que arquetipo do dandi:\nNese sentido, o cr\u00edtico Manuel Rodr\u00edguez Alonso sostivo que a est\u00e9tica de Huysmans est\u00e1 presente en \"O porco de p\u00e9\" de Risco.\nPor outra banda, Pedrayo, en \"Arredor de si\" (1930), cita expresamente a Huysmans en d\u00faas ocasi\u00f3ns. Unha desas veces traza un paralelismo entre Adri\u00e1n Solovio e as experiencias que Des Esseintes vive no cap\u00edtulo XI da novela gala. Di as\u00ed:\nAludindo a Solovio e a Des Esseintes, Ram\u00f3n Lugr\u00eds escrib\u00eda (orixinalmente en lingua castel\u00e1) en 1967:\nAnos m\u00e1is tarde, o escritor Lois Pereiro inclu\u00edu a Huysmans (\"sen d\u00fabida Huysmans\") no artigo sobre grandes escritores do Decadentismo que escribiu para \"A Naval\".\nManuel Outeiri\u00f1o tam\u00e9n viu a vinculaci\u00f3n entre a obra de Huysmans e Pereiro.."}
{"id": "334071", "revid": "23204", "url": "https://gl.wikipedia.org/wiki?curid=334071", "title": "Louis F\u00e9lix Bescherer", "text": "Louis F\u00e9lix Bescherer, nado o 13 de xu\u00f1o de 1837 en Par\u00eds e finado na mesma cidade o 17 de abril de 1897, foi un dese\u00f1ador e gravador franc\u00e9s, grande amigo do escritor Joris-Karl Huysmans. Foi o pai do ta\u00e9n gravador Fr\u00e9d\u00e9ric Georges Bescherer."}
{"id": "334072", "revid": "6939", "url": "https://gl.wikipedia.org/wiki?curid=334072", "title": "Decadentismo", "text": "O decadentismo \u00e9 unha corrente art\u00edstica, filos\u00f3fica e, sobre todo, literaria que tivo a s\u00faa orixe en Francia nas d\u00faas \u00faltimas d\u00e9cadas do s\u00e9culo XIX e que se desenvolveu por case toda Europa e alg\u00fans pa\u00edses de Am\u00e9rica. A denominaci\u00f3n \"decadentismo\" xurdiu como un termo despectivo e ir\u00f3nico empregado pola cr\u00edtica; non obstante, a definici\u00f3n foi adoptada por aqueles a quen \u00eda destinada."}
{"id": "334079", "revid": "4817", "url": "https://gl.wikipedia.org/wiki?curid=334079", "title": "Plasma Diagnostic Package", "text": "Plasma Diagnostic Package, tam\u00e9n denominado PDPD polo seu acr\u00f3nimo, foi un sat\u00e9lite artificial estadounidense lanzado o 29 de xullo de 1985 mediante o transbordador espacial Challenger desde o Centro Espacial de Cabo Ca\u00f1averal, en Florida.\nCaracter\u00edsticas.\nPDP foi un sat\u00e9lite artificial despregado polo brazo rob\u00f3tico do transbordador espacial Challenger durante a misi\u00f3n STS 51F e recuperado seis horas m\u00e1is tarde. PDP pod\u00eda funcionar tanto en voo libre como conectado ao transbordador servindo como un instrumento m\u00e1is, con identificador 85-063A-03.\nA misi\u00f3n de PDP consistiu en facer distintas medici\u00f3ns sobre o contorno de plasma arredor da Terra.\nPDP regresou \u00e1 Terra co transbordador espacial o 6 de agosto de 1985."}
{"id": "334085", "revid": "89787", "url": "https://gl.wikipedia.org/wiki?curid=334085", "title": "Mathcore", "text": "O mathcore \u00e9 un tipo de metalcore ritmicamente complexo e disonante. Surd\u00edu na primeira metade dos anos 90 de man de bandas como Converge, Coalesce, Botch, The Dillinger Escape Plan, e Candiria. O termo mathcore \u00e9 suxerido por analox\u00eda co math rock. Tanto o o math rock como o mathcore fan uso de tempos infrecuentes. Grupos de math rock como Slint, Don Caballero, Shellac, Drive Like Jehu e Dazzling Killmen te\u00f1en algunha influencia no mathcore, a\u00ednda que este estea m\u00e1is relacionado co metalcore. Importantes bandas de mathcore te\u00f1en sido asociadas tam\u00e9n co grindcore.\nHistoria.\nUn primeiro antecedente do mathcore foi practicado por Black Flag en 1984, co \u00e1lbum \"My War\". Os seus sete minutos de m\u00fasica l\u00fagubre cun estilo pr\u00f3ximo \u00e1 fusi\u00f3n do seu tema \"Scream\" foron demasiado para moitos seareiros. Moitos grupos da escena mathcore pagaron tribut a Black Flag no \u00e1lbum tributo \"\", publicado no ano 2002.\nNos anos 90, os grupos que no presente se decriben como de mathcore agrup\u00e1ronse na etiqueta \"noisecore\". Kevin Stewart-Panko de Terrorizer ref\u00edrese a bandas como Neurosis, Deadguy, Cave In, Today Is the Day, The Dillinger Escape Plan, Converge, Coalesce, Candiria, Botch e Psyopus. Stewart-Panko describe o son desas bandas como unha \"mestura sen regras de hardcore, metal, math rock progresivo, grind e jazz din\u00e1mica, violenta, discordante, t\u00e9cnica, brutal e descentrada\".\nO termo \"mathcore\" enfatiza a influencia collida do math rock: math rock con hardcore. As primeiras bandas en gravar este h\u00edbrido son Rorschach, Starkweather, Botch e Converge. Ao longo dos 90 comezaron a aparecer outros grupos: Cave In dende Massachusetts, Cable dende Connecticut, Coalesce dende Kansas City ou Knut dende Su\u00edza. O termo foi cu\u00f1ado co lanzamento do \u00e1lbum de estrea de The Dillinger Escape Plan, \"Calculating Infinity\" (1999). The Dillinger Escape Plan adoita a considerarse pioneira do mathcore.\nA principios dos 2000 comezaron a aparecer novas bandas de mathcore. Estas raramente eran descritas como tal, pero comunmente relacion\u00e1banse cos pioneiros do x\u00e9nero ou citabanos como influencia. Os primeiros discos de Norma Jean adoitan a ser comparados con Converge e Botch. Outras bandas novas de mathcore que citan a estes pioneiros como influencia ou son comparadas con eles son Car Bomb, The Locust, Daughters, Some Girls, Look What I Did ou The Number Twelve Looks Like You."}
{"id": "334092", "revid": "89787", "url": "https://gl.wikipedia.org/wiki?curid=334092", "title": "Praias da Coru\u00f1a", "text": "O concello da Coru\u00f1a, situado no Golfo \u00c1rtabro, conta con 15 praias e alg\u00fans co\u00eddos.\nA maior parte da cidade que ten costa \u00e1 r\u00eda est\u00e1 ocupada polo porto, polo que a maior\u00eda das praias est\u00e1n no resto da costa.\nAs praias.\nAs praias da Coru\u00f1a son as seguintes:\nPraias desaparecidas.\nO crecemento da cidade e as s\u00faas infraestruturas fixo que desaparecesen algunhas outras praias:"}
{"id": "334096", "revid": "1888", "url": "https://gl.wikipedia.org/wiki?curid=334096", "title": "Froil\u00e1n Salazar", "text": "Froil\u00e1n Salazar Roca, finado na Coru\u00f1a o 30 de xu\u00f1o de 1887, foi un avogado e xornalista galego.\nTraxectoria.\nLicenciado en Dereito. Dirixiu \"Diario de La Coru\u00f1a\" (1857) e o \"Diario de Anuncios y Noticias de la Coru\u00f1a\" e foi redactor de \"El Obrero Galaico\". Posteriormente dirixiu \"El Eco Coru\u00f1\u00e9s\" e \"La Correspondencia de Galicia\" e foi redactor de \"Las Noticias\". Finalmente foi redactor de \"La Voz de Galicia\" at\u00e9 1882 e despois de \"El Telegrama\"."}
{"id": "334097", "revid": "1888", "url": "https://gl.wikipedia.org/wiki?curid=334097", "title": "Froil\u00e1n Salazar Roca", "text": ""}
{"id": "334098", "revid": "1888", "url": "https://gl.wikipedia.org/wiki?curid=334098", "title": "Froil\u00e1n de Salazar", "text": ""}
{"id": "334099", "revid": "22570", "url": "https://gl.wikipedia.org/wiki?curid=334099", "title": "Mancomunidade Campoo-Cabu\u00e9rniga", "text": "A Mancomunidade Campoo-Cabu\u00e9rniga \u00e9 un territorio de Cantabria, en Espa\u00f1a, que non depende de ning\u00fan concello e que \u00e9 xestionado de forma mancomunada por catro concellos: Hermandad de Campoo de Suso, Cabu\u00e9rniga, Los Tojos e Ruente, a trav\u00e9s dunha xunta directiva.\nEst\u00e1 situada na cabeceira do r\u00edo Saja e limita ao norte e leste co concello de Los Tojos, co de Cabu\u00e9rniga ao norte, Tudanca e Polaciones ao oeste e a Hermandad de Campoo de Suso ao sur."}
{"id": "334100", "revid": "10599", "url": "https://gl.wikipedia.org/wiki?curid=334100", "title": "Mancomunidad de Campoo-Cabu\u00e9rniga", "text": ""}
{"id": "334101", "revid": "10599", "url": "https://gl.wikipedia.org/wiki?curid=334101", "title": "Mancomunidad Campoo-Cabu\u00e9rniga", "text": ""}
{"id": "334102", "revid": "10599", "url": "https://gl.wikipedia.org/wiki?curid=334102", "title": "Comillas (hom\u00f3nimos)", "text": "O top\u00f3nimo Comillas pode referirse a:"}
{"id": "334103", "revid": "22570", "url": "https://gl.wikipedia.org/wiki?curid=334103", "title": "Comillas, Madrid", "text": "Comillas \u00e9 un barrio do suroeste de Madrid, pertencente ao distrito de Carabanchel, con 24.117 habitantes (Padr\u00f3n Municipal, 2007).\nLimita ao sur coa praza Fern\u00e1ndez Ladreda (praza El\u00edptica), ao norte con Madrid R\u00edo, que comparte co distrito de Arganzuela, ao oeste coa r\u00faa Antonio Leyva e o Barrio de Opa\u00f1el e ao leste co Paseo de Santa Mar\u00eda de la Cabeza e o distrito de Usera."}
{"id": "334108", "revid": "89787", "url": "https://gl.wikipedia.org/wiki?curid=334108", "title": "Deputaci\u00f3n de Barcelona", "text": "A Deputaci\u00f3n de Barcelona (en catal\u00e1n: \"Diputaci\u00f3 de Barcelona\") \u00e9 unha instituci\u00f3n p\u00fablica de Catalu\u00f1a que presta servizos directos aos cidad\u00e1ns e presta apoio t\u00e9cnico, econ\u00f3mico e tecnol\u00f3xico aos concellos dos 311 municipios da provincia de Barcelona. Ademais, coordina alg\u00fans servizos municipais e organiza servizos de car\u00e1cter supramunicipal. Ten a s\u00faa sede central na cidade de Barcelona.\nO \u00e1mbito territorial da Deputaci\u00f3n de Barcelona alcanza o 24 % do total da superficie de Catalu\u00f1a, prestando servizo a preto do 75 % do total da poboaci\u00f3n catal\u00e1.\nHistoria.\nA Deputaci\u00f3n de Barcelona foi creada en 1836, como consecuencia da organizaci\u00f3n de Espa\u00f1a en provincias. Naquela \u00e9poca exerceu competencias en materia de obras p\u00fablicas, educaci\u00f3n, beneficencia, as\u00ed como funci\u00f3ns intermedias entre os municipios e a administraci\u00f3n do estado.\nDesde a recuperaci\u00f3n da democracia en Espa\u00f1a, foron presidentes da Deputaci\u00f3n Josep Tarradellas, Francesc Mart\u00ed i Jusmet, Antoni Dalmau, Manuel Royes, Jos\u00e9 Montilla, Celestino Corbacho Chaves, Antonio Fogu\u00e9 Moya e Salvador Esteve i Figueras.\nDe acordo coa disposici\u00f3n transitoria primeira da Lei de vigair\u00edas de Catalu\u00f1a, tras as elecci\u00f3ns municipais do 22 de maio de 2011, a Deputaci\u00f3n ser\u00e1 substitu\u00edda polo Consello de Veguer\u00eda de Barcelona, con todo debido \u00e1 recente sentenza do Tribunal Constitucional, fai unha reinterpretaci\u00f3n pola cal esta medida non levar\u00e1 a cabo.\nSedes.\nA sede central da Deputaci\u00f3n de Barcelona sit\u00faase en Can Serra, edificio modernista de Josep Puig i Cadafalch sito na Rambla de Catalunya, 126, en confluencia coa Avinguda Diagonal, en Barcelona. En 1987, tras a restauraci\u00f3n da democracia, a deputaci\u00f3n trasladouse desde o Palau de la Generalitat a este edificio, previa remodelaci\u00f3n do arquitecto Federico Correa.\nM\u00e1is al\u00f3 de Can Serra, as instalaci\u00f3ns da Deputaci\u00f3n de Barcelona rep\u00e1rtense noutros edificios da cidade de Barcelona, entre eles a Escola Industrial, o recinto da Casa de Maternidade e o recinto Mundet.\nPresidentes.\nOs presidentes despois da guerra civil espa\u00f1ola foron:"}
{"id": "334109", "revid": "10599", "url": "https://gl.wikipedia.org/wiki?curid=334109", "title": "Deputaci\u00f3n Provincial de Barcelona", "text": ""}
{"id": "334110", "revid": "10599", "url": "https://gl.wikipedia.org/wiki?curid=334110", "title": "Diputaci\u00f3 de Barcelona", "text": ""}
{"id": "334111", "revid": "23204", "url": "https://gl.wikipedia.org/wiki?curid=334111", "title": "Heinrich Quincke", "text": "Heinrich Irenaeus Quincke, nado en Frankfurt am Oder o 26 de agosto de 1842 e finado en Frankfurt am Main o 19 de maio de 1922, foi un m\u00e9dico internista e cirurxi\u00e1n alem\u00e1n. A s\u00faa meirande contribuci\u00f3n \u00e1 medicina interna foi a introduci\u00f3n da punci\u00f3n lumbar con prop\u00f3sitos terap\u00e9uticos. Despois do ano 1874, a s\u00faa principal rama de investigaci\u00f3n foi a medicina pulmonar."}
{"id": "334112", "revid": "1888", "url": "https://gl.wikipedia.org/wiki?curid=334112", "title": "Ram\u00f3n V\u00e1zquez", "text": "Co nome de Ram\u00f3n V\u00e1zquez podemos referirnos a:"}
{"id": "334121", "revid": "85894", "url": "https://gl.wikipedia.org/wiki?curid=334121", "title": "Celestino Madrigal Est\u00e9vez", "text": "Celestino Madrigal Est\u00e9vez, nado en Pontevedra e finado en Vigo en xu\u00f1o de 1901, foi un xornalista galego.\nTraxectoria.\nFoi redactor de \"El Anunciador\" de Pontevedra do que chegou a ser director uns anos. Marchou a Madrid, onde formou parte da redacci\u00f3n de \"Madrid Art\u00edstico\". Volveu a Galicia, conseguiu unha praza de auxiliar de intervenci\u00f3n de Facenda e instalouse en Vigo, onde foi redactor de \"El Independiente\" e correspondente de \"El Imparcial\" de Madrid."}
{"id": "334125", "revid": "72012", "url": "https://gl.wikipedia.org/wiki?curid=334125", "title": "Parque Nacional Glenveagh", "text": "O Parque Nacional Glenveagh (en ) \u00e9 o segundo maior parque nacional da Rep\u00fablica de Irlanda por detr\u00e1s do Parque Nacional das Monta\u00f1as Wicklow. At\u00f3pase no noroeste do condado de Donegal e a 20\u00a0km de Gaoth Dobhair. O parque abrangue case 170\u00a0km\u00b2 e nel at\u00f3panse tam\u00e9n o castelo de Glenveagh e o lago Beagh (en ). Pos\u00fae unha rede de xard\u00edns informais nos que se poden ver multitude de plantas ex\u00f3ticas de Chile, Madeira ou Tasmania, todas elas protexidas por cortinas forestais de pi\u00f1eiros e rododendros.\nA propiedade foi estabelecida por John Adair, que se fixo polemicamente famoso por expulsar a 244 dos seus inquilinos e por limpar as terras para que non se arruinasen as vistas da paisaxe. Os xard\u00edns e o castelo foron entregados ao goberno da Rep\u00fablica de Irlanda en 1981 por Henry Plumer McIlhenny de Filadelfia, que mercara as terras en 1937.\nGlenveagh \u00e9 o fogar da maior manda de cervos com\u00fans de Irlanda e tam\u00e9n da anteriormente extinta aguia real, que foi reintroducida no parque no ano 2000."}
{"id": "334126", "revid": "1131", "url": "https://gl.wikipedia.org/wiki?curid=334126", "title": "Praderrei", "text": ""}
{"id": "334137", "revid": "98629", "url": "https://gl.wikipedia.org/wiki?curid=334137", "title": "Prosobranquios", "text": "A dos prosobranquios (\"Prosobranchia\") \u00e9 unha antiga subclase de moluscos da clase dos gaster\u00f3podos que comprende entre 20 000 e 55 000 especies viventes de caracois que habitan en ambientes mari\u00f1os, dulciacu\u00edcolas e unha moi pequena proporci\u00f3n de especies que colonizaron o medio terrestre, a\u00ednda que a maior\u00eda son mari\u00f1os.\nOs prosobranquios constit\u00faen o grupo m\u00e1is antigo, e tam\u00e9n o m\u00e1is diversificado, da clase dos gaster\u00f3pdos.\nCaracter\u00edsticas.\nA cabeza, ben diferenciada, pos\u00fae s\u00f3 un par de tent\u00e1culos. Debido ao feito de que a rotaci\u00f3n do saco visceral non \u00e9 seguida, neste grupo, de distorsi\u00f3n, como ocorre no caso das outras d\u00faas cl\u00e1sicas subclases (opistobranquios e pulmonados), os prosobranquios est\u00e1n considerados como gaster\u00f3podos primitivos. As dimensi\u00f3ns e as formas dos membros deste grupo son moi variadas, o mesmo que sucede coa cuncha, cuxa forma e coloraci\u00f3n poden ser moi distintas. A r\u00e1dula est\u00e1 tipicamente constitu\u00edda por series transversais de placas dentadas, e ten moita importancia na clasificaci\u00f3n.\nA cuncha, presente na maior\u00eda das especies, \u00e9 xeralmente espirilada, univalva, forte e s\u00f3lida, constitu\u00edda de carbonato de calcio. Pode presentar unha serie de ornamentaci\u00f3ns como orificios e canles respiratorios, costelas verticais, cord\u00f3ns espirais e suturas. Cando \u00e9 espirilada presenta varias rexi\u00f3ns ou estruturas como son a abertura, a columela, a volta do corpo e a espira. A gran maior\u00eda presenta unha estrutura anexa que se encarga de pechar a cuncha cando o caracol se retrae dentro desta, denominada op\u00e9rculo, que \u00e9 de forma e tama\u00f1o vari\u00e1bel.\nNo corpo dos prosobranquios obs\u00e9rvanse tres rexi\u00f3ns fundamentais: o p\u00e9, formado por unha zona m\u00e1is muscular de forma e tama\u00f1o vari\u00e1bel, dependiendo de especie; a masa visceral, que \u00e9 a porci\u00f3n do corpo onde se localizan a maior\u00eda dos \u00f3rganos, e o manto, unha membrana que recobre o corpo do caracol e entre cuxas funci\u00f3ns est\u00e1 a de segregar a cuncha.\nOs membros desta subclase caracter\u00edzanse por presentaren a ou as aur\u00edculas, xunto coas branquias (ctenidios), en posici\u00f3n anterior ao ventr\u00edculo (ao que alude o seu nome), condici\u00f3n derivada da torsi\u00f3n sufrida durante o estadio larvario. A consecuencia deste proceso de torsi\u00f3n, os cord\u00f3ns nerviosos viscerais cr\u00fazanse, un desde o ganglio pleural dereito ao lado esquerdo por encima; e outro desde o ganglio pleural esquerdo ao lado dereito, por debaixo da canle alimentaria. A cavidade do manto abre \u00e1 fronte, contendo no lado dereito o recto e o ano.\nTaxonom\u00eda.\nDescrici\u00f3n.\nA subclase dos prosobranquios foi descrita en 1848 polo m\u00e9dico e zo\u00f3logo franc\u00e9s Henri Milne Edwards.\nEtimolox\u00eda.\nO nome \"Prosobranchia\" fromouno Milne-Edwards cos elementos do lat\u00edn cient\u00edfico \"proso-\", tirado do grego antigo \u03c0\u03c1\u03cc\u03c3\u03c9 \"pr\u00f3s\u014d\", 'diante', 'adiante', e \"-branchia\", derivado da palabra do grego antigo \u03b2\u03c1\u03ac\u03b3\u03c7\u03b9\u03b1 (neutro plural) \"br\u00e1gchia\" [pronunciado /br\u00e1nquia/], aludindo \u00e1 posici\u00f3n das branquias destes animais.\nClasificaci\u00f3n.\nHoxe en d\u00eda a subclase dos prosobranquios consid\u00e9rase obsoleta porque se trata dun grupo parafil\u00e9tico.\nA taxonom\u00eda dos gaster\u00f3podos est\u00e1 cambiando rapidamente. A clasificaci\u00f3n cl\u00e1sica de Johannes Thiele (1860-1935) divid\u00eda os gaster\u00f3podos en tres subclases: \"Prosobranchia\", \"Opisthobranchia\" e \"Pulmonata\". A subclase \"Prosobranchia\" Henri Milne-Edwards, 1848 divid\u00edase, nesta clasificaci\u00f3n, nas ordes \"Archaeogastropoda\", \"Mesogastropoda\" e \"Neogastropoda\".\nPosteriormente, alg\u00fans autores divid\u00edrona en d\u00faas ordes, diotocardios (\"Diotocardia\"), as\u00ed denominados por teren dous ctenidios, dous atrios auriculares e, case sempre, dous nefridios, e os monotocardios (\"Monotocardia\"), caracterizados por teren os \u00f3rganos so do lado esquerdo e, por tanto, posu\u00edren un s\u00f3 ctenidio, un atrio card\u00edaco e un s\u00f3 nefridio.\nM\u00e1is recentemente, clasificaci\u00f3ns como a do ITIS consideran nos gaster\u00f3podos as seguintes ordes:\nPara ver a nova clasificaci\u00f3n dos gaster\u00f3podos, v\u00e9xase Gaster\u00f3podos."}
{"id": "334138", "revid": "89787", "url": "https://gl.wikipedia.org/wiki?curid=334138", "title": "Moviment d'Esquerres", "text": "Moviment d'Esquerres (MES, en galego: \"Movemento de Esquerdas\") \u00e9 un partido pol\u00edtico de ideolox\u00eda socialdem\u00f3crata e independentista catal\u00e1n. Presentouse en novembro de 2014, resultado da fusi\u00f3n de Nova Esquerra Catalana e Moviment Catalunya, as d\u00faas escisi\u00f3ns do Partit dels Socialistes de Catalunya (PSC).\nPara as elecci\u00f3ns municipais de 2015 presentou 45 listas conxuntas con Esquerra Republicana de Catalunya, tres con Iniciativa per Catalunya Verds e tres en solitario.\nNas elecci\u00f3ns ao Parlamento de Catalu\u00f1a de 2015 integrouse na coalici\u00f3n independentista Junts pel S\u00ed."}
{"id": "334139", "revid": "85894", "url": "https://gl.wikipedia.org/wiki?curid=334139", "title": "Ram\u00f3n Peinador", "text": "Gumersindo Ram\u00f3n Peinador Vela, finado en Pontevedra o 16 de outubro de 1928, foi un empresario e xornalista galego.\nTraxectoria.\nFuncionario do Estado. Membro do Partido Republicano. Foi redactor de \"El Progreso\" de Pontevedra e fundador e director de \"El Diario\" de Pontevedra (1897). Coa axuda de seu irm\u00e1n, Enrique Peinador Vela, obtivo a fonte de Troncoso, a\u00ednda que mantiveron un conflito co concello ata 1905, e comezaron a explotar as augas co nome de \"Aguas de Mondariz. Establecimiento minero-medicinal de los Se\u00f1ores Hijos de Peinador\".\nVida persoal.\nFoi pai de Isidora Peinador Est\u00e9vez, que casou con Vicente Riestra Calder\u00f3n."}
{"id": "334140", "revid": "1888", "url": "https://gl.wikipedia.org/wiki?curid=334140", "title": "Gumersindo Ram\u00f3n Peinador Vela", "text": ""}
{"id": "334141", "revid": "1888", "url": "https://gl.wikipedia.org/wiki?curid=334141", "title": "Ram\u00f3n Peinador Vela", "text": ""}
{"id": "334142", "revid": "1888", "url": "https://gl.wikipedia.org/wiki?curid=334142", "title": "Sabino Enrique Peinador Vela", "text": ""}
{"id": "334143", "revid": "1576", "url": "https://gl.wikipedia.org/wiki?curid=334143", "title": "Conor McGregor", "text": "Conor Anthony McGregor (en ), nado en Dubl\u00edn o 14 de xullo de 1988, \u00e9 un loitador irland\u00e9s de artes marciais mixtas, que compite na Ultimate Fightning Championship (UFC). \u00c9 o campi\u00f3n do peso lixeiro e do peso pluma da UFC. Durante a s\u00faa carreira, McGregor competiu como peso lixeiro, pluma e w\u00e9lter. O peso de McGregor anda polos 77\u00a0kg. McGregor comezou a s\u00faa carreira no boxeo profesional no 2017. No seu primeiro encontro, foi derrotado por Floyd Mayweather Jr. por KO t\u00e9cnico.\nTraxectoria.\nMedrou no suburbio de Crumlin, no sur de Dubl\u00edn onda se escolarizou nun Gaelscoil e Gaelchol\u00e1iste no nivel primario e secundario en Col\u00e1iste de h\u00edde en Tallaght, onde tam\u00e9n desenvolveu a s\u00faa paix\u00f3n xogadora no f\u00fatbol. Na s\u00faa xuventude, xogou para o Lourdes Club de F\u00fatbol, e apoiou \u00f3 Manchester United F.C..\nEn 2006, McGregor mudouse coa s\u00faa familia a Lucan no oeste de Dubl\u00edn, atendendo na Gaelchol\u00e1iste Col\u00e1iste Cois Life. Comezou como aprendiz nun curso de fontanar\u00eda. Mentres estaba en Lucan, comezou a boxear co futuro loitador da UFC, Tom Egan, que ensinou a McGregor como atacar e lle contaxiou a s\u00faa paix\u00f3n por este tipo de loita."}
{"id": "334144", "revid": "1888", "url": "https://gl.wikipedia.org/wiki?curid=334144", "title": "El Eco de Pontevedra (1878)", "text": "El Eco de Pontevedra foi un peri\u00f3dico editado en Pontevedra en 1878.\nTraxectoria.\nSemanario subtitulado \"Peri\u00f3dico de intereses morales y materiales\", apareceu o 17 de febreiro de 1878. Public\u00e1base os domingos. Estaba dirixido por Augusto de la Pe\u00f1a."}
{"id": "334145", "revid": "5863", "url": "https://gl.wikipedia.org/wiki?curid=334145", "title": "San Xo\u00e1n de Abu\u00edme", "text": ""}
{"id": "334146", "revid": "5863", "url": "https://gl.wikipedia.org/wiki?curid=334146", "title": "San Cristovo de Regodeig\u00f3n", "text": ""}
{"id": "334147", "revid": "85894", "url": "https://gl.wikipedia.org/wiki?curid=334147", "title": "Augusto de la Pe\u00f1a", "text": "Augusto de la Pe\u00f1a Rucabado, nado en Gomariz (Leiro) e finado en Pontevedra o 6 de setembro de 1923, foi un xornalista galego.\nTraxectoria.\nFillo de Lu\u00eds Felipe de la Pe\u00f1a e irm\u00e1n de Manuel de la Pe\u00f1a Rucabado. Funcionario de Facenda. Dirixiu \"El Eco de Pontevedra\" (1878) e foi redactor de \"El Diario de Pontevedra\" e \"El Voto Popular\"."}
{"id": "334148", "revid": "1888", "url": "https://gl.wikipedia.org/wiki?curid=334148", "title": "Augusto de la Pe\u00f1a Rucabado", "text": ""}
{"id": "334149", "revid": "98629", "url": "https://gl.wikipedia.org/wiki?curid=334149", "title": "DRS", "text": "O drag reduction system (sistema de reduci\u00f3n da resistencia ou DRS) \u00e9 un aler\u00f3n traseiro m\u00f3bil, destinado a reducir a carga aerodin\u00e1mica do monopraza e as\u00ed aumentar a s\u00faa velocidade para facilitar os adiantamentos. \u00c9 un aler\u00f3n traseiro axustable, que se move en resposta \u00e1s ordes do piloto. O DRS a mi\u00fado funciona con condici\u00f3ns, tales como que o coche perseguido debe estar a menos dun segundo (cando ambos os coches cruzan o punto de detecci\u00f3n) para que se active o DRS.\nO DRS introduciuse en F\u00f3rmula Un na tempada . O uso do sistema DRS \u00e9 unha excepci\u00f3n \u00e1 regra que prohibe as pezas en movemento cuxo fin principal \u00e9 aerodin\u00e1mico e introduciuse en resposta \u00e1 prohibici\u00f3n dos F-Duct, que non eran compatibles coa regulamentaci\u00f3n esixida.\nO sistema tam\u00e9n se utiliza na F\u00f3rmula Renault 3.5 desde 2012 e na Deutsche Tourenwagen Masters desde 2013. Tam\u00e9n se empregou un aler\u00f3n axustable no Nissan DeltaWing nas 24 horas de Le Mans de 2012, a\u00ednda que co uso libre.\nF\u00f3rmula Un.\nNa F\u00f3rmula Un, no DRS \u00e1brese unha solapa axustable no aler\u00f3n traseiro do coche para reducir a resistencia, dando as\u00ed ao coche m\u00e1is velocidade e polo tanto a procura dunha maior posibilidade de adiantar a un coche de diante. A FIA estima o aumento de velocidade entre 10\u201312\u00a0km / h ao final da zona de activaci\u00f3n. Cando a solapa est\u00e1 pechada crea m\u00e1is carga aerodin\u00e1mica mellorando nas curvas.\nO dispositivo s\u00f3 pode utilizarse unha vez completadas d\u00faas voltas da carreira, e cando o coche perseguido entra nunha zona designada \"activaci\u00f3n\" definida pola FIA. Nalg\u00fans circu\u00edtos existen d\u00faas zonas de DRS.\nDescrici\u00f3n do funcionamento.\nOs elementos horizontais da \u00e1 traseira consisten nun plano principal e a solapa. A DRS permite que a solapa lev\u00e1ntese un m\u00e1ximo de 50\u00a0mm desde o plano principal fixo. Isto reduce a oposici\u00f3n (arrastre) ao fluxo de aire contra a \u00e1 e o resultado \u00e9 menos carga aerodin\u00e1mica. En ausencia de forzas laterais significativos (en li\u00f1a recta), menos carga aerodin\u00e1mica permite unha aceleraci\u00f3n m\u00e1is r\u00e1pida e aumenta a velocidade m\u00e1xima. Sam Michael, director deportivo do equipo McLaren, cre que o DRS na cualificaci\u00f3n ten un valor de ao redor de medio segundo por volta.\nA eficacia do DRS varia dunha pista a outra e, en menor medida, dun coche a outro. A eficacia do DRS parece determinada polo nivel de carga aerodin\u00e1mica nun circu\u00edto dado (onde os coches te\u00f1en baixo arrastre como Monza, os efectos poden ser m\u00e1is pequenos), pola lonxitude da zona de activaci\u00f3n e polas caracter\u00edsticas da pista inmediatamente logo da zona de DRS.\nRegras de uso.\nO uso de DRS est\u00e1 limitado polas regras de F1. Deixa de ser utilizado s\u00f3 cando:\nPromover:\nA partir da tempada , os pilotos s\u00f3 poden utilizar o sistema de DRS nas zonas de adiantamento designadas. Unha luz no taboleiro avisa ao piloto cando o sistema est\u00e1 activado. O sistema desact\u00edvase cando o piloto solta o bot\u00f3n ou utiliza os freos.\nExisten li\u00f1as na pista para mostrar a zona onde se detecta a proximidade dun segundo (o punto de detecci\u00f3n) e unha li\u00f1a m\u00e1is adiante na pista (o punto de activaci\u00f3n) onde comeza a zona de DRS en si mesmo.\nRecepci\u00f3n.\nHoubo diferentes reacci\u00f3ns \u00e1 introduci\u00f3n do DRS na F\u00f3rmula Un entre os afeccionados e os pilotos. Alg\u00fans cren que esta \u00e9 a soluci\u00f3n \u00e1 falta de adiantamentos na F\u00f3rmula 1 nos \u00faltimos anos, mentres que outros cren que isto fixo os adiantamentos algo demasiado f\u00e1cil. O expiloto de F\u00f3rmula Un Juan Pablo Montoya describiuno como \"como facer Photoshop nun Picasso\". O argumento principal para os opositores do DRS \u00e9 que o piloto de diante non ten a mesmas oportunidades de defender a s\u00faa posici\u00f3n, xa que non se lles permite despregar DRS para defenderse. O endurecemento das regras para o piloto que lidera na defensa da s\u00faa posici\u00f3n engadiuse a esta controversia."}
{"id": "334150", "revid": "1888", "url": "https://gl.wikipedia.org/wiki?curid=334150", "title": "Manuel Pe\u00f1a Rucabado", "text": ""}
{"id": "334152", "revid": "98629", "url": "https://gl.wikipedia.org/wiki?curid=334152", "title": "Ska punk", "text": "O ska punk \u00e9 un x\u00e9nero musical que combina ska e punk rock. Apareceu a finais dos anos 70 no Reino Unido e nos Estados Unidos, e acadou o seu m\u00e1ximo nivel de \u00e9xito comercial neste \u00faltimo pa\u00eds a finais da d\u00e9cada dos 90. O ska-core (\u00e1s veces escrito skacore) \u00e9 un subx\u00e9nero do ska punk que mestura ska con hardcore punk.\nO ska-punk m\u00e1is influenciado polo punk adoita a ter tempos m\u00e1is r\u00e1pidos, distorsi\u00f3n de guitarra, e ritmos de bater\u00eda e voces de estilo punk. O m\u00e1is influenciado polo ska conta cunha instrumentaci\u00f3n m\u00e1is desenvolvida e un son m\u00e1is claro. Instrumentos com\u00fans son a guitarra el\u00e9ctrica, o baixo, os teclados e instrumentos de vento-metal.\nHistoria.\nO ska e o punk rock combinouse por vez primeira a trav\u00e9s do movemento 2 Tone a finais dos anos 70 en Inglaterra, que contaba como bandas como The Specials, The Selecter, The Beat e Madness. A fusi\u00f3n dos dous x\u00e9neros, por\u00e9n, f\u00edxose m\u00e1is notoria nos anos 80, durante a \"terceira onda do ska\".\nFishbone, fundada en 1979 nos \u00c1nxeles, \u00e9 amplamente considerada unha pioneira do x\u00e9nero ska punk. A ela segu\u00edronlle bandas como The Mighty Mighty Bosstones, aparecida en 1983 en Boston; Mr. Bungle nacida en California en 1985; Culture Shock, fundada en 1986 en Warminster, Inglaterra; Operation Ivy, en 1987 en Berkeley (California); Voodoo Glow Skulls en 1988 en Riverside (California); Dance Hall Crashers, en 1989 en Berkeley; e Citizen Fish en 1990 en Bath (sur de Inglaterra). The Offspring e Rancid te\u00f1en tam\u00e9n no seu repertorio algunhas canci\u00f3ns ska punk.\nUnha das primeiras aparici\u00f3ns do termo ska-core foi no t\u00edtulo do \u00e1lbum de 1993 de The Mighty Mighty Bosstones \"Ska-Core, the Devil, and More\".\nNo Doubt conseguir\u00eda popularidade entre o gran p\u00fablico tras o lanzamento do seu \u00e1lbum de 1995 \"Tragic Kingdom\", e Sublime far\u00eda o mesmo tras publicar en 1996 \"Sublime\". \u00c1mbolos dous traballos chegar\u00edan a ser discos de platino varias veces, chegando o de No Doubt \u00e1 certificaci\u00f3n de disco de diamante. The Mighty Mighty Bosstones apareceron en 1995 na pel\u00edcula \"Clueless\", e o seu \u00e1lbum de 1997 \"Let's Face It\" ser\u00eda platino. Canci\u00f3ns de Less Than Jake foron inclu\u00eddas nas bandas sonoras das pel\u00edculas de 1997 \"Scream 2\" e \"Good Burger\". Reel Big Fish tivo temas na pel\u00edcula de 1998 \"BASEketball\", e Save Ferris apareeu un ano m\u00e1is tarde no filme \"10 Things I Hate About You\"."}
{"id": "334154", "revid": "5863", "url": "https://gl.wikipedia.org/wiki?curid=334154", "title": "Santo Adr\u00e1n de Cobres", "text": ""}
{"id": "334160", "revid": "1131", "url": "https://gl.wikipedia.org/wiki?curid=334160", "title": "Pi\u00f1eiro, Trasmonte, Oroso", "text": "Pi\u00f1eiro \u00e9 un lugar da parroquia de Trasmonte, no concello de Oroso. Segundo o INE no ano 2018 ti\u00f1a 38 habitantes (18 homes e 20 mulleres).\nO primeiro domingo de xu\u00f1o cel\u00e9brase a festa de san Rom\u00e1n na capela de Fafi\u00e1n.\nPor Pi\u00f1eiro pasa o rego da Pena."}
{"id": "334163", "revid": "88215", "url": "https://gl.wikipedia.org/wiki?curid=334163", "title": "Fabio Aru", "text": "Fabio Aru, nado en San Gavino Monreale o 3 de xullo de 1990, \u00e9 un ciclista sardo. Actualmente corre no equipo de Casaquist\u00e1n do Astana. Foi o ga\u00f1ador da Vuelta a Espa\u00f1a 2015."}
{"id": "334165", "revid": "10599", "url": "https://gl.wikipedia.org/wiki?curid=334165", "title": "Pesquera, Cantabria", "text": ""}
{"id": "334168", "revid": "23204", "url": "https://gl.wikipedia.org/wiki?curid=334168", "title": "Li Lykke Timotej Svensson Zachrisson", "text": ""}
{"id": "334169", "revid": "88215", "url": "https://gl.wikipedia.org/wiki?curid=334169", "title": "Chris Horner", "text": "Christopher Horner, nado en Okinawa, Xap\u00f3n, o 23 de outubro de 1971, m\u00e1is co\u00f1ecido como Chris Horner, \u00e9 un ciclista profesional dos Estados Unidos que actualmente milita no equipo dos Estados Unidos Lupus Racing Team, de categor\u00eda continental. Foi ganador da clasificaci\u00f3n xeral da Vuelta a Espa\u00f1a 2013."}
{"id": "334170", "revid": "89787", "url": "https://gl.wikipedia.org/wiki?curid=334170", "title": "Op\u00e9rculo (gaster\u00f3podos)", "text": "Nos gaster\u00f3podos, o op\u00e9rculo \u00e9 a peza da parte superior do p\u00e9, en forma de disco c\u00f3rneo ou calcificado, que encaixa exactamente no estoma ou boca a modo de tapadeira, cerr\u00e1ndoo ao retraerse o animal dentro da cuncha.\nO metapodio nos prosobranquios \u00e9 quen produce o op\u00e9rculo nos gaster\u00f3podos."}
{"id": "334171", "revid": "92340", "url": "https://gl.wikipedia.org/wiki?curid=334171", "title": "Jos\u00e9 Luis y su guitarra", "text": "Jos\u00e9 Luis Mart\u00ednez Gordo, co\u00f1ecido artisticamente como Jos\u00e9 Luis y su guitarra, nado en Xa\u00e9n o 11 de xu\u00f1o de 1935 e finado en C\u00f3rdoba o 2 de febreiro de 2016, foi un cantante e actor espa\u00f1ol de grande \u00e9xito durante as d\u00e9cadas de 1950 e 1960 no Estado espa\u00f1ol."}
{"id": "334172", "revid": "5863", "url": "https://gl.wikipedia.org/wiki?curid=334172", "title": "LU-652", "text": "A LU-652 \u00e9 unha estrada da rede primaria complementaria galega que une B\u00f3veda (LU-546) e o barrio da Estaci\u00f3n da Pobra do Broll\u00f3n (LU-933)."}
{"id": "334173", "revid": "88215", "url": "https://gl.wikipedia.org/wiki?curid=334173", "title": "Ryder Hesjedal", "text": "Ryder Hesjedal, nado en Victoria, Canad\u00e1, o 9 de decembro de 1980, \u00e9 un ciclista profesional canadense que dende 2016 corre para o equipo estadounidense Trek-Segafredo, a\u00ednda que nos seus inicios competiu no ciclismo de monta\u00f1a.\nA s\u00faa vitoria m\u00e1is importante foi ser campi\u00f3n do Giro de Italia 2012."}
{"id": "334174", "revid": "5863", "url": "https://gl.wikipedia.org/wiki?curid=334174", "title": "Michele Scarponi", "text": "Michele Scarponi, nado o 25 de setembro de 1979 na localidade de Jesi (Ancona), e finado en Filottrano (Ancona) o 22 de abril de 2017, foi un ciclista italiano, ga\u00f1ador do Giro de Italia.\nTraxectoria.\nDebutou como profesional no ano 2002 co o equipo italiano Acqua &amp; Sapone.\nO 6 de febreiro de 2012 o Tribunal de Arbitraxe Deportivo (TAS) sancionou con 2 anos a Alberto Contador, anulando t\u00f3dolos t\u00edtulos conseguidos dende o Tour de Francia 2010 ata a data. O gran beneficiado foi o mesmo Scarponi, xa que pasou a ser o vencedor do Giro de Italia 2011, o xersei da regularidade na mesma carreira, ademais da Volta a Catalu\u00f1a 2011."}
{"id": "334176", "revid": "10599", "url": "https://gl.wikipedia.org/wiki?curid=334176", "title": "Aller", "text": ""}
{"id": "334178", "revid": "23204", "url": "https://gl.wikipedia.org/wiki?curid=334178", "title": "Carnac", "text": "Carnac, Karnag en bret\u00f3n, \u00e9 unha vila do departamento de Morbihan, no sur da Breta\u00f1a. \u00c9 particularmente famosa polos seus alineamentos de menhires; m\u00e1is de 4.000 menhires e dolmens at\u00f3panse no territorio do concello."}
{"id": "334180", "revid": "56817", "url": "https://gl.wikipedia.org/wiki?curid=334180", "title": "Juanjo Cobo", "text": "Juan Jos\u00e9 Cobo Acebo, m\u00e1is co\u00f1ecido como Juanjo Cobo, nado en Torrelavega o 11 de febreiro de 1981, \u00e9 un ciclista profesional espa\u00f1ol. \u00c9 alcumado \"El Bisonte de La Pesa\" na localidade onde creceu e reside, Cabez\u00f3n de la Sal, en Cantabria."}
{"id": "334181", "revid": "5863", "url": "https://gl.wikipedia.org/wiki?curid=334181", "title": "Regodeig\u00f3n", "text": ""}
{"id": "334182", "revid": "10599", "url": "https://gl.wikipedia.org/wiki?curid=334182", "title": "Ribadedeva", "text": ""}
{"id": "334183", "revid": "10599", "url": "https://gl.wikipedia.org/wiki?curid=334183", "title": "Ribadesella", "text": ""}
{"id": "334185", "revid": "15490", "url": "https://gl.wikipedia.org/wiki?curid=334185", "title": "\u00c1ngela Rodicio", "text": "\u00c1ngela Rodicio, sinatura profesional de \u00c1ngela Rodr\u00edguez Gonz\u00e1lez, nada en San Cristovo de Regodeig\u00f3n (Ribadavia) en 1963, \u00e9 unha xornalista e escritora galega en lingua castel\u00e1, co\u00f1ecida maiormente por ser correspondente estranxeira en zonas de conflito.\nTraxectoria.\nEstudou na Universidade Complutense de Madrid. Tomou como apelido art\u00edstico \"Rodicio\", dunha avoa s\u00faa. Colaborou, entre outros medios, en \"La Voz de Galicia\", \"Faro de Vigo\", \"A Nosa Terra\", \"Diario 16\", \"Marie Claire\", \"Vanity Fair\", a CNN, a BBC e Televisi\u00f3n Espa\u00f1ola dende 1989, traballando como correspondente na Uni\u00f3n Sovi\u00e9tica, os Balc\u00e1ns, Oriente Medio e Afganist\u00e1n.\n\u00c9 p\u00fablica a s\u00faa inimizade co seu colega de profesi\u00f3n Arturo P\u00e9rez Reverte.\nNo ano 2003 foi despedida de Televisi\u00f3n Espa\u00f1ola por irregularidades econ\u00f3micas na corresponsal\u00eda de Xerusal\u00e9n. Un xu\u00edzo posterior declarou o despido improcedente e condeou ao ente p\u00fablico a readmitila ou indemnizala.\nNo persoal, estivo relacionada con Carlos Garc\u00eda Revenga, secretario das infantas Elena e Cristina de Borb\u00f3n."}
{"id": "334186", "revid": "85894", "url": "https://gl.wikipedia.org/wiki?curid=334186", "title": "Dar\u00edo Garc\u00eda Taboada", "text": "Dar\u00edo Garc\u00eda Taboada, nado en Santiago de Compostela en 1830 e finado na Coru\u00f1a o 4 de setembro de 1903, foi un mestre e xornalista galego.\nTraxectoria.\nMestre da Escola P\u00fablica da Costa de Santo Agosti\u00f1o e profesor de caligraf\u00eda do Instituto da Coru\u00f1a. Dirixiu o peri\u00f3dico profesional \"El Despertador\" (1867), foi redactor de \"Pero Grullo\" e o primeiro director de \"El Telegrama\".\nVida persoal.\nCasou coa coru\u00f1esa Adelaida Ram\u00edrez L\u00f3pez, coa que tivo a Josefa, Adelaida, Claudina e Antonio Garc\u00eda Ram\u00edrez."}
{"id": "334188", "revid": "1131", "url": "https://gl.wikipedia.org/wiki?curid=334188", "title": "Roberto Heras", "text": "Roberto Heras Hern\u00e1ndez, nado en B\u00e9jar, Salamanca, o 1 de febreiro de 1974, \u00e9 un antigo ciclista espa\u00f1ol. Militou en tres equipos como profesional: Kelme, US Postal e Liberty Seguros-W\u00fcrth. Durante a s\u00faa carreira ga\u00f1ou 4 veces a Vuelta a Espa\u00f1a, sendo o marca de vitorias nesta competici\u00f3n. Actualmente participa en competici\u00f3ns de BTT como a famosa Titan Desert, que ganou catro veces, tres delas de forma consecutiva (2008, 2010, 2011 e 2012)."}
{"id": "334190", "revid": "22795", "url": "https://gl.wikipedia.org/wiki?curid=334190", "title": "Pulmonata", "text": ""}
{"id": "334191", "revid": "5863", "url": "https://gl.wikipedia.org/wiki?curid=334191", "title": "Monumentos do ciclismo", "text": "Os monumentos do ciclismo son cinco carreiras cl\u00e1sicas consideradas de maior historia e prestixio no calendario internacional.\nAs cinco carreiras empezaron a disputarse antes da primeira guerra mundial. Pola s\u00faa orde de disputa durante a tempada son a Mil\u00e1n-San Remo (Italia), Tour de Flandres (B\u00e9lxica), Par\u00eds-Roubaix (Francia), Liexa-Bastogne-Liexa (B\u00e9lxica) e o Giro da Lombard\u00eda (Italia). As catro primeiras c\u00f3rrense na primavera, mentres que a \u00faltima disp\u00fatase en outono.\nAdemais de ser carreiras moi antigas, te\u00f1en a caracter\u00edstica de ser as m\u00e1is duras do calendario, non s\u00f3 polos quil\u00f3metros, que \u00e9 superior \u00f3s 200\u00a0km, sen\u00f3n tam\u00e9n polo seu percorrido.\nAs principais caracter\u00edsticas dos monumentos son as seguintes:"}
{"id": "334193", "revid": "22795", "url": "https://gl.wikipedia.org/wiki?curid=334193", "title": "Palio (moluscos)", "text": ""}
{"id": "334194", "revid": "89787", "url": "https://gl.wikipedia.org/wiki?curid=334194", "title": "Pulmonados", "text": "O dos pulmonados (\"Pulmonata\") \u00e9 un grupo de discutida monofilia (anteriormente considerados como unha orde, e antes como unha subclase) de moluscos gaster\u00f3podos que incl\u00fae os caracois terrestres e as limachas, que desenvolveron, grazas a unha modificaci\u00f3n da cavidade paleal, que se fixo altamente vascularizada, transform\u00e1ndose nun pulm\u00f3n (que non \u00e9 hom\u00f3lgo do pulm\u00f3n dos vertebrados terrestres) que lles permite a respiraci\u00f3n a\u00e9rea (de a\u00ed o nome que reciben), o que lles permite vivir en terra firme. Son o \u00fanico grupo de moluscos que colonizaron o medio terrestre.\nO taxon dos pulmonados como tradicionalmente era definido demostrouse que era polifil\u00e9tico nun estudo molecular realizado por J\u00f6rger \"et al.\" en 2010.\nCaracter\u00edsticas.\nA maior\u00eda das especies dos pulmomados carecen por completo de branquias, e te\u00f1en a cavidade paleal transformada nun \u00f3rgano respiratorio chamado \"pulm\u00f3n\" (por comparaci\u00f3n cos verdadeiros pulm\u00f3ns dos vertebrados tetr\u00e1podos), e ao que alude o seu nome.&lt;br&gt; Tr\u00e1tase dunha cavidade do manto transformada nun amplo saco coas s\u00faa delgadas paredes moi vascularizadas, que comunica co exterior mediante unha estreita abertura situada lateralmente, \u00e1 dereita, chamada \"poro respiratorio\" ou \"pneumostoma\".\nOs pulmonados, igual que outros gaster\u00f3podos, sofren no curso do seu desenvolvemento unha distorsi\u00f3n (torsi\u00f3n) do saco viscerasl, polo cal a comisura visceral non est\u00e1 entrecruzada.\nTe\u00f1en un coraz\u00f3n cunha soa aur\u00edcula, un ril, e un sistema nervioso concentrado, sim\u00e9trico. O atrio card\u00edaco enc\u00f3ntrase case sempre en polsici\u00f3n anterior ao ventr\u00edculo. A cavidadd paleal enc\u00f3ntrase no lado dereito do cuerpo.&lt;br&gt; \nA maior\u00eda das especies te\u00f1en unha cuncha, pero sen op\u00e9rculo, a\u00ednda que o grupo tam\u00e9n incl\u00fae varias limachas se cuncha. A cuncha, dextrorsa, e s\u00f3 excepcionalmente sinestrorsa, en xeral \u00e9 delgada e espiralada; nalgunhas especies est\u00e1 reducida e cuberta, total ou parcialmente, polo manto, e noutras, como quedou dito, mesmo falta.\nA boca presenta unha r\u00e1dula con numerosos pequenos dentes, e frecuentemente, mand\u00edbulas.&lt;br&gt;O poro xenital \u00e1brese ao exterior polo lado dereito, detr\u00e1s da cabeza. Son hermafroditas, e as estratexias reprodutivas dalgunhas especies, como as dos caracois terrestres, incl\u00faen o chamado \"cortexo\", e empregan estruturas como os denominados \"dardos do amor\" (do ingl\u00e9s, \"love darts\").\nTaxonom\u00eda.\nDescrici\u00f3n.\nA orde dos pulmonados foi descrita por primeira vez en 1814 polo naturalista franc\u00e9s Georges Cuvier, descrici\u00f3n que rexistra, dous anos m\u00e1is tarde o seu colega e compatriota Henri Marie Ducrotay de Blainville, no seu traballo \"Prodrome d'une nouvelle distribution syst\u00e9matique du r\u00e8gne animal\" (Comezo dunha nova distribuci\u00f3n do reino animal).\nEtimolox\u00eda.\nO nome cient\u00edfico \"Pulmonata\" \u00e9 o nomintivo plural do adxectivo do lat\u00edn cient\u00edfico \"pulmonatus, -a, -um\", derivado do substantivo do lat\u00edn cl\u00e1sico \"pulmo, -\u00f5nis\", 'pulm\u00f3n'. Literalmente, 'os que te\u00f1en pulm\u00f3n'.\nClasificaci\u00f3n.\nUnha clasificaci\u00f3n en continua revisi\u00f3n.\nDesde que Darwin formulara a s\u00faa teor\u00eda da evoluci\u00f3n, a taxonom\u00eda biol\u00f3xica intentou reflectir a filoxenia dos organismos. As clasificaci\u00f3ns utilizadas en taxonom\u00eda intentan, por tanto, representaren as interrelaci\u00f3ns entre os distintos taxons. Por\u00e9n, a taxonom\u00eda dos pulmonados, como a dos demais grupos de gaster\u00f3podos est\u00e1 continuamente sendo revisada e, debido a isto, as versi\u00f3ns que se mostran en diversos textos poden diferir de maneira importante.\nDistintas consideraci\u00f3ns sobre a categor\u00eda taxon\u00f3mica do grupo.\nSegundo os distintas bases de datos, o grupo dos \"Pulmonata\" \u00e9 considerado como:\nClasificaci\u00f3ns tradicionais.\nUnha das m\u00e1is seguidas clasificaci\u00f3ns tradicionais, divide a orde dos pulmonados nas subordes dos estilomat\u00f3fos (\"Stylommatophora\"), basomat\u00f3foros (\"Basommatophora\") e eupulmonados (\"Eupulmonata\"). Por\u00e9n, outros autores, reducen estas \u00e1s d\u00faas primeiras.\nClasificaci\u00f3ns modernas.\n\u00a7 Clasificaci\u00f3n de Ponder &amp; Lindberg (1997)\nSegundo a clasificaci\u00f3n dos gaster\u00f3podos de Ponder &amp; Lindberg (1997), a taxonom\u00eda dos pulmonados \u00e9 a seguinte:\n\u00a7 Clasificaci\u00f3n baseada na an\u00e1lise filoxen\u00e9tica, de Bouchet &amp; Rocroi (2005).\n\u00a7 Clasificaci\u00f3n de J\u00f6rger \"et al.\" 2010\nJ\u00f6rger \"et al.\" (2010) analizaron os grupos principais dentro dos \"Heterobranchia\" usando datos xen\u00e9ticos e encontraron que nos \"Pulmonata\", que se consideraba un grupo polifil\u00e9tico, alg\u00fans estaban m\u00e1is estreitamente relacionadas cos \"Sacoglossa\" e os \"Acochlidia\", polo que propuxeron un taxon m\u00e1is inclusivo, o dos \"Panpulmonata\" para unir os clados \"Siphonarioidea\", \"Sacoglossa\", \"Glacidorboidea\", \"Pyramidelloidea\", \"Amphiboloidea\", \"Hygrophila\", \"Acochlidia\" e \"Eupulmonata\"."}
{"id": "334203", "revid": "25871", "url": "https://gl.wikipedia.org/wiki?curid=334203", "title": "Gran Premio de Detroit de 1987", "text": "O Gran Premio de Detroit de 1987 foi unha carreira de F\u00f3rmula Un celebrada o 21 de xu\u00f1o de 1987 en Detroit, M\u00edchigan. Foi a quinta carreira da tempada de F\u00f3rmula Un de e o sexto Gran Premio de Detroit. A carreira disputouse sobre 63 voltas ao circu\u00edto de catro quil\u00f3metros para unha distancia total da carreira de 253 quil\u00f3metros.\nA carreira foi ga\u00f1ada por Ayrton Senna no Lotus 99T con suspensi\u00f3n activa controlada por ordenador. Foi a segunda vitoria seguida de Senna logo da s\u00faa vitoria en M\u00f3naco. O Lotus rodou no circu\u00edto urbano cheo de fochancas moito mellor que a competencia, permitindo a Senna coidar os seus pneum\u00e1ticos e lograr a vitoria 33 segundos por diante do Williams FW11B de Nelson Piquet co actual campi\u00f3n do mundo Alain Prost terminando terceiro no seu McLaren MP4 / 3.\nO pole Nigel Mansell, o \u00fanico piloto en facer a volta dos 4.023\u00a0km circu\u00edto de Detroit en menos de 1:40 durante a cualificaci\u00f3n, liderou a carreira ata a s\u00faa parada para cambiar os pneum\u00e1ticos, pero pouco despois comezou a perder posici\u00f3ns debido a unha cambra na perna dereita polo que apenas pod\u00eda pisar o pedal do freo. M\u00e1is tarde dixo que case se retirou debido \u00e1 dor, pero logrou terminar en quinto lugar, cunha volta menos que Senna.\nProst tratou de convencer a McLaren a trav\u00e9s da radio que os seus pneum\u00e1ticos estaban ben e que non necesitaba deterse, pero finalmente acatou \u00e1s ordes e entrou en boxes para po\u00f1er pneum\u00e1ticos novos. Foi al\u00ed onde os t\u00e9cnicos de Goodyear descubriron que o diagn\u00f3stico de Prost era correcto e que non ti\u00f1a necesidade de parar, a\u00ednda que isto non alterou a chamada a Piquet para deterse, xa que Prost ti\u00f1a fama de ser m\u00e1is coidadoso cos seus pneum\u00e1ticos que a maior\u00eda.\nAs vitorias consecutivas de Senna d\u00e9ronlle unha vantaxe de dous puntos no campionato sobre Prost, pero foi moment\u00e1nea. Senna non \u00eda ga\u00f1ar de novo este ano. Tam\u00e9n ser\u00eda a \u00faltima vitoria na longa historia de Team Lotus, que logrou a s\u00faa primeira vitoria no Gran Premio dos Estados Unidos de 1961. A seguinte ocasi\u00f3n na que un coche co nome de Lotus ga\u00f1ar\u00eda un Gran Premio foi o Gran Premio de Abu Dabi de 2012, ga\u00f1ado por Kimi R\u00e4ikk\u00f6nen pilotando para o equipo Lotus F1.\nResumo.\nClasificaci\u00f3n.\nAyrton Senna repetiu a s\u00faa vitoria en Detroit de 1986 e ga\u00f1ou a s\u00faa segunda carreira de 1987 seguida, as primeiras vitorias para un coche con suspensi\u00f3n activa. A vitoria en M\u00f3naco tres semanas antes demostrou que o novo sistema de Lotus funcionaba, e no circu\u00edto de Detroit cheo de fochancas, a vantaxe a\u00ednda foi maior. O desgaste dos pneum\u00e1ticos permitiu a Senna correr toda a carreira sen parar, e chegou a meta m\u00e1is de medio minuto por diante do Williams FW11B do eventual Campi\u00f3n de pilotos Nelson Piquet.\nNormalmente, a carreira de Detroit era inmediatamente precedida ou seguida polo Gran Premio do Canad\u00e1. Pero en 1987, a FISA esixira melloras ao circu\u00edto de Montreal, inclu\u00edndo novos boxes. Cando se determinou que estes cambios non se puideran completar a tempo, a carreira foi cancelada, e non houbo ningunha carreira no Canad\u00e1 por segunda vez desde .\nO venres, o Williams de Nigel Mansell foi o m\u00e1is r\u00e1pido nas d\u00faas sesi\u00f3ns de cualificaci\u00f3n, por diante dos Lotus de Senna e de Piquet no segundo Williams. Choveu a noite do venres, pero a pista estaba seca para a sesi\u00f3n da tarde do s\u00e1bado. Na sesi\u00f3n final, Senna tomou brevemente o primeiro lugar, pero Mansell recuperouno de novo e terminou m\u00e1is dun segundo m\u00e1is r\u00e1pido para lograr a s\u00faa cuarta pole nas cinco primeiras carreiras da tempada. O americano Eddie Cheever foi sexto para Arrows, xusto detr\u00e1s de Alain Prost no McLaren MP4/3.\nCarreira.\nChoveu outra vez na noite do s\u00e1bado e o domingo pola ma\u00f1\u00e1, pero, logo dun chuvioso quecemento na ma\u00f1\u00e1 da carreira, a sa\u00edda foi en seco. Os tres primeiros sa\u00edron da grella en orde, mentres que Cheever saltou ao cuarto e Teo Fabi foi do oitavo ao quinto lugar no Benetton B187, seguido de Michele Alboreto (Ferrari F1 / 87), Prost, Thierry Boutsen (Benetton B187) e Stefan Johansson (McLaren MP4/3). Na terceira volta, Piquet sa\u00eduse nunha curva e colleu residuos que provoc\u00e1ronlle unha pequena picada. Cheever e Fabi pasaron a Piquet antes de que verase obrigado a entrar en boxes. Tres voltas m\u00e1is tarde, logo de repetidos intentos de pasar a Cheever, Fabi tocou co seu aler\u00f3n dianteiro no pneum\u00e1tico traseiro de Cheever, perforando e rompendo o morro do seu Benetton B187. Fabi volveu a boxes, pilotando sen morro, pero retirouse. Fabi confirmou que o \u00fanico problema era que faltaba un \u00e1. Cheever chegou aos pits no mesmo momento, perdendo unha volta e volvendo na 19\u00aa posici\u00f3n.\nNa d\u00e9cima volta, Mansell estaba cinco segundos por diante de Senna, con Alboreto outros 23 segundos atr\u00e1s no terceiro. De s\u00fapeto, Senna sentiu que o seu pedal de freo ir suave ao entrar nunha curva e evitou chocar contra o muro. Decidiu perder posici\u00f3ns e permitir que os freos arrefriaran, perdendo tres segundos por volta dos seus tempos. Preocupado principalmente por manterse diante de Alboreto, Senna tivo un respiro cando a caixa de cambios do Ferrari F1/do 87 rompeu na volta 25, entregando o terceiro lugar para Prost. Na seguinte volta, Senna comezou a perseguir a Mansell.\nNa volta 26, a vantaxe de Mansell era de 18,8 segundos sobre Senna, pero empezaba a experimentar cambras na perna dereita. Fixo unha parada de pneum\u00e1ticos na volta 34, tardou 18 segundos cando a porca da roda traseira dereita negouse a asentar correctamente. O uso dos freos moito m\u00e1is tempo do normal fixo que as cambras do ingl\u00e9s foran a peor. Prost, agora en segundo lugar, loitaba con problemas nos freos e na caixa de cambios cando se detivo para cambiar pneum\u00e1ticos.\nSenna fixo a volta r\u00e1pida da carreira na volta 39 en 1:40.464, m\u00e1is r\u00e1pido que o seu tempo de cualificaci\u00f3n. Ao darse conta de que era m\u00e1is r\u00e1pido cos seus pneum\u00e1ticos vellos que os demais cos novos, decidiu terminar a carreira sen deterse a cambiar pneum\u00e1ticos. Os mec\u00e1nicos de Lotus sa\u00edron no pit lane durante un tempo coma se prepararanse para unha parada, pero era evidente que o brasileiro, de feito, non entrar\u00eda. Nese momento, ti\u00f1a case un minuto de vantaxe.\nMansell, nese momento, esgotouse, a s\u00faa cabeza rebotaba de lado a lado na cabina. Logo da carreira dixo que cada vez que pasaba polos boxes, pensaba en parar. Na volta 53, Piquet e Prost adiant\u00e1rono, e na volta 56, tam\u00e9n Gerhard Berger. A s\u00faa perseveranza deulle dous puntos no quinto lugar, cunha volta perdida, mentres que Cheever logrou o punto final.\nSenna relaxouse cara ao final, e con tres voltas para o final os ceos ameazaban choiva. Nunca chegou a ser un problema, xa que a choiva comezou a caer logo da chegada, Senna cruzou a meta trinta e tres segundos por diante. Foi a sexta vitoria da s\u00faa carreira, pero a s\u00faa \u00faltima no ano 1987 e a \u00faltima para o equipo Lotus, que finalmente pechou en . Senna dixo que os seus pneum\u00e1ticos duraran toda a carreira por d\u00faas raz\u00f3ns: as voltas que que fixo m\u00e1is lentas para arrefriar os freos, e o correcto funcionamento da suspensi\u00f3n activa."}
{"id": "334206", "revid": "624", "url": "https://gl.wikipedia.org/wiki?curid=334206", "title": "Antesterias", "text": "As Antesterias (grego \u1f08\u03bd\u03b8\u03b5\u03c3\u03c4\u03ae\u03c1\u03b9\u03b1, \"Anthest\u1ebfria\", do grego antigo \u1f04\u03bd\u03b8\u03bf\u03c2, \"anthos\", flor, de a\u00ed \u00abfesta das flores\u00bb) foi un festival grego ateniense, celebrado en honra de Dioniso, en Atenas. Ti\u00f1an lugar do und\u00e9cimo ao d\u00e9cimo terceiro d\u00eda do mes de \"Antesteri\u00f3n\", oitavo mes do calendario \u00e1tico, que corresponde no calendario gregoriano a finais de febreiro e ao principio de marzo.\nCelebraci\u00f3ns relixiosas.\nO primeiro d\u00eda cham\u00e1base en grego \u03a0\u03b9\u03b8\u03bf\u03b9\u03b3\u03af\u03b1, \"Pithoig\u00eda\", \u00e9 dicir \u00abapertura de xerras\u00bb. Os atenienses visitaban o santuario de Dioniso \u00abnos pantanos\u00bb para abrir as xerras que conti\u00f1a o vi\u00f1o novo, froito de vendimas precedentes.\nO segundo d\u00eda cham\u00e1base en grego \u03a7\u03cc\u03b5\u03c2, \"Kh\u00f3es\", \u00e9 dicir \u00aba festa das xerras\u00bb. Serv\u00edanse xerras de vi\u00f1o novo e organiz\u00e1base un concurso de bebida. O santuario de Dioniso Limnais (dos pantanos) nas marismas estaba ent\u00f3n aberto, sendo a \u00fanica vez ao ano: ti\u00f1a lugar al\u00ed unha hierogamia (uni\u00f3n sacra) da muller do arconte rei e de Dionisos.\nO terceiro d\u00eda cham\u00e1base en grego \u03a7\u03cd\u03c4\u03c1\u03bf\u03b9 \"Kh\u00fdtroi\", \u00e9 dicir \u00abfesta das marmitas\u00bb. Estaba consagrada ao culto dos mortos. Hermes Ctonio recib\u00eda ofrendas de gran.\nConcurso.\nNas Antesterias ti\u00f1a lugar un concurso de comedia destinado aos actores, que Plutarco atrib\u00fae ao orador Licurgo (s\u00e9culo -IV). O vencedor do concurso ti\u00f1a dereito a figurar \"ipso facto\" na lista de actores para as Dionisias urbanas. Este concurso ti\u00f1a lugar probabelmente no teatro de Dionisos en El\u00e9uteras.\nSegundo Fil\u00f3strato , as Antesterias son tam\u00e9n a ocasi\u00f3n, na \u00e9poca de Apolonio de Tiana (s\u00e9culo I), de danzas lascivas acompa\u00f1ada polo aulos e dunha lectura dunha epopea \u00f3rfica."}
{"id": "334208", "revid": "23204", "url": "https://gl.wikipedia.org/wiki?curid=334208", "title": "Theodor Haltenorth", "text": "Theodor Haltenorth, nado o 18 de maio de 1910 en Bettenhausen (distrito do leste da cidade de Kassel), e finado o 30 de xaneiro de 1981, foi un zo\u00f3logo alem\u00e1n.\nTraballou principalmente en M\u00fanic, Baviera, Alema\u00f1a, e foi unha figura clave no proxecto Quagga.\nDescribiu a subespecie do gato mont\u00e9s \"Felis silvestris cretensis\", o gato de Creta, en 1953.\nAbreviatura.\nA abreviatura Haltenorth empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "334209", "revid": "5863", "url": "https://gl.wikipedia.org/wiki?curid=334209", "title": "Guerra de Iugoslavia", "text": ""}
{"id": "334210", "revid": "23204", "url": "https://gl.wikipedia.org/wiki?curid=334210", "title": "Yosyf Sembratovych", "text": "Yosyf Sembratovych (en , en ), nado o 8 de novembro de 1821 en Krynica (ent\u00f3n parte do Reino de Galicia e Lodomeria, actual Polonia) e finado o 23 de outubro de 1900 en Roma, foi metropolita de Lviv e primado da Igrexa Cat\u00f3lica Bizantina Ucra\u00edna entre 1870 e 1882.\nTraxectoria.\nO 7 de outubro de 1845 foi ordenado sacerdote.\nO 24 de marzo de 1865 foi nomeado bispo titular de \"Nazianzus\". Recibiu a consagraci\u00f3n episcopal o 11 de xu\u00f1o de mans do metropolita de Lviv Spyrydon Lytvynovych.\nO 18 de maio de 1870 foi elixido para dirixir a Igrexa Cat\u00f3lica Bizantina Ucra\u00edna como metropolita de Lviv. Renunciou ao cargo en novembro de 1882, residindo en Roma posteriormente, onde finou o 23 de outubro de 1900."}
{"id": "334212", "revid": "197", "url": "https://gl.wikipedia.org/wiki?curid=334212", "title": "Semana cultural galego-portuguesa (Co\u00edmbra, 1971)", "text": "A Semana cultural galego-portuguesa foi un evento cultural promovido por Manuel Rodrigues Lapa sob o patrocinio da Universidade de Co\u00edmbra e da Real Academia Galega. Tivo lugar no Museu Machado de Castro (Co\u00edmbra) entre o 18 e o 23 de xaneiro de 1971. A programaci\u00f3n tratou, entre outros temas, a herdanza cultural galego-portuguesa e a s\u00faa expresi\u00f3n na actualidade. As\u00ed, o evento procuraba o achegamento e o intercambio cultural entre Galiza e Portugal.\nSemana.\nA \u201cSemana cultural galego-portuguesa\u201d foi un proxecto cultural que Manuel Rodrigues Lapa ti\u00f1a en mente desde os anos 30, cando xa comezaba un importante papel para a re-conexi\u00f3n cultural entre Galiza e Portugal. D\u00e9cadas despois, concretamente na de 70, Rodrigues Lapa e Lopes Cravo planificar\u00edan finalmente a realizaci\u00f3n dunhas \"xornadas luso-galegas\" (que despois mudar\u00eda para \"Semana...\"), p\u00f3ndose en contacto coa parte galega mediante unhas correspondencias entre Lapa e Francisco Fern\u00e1ndez del Riego. Ditas xornadas ter\u00edan como temas centrais a herdanza da antiga cultura galego-portuguesa; a expresi\u00f3n de Galiza, de Portugal e do Brasil; e as variedades do vello substrato galego-portugu\u00e9s.\nAp\u00f3s un tempo de di\u00e1logo para concretaren lugar e data, ao final ficou como lugar de encontro o Museu Machado de Castro (pertencente \u00e1 Universidade de Co\u00edmbra) e entre as datas do 18 e do 23 de xaneiro de 1971. Ademais, tam\u00e9n houbo un longo di\u00e1logo para escolleren os participantes nas conferencias; que nun principio eran xente de Galiza, de Portugal e do Brasil; mais ao final s\u00f3 se contou coa presenza portuguesa e coa galega. Os integrantes do acto cultural foron Ram\u00f3n Pi\u00f1eiro, Ricardo Carvalho Calero e Ram\u00f3n Lorenzo (o cal non puido asistir finalmente), pola parte galega; e Rodrigues Lapa, Orlando Ribeiro, Joseph-Maria Piel e Nogueira Gon\u00e7alves (este en substituci\u00f3n de R. Lorenzo), polo lado portugu\u00e9s. Para al\u00e9n dos conferenciantes, tam\u00e9n participou Fern\u00e1ndez del Riego, como inaugurador e representante da Real Academia Galega; e tam\u00e9n participaron na direcci\u00f3n, Maria Helena da Rocha Pereira, vice-reitora da UC; Am\u00e9rico da Costa Ramalho, director da Facultade de Letras da UC; e Alfredo Fernandes Martins, profesor da mesma facultade. A semana estivo patrocinada pola Universidade de Co\u00edmbra e m\u00e1is pola RAG, xa que o reitor da Universidade de Santiago de Compostela (o profesor Manuel de Jes\u00fas Garc\u00eda Garrido) rexeitou a participaci\u00f3n no evento.\nAdemais das conferencias, tam\u00e9n houbo unha exposici\u00f3n de libros en galego, proporcionados pola editorial Galaxia e pola Biblioteca Penzol, na Livraria Atl\u00e2ntida e intentos por parte de Rodrigues Lapa para estabelecer lazos comerciais de intercambio cultural entre Portugal e Galiza.\nA \"Semana cultural galego-portuguesa\" foi promovida pola publicidade que lle deron tanto o \"Di\u00e1rio de Lisboa\" como o xornal \"Rep\u00fablica\". Ap\u00f3s o evento cultural, ademais de a medios locais e a interesados, o feito tam\u00e9n chegou at\u00e9 Buenos Aires polo \"Correo de Galicia\".\nProgramaci\u00f3n.\nAp\u00f3s varias datas provisionais para finais de 1970, a Semana ficou adiada, por conflitos internos na U. de Co\u00edmbra e m\u00e1is pola demora dos procesos legais, para xaneiro de 1971 (entre o 18 e o 23). Durante eses d\u00edas lev\u00e1ronse a cabo varias sesi\u00f3ns no Museu Machado de Castro, que contaron co seguinte programa (previa inauguraci\u00f3n de Fern\u00e1ndez del Riego):\nDespois da realizaci\u00f3n da Semana, Rodrigues Lapa decidiu publicar as conferencias expostas, mais coa falta de compromiso posterior por parte da xente de Galaxia para a axudar a publicalas. Finalmente, s\u00f3 ser\u00edan publicadas d\u00faas das palestras realizadas, a de Lapa e a de Calero.\n\u201cA Galiza, o galego e Portugal\u201d.\nManuel Rodrigues Lapa, a\u00ednda que focado nun p\u00fablico portugu\u00e9s, animaba a ambos os pobos a reco\u00f1eceren as caracter\u00edsticas de igualdade a trav\u00e9s de diversos momentos hist\u00f3ricos ao longo da historia. Cualificou a separaci\u00f3n dos pobos irm\u00e1ns como algo xeogr\u00e1fico ou pol\u00edtico, mais non acept\u00e1bel. Compartiu a s\u00faa idea apoi\u00e1ndose, entre outros materiais, nos cancioneiros medievais galego-portugueses e en citaci\u00f3ns de autoridades como Manuel Portela Valladares ou Eugenio L\u00f3pez Aydillo. Al\u00e9n disto, insistiu na irmandade de Galiza e de Portugal val\u00e9ndose de aspectos psicol\u00f3xicos, a partir da presenza do sentimento com\u00fan da saudade; e ling\u00fc\u00edsticos, xustificando a idea de que galego e portugu\u00e9s eran a mesma lingua. Ademais, aproveitaba a ocasi\u00f3n para resaltar a situaci\u00f3n dram\u00e1tica do galego, fixando como soluci\u00f3n a procura dunha lingua sen dialectalismos ou at\u00e9 dunha aproximaci\u00f3n ao portugu\u00e9s para a reunificaci\u00f3n a nivel literario.\n\"Figuras representativas da literatura galega actual\".\nCarvalho Calero reco\u00f1ec\u00eda na s\u00faa conferencia que a\u00ednda se pod\u00eda falar de lingua galego-portuguesa, mais que os destinos hist\u00f3ricos das d\u00faas ribeiras do Mi\u00f1o deran \u00e1 separaci\u00f3n das s\u00faas literaturas. Estabelec\u00eda dous factores esenciais para o impedimento de novos lazos entre Galiza e Portugal. A saber, a ignorancia da xente e m\u00e1is os sentimentos patri\u00f3ticos por ambas as partes. Para Calero, a magnitude da literatura galega moderna non foi nada comparado co que poder\u00eda ter sido se retomase a li\u00f1a das orixes galego-portuguesas. Asemade, tam\u00e9n apuntaba que para mudaren a situaci\u00f3n era necesaria a participaci\u00f3n activa de universidades e outras instituci\u00f3ns culturais de ambos os pa\u00edses.\nPara al\u00e9n da defensa dunha necesidade de re-uni\u00f3n entre a cultura portuguesa e a galega, Cavalho Calero tam\u00e9n analizaba a literatura galega moderna e propu\u00f1a catro figuras que pod\u00edan ser representativas para o futuro. Estas figuras ser\u00edan Ram\u00f3n Otero Pedrayo, Ferm\u00edn Bouza-Brey, \u00c1lvaro Cunqueiro e Xos\u00e9 Mar\u00eda D\u00edaz Castro; os cales para Calero eran \u201cos m\u00e1is si\u00f1ificativos dentro das respectivas xeraci\u00f3ns\u201d.\nPropostas posteriores de Lapa.\nPosteriormente, mediante a publicaci\u00f3n do artigo \u201cO prof. Rodrigues Lapa analisa as conclus\u00f5es da Semana Galego- Portuguesa\u201d no \"Rep\u00fablica\", Rodrigues Lapa propuxo un conxunto de medidas na procura dunha convivencia entre os dous pobos. As medidas eran as que seguen:\nAsemade, engad\u00eda unha serie de \u201cmedidas administrativas\u201d:\nRecoll\u00eda ademais a vontade de creaci\u00f3n dunha \u201cAssocia\u00e7\u00e3o Luso-Galaica para o fomento cultural\u201d e a dunha recompilaci\u00f3n coas conferencias proferidas na Semana, que incluir\u00eda a do Prof. Ram\u00f3n Lorenzo a\u00ednda sen poder participar no evento."}
{"id": "334215", "revid": "89787", "url": "https://gl.wikipedia.org/wiki?curid=334215", "title": "Nadine Sierra", "text": "Nadine Sierra, nada en Fort Lauderdale o 17 de maio de 1988, \u00e9 unha soprano l\u00edrica estadounidense.\nTraxectoria.\nNaceu en Fort Lauderdale, Florida, en 1988. Asistiu \u00e1 Alexander W. Dreyfoos School of the Arts en West Palm Beach, Florida e formouse no Mannes College of Music e na Music Academy of the West, de Marilyn Horne.\nCantou cando ti\u00f1a 14 anos coa Palm Beach Opera e fixo a s\u00faa estrea oper\u00edstica con 15 anos en \"H\u00e4nsel e Gretel\" de Engelbert Humperdinck. Nese mesmo ano apareceu no programa da radio p\u00fablica italiana interpretando \"O mio babbino caro\" de Gianni Schicchi. Fixo o seu primeiro concerto en Helsinqui no 2009.\nEn outubro de 2009 cantou no Cruceiro Mediterr\u00e1neo \"Marilyn Horne\" que percorreu Italia, Croacia, Turqu\u00eda e Grecia. En xaneiro de 2011 regresou a Palm Beach Opera con \"Orfeo e Eur\u00eddice\" no papel protagonista. En xaneiro de 2012, apareceu como Gilda en \"Rigoletto\" na Florida Grand Opera, papel no que apareceu tam\u00e9n en 2013 no Teatro San Carlo de N\u00e1poles, na Metropolitan Opera House en 2015 e en xaneiro 2016 na La Scala de Mil\u00e1n con Leo Nucci.\nCantou no \"Concerto de Aninovo\" 2016 en La Fenice de Venecia con Stefano Secco e no \"Concerto de Aninovo\" 2017 en Teatro Massimo de Palermo.\nPremios.\nEntre outros:"}
{"id": "334217", "revid": "23204", "url": "https://gl.wikipedia.org/wiki?curid=334217", "title": "Fort Lauderdale", "text": "Fort Lauderdale (ou \"Ft. Lauderdale\") \u00e9 unha cidade do condado de Broward, no estado de Florida, nos Estados Unidos de Am\u00e9rica. No censo de 2013 ti\u00f1a unha poboaci\u00f3n de 172.389 habitantes e unha densidade poboacional de 1723,89 hab/km\u00b2.\nO nome da cidade v\u00e9n do militar William Lauderdale, que en 1838 ti\u00f1a aqu\u00ed unha fortaleza militar."}
{"id": "334218", "revid": "5863", "url": "https://gl.wikipedia.org/wiki?curid=334218", "title": "\u00c1ngela Rodr\u00edguez Gonz\u00e1lez", "text": ""}
{"id": "334219", "revid": "1131", "url": "https://gl.wikipedia.org/wiki?curid=334219", "title": "Fundaci\u00f3n Galiza Sempre", "text": "A Fundaci\u00f3n Galiza Sempre \u00e9 unha fundaci\u00f3n constitu\u00edda en 1999, promovida polo Bloque Nacionalista Galego. Inscrita no Rexistro \u00fanico de fundaci\u00f3ns de interese galego da Xunta de Galicia co n\u00famero 1999/15 e no Rexistro Galego de Axentes de Cooperaci\u00f3n para o Desenvolvemento. Forma parte do Centre Maurits Coppieters, fundaci\u00f3n pol\u00edtica europea; da Rede Mundial polos Dereitos Colectivos dos Pobos; e do Consello Internacional de Arquivos.\nActividade.\nA fundaci\u00f3n desenvolve d\u00faas li\u00f1as de actuaci\u00f3n prioritarias: unha, dirixida \u00e1 promoci\u00f3n do pensamento socioecon\u00f3mico, pol\u00edtico e cultural de Galiza, e outra adicada \u00e1 preservaci\u00f3n e difusi\u00f3n da memoria hist\u00f3rica de Galiza e especificamente do nacionalismo galego.\nNo \u00e1mbito do pensamento dist\u00ednguense na s\u00faa traxectoria tres eixes tem\u00e1ticos: o mundo das naci\u00f3ns sen estado; a cr\u00edtica do neoliberalismo, a desigualdade e a exclusi\u00f3n e social; e, en terceiro lugar, as pol\u00edticas p\u00fablicas alternativas en \u00e1mbitos como o feminismo, a cultura, a participaci\u00f3n cidad\u00e1 ou as transformaci\u00f3ns sociais asociadas ao autogoberno.\nNa procura dunha nova cultura pol\u00edtica asentada na diversidade, a fundaci\u00f3n estendeu o seu campo de acci\u00f3n al\u00e9n de Galiza mantendo relaci\u00f3ns con entidades do Pa\u00eds Vasco, Catalu\u00f1a e Portugal, e participando activamente en redes europeas ou no Foro Social Mundial.\nO seu primeiro presidente foi Xos\u00e9 Manuel Beiras."}
{"id": "334221", "revid": "5863", "url": "https://gl.wikipedia.org/wiki?curid=334221", "title": "Arturo P\u00e9rez Reverte", "text": ""}
{"id": "334223", "revid": "839", "url": "https://gl.wikipedia.org/wiki?curid=334223", "title": "Arquidiocese cat\u00f3lica ucra\u00edna de Lviv", "text": ""}
{"id": "334224", "revid": "839", "url": "https://gl.wikipedia.org/wiki?curid=334224", "title": "Kolpino", "text": "Kolpino (en ) \u00e9 unha cidade municipal no distrito hom\u00f3nimo da cidade federal de San Petersburgo, a 26 quil\u00f3metros ao sueste do San Petersburgo central. A s\u00faa poboaci\u00f3n no censo de 2010 era de 138.979\u2009habitantes."}
{"id": "334225", "revid": "22570", "url": "https://gl.wikipedia.org/wiki?curid=334225", "title": "Congregaci\u00f3n do Sant\u00edsimo Redentor", "text": "A Congregaci\u00f3n do Sant\u00edsimo Redentor \u00e9 un instituto de vida consagrada cat\u00f3lico fundada por San Afonso Mar\u00eda de Ligorio en 1732 en Italia.\nHistoria.\nO fundador.\nMembro dunha familia da aristocracia napolitana, Afonso Mar\u00eda de Ligorio formouse en Dereito e exerceu durante varios anos de avogado. En 1723, logo de perder unha causa xudicial, decidiu abandonar a vida mundana, renunciou ao seu t\u00edtulo da sede de Portanuova e deixou sobre o altar da igrexa de Santa Mar\u00eda da Merc\u00e9 a s\u00faa espada de cabaleiro. Pediu ser admitido na congregaci\u00f3n do Oratorio, pero a oposici\u00f3n do seu pai o levou a entrar no clero secular. Durante alg\u00fan tempo ensinou o catecismo na Igrexa do Santo Anxo no Selo, o que lle permitiu contactar coas capas m\u00e1is humildes da poboaci\u00f3n.\nXuntouse ent\u00f3n \u00e1 congregaci\u00f3n dos misioneiros da Propaganda, unha iniciativa de sacerdotes seculares dedicada \u00e1 predicaci\u00f3n de misi\u00f3ns populares nas cidades e vilas do reino, e cos que permaneceu durante tres anos.\nEn 1729 Alfonso co\u00f1eceu no Colexio dos Chineses de N\u00e1poles, onde estaba interno, ao relixioso p\u00edo operario Tommaso Falcoia, que naquel momento estaba axudando a unha comunidade de monxas de Scala que desexaban a aprobaci\u00f3n da s\u00faa regra, preparado pola superiora Maria Celeste Crostarosa. En 1730 Falcoia enviou a de Ligorio a predicar os exercicios espirituais \u00e1s monxas de Scala, comezando as\u00ed os contactos entre de Ligorio e Crostarosa.\nO nacemento da congregaci\u00f3n.\nEn 1730 a madre Crostarosa revelou a Falcoia, quen fora nomeado bispo de Castellammare di Stabia, que tivera unha visi\u00f3n que lle amosara que Afonso ti\u00f1a a misi\u00f3n de organizar unha congregaci\u00f3n de sacerdotes que predicase aos pobres das \u00e1reas rurais. Falcoia, a\u00ednda non ter certeza da autenticidade das visi\u00f3ns de Crostarosa, ti\u00f1a meditado dende anos antes iniciar unha congregaci\u00f3n similar, polo que convocou a de Ligorio e contoulle o que lle dicira a m\u00edstica.\nO 9 de novembro de 1732, festa da dedicaci\u00f3n da Bas\u00edlica de Latr\u00e1n, o bispo Falcoia celebrou en Scala a misa durante a cal foi iniciada a congregaci\u00f3n: os primeiros compa\u00f1eiros Alfonso eran sete sacerdotes, dous leigos, e un converso, que tomaron o nome de sacerdotes do Santo Salvador.\nOs comezos do Instituto.\nA primeira misi\u00f3n dos compa\u00f1eiros de Afonso foi predicar para a poboaci\u00f3n rural de Tramoti; a s\u00faa primeira casa foi a de Vila Schiavi, na diocese de Caiazzo, inaugurada en 1734. En 1736 foi fundada a segunda en Ciorani, na diocese de Salerno.\nO 21 de xullo de 1740 compromet\u00e9ronse a perseverar na congregaci\u00f3n. O 6 de maio de 1743 profesaron os tres votos tradicionais, as\u00ed como un cuarto de dedicaci\u00f3n \u00e1 evanxelizaci\u00f3n dos infieis e de renuncia a aspirar \u00e1 dignidade eclesi\u00e1stica: deste xeito, a sociedade de cregos seculares pasou a ser unha congregaci\u00f3n relixiosa.\nA aprobaci\u00f3n papal.\nEn 1747 foi presentada \u00e1 aprobaci\u00f3n Santa S\u00e9 un \"libellus supplex\" para buscar a aprobaci\u00f3n dos estatutos. A regra foi finalmente aprobada polo papa Bieito XIV o 25 de febreiro de 1749 co breve \"Ad pastoralis dignitatis fastigium\".\nPor\u00e9n, para evitar confusi\u00f3n con outras instituci\u00f3ns dedicadas ao Salvador, a congregaci\u00f3n foi dedicada ao Sant\u00edsimo Redentor. No Reino de N\u00e1poles, onde a congregaci\u00f3n ti\u00f1a o maior n\u00famero de casas, o breve de aprobaci\u00f3n non obtivo o \"exequatur\" real, xa que o goberno estaba controlado por Bernardo Tanucci, de tendencia anticlerical, e non foi at\u00e9 que 1752 que os redentoristas puideron normalizar a s\u00faa presenza."}
{"id": "334233", "revid": "1888", "url": "https://gl.wikipedia.org/wiki?curid=334233", "title": "Javier Soto Valenzuela", "text": ""}
{"id": "334243", "revid": "15490", "url": "https://gl.wikipedia.org/wiki?curid=334243", "title": "Prades", "text": ""}
{"id": "334244", "revid": "1576", "url": "https://gl.wikipedia.org/wiki?curid=334244", "title": "Placa litosf\u00e9rica", "text": ""}
{"id": "334252", "revid": "1131", "url": "https://gl.wikipedia.org/wiki?curid=334252", "title": "R\u00faa de Juan Fl\u00f3rez (A Coru\u00f1a)", "text": "A r\u00faa de Juan Fl\u00f3rez \u00e9 unha r\u00faa da Coru\u00f1a. Serviu de tradicional sa\u00edda da cidade, bordeando o Primeiro Ensanche.\nEst\u00e1 situada entre a praza de Pontevedra e a avenida de Alfonso Molina.\nHistoria.\nA r\u00faa era co\u00f1ecida como Estrada de Castela e Cami\u00f1o Novo e xa nos planos do s\u00e9culo XVIII aparec\u00eda o seu trazado. O nome actual recibiuno en 1900 como homenaxe a Juan Fl\u00f3rez, alcalde da cidade a mediados do s\u00e9culo XIX.\nAta a d\u00e9cada de 1930 conservou \u00e1rbores na marxe esquerda, que vi\u00f1an da \u00e9poca de Carlos III.\nInstituci\u00f3ns e comercios.\nNa r\u00faa estivo situado ata 1968 o Leir\u00f3n do Sporting Club Casino, onde se organizaban verbenas, e, entre 1920 e 1969, o Sal\u00f3n Dor\u00e9. Tam\u00e9n estivo a f\u00e1brica da importante industria t\u00e9xtil La Primera Coru\u00f1esa, que ti\u00f1a unha alta cheminea.\nParalelo \u00e1 praza do Libro estaba o Colexio Dequidt, instituci\u00f3n laica de ensino, que desapareceu na d\u00e9cada de 1960 e dende 1915 at\u00f3panse na r\u00faa as Escolas Labaca.\nArquitectura.\nDos chal\u00e9s que houbo na r\u00faa de Juan Fl\u00f3rez s\u00f3 perdura o Chal\u00e9 Escudero. Por\u00e9n, cons\u00e9rvanse alg\u00fans edificios destacados, alg\u00fans deles catalogados:"}
{"id": "334255", "revid": "23204", "url": "https://gl.wikipedia.org/wiki?curid=334255", "title": "Divine (transformista)", "text": "Harris Glenn Milstead, nado en Baltimore (Maryland) o 19 de outubro de 1945 e finado o 7 de marzo de 1988 foi un actor, cantante e drag queen americano co\u00f1ecido como Divine. Estreitamente asociado co director de cine independente John Waters, Divine era un actor secundario que habitualmente interpretaba roles femininos no cine e no teatro. Adoptou tam\u00e9n un alter ego drag para a s\u00faa carreira musical.\nTraxectoria.\nHarris Glenn Milstead naceu un 19 de outubro de 1945 no hospital feminino de Baltimore, Maryland. O seu pai, Harris Bernard Milstead (1 de maio de 1917 \u2013 4 de marzo de 1993), era un dos sete fillos dun fontaneiro que traballaba no departamento da auga da Cidade de Baltimore. A nai de Divine, Frances Milstead (de solteira Vukovich, 12 de abril de 1920 \u2013 24 de marzo de 2009), era unha dos quince fillos dunha parella pobre de inmigrantes serbios que medraran cerca de Zagreb (na actual Croacia) antes de mudarse \u00f3s Estados Unidos en 1891. Con 16 anos, Frances m\u00fadase ata Baltimore onde traballa nun restaurante en Towson, onde co\u00f1eceu a Harris, que era cliente asiduo. Tras comezar unha relaci\u00f3n, casaron en 1938 antes de que ambos comezasen a traballar na f\u00e1brica de Black and Decker en Towson. Debido \u00f3s seus problemas de distrofia muscular, Harris non foi alistado nas forzas armadas estadounidenses para loitar na segunda guerra mundial.\nDivine naceu en Baltimore, nun tempo no que os Milstead eran relativamente pudentes e conservadores socialmente. A familia pertenc\u00eda \u00e1 rama baptista da Cristiandade. Os pais de Divine d\u00e1banlle case todo o que quer\u00eda, sobre todo de comida, causando nel un sobrepeso que padeceu toda a s\u00faa vida. Divine prefer\u00eda utilizar o seu segundo nome, Glenn, para diferenciarse de seu pai e as\u00ed se refer\u00edan a el os seus pais e amizades. \u00d3s doce anos, Divine e os seus pais mud\u00e1ronse a Lutherville, un suburbio de Baltimore, onde asistiu \u00f3 Instituto Towson, do que se graduou en 1963. Divine sufriu acoso debido ao seu peso e o seu efeminamento. Divine declarou que nunca foi \"\u00e1spero e duro\" sen\u00f3n \"que polo contrario sempre me encantaron as flores e esas cousas\". Debido a este interese na horta, aos quince anos tivo un traballo a tempo parcial nunha florar\u00eda local. Anos m\u00e1is tarde, unha dieta f\u00edxolle perder peso, dende 180 a 145 libras (82 a 66\u00a0kg), d\u00e1ndolle nova confianza. Cando ti\u00f1a dezasete anos, os seus pais lev\u00e1rono a un psiquiatra, onde primeiro se decatou da s\u00faa bisexualidade, algo ent\u00f3n tab\u00fa na sociedade americana convencional. Tam\u00e9n axudou os seus pais no seu negocio de coidado de d\u00eda, vest\u00edndose como Pap\u00e1 Noel para entreter os nenos en tempo de Nadal. En 1963, empezou a estudar na Escola de Beleza da Marinella, onde aprendeu a realizar dese\u00f1os de cabelo, especializ\u00e1ndose na creaci\u00f3n de beehives e outros estilos de peiteado. Milstead finalmente deixou o seu traballo e foi apoiado financeiramente polos seus pais, quen o forneceron de roupa e coches caros ao seu gusto, pagando as s\u00faas moitas facturas de mala gana.\nMilstead desenvolveu un interese temper\u00e1n no transformismo mentres traballaba como peiteador de mulleres. Arredor da metade da d\u00e9cada de 1960 entrou na escena contracultural da cidade de Baltimore e comezou a s\u00faa amizade con John Waters, o cal lle deu o nome de \"Divine\" e o eslogan de \"a muller m\u00e1is guapa do mundo, ou case\". Xunto co seu amigo David Lochary, Divine uniuse \u00f3 grupo de teatro de Waters, os Dreamlanders, e adoptou papeis femininos para os seus filmes experimentais \"Roman Candles\" (1966), \"Eat your Makeup\" (1968) e \"The Diane Linkletter Story\" (1969). De novo travestido, interpretou o papel principal en ambas as d\u00faas primeiras longametraxes de Waters, \"Mondo Trasho\" (1969) e \"Multiple Maniacs\" (1970). Esta \u00faltima comezou a atraer a atenci\u00f3n da prensa cara ao grupo. Divine protagonizou posteriormente a pel\u00edcula de John Waters \"Pink Flamingos\" (1972), que se converteu nun cl\u00e1sico e estableceu a fama de Divine na contracultura norteamericana.\nDespois de protagonizar a seguinte pel\u00edcula de Waters, \"Female Trouble\" (1974), Divine avanzou cara ao teatro, aparecendo en varios \"performances\" de vangarda no colectivo drag de\u00a0San Francisco, The Cockettes.\u00a0Tras\u00a0isto apareceu na obra de Tom Eyen \"Women Behind Bars\"\u00a0e a s\u00faa secuela \"The Neon Woman\".\u00a0Continuando co seu traballo cinematogr\u00e1fico, apareceu en d\u00faas pel\u00edculas m\u00e1is de Waters, \"Polyester\" (1981) e \"Hairspray\" (1988), sendo esta \u00faltima a s\u00faa entrada no cine comercial. Ademais das pel\u00edculas dirixidas por Waters, tam\u00e9n actuou nun gran n\u00famero de filmes dirixidos por outros directores como \"Lust in the Dust\" (1985) e \"Trouble in Mind\" (1985) tratando as\u00ed de diversificar o seu repertorio \u00f3 interpretar papeis masculinos. No ano 1981, Divine comezou a s\u00faa carreira na industria disco producindo unha serie de pistas musicais no estilo Hi-NRG, das cales a maior\u00eda foron escritas por Bobby Orlando. Alcanzou un \u00e9xito mundial nas listas musicais con \u00e9xitos como \"You Think You Are a Man\", \"I'm So Beautiful\" e \"Walk Like a Man\", sendo todas interpretadas como drag. Tras sufrir problemas coa obesidade durante a s\u00faa vida, faleceu debido a unha cardiomegalia.\nDescrita pola revista People\u00a0como \"A Drag Queen do s\u00e9culo\", Divine mant\u00edvose como unha figura de culto, particularmente entre a comunidade LGBT\u00a0e foi fonte de inspiraci\u00f3n para diversos personaxes ficticios, obras de arte e canci\u00f3ns. Public\u00e1ronse tam\u00e9n diversos libros e documentais baseados na s\u00faa vida, entre os que destacan \"Divine Trash\" (1998) e \"I Am Divine\" (2013)."}
{"id": "334256", "revid": "89787", "url": "https://gl.wikipedia.org/wiki?curid=334256", "title": "TPA7", "text": "TPA7 ou Televisi\u00f3n del Principado de Asturias \u00e9 a principal canle de televisi\u00f3n auton\u00f3mica de Asturias, xestionada polo ente p\u00fablico Radiotelevisi\u00f3n del Principado de Asturias. Ten a s\u00faa sede e estudos na Universidade Laboral de Xix\u00f3n. Comezou as s\u00faas emisi\u00f3ns o 20 de decembro de 2005.\nHistoria.\nA TPA realizou a s\u00faa primeira emisi\u00f3n en probas o 20 de decembro de 2005 \u00e1s 21 horas. O s\u00e1bado 7 de xaneiro de 2006 comezou as s\u00faas retransmisi\u00f3ns deportivas co partido de f\u00fatbol entre o Real Sporting de Xix\u00f3n e o Racing de Ferrol, a\u00ednda que co sinal cedido pola TVG. Ao d\u00eda seguinte, desde o estadio Municipal de Miramar, produciuse a primeira emisi\u00f3n con produci\u00f3n propia, neste caso do partido que enfrontou ao Marino de Luanco e a Cultural de Durango. Durante os primeiros meses, todos os fins de semana retransmit\u00edanse partidos do Real Sporting de Xix\u00f3n, Marino de Luanco e Real Oviedo, normalmente os partidos nos que os equipos asturianos actuaban como locais.\nCatro son os programas que actualmente emite en asturiano: Cam\u00edn de cantares, Pieces, Nos e Al Aldu.\nO 8 de setembro de 2006, coincidindo coa celebraci\u00f3n do D\u00eda de Asturias, iniciou as s\u00faas emisi\u00f3ns matinais coa retransmisi\u00f3n da 'misa da Santina' desde o Santuario de Covadonga.\nDesde 2009 emite os partidos da liga espa\u00f1ola de f\u00fatbol e a liga de campi\u00f3ns e a partir de 2010 emite a tempada de F\u00f3rmula 1.\nA partir do d\u00eda 27 de marzo de 2010 comezan as emisi\u00f3ns de TPA 9 HD co partido de liga Real Zaragoza-Valencia CF e a partir deste momento retransm\u00edtense en calidade HD a F\u00f3rmula 1, os partidos da UEFA Champions League, e da LFP.\nO d\u00eda 10 de xu\u00f1o de 2011, \u00e1s 22:00 h, TPA 9 HD xunto con outras canles HD auton\u00f3micas e Canal+ 3D, emiten en 3D o espect\u00e1culo \"Concierto de Violadores del Verso\", sendo a primeira vez que se emite con esta tecnolox\u00eda por TDT.\nO d\u00eda 12 de setembro de 2011, TPA iniciou as s\u00faas emisi\u00f3ns en formato panor\u00e1mico, e incorpor\u00e1ronse d\u00faas novas canles de son, unha en versi\u00f3n orixinal e outra con audiodescrici\u00f3n."}
{"id": "334258", "revid": "10599", "url": "https://gl.wikipedia.org/wiki?curid=334258", "title": "Televisi\u00f3n del Principado de Asturias", "text": ""}
{"id": "334259", "revid": "98629", "url": "https://gl.wikipedia.org/wiki?curid=334259", "title": "Planetes", "text": " \u00e9 un manga escrito e ilustrado por Makoto Yukimura, composto por 4 tomos, do que tam\u00e9n se realizou unha serie de anime co mesmo t\u00edtulo. Dirixida por Goro Taniguchi e producida por Sunrise, consta dun total de 26 episodios. Foi estreada o 4 de outubro do 2003.\nSinopse.\nA historia ambi\u00e9ntase no ano 2075 e trata sobre un grupo de astronautas empregados na estaci\u00f3n espacial Tecnora, na secci\u00f3n de refugallos, m\u00e1is co\u00f1ecida como \u201ca semi\u201d (xa que \u00e9 un grupo con recorte de orzamento e s\u00f3 conta coa metade do persoal) cuxo deber \u00e9 recoller o lixo espacial que interfere nas actividades aeron\u00e1uticas da Terra.\nDende o accidente sufrido pola nave de pasaxeiros Alnail-8, no ano 2068, o problema do lixo espacial cobrou grande importancia e protagonismo; sat\u00e9lites artificiais dun s\u00f3 uso, tanques abandonados polas lanzadeiras, residuos derivados da construci\u00f3n de estaci\u00f3ns espaciais. Todos estes refugallos orbitan ao redor da Terra a velocidades que roldan o 8\u00a0km/s. O impacto dun destes obxectos cunha nave espacial poder\u00eda provocar un grave accidente, e para evitar que unha nova traxedia se repetise, considerouse necesario para a carreira espacial manter baixo control a s\u00faa recollida.\nNo futuro que exp\u00f3n a serie, o ser humano xa colonizou a L\u00faa e chegou ata Marte no ano 2058, por mor disto existe unha organizaci\u00f3n terrorista chamada \u201c\"Fronte de defensa espacial\"\u201d que se op\u00f3n a que o ser humano colonice e contamine outros planetas, e at\u00f3panse varias veces cos protagonistas ao longo da serie."}
{"id": "334260", "revid": "10599", "url": "https://gl.wikipedia.org/wiki?curid=334260", "title": "Santuario de Covadonga", "text": ""}
{"id": "334261", "revid": "22570", "url": "https://gl.wikipedia.org/wiki?curid=334261", "title": "TPA8", "text": "TPA8 (anteriormente TPA-2) \u00e9 a segunda canle de televisi\u00f3n auton\u00f3mica de Asturias, xestionada polo ente p\u00fablico Radiotelevisi\u00f3n del Principado de Asturias. Ten a s\u00faa sede e estudos na Universidade Laboral de Xix\u00f3n.\nO domingo 2 de maio de 2010 inaugura as s\u00faas retransmisi\u00f3ns coa emisi\u00f3n da final da Copa de Europa de h\u00f3ckey a pat\u00edns feminino.\nO d\u00eda 12 de setembro de 2011, TPA iniciou as s\u00faas emisi\u00f3ns en formato panor\u00e1mico, e incorpor\u00e1ronse d\u00faas novas canles de son, unha en versi\u00f3n orixinal e outra con audiodescrici\u00f3n."}
{"id": "334262", "revid": "10599", "url": "https://gl.wikipedia.org/wiki?curid=334262", "title": "TPA", "text": ""}
{"id": "334263", "revid": "89787", "url": "https://gl.wikipedia.org/wiki?curid=334263", "title": "TPA9 HD", "text": "TPA9 HD (anteriormente TPA HD) \u00e9 unha canle de televisi\u00f3n auton\u00f3mica de Asturias que emite en alta definici\u00f3n e est\u00e1 xestionada polo ente p\u00fablico Radiotelevisi\u00f3n del Principado de Asturias. Ten a s\u00faa sede e estudos na Universidade Laboral de Xix\u00f3n.\nHistoria.\nTPA HD realizou a s\u00faa primeira emisi\u00f3n o 24 de maio de 2009 co partido Real Oviedo - Mallorca B, pertencente \u00e1 fase de ascenso a 2\u00aa Divisi\u00f3n B, a\u00ednda que non ser\u00eda ata o 27 de marzo de 2010 cando comezase a emitir en probas co partido Real Zaragoza-Valencia CF de Liga, as\u00ed como o mundial de F\u00f3rmula 1, os partidos da UEFA Champions League e de Primeira Divisi\u00f3n e outros acontecementos producidos en HD.\nO d\u00eda 13 de novembro de 2011, TPA HD pasou a chamarse A9 HD."}
{"id": "334264", "revid": "12452", "url": "https://gl.wikipedia.org/wiki?curid=334264", "title": "2\u00aa Divisi\u00f3n B", "text": ""}
{"id": "334267", "revid": "92340", "url": "https://gl.wikipedia.org/wiki?curid=334267", "title": "Juli\u00e1n Rodr\u00edguez de Cea", "text": "Juli\u00e1n Rodr\u00edguez de Cea, finado en Pontevedra en novembro de 1903 foi un industrial e xornalista galego.\nTraxectoria.\nReloxeiro. Fundador e director de \"El Estudiante\", foi redactor de \"El Noticiero Gallego\" e colaborou noutros peri\u00f3dicos galegos. Foi director de \"La Cr\u00f3nica\" de Madrid."}
{"id": "334268", "revid": "1888", "url": "https://gl.wikipedia.org/wiki?curid=334268", "title": "Juan M. Rodr\u00edguez de Cea", "text": ""}
{"id": "334269", "revid": "1888", "url": "https://gl.wikipedia.org/wiki?curid=334269", "title": "Gerardo Rodr\u00edguez del Corral", "text": "Gerardo Rodr\u00edguez del Corral, finado en Pontevedra o 30 de xaneiro de 1922, foi un avogado, escritor, xornalista e pol\u00edtico galego.\nTraxectoria.\nAfiliado ao Partido Liberal, foi deputado provincial (1881). Foi fundador e director de \"El Progreso\", colaborador de \"La Revista\" e redactor de \"El Orden\". Despois dedicouse \u00e1 agricultura."}
{"id": "334280", "revid": "89787", "url": "https://gl.wikipedia.org/wiki?curid=334280", "title": "Trilladeira dos prados", "text": "A trilladeira dos prados (Microtus agrestis) \u00e9 unha especie de roedor da familia Cricetidae amplamente distribu\u00edda por Europa e algunhas zonas de Asia.\nDescrici\u00f3n.\nDe tama\u00f1o mediano e de aspecto robusto. A lonxitude da cabeza e do corpo var\u00eda entre 9,5 e 13,3\u00a0cm, e o rabo entre 2,5 a 4,4\u00a0cm. Pesa entre 20 e 51 g. O foci\u00f1o \u00e9 bastante romo, cunha coa cola relativamente curta, externamente ten unha morfolox\u00eda moi similar \u00e1 da trilladeira pataqueira, (\"Microtus arvalis\"), da que \u00e9 dif\u00edcil de distinguir, o pelo \u00e9 m\u00e1is mesto e m\u00e1is longo e m\u00e1is escuro, e as orellas son m\u00e1is peludas tam\u00e9n na trilladeira dos prados. A pelaxe \u00e9 parda cinsenta no dorso cos flancos m\u00e1is p\u00e1lidos, chegando a ser amarelados; o pescozo, o ventre e as patas son grises e a cola presenta unha coloraci\u00f3n m\u00e1is escura.\nO s\u00faa voz \u00e9 un chillido d\u00e9bil e baixo, a\u00ednda que tam\u00e9n emite unha serie de sons con chisquidos.\nDistribuci\u00f3n.\nEspallado por toda a rexi\u00f3n euroasi\u00e1tica, desde o norte da Pen\u00ednsula Ib\u00e9rica at\u00e9 Siberia, o r\u00edo Lena, o lago Baikal e o noroeste da China. En Europa falta en Irlanda, Italia e Grecia, as\u00ed como en toda a zona de clima mediterr\u00e1neo. En Espa\u00f1a est\u00e9ndese polo terzo setentrional, nunha franxa que abrangue os Pireneos, a Cornixa C\u00e1ntabrica, Serra de la Demanda, Galiza e zona norte de Castela e Le\u00f3n. Tam\u00e9n se atopa no sur de Galiza, por Portugal, chegando at\u00e9 Lisboa, Serra da Estrela e a Serra de Gata, en Salamanca e C\u00e1ceres.\nH\u00e1bitat.\nFundamentalmente enc\u00f3ntrase en pradar\u00edas de prados de herba espesa con pouca ou nula presi\u00f3n de pastoreo cun clima centroeuropeo, e, a\u00ednda que menos que a corta rubia, (\"Myodes glareolus\"), ocupa tam\u00e9n plantaci\u00f3ns forestais de \u00e1rbores novas con substrato herb\u00e1ceo desenvolto, sendo moi frecuente en zonas monta\u00f1osas e boscosas. A cobertura espesa de gram\u00edneas \u00e9 unha das condici\u00f3ns ideais para a especie. Na Pen\u00ednsula Ib\u00e9rica local\u00edzase desde o nivel do mar at\u00e9 altitudes superiores aos 1.600 metros.\nDepredaci\u00f3n.\n\u00c9 presa de diferentes carn\u00edvoros, sobre todo must\u00e9lidos e o gato mont\u00e9s (Felis silvestris), as\u00ed como de aves rapaces. Na Pen\u00ednsula Ib\u00e9rica pode chegar a ocasionar problemas puntuais para a agricultura, pero nunca como a trilladeira pataqueira.\nEn Escandinavia, pode actuar como reservorio da ti\u00f1a e a leptospirose."}
{"id": "334303", "revid": "56817", "url": "https://gl.wikipedia.org/wiki?curid=334303", "title": "Chemikal Underground", "text": "Chemikal Underground \u00e9 un selo discogr\u00e1fico independente fundado en 1994 en Glasgow pola banda escocesa The Delgados. Cre\u00e1rona para lanzar o seu primeiro sinxelo, \"Monica Webster\"/\"Brand New Car\" e deu a co\u00f1ecer moitos novos grupos escoceses de indie dos anos 90.\nCando a terceira edici\u00f3n de Chemikal Underground foi un \u00e9xito, o EP \"The Secret Vampire Soundtrack\" de Bis, o selo comezou a espandirse. Ata a data \"The Secret Vampire Soundtrack\" \u00e9 o \u00fanico traballo publicado por Chemikal Underground en entrar no \"top 40\". Posteriores \u00e9xitos do selo ser\u00edan os \u00e1lbums de estrea de Mogwai e Arab Strap. Outros artistas que asinaron con Chemikal Underground foron Magoo, Aereogramme, Cha Cha Cohen, Sluts of Trust, Suckle ou The Radar Brothers, e m\u00e1is recentemente Mother and the Addicts e De Rosa, ademais do membro de Arab Strap Malcolm Middleton co seu traballo en solitario. No ano 2000 lanzaron Fukd ID para publicar edici\u00f3ns limitadas (1.000 CDs e 12\") de sinxelos de grupos que non necesariamente pertenc\u00edan ao selo, como Interpol co seu \"Fukd ID #3\"."}
{"id": "334315", "revid": "197", "url": "https://gl.wikipedia.org/wiki?curid=334315", "title": "Festa da Reconquista", "text": "A festa da Reconquista \u00e9 unha festa que se celebra na cidade vella da vila de Vigo o 28 de marzo. Nela repres\u00e9ntase a toma da cidade polos franceses a comezos de s\u00e9culo XIX e a reconquista polos habitantes galegos. Ademais das representaci\u00f3ns, hai outras actividades na r\u00faa, m\u00fasica popular, obradoiros e postos de comida e artesan\u00eda a xeito de feira. \u00c9 hoxe en d\u00eda a celebraci\u00f3n m\u00e1is emblem\u00e1tica da vila.\nAntecedente hist\u00f3rico.\nA festa conmemora o alzamento popular que ocorreu o 28 de marzo de 1809, cando as tropas do ex\u00e9rcito do Primeiro Imperio Franc\u00e9s de Napole\u00f3n Bonaparte sa\u00edron da vila. No contexto da Guerra da Independencia espa\u00f1ola, os vigueses, encabezadas polos militares Pablo Morillo e Bernardo Gonz\u00e1lez \u201cCachamu\u00ed\u00f1a\u201d conseguiron expulsar os galos da vila, convert\u00e9ndose na primeira localidade de Europa en facelo. Fernando VII outorgou en 1810 a Vigo o t\u00edtulo de cidade \u201cfiel, leal e valorosa\u201d.\nA festa.\nToda a zona vella da cidade (Porta do Sol, Praza da Constituci\u00f3n, Praza da Princesa\u2026) \u00e9nchese de postos de comida (marisco, empanada, churrasco, filloas), bebida (vi\u00f1os e licores) e artesan\u00eda a xeito de feira da \u00e9poca. Os vigueses v\u00edstense de campesi\u00f1os, mari\u00f1eiros, soldados etc. A Asociaci\u00f3n Cultural e Veci\u00f1a Casco Vello de Vigo enc\u00e1rgase de marcar as pautas da festa, as\u00ed como a lista de feirantes, as actividades e incluso a vestimenta oficial da \u00e9poca. Repres\u00e9ntanse ademais batallas entre galegos e galos en cada recuncho. O momento m\u00e1is importante ocorre no episodio na r\u00faa Gamboa, no que se simula o derrubamento da porta da vila. Ademais existen demostraci\u00f3ns da artesan\u00eda da \u00e9poca e representaci\u00f3ns musicais con m\u00e1is de trinta bandas e danzas. O cartel que anuncia a festa esc\u00f3llese por conscurso popular.\nNo ano 2009 celebrouse o bicentenario da reconquista da cidade. Ademais dos actos habituais celebrouse o I Congreso sobre a Reconquista de Vigo."}
{"id": "334316", "revid": "18868", "url": "https://gl.wikipedia.org/wiki?curid=334316", "title": "Festa da Reconquista da Vila de Vigo", "text": ""}
{"id": "334318", "revid": "22795", "url": "https://gl.wikipedia.org/wiki?curid=334318", "title": "Stylommatophora", "text": ""}
{"id": "334319", "revid": "23204", "url": "https://gl.wikipedia.org/wiki?curid=334319", "title": "Metr\u00f3pole cat\u00f3lica ucra\u00edna de Kiev", "text": ""}
{"id": "334320", "revid": "25871", "url": "https://gl.wikipedia.org/wiki?curid=334320", "title": "Adolf Schmidt", "text": "Adolph Johann Schmidt, nado o 6 de decembro de 1806 en Frankfurt am Main e finado na mesma cidade o 8 de decembro de 1889, foi un m\u00e9dico e malac\u00f3logo alem\u00e1n.\nTraxectoria.\nFormaci\u00f3n e primeiros traballos.\nAdolf Schmidt, fillo dun rico comerciante, comezou os seus estudos de medicina na Universidade de K\u00f6nigsberg, que proseguiu na de Erlangen en 1826, traslad\u00e1ndose ao ano seguinte \u00e1 de Heidelberg. Al\u00ed involucrouse en actividades pol\u00edticas e foi expulsado, pero m\u00e1is tarde, grazas \u00e1 intervenci\u00f3n de personalidades influentes, puido continuar os seus estudos, na Universidade de Halle, obtendo o t\u00edtulo de doutor en medicina en 1830.\nSchmidt viaxou a Francia e Inglaterra e en 1831 estableceuse como m\u00e9dico na s\u00faa cidadr natal. En 1834 estivo implicado con colegas af\u00edns ideoloxicamente na construci\u00f3n de cl\u00ednicas para pobres. No campo m\u00e9dico, Schmidt adquiriu notoriedade sobre todo polas s\u00faas contribuci\u00f3ns ao desenvolvemento do controvertido tratamento da tuberculose pulmonar iniciado en Silesia polo doutor Hermann Brehmer, cuxo \u00e9xito foi reco\u00f1ecido m\u00e1is adiante polos cr\u00edticos.\nInvestigaci\u00f3ns nas ciencias da natureza.\nAs ciencias naturais, en particular a malacolox\u00eda, tam\u00e9n interesaron a Adolf Schmidt, que en 1832 ingresou no Museo Senckenberg de Historia Natural de Frankfurt, onde levou a secci\u00f3n de moluscos. Schmidt tam\u00e9n foi cofundador da Asociaci\u00f3n M\u00e9dica e, en 1855 da Asociaci\u00f3n de microscopistas, da que foi director at\u00e9 1875. A s\u00faa atenci\u00f3n especial centrouse no estudo dos parasitos intestinais nos humanos.\nAbreviartura.\nA abreviatura A. Schmidt empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "334321", "revid": "22570", "url": "https://gl.wikipedia.org/wiki?curid=334321", "title": "Leneas", "text": "Na antiga Atenas, as Leneas (\u039b\u03ae\u03bd\u03b1\u03b9\u03b1) era unha festa na honra de Dioniso Leneo. O ep\u00edteto significa ben \"o do lenos\" (\"cuba de vi\u00f1o\") ou ben \"das lenai\" (as m\u00e9nades).\nOs gregos x\u00f3nicos celebraban a festa o d\u00eda 12 do mes chamado Lene\u00f3n, que transcorr\u00eda entre o que hoxe son xaneiro e febreiro. En Atenas, ese mes, chamado Gameli\u00f3n, corresponde aproximadamente ao que hoxe \u00e9 xaneiro.\nDurante a festa, ti\u00f1a lugar unha procesi\u00f3n, e s\u00e1bese moi pouco dos ritos, pero a s\u00faa maior importancia estriba nos concursos dram\u00e1ticos que ti\u00f1an por escenario o teatro de Dioniso, inaugurados ao redor do -440 e nos que a comedia ocupaba un lugar importante."}
{"id": "334326", "revid": "22570", "url": "https://gl.wikipedia.org/wiki?curid=334326", "title": "Dionisias", "text": "Dionisias \u00e9 o nome dado en Grecia aos festivais en honra do deus Dioniso que inclu\u00edan representaci\u00f3ns dram\u00e1ticas. En \u00c1tica celebraba dous festivais anuais con este nome, as Dionisias Rurais (ou R\u00fasticas) no mes de Poseid\u00f3n (decembro), cuxa procesi\u00f3n imitou memorabelmente Arist\u00f3fanes n'Os acarnienses, e as Grandes Dionisias (ou Dionisias Urbanas) en Atenas no mes de Elafebolion (marzo). O sobrenome \u00abGrandes\u00bb d\u00e9bese \u00e1 importancia desta festa. Este \u00faltimo festival foi institu\u00eddo, ou en todo caso engrandecido, no ano -534 polo tirano Pis\u00edstrato, que trouxo o culto a Atenas desde El\u00e9uteras (no l\u00edmite entre a \u00c1tica e Beocia ao norte de Eleusis). A imaxe do deus foi situada no antigo templo de Dioniso fronte ao recinto do teatro.\nNa \u00e9poca das \"Grandes Dionisias\", cando o inverno pasara, os mares fac\u00edanse naveg\u00e1beis, de modo que pod\u00eda haber moitos visitantes en Atenas, feito que non se produc\u00eda nas Leneas, que se celebraban antes, no inverno. Durante a existencia da liga D\u00e9lica, os aliados achegaban os seus tributos a Atenas para ser exhibidos na \"orchestra\" do teatro. Era tam\u00e9n a ocasi\u00f3n en que se recib\u00eda aos embaixadores estranxeiros, e os nenos cuxos pais morreran loitando por Atenas desfilaban no teatro."}
{"id": "334328", "revid": "624", "url": "https://gl.wikipedia.org/wiki?curid=334328", "title": "Ditirambo", "text": "O ditirambo (gr. \u03b4\u03b9\u03b8\u03cd\u03c1\u03b1\u03bc\u03d0\u03bf\u03c2 \"dith\u00fdrambos\") \u00e9 unha composici\u00f3n l\u00edrica grega dedicada ao deus Dioniso, que orixinariamente formaba parte dos seus rituais, interpretada polo coro.\nA orixe da palabra \u00e9 desco\u00f1ecido, e probabelmente a ra\u00edz sexa grega (\u03b4\u03b9\u03c2 \"dis\" = d\u00faas, \u03b8\u03cd\u03c1\u03b1 \"th\u00fdra\" = porta, \u03ad\u03bc\u03b2\u03b1\u03af\u03bd\u03c9 \"emb\u00e1ino\" = entrar, meterse, descender, ou sexa \"descender de d\u00faas portas\"), e o deus Dioniso era chamado \"o fillo da porta dobre\" ou \"as d\u00faas veces nado\".\nO seu desenvolvemento como x\u00e9nero literario foi obra do poeta Ari\u00f3n, en Corinto, durante o \u00faltimo cuarto do s\u00e9culo -VII. Laso de Herm\u00edone, poeta l\u00edrico arcaico grego, levouno a Atenas, e no -509 converteuse nun elemento de competici\u00f3n nos festivais dedicados a Dioniso.\nSim\u00f3nides, P\u00edndaro e Baqu\u00edlides escribiron ditirambos. Dos dous primeiros s\u00f3 se conservan fragmentos; en cambio, de Baqu\u00edlides queda bastante. O coro ditir\u00e1mbico non leva m\u00e1scara e cantaban en c\u00edrculo na \"orchestra.\" A narraci\u00f3n xoga un papel importante nestes poemas, pero o tema non ten por que estar relacionado con Dioniso. Despois de Baqu\u00edlides o compo\u00f1ente musical do ditirambo parece que incrementou a s\u00faa importancia \u00e1 conta da letra, pero como a m\u00fasica non sobreviviu non podemos discernir o que ocorreu. Antes desta \u00e9poca o ditirambo comp\u00faxose de forma regular en estrofas e ant\u00edstrofas, pero a partir de ent\u00f3n abandonouse esta correspondencia en favor dun estilo de composici\u00f3n m\u00e1is libre, con s\u00f3s cantados. A linguaxe f\u00edxose rebuscada e artificial. Tespis, director dun coro do s\u00e9culo -VI, creou o drama ao distinguir d\u00faas secci\u00f3ns no coro dun ditirambo: o papel do personaxe principal, e o do resto do coro."}
{"id": "334339", "revid": "89787", "url": "https://gl.wikipedia.org/wiki?curid=334339", "title": "Estilomat\u00f3foros", "text": "A dos estilomat\u00f3foross (\"Stylommatophora\") \u00e9, nas clasificaci\u00f3ns cl\u00e1sicas, unha orde de moluscos gaster\u00f3podos da subclase dos prosobranquios.\n\u00c9 un grupo que re\u00fane aos gaster\u00f3pdos co\u00f1ecidos como caracois e lesmas ou limachas. Tr\u00e1tase polo tanto de moluscos case exclusivamente terrestres, en contraposici\u00f3n aos basomat\u00f3foros que, a\u00ednda que comparten con eles a particularidade de teren un \"pulm\u00f3n\", \u00f3rgano da respiraci\u00f3n a\u00e9rea, volveron a un estilo de vida acu\u00e1tico.\nAs d\u00faas sinapomorfias m\u00e1is caracter\u00edsticas das especies deste grupo son a presenza duna gl\u00e1ndula pedia longa situada debaixo dunha membrana, e de dous pares de tent\u00e1culos retr\u00e1ctiles.\nCaracter\u00edsticas.\nA maior\u00eda das especies desta orde (os caracois terrestres) presentan unha cuncha ben desenvolvida, no interior da cal o animal pode retraerse por completo. Noutras (as lesmas) a cuncha pode estar moi reducida ou mesmo falta. A diferenza dos basomat\u00f3foros, os condutos xenitais masculinos e femininos \u00e1brense nun \u00fanico orificio.\nTaxonom\u00eda.\nDescrici\u00f3n.\nA orde foi descrita en 1856 polo malac\u00f3logo alem\u00e1n Adolf Schmidt.\nEtimolox\u00eda.\nO nome cient\u00edfico \"Stylommatophora\" est\u00e1 constru\u00eddo cos elementos do lat\u00edn cient\u00edfico \"styl-\", tirado do grego antigo \u03c3\u03c4\u1f56\u03bb\u03bf\u03c2 \"st\u00fdlos\", 'columna'; \"ommat-\", derivado do grego \u1f44\u03bc\u03bc\u03b1, -\u03b1\u03c4\u03bf\u03c2 \"\u00f3mma, -atos\", 'ollo'; \"-o-\" (para facilitar a pronuncia) e \"-phora\", plural de \"-phorus\", derivado do grego \u03c6\u03bf\u03c1\u03ad\u03c9 \"phore\u00f5\", 'levar'. Literalmente: 'os que levan os ollos en columnas', aludindo \u00e1 posici\u00f3n dos seus ollos no extremo dos tent\u00e1culos.\nClasificaci\u00f3n.\nUnha clasificaci\u00f3n en continua revisi\u00f3n.\nDesde que Darwin formulara a s\u00faa teor\u00eda da evoluci\u00f3n, a taxonom\u00eda biol\u00f3xica intentou reflectir a filoxenia dos organismos. As clasificaci\u00f3ns utilizadas en taxonom\u00eda intentan, por tanto, representaren as interrelaci\u00f3ns entre os distintos taxons. Por\u00e9n, a taxonom\u00eda dos pulmonados, como a dos demais grupos de gaster\u00f3podos est\u00e1 continuamente sendo revisada e, debido a isto, as versi\u00f3ns que se mostran en diversos textos poden diferir de maneira importante.\nDistintas consideraci\u00f3ns sobre a categor\u00eda taxon\u00f3mica do grupo.\nSegundo os distintas bases de datos, o grupo dos \"Stylommatophora\" \u00e9 considerado como:\nClasificaci\u00f3ns tradicionais.\nUnha das m\u00e1is seguidas clasificaci\u00f3ns tradicionais, divide a orde dos estilomat\u00f3foros nas subordes dos \"Orthurethra\" e os \"Sigmurethra\". Outros autores engaden a dos \"Elasmognatha\"..\nClasificaci\u00f3ns modernas.\nSituaci\u00f3n do grupo dos estilomat\u00f3foros (\"Stylommatophora\") dentro da clase dos gaster\u00f3podos, segundo as modernas clasificaci\u00f3ns:\nClase \"Gastropoda\""}
{"id": "334342", "revid": "65337", "url": "https://gl.wikipedia.org/wiki?curid=334342", "title": "Cronia", "text": "A Cronia (en grego antigo \u039a\u03c1\u03cc\u03bd\u03b9\u03b1) era unha festividade da mitolox\u00eda grega, celebrada en Atenas e Tebas durante a \u00e9poca da colleita en honra ao tit\u00e1n Cronos, cuxo culto se dic\u00eda que fora introducido na \u00c1tica por C\u00e9crope. O festival celebr\u00e1base o duod\u00e9cimo d\u00eda do mes de Hecatombeon, que, nunha \u00e9poca moi antiga da historia da \u00c1tica, levaba o nome de \u03bc\u03b7\u03bd \u039a\u03c1\u03bf\u03bd\u03b9\u03c9\u03bd (\u2018mes de Cronos\u2019).\nNa illa de Rodas tam\u00e9n se celebraba unha festa en honra de Cronos \u2014quizais o fenicio Moloch\u2014 a quen se ofrec\u00edan sacrificios humanos, normalmente de criminais. Esta festa celebr\u00e1base o dezaseis de Metageitnion.\nCando os escritores gregos alud\u00eda \u00e1s Saturnalias romanas, d\u00e1banlles o nome de \u039a\u03c1\u03cc\u03bd\u03b9\u03b1, que nos tempos antigos parecen haberse parecido realmente a aquelas na s\u00faa excesiva alegr\u00eda."}
{"id": "334344", "revid": "89787", "url": "https://gl.wikipedia.org/wiki?curid=334344", "title": "Boedromias", "text": "As Boedromias (en grego antigo \u0392\u03bf\u03b7\u03b4\u03c1\u03cc\u03bc\u03b9\u03b1) son unhas festas celebradas en Atenas o 7 de boedromion en honra de Apolo Bo\u00e9dromo, Este nome, co que este deus era chamado en Beocia e outros lugares de Grecia, parece indicar que mediante esta festa o honraban como deus marcial, que mediante a s\u00faa presenza real ou a trav\u00e9s de or\u00e1culos prestaba axuda fronte aos perigos da guerra.\nCon todo, a orixe da festa \u00e9 atribu\u00eddo por diferentes autores a varios sucesos da historia grega. Plutarco di que Teseo, na s\u00faa guerra contra as amazonas, non batallou ata que ofreceu un sacrificio a Fobos e que, en conmemoraci\u00f3n da exitosa batalla que tivo lugar no mes de boedromion, os atenienses seguiron celebrando as Boedromias at\u00e9 a s\u00faa \u00e9poca. Segundo a Suda, as \"Etimolox\u00edas\" e Eur\u00edpides a festa deb\u00eda o seu nome e orixe \u00e1 circunstancia de que durante o reinado de Erecteo os atenienses foron atacados por Eumolpo, Xuto ou (segundo Fil\u00f3coro en Harpocraci\u00f3n, \"s.\" v.) o seu fillo Ion acudiron na \"Su\u00eddas\" axuda e propiciaron a s\u00faa vitoria.\nSobre os detalles desta festa s\u00f3 se sabe que se ofrec\u00edan sacrificios a Artemisa."}
{"id": "334346", "revid": "1987", "url": "https://gl.wikipedia.org/wiki?curid=334346", "title": "Sociolox\u00eda do dereito", "text": "Campo de investigaci\u00f3n dos factores sociais que inciden na organizaci\u00f3n, estrutura, desenvolvemento e concepci\u00f3n do dereito e do estado. Evolucionou como \u00e1rea espec\u00edfica no s\u00e9culo XX, de forma paralela \u00e1 denominada teor\u00eda do dereito, segundo as distintas tradici\u00f3ns intelectuais. No \u00e1mbito continental, a sociolox\u00eda do dereito ou sociolox\u00eda xur\u00eddica, foi concibida coma unha disciplina independente. No \u00e1mbito anglosax\u00f3n, pola contra, recibe a denominaci\u00f3n \"Law &amp; Society\" ou \"Sociolegal Studies\", e foi desenvolvida sen pretensi\u00f3n de unidade metodol\u00f3xica en m\u00faltiplos estudos emp\u00edricos.\nOrixes.\nOs orixes da sociolox\u00eda xur\u00eddica poden rastrearse ata as obras dos cl\u00e1sicos, Max Weber, \u00c9mile Durkheim e Karl Marx. Alg\u00fans precursores modernos son Rudolph Von Ihering, Francois G\u00e9ny, Eugene Ehrlich, Jean Carbonnier, Georges Gurvitch, Roscoe Pound, Axel H\u00e4gerstr\u00f6m e Renato Treves. Un desenvolvemento inigual\u00e1bel proporcion\u00e1ronlle \u00e1 sociolox\u00eda xur\u00eddica: Max Weber e Niklas Luhmann, especialmente este \u00faltimo coas s\u00faas obras \"Die Gesellschaft der Gesellschaft\" e \"Gesellschaft und Recht\", obras que excepto en M\u00e9xico e Chile son a\u00ednda practicamente desco\u00f1ecidas no \u00e1mbito hispanofalante.\nObservaci\u00f3ns.\nArnaud (1988) diferenza 4 per\u00edodos no desenvolvemento da sociolox\u00eda do dereito:\nCabe sinalar neste sentido a aparici\u00f3n de v\u00edas de reflexi\u00f3n diferentes: o modelo sistem\u00e1tico ou autopoi\u00e9tico; o modelo pr\u00e1ctico; a discusi\u00f3n epistemol\u00f3xica diferencial ou posmoderna; o modelo construtivista derivado da formulaci\u00f3n problem\u00e1tica da conduta e o razoamento en modelos de intelixencia artificial. C\u00f3mpre sinalar, pois, o not\u00e1bel incremento de estudos, sociedades cient\u00edficas e intercambios entre os investigadores das diversas tradici\u00f3ns e tendencias en funci\u00f3n da crise do estado do benestar, a transformaci\u00f3n do dereito contempor\u00e1neo e a aplicaci\u00f3n de novas tecnolox\u00edas para o estudo da econom\u00eda, a organizaci\u00f3n social e a pol\u00edtica. Isto traduciuse na aparici\u00f3n de novas e importantes revistas cient\u00edficas adicadas ao tema: \"Law &amp; Society Review\" (1966), \"Jahrbuchf f\u00fcr Rechtssoziologie und Rechtstheorie\" (1970), \"British Journal of Law and Society\" (1974), \"Sociolog\u00eda del Diritto\" (1974), \"Droid et Soci\u00e9t\u00e9\" (1985), \"Social and Legal Studies\" (1991). Destaca a creaci\u00f3n en Espa\u00f1a dun Instituto Internacional de Sociolox\u00eda do Dereito (IISL, O\u00f1ati, Guip\u00fascoa), con publicaci\u00f3ns propias (O\u00f1ati Proceedings, Current Legal Sociology, 1989).\nA diversidade de temas de estudo abarca todos os procesos sociais implicados na creaci\u00f3n e organizaci\u00f3n da orde xur\u00eddica. De modo moi aproximativo e sint\u00e9tico: problemas de regulaci\u00f3n normativa; cambio social e cultural (por exemplo conflitos \u00e9tnicos); control social ( por exemplo prisi\u00f3ns); xustiza penal e civil; resoluci\u00f3n de conflitos e novas formas de mediaci\u00f3n social (por exemplo arbitraxe); toma de decisi\u00f3ns ( por exemplo xurado); cambios nas profesi\u00f3ns xur\u00eddicas (xu\u00edces, fiscais, avogados. notarios...); formas de regulaci\u00f3n administrativa; dereitos humanos; conflitos laborais; transformaci\u00f3n do espazo p\u00fablico e privado; desenvolvemento de novas formas xur\u00eddicas en empresas e no mercado; problemas na articulaci\u00f3n de organismos e regulaci\u00f3ns internacionais.\nMetodolox\u00eda da investigaci\u00f3n.\nNo tocante \u00e1 metodolox\u00eda de investigaci\u00f3n, a sociolox\u00eda do dereito emprega m\u00e9todos das ciencias sociais e da estat\u00edstica para co\u00f1ecer o comportamento dos operadores xur\u00eddicos (aqueles dos que depende o dereito aplic\u00e1bel, como os lexisladores ou os xu\u00edces) e os destinatarios das normas.\nA investigaci\u00f3n socioxur\u00eddica \u00e9, nun sentido amplo, investigaci\u00f3n social, polo cal esta implica realizar traballo emp\u00edrico ou traballo de campo, como entrevistas, enquisas, mostras estat\u00edsticas etc.\nSoci\u00f3logos do dereito reco\u00f1ecidos.\nA nivel mundial e local, Roger Cotterrell, David Nelken, Alan Hunt, Vincenzo Ferrari, Volkmar Gessner, H. Rottleuthner, Gunther Teubner, Mathieu Deflem, Max Travers, Reza Banakar, Boaventura de Sousa Santos, Marc Galanter, Yves Dezalay, David Trubek, Bryant Garth, Brian Tamanaha, Sally Engle Merry, Ronen Shamir, Michael McCann, Heinz Klug e Jacques Comaille, estes son alg\u00fans dos soci\u00f3logos do dereito contempor\u00e1neos reco\u00f1ecidos.\nEsta disciplina estase expandindo e collendo forza nos \u00faltimos anos en Am\u00e9rica Latina. Alg\u00fans soci\u00f3logos do dereito latinoamericanos de gran renome son Felipe Fucito, Roberto Gargarella, Eliane Junqueira, Wanda de Lemos Capeller, Carlos Mar\u00eda C\u00e1rcova, Oscar Correas, Manuel Jacques, Mauricio Garc\u00eda Villegas, Rodrigo Uprimny, Arthur Max e C\u00e9sar Rodr\u00edguez Garavito, Camilo Borrero Garc\u00eda; recentemente o nome de Sim\u00f3n Moreno destacou como expo\u00f1ente nas relaci\u00f3ns de poder weberianas dentro da sociolox\u00eda \"prim\u00edpara\" con postulados sobre a procrastinaci\u00f3n e a sexualidade, isto mesturouse na pr\u00e1ctica coa axuda das estudantes da facultade de medicina e odontolox\u00eda, da educaci\u00f3n p\u00fablica latinoamericana."}
{"id": "334354", "revid": "98629", "url": "https://gl.wikipedia.org/wiki?curid=334354", "title": "Arzon", "text": "Arzon, Arzhon en bret\u00f3n, \u00e9 unha vila do departamento de Morbihan, no sur da Breta\u00f1a.\nXeograf\u00eda.\nArzon est\u00e1 situado no extremo oeste da Pen\u00ednsula de Rhuys, na entrada leste do Golfo de Morbihan. Ten 32\u00a0km. de costa, dos que 3,5\u00a0km son praias.\nPortos.\nO concello ten tres portos: Port-Navalo, na entrada do Golfo de Morbihan e Kerners-Bilouris son portos tradicionais. O porto do Croisty foi constru\u00eddo nos anos 70, segundo porto de recreo do Atl\u00e1ntico, con 1 432 localizaci\u00f3ns para iates.\nHistoria.\nNo ano 57 ane. tivo lugar a batalla de Port-Navalo.\nEn 1790 Arzon \u00e9 declarada concello (\"commune\").\nEconom\u00eda.\nA econom\u00eda do concello est\u00e1 fundamentalmente baseada no sector turismo, con m\u00e1is de 30 000 visitantes en \u00e9poca estival.\nV\u00e9xase tam\u00e9n.\nLigaz\u00f3ns externas.\nGaler\u00eda de fotos"}
{"id": "334360", "revid": "89787", "url": "https://gl.wikipedia.org/wiki?curid=334360", "title": "Basomat\u00f3foros", "text": "A dos basomat\u00f3foros (\"Basommatophora\") \u00e9, nas clasificaci\u00f3ns cl\u00e1sicas, unha orde de moluscos gaster\u00f3podos da subclase dos prosobranquios.\nNa actualidade, dado que non \u00e9 un grupo monofil\u00e9tico, segundo a taxonom\u00eda dos gaster\u00f3podos de Bouchet e Rocroi (2005), consid\u00e9rase como un grupo informal do clado dos heterobranquios (\"Heterobranchia\").\nM\u00e1is recentemente J\u00f6rger \"et al.\" (2010) trasladou a tres dos seus membros, as superfamilias \"Siphonarioidea\" e \"Amphiboloidea\" e o clada \"Hygrophila\" a un novo taxon, o dos panpulmonados (\"Panpulmonata\").\nCaracter\u00edsticas.\nA\u00edna que te\u00f1en \"pulm\u00f3ns\", case todas as s\u00faas especies viven en augas doces, e tan s\u00f3 unhas poucas enc\u00f3ntranse no litoral mari\u00f1o. Todas te\u00f1en unha cuncha externa e, a diferenza dos estilomat\u00f3foros, os poros xenitais masculinos e femininos est\u00e1n separados, ademais de teren os ollos na base dos tent\u00e1culos (ao que alude o seu nome); outra diferenza \u00e9 que os tent\u00e1culos non son retr\u00e1ctiles. \nTaxonom\u00eda.\nDescrici\u00f3n.\nA orde foi descrita en 1864 polo naturalista alem\u00e1n Wilhelm Moritz Keferstein.\nEtimolox\u00eda.\nO nome cient\u00edfico \"Basommatophora\" est\u00e1 constru\u00eddo cos elementos do lat\u00edn cient\u00edfico \"baso-\", tirado do grego antigo \u03b2\u03ac\u03c3\u03b9\u03c2 \"b\u00e1sis\", 'p\u00e9' (e 'base'); \"ommat-\", derivado do grego \u1f44\u03bc\u03bc\u03b1, -\u03b1\u03c4\u03bf\u03c2 \"\u00f3mma, -atos\", 'ollo'; \"-o-\" (para facilitar a pronuncia) e \"-phora\", plural de \"-phorus\", derivado do grego \u03c6\u03bf\u03c1\u03ad\u03c9 \"phore\u00f5\", 'levar'. Literalmente: 'os que levan os ollos na base', aludindo \u00e1 posici\u00f3n dos seus ollos no extremo basal dos tent\u00e1culos.\nClasificaci\u00f3n.\nUnha clasificaci\u00f3n en continua revisi\u00f3n.\nDesde que Darwin formulara a s\u00faa teor\u00eda da evoluci\u00f3n, a taxonom\u00eda biol\u00f3xica intentou reflectir a filoxenia dos organismos. As clasificaci\u00f3ns utilizadas en taxonom\u00eda intentan, por tanto, representaren as interrelaci\u00f3ns entre os distintos taxons. Por\u00e9n, a taxonom\u00eda dos pulmonados, como a dos demais grupos de gaster\u00f3podos est\u00e1 continuamente sendo revisada e, debido a isto, as versi\u00f3ns que se mostran en diversos textos poden diferir de maneira importante."}
{"id": "334361", "revid": "22795", "url": "https://gl.wikipedia.org/wiki?curid=334361", "title": "Basommatophora", "text": ""}
{"id": "334363", "revid": "23204", "url": "https://gl.wikipedia.org/wiki?curid=334363", "title": "Wilhelm Moritz Keferstein", "text": "Wilhelm Moritz Keferstein, nado o 7 de xu\u00f1o de 1833 en Winsen (Luhe), Baixa Saxonia, e finado o 25 de xaneiro de 1870, foi un naturalista alem\u00e1n.\nPublicou \"Zoologische Beitr\u00e4ge gesammelt im Winter 1859/60 in Neapel und Messina...\" en 1861 en Leipzig.\nFoi autor de numerosos traballos sobre os r\u00e9ptiles e os anfibios."}
{"id": "334365", "revid": "23204", "url": "https://gl.wikipedia.org/wiki?curid=334365", "title": "Epiplatys zenkeri", "text": "Epiplatys zenkeri \u00e9 unha especie de peixes da familia dos aploche\u00edlidos na orde dos ciprinodontiformes.\nMorfolox\u00eda.\nOs machos poden alcanzar os 5\u00a0cm de lonxitude total.\nDistribuci\u00f3n xeogr\u00e1fica.\nAt\u00f3panse en \u00c1frica, no\u00a0sur do Camer\u00fan."}
{"id": "334378", "revid": "23204", "url": "https://gl.wikipedia.org/wiki?curid=334378", "title": "Jangle pop", "text": "O jangle pop \u00e9 un x\u00e9nero de rock alternativo de principios-mediados dos anos 80 que \"marcou un regreso \u00e1s guitarras repicantes ou tintinantes e melod\u00edas pop dos anos 60\", como por exemplo as de The Byrds, con guitarras el\u00e9ctricas de doce cordas e estruturas sinxelas de canci\u00f3ns inspiradas polo power pop. A mediados dos 80 o jangle pop, personificado en bandas como The Smiths, era un formato baseado no pop \"non-mainstream\" con alg\u00fans matices folk rock. Entre 1983 e 1987, o termo jangle pop foi usado nos Estados Unidos para describir a grupos como R.E.M., Let's Active e Tom Petty ademais de a un subx\u00e9nero chamado \"Paisley Underground\", que incorporaba influencias psicod\u00e9licas. No Reino Unido aplicouse \u00e1 nova fornada de bandas con guitarras mel\u00f3dicas cr\u00faas recollidas no recompilatorios da revista \"NME\" \"C86\" (e posteriormente \"CD86\").\nHistoria.\nOrixes.\nEn 1964, o uso do son \"jangle\" por parte de The Beatles nos temas \"A Hard Day's Night\", \"What You're Doing\", \"Ticket to Ride\" e a s\u00faa versi\u00f3n da canci\u00f3n de Buddy Holly \"Words of Love\" animou a moitos artistas a usar este son ou a mercar unha guitarra Rickenbacker de doce cordas. The Byrds comezaron a usar guitarras semellantes despois de velos tocar na pel\u00edcula \"A Hard Day's Night\". Outros grupos como The Who (nos seus primeiros anos \"mod\"), The Beach Boys, The Hollies e Paul Revere &amp; the Raiders continuaron o uso das Rickenbackers de doce cordas. The Byrds, cun estilo que tam\u00e9n foi referido como folk rock, situaron nun lugar destacado as guitarras de Roger McGuinn en moitas das s\u00faas gravaci\u00f3ns.\nA derivaci\u00f3n etimol\u00f3xica do termo \"jangle\" \u00e9 incerta. Este pode derivar da letra \"In the jingle jangle morning, I'll come following you\" da versi\u00f3n de The Byrds do tema de Bob Dylan \"Mr. Tambourine Man\", ou pode ser unha onomatopea que se refire ao son repicante dunha Rickenbacker de doce cordas no seus rexistros m\u00e1is agudos. O jangle pop est\u00e1 relacionado co power pop desenvolvido nos 60, e que inclu\u00eda a bandas como Raspberries e Big Star, que difuminaron a li\u00f1a entre os dous estilos.\nAnos 80.\nO jangle pop comezou como un movemento post-punk estadounidense na primeira metade da d\u00e9cada dos 80, marcando un regreso \u00e1s guitarras repicantes e melod\u00edas pop dos 60. En 1979 o grupo de Athens, Georgia Pylon estreouse cun son jangle pop que influenciar\u00eda a outros membros da escena musical da cidades, como R.E.M.\nNa cidade de Nova York nese mesmo per\u00edodo o termo jangle pop poder\u00eda terse usado para describir ao folk rock m\u00e1is convencional de Willie Nile, The Smithereens ou The Floor Models, todos os cales ti\u00f1an orixes nos clubs de Greenwich Village como The Bitter End, Folk City e Kenny's Castaways, ao igual que moitos artistas significativos de folk-rock da costa leste dos 60. The Smithereens e The Floor Models en particular usaron estensivamente varis modelos de guitarras el\u00e9ctricas Rickenbacker de doce cordas, ademais da m\u00e1ia rara Hagstr\u00f6m de doce cordas.\nO son do jangle pop era \"esencialmente un formato baseado no pop\" con \"alg\u00fans matices folk-rock\". AllMusic afirma que era m\u00fasica non-mainstream con letras \"deliberadamente cr\u00edpticas\" e unha produci\u00f3n DIY \"crua e amater\". Entre 1983 e 1987, bandas sure\u00f1as de pop como R.E.M. e Let's Active e un subx\u00e9nero chamado Paisley Underground incorporaron influencias psicod\u00e9licas. Un artigo na revista \"Blogcritics\" afirma que ademais de R.E.M., a \"... \u00fanica outra banda de jangle pop en conseguir grandes vendas nos Estados Unidos foron The Bangles, de Los Angeles. A\u00ednda que m\u00e1is co\u00f1ecida polos seus brillantes \u00e9xitos como 'Manic Monday', os seu primeiro \u00e1lbum e EP foron esforzos org\u00e1nicos e reais de jangle pop ao estilo de Byrds/Big Star, especiados cun toque de psicodelia na s\u00faa estrea\".\nO jangle pop influenciou ao college rock durante os primeiros 80, como se pode comprobar nos primeiros traballos de R.E.M., 10,000 Maniacs, Let's Active, The dB's, The Feelies, Guadalcanal Diary, Game Theory, The Connells, Marshall Crenshaw e The Beat Farmers. En Austin, Texas, o termo \"New Sincerity\" foi vagamente usado para un grupo de bandas semellante, liderado por The Reivers, Wild Seeds e True Believers.\nNo Reino Unido, The Smiths, Felt e Aztec Camera poden ser considerados como parte do jangle pop, como tam\u00e9n poden selo as bandas da escena C86/CD86. O grupo australiano The Church tam\u00e9n pode considerarse un exemplo do x\u00e9nero. No Canad\u00e1 cara finais dos 80 grupos como The Tragically Hip e Barenaked Ladies te\u00f1en elementos de jangle nos seus primeiros traballos."}
{"id": "334379", "revid": "10599", "url": "https://gl.wikipedia.org/wiki?curid=334379", "title": "R\u00edo Pal\u00e0ncia", "text": ""}
{"id": "334380", "revid": "23204", "url": "https://gl.wikipedia.org/wiki?curid=334380", "title": "Antin Seliava", "text": "Antin Seliava (en ; en ; en ), nado arredor de 1583 no voivodato de Po\u0142ock (Gran Ducado de Lituania, hoxe Belar\u00fas) e finado o 5 de outubro de 1655, foi un eclesi\u00e1stico grecocat\u00f3lico ruteno, metropolita de K\u00ediv e Galicia e toda a Rus dende 1641 at\u00e9 a s\u00faa morte.\nTraxectoria.\nPrimeiros anos.\nAntin Seliava naceu arredor do ano 1583 en Polack. Ingresou en 1612 no mosteiro da Santa Trindade dos basilianos en Vilnius, facendo o novizado baixo a direcci\u00f3n de Xosafat Kuntsevych. En 1615 foi enviado a Roma para ampliar os seus estudos no Pontificio Colexio Grego, e \u00e1 s\u00faa volta a Lituania traballou na reforma levada a cabo nos mosteiros polo metropolita Rutskyi. En outubro de 1617 foi ordenado sacerdote da Orde de San Basilio Magno. Posteriormente, dende 1622, foi arquimandrita dos mosteiros de Vilnius e de Navahrudak, e participou activamente nas pol\u00e9micas relacionadas coa restauraci\u00f3n da metr\u00f3pole ortodoxa en 1620.\nArcebispo de Polack.\nLogo do martirio de Kuntsevych en Witebsk o 12 de novembro de 1623, Seliava foi en 1624 elixido arcebispo de Polack, e recibiu a consagraci\u00f3n episcopal de mans do metropolita Yosyf Rutskyi o 18 de xaneiro do mesmo ano. Como arcebispo foi impulsor e puxo en marcha o proceso de canonizaci\u00f3n de Kuntsevych, quen foi finalmente beatificado en 1643.\nMetropolita de K\u00ediv, Galicia e toda a Rus.\nNunha viaxe do metropolita Korsak a Roma, en 1639, Seliava foi nomeado na s\u00faa ausencia administrador temporal da Igrexa ucra\u00edna. O metropolita Korsak finou durante a s\u00faa estad\u00eda en Roma, e antes do seu pasamento ofreceu a Seliava ao papa Urbano VIII e ao rei Ladislau IV como posible sucesor. En Roma tivo lugar un proceso apost\u00f3lico de investigaci\u00f3n sobre a persoa de Seliava, logo do cal foi nomeado en 1641 metropolita de K\u00ediv, Galicia e toda a Rus, cargo no que permaneceu at\u00e9 o seu pasamento en outubro de 1655. Conservou tam\u00e9n o t\u00edtulo de arcebispo de Polack, e en 1642 foi elixido tam\u00e9n como superior da orde basiliana.\nOs primeiros anos do seu goberno da Igrexa ucra\u00edna foron pac\u00edficos: combateu con \u00e9xito o intento do clero latino de debilitar a Igrexa bizantina, e entre 1645 e 1647 dirixiu importantes negociaci\u00f3ns cos ortodoxos que, por\u00e9n, se interromperon co pasamento de Petro Mohyla. Posteriormente tivo que afrontar as consecuencias da rebeli\u00f3n de Bohdan Khmelnytsky en 1648: a paz chegou co tratado de Zboriv de agosto de 1649, que entre outras provisi\u00f3ns inclu\u00edu a supresi\u00f3n da Igrexa greco-cat\u00f3lica nos territorios do Hetmanato e a cesi\u00f3n das s\u00faas propiedades \u00e1 Igrexa ortodoxa. Malia as protestas de Seliava e do nuncio, o rei Xo\u00e1n II Casimiro de Polonia aprobou o tratado en xaneiro de 1650.\nA situaci\u00f3n empeorou posteriormente co Tratado de Pereiaslav de 1654, que puxo ao Hetmanato en dependencia do Tsarato de Rusia, e coa entrada de tropas rusas nos territorios da Coroa. Logo de deixar o goberno da s\u00faa arquidiocese en mans de Havryil Kolenda, Seliava se trasladou a Podlaquia, residindo en diferentes mosteiros at\u00e9 que, perseguido e esgotado, finou aos 72 anos (en 1655) na poboaci\u00f3n de Tykotsin."}
{"id": "334382", "revid": "1131", "url": "https://gl.wikipedia.org/wiki?curid=334382", "title": "Romar\u00eda Viquinga de Catoira", "text": "A Romar\u00eda Viquinga de Catoira \u00e9 unha festa profana que se celebra en Catoira nas contornas do \"castellum honesti\", as actuais Torres de Oeste, cada primeiro domingo de agosto dende o ano 1961, lembrando o papel que tivo Catoira na defensa de Galiza fronte aos ataques normandos na procura do tesouro da Igrexa compostel\u00e1, e onde se escenifican as invasi\u00f3ns viquingas ocorridas no lugar hai arredor de mil anos.\nOs veci\u00f1os de Catoira v\u00edstense de guerreiros viquingos e de campesi\u00f1os galegos da \u00e9poca para representar a loita. A festa comeza \u00e1s 10 da ma\u00f1\u00e1 coa m\u00fasica popular galega polas r\u00faas da vila. Mais a festa en si faise arredor dos restos das torres e da Capela de Oeste, na beiramar da R\u00eda de Arousa co r\u00edo Ulla, onde se instala a feira medieval onde se ofrecen mexill\u00f3ns e vi\u00f1o do Ulla. \nO c\u00e9nit da romaxe ocorre co desembarque. Os veci\u00f1os que fan de normandos arriban pola r\u00eda cunha r\u00e9plica dun bote viquingo do s\u00e9culo XI para tomar as torres. O resto dos veci\u00f1os fan de habitantes da vila, que intentar\u00e1n loitar contra o invasor na beiramar. Os participantes rematan pingando de vi\u00f1o e auga. Os festexos seguen cun xantar popular (sardi\u00f1ada, polbo, empanada\u2026), co son de fondo das gaitas. A festa remata coa verbena.\nMarco hist\u00f3rico.\nCatoira foi dende a antig\u00fcidade un lugar estrat\u00e9xico, a entrada polo mar at\u00e9 Compostela, polo que xa dende a Idade Media estableceuse un importante complexo militar para a defensa do sepulcro do ap\u00f3stolo dos ataques principalmente normandos e sarracenos, polo que se constru\u00edron diversas torres de defensa no fondo da r\u00eda, onde desemboca o r\u00edo Ulla, as chamadas Torres de Oeste. Foi o rei de Galiza Afonso III o que mandou erguer no s\u00e9culo IX, ademais da Catedral de Santiago, a reconstruci\u00f3n do \u2018\u2019Castellum Honesti\u2019\u2019 en Catoira. O castelo converter\u00edase nun dos m\u00e1is importantes de Europa, e deste cons\u00e9rvanse s\u00f3, parte de d\u00faas das grandes torres. O edificio seguiu medrando cos traballos do rei de Galiza e Le\u00f3n, Afonso V, que venceu os normandos de Olaf Haraldson.\nDespois de que no s\u00e9culo XII a monarqu\u00eda doase o Castelo \u00e1 mitra compostel\u00e1, os bispos Cresconio e Diego Pel\u00e1ez continuaron a fortificar a cidadela, para a defensa de Santiago. Ademais disque no Castelo naceu Diego Xelm\u00edrez, primeiro arcebispo de Santiago, xa que seu pai, o cabaleiro Xelmirio, fora alcaide da fortaleza no s\u00e9culo XI. \nAs torres impediron durante s\u00e9culos o ascenso polo Ulla dos ex\u00e9rcitos normandos e sarracenos; o dese\u00f1o final do s\u00e9culo XIII era un recinto el\u00edptico con sete torres (fican no s\u00e9culo XXI en p\u00e9, s\u00f3 d\u00faas do s\u00e9culo XI; as ru\u00ednas doutras d\u00faas son do s\u00e9culo XII, sendo de \u00e9poca romana os restos doutras que se orientan cara ao interior). No medio exist\u00eda unha gran torre central.\nNa Alta Idade Media chegan a Jakobsland (Terra de Xacobe, nome que eles lle daban a Galiza) as primeiras vagas de piratas normandos atra\u00eddos polas novas sobre as riquezas da capital compostel\u00e1. Os viquingos saquean e queiman vilas en toda a costa, e entran pola R\u00eda de Arousa acadando en 850 Iria Flavia, provocando a fuxida do bispo e do cabido a Compostela. Nos anos 859 e 968 f\u00edxose, por\u00e9n, unha boa defensa galega dende o \u2018\u2019Castellum Honesti\u2019\u2019 (Torres de Oeste), conseguindo deter o ataque escandinavo e impedindo que estes acadasen Compostela.\nDespois de que o Reino de Galiza perdese o seu poder lexislativo, pasando a depender da coroa de Castela, e especialmente a partir do reinado dos Reis Cat\u00f3licos, Catoira entra nun per\u00edodo de progresiva decadencia. As torres servir\u00e1n de canteira para as vilas da zona.\nA festa.\nA festa comezou a celebrarse en 1961. A primeira etapa foi a do Ateneo do Ull\u00e1n entre 1961 e 1964. Todo comezou no ano 1959, cando o poeta e crego de Isorna, Faustino Rey Romero e mailo poeta catoir\u00e1n Baldomero Isorna Casal, fundan o Ateneo do Ull\u00e1n, un foro art\u00edstico e literario formado por intelectuais das terras do Ulla. Este grupo de intelectuais son quen decidiron en 1960, nunha das s\u00faas tertulias, que estar\u00eda ben celebrar a xeito de festa o desembarque do rei Ulfo. A primeira Romar\u00eda Viquinga tivo lugar o 29 de xullo do 1961, cunha misa na Capela de Santiago das Torres de Oeste, na memoria de Diego Xelm\u00edrez, e demais defensores da fortaleza. Ademais Pedro Monta\u00f1\u00e9s, coroado con p\u00f3las de \u00e1rbores, representaba o tem\u00edbel viquingo Ulfo, e saltaba \u00e1 terra dende a s\u00faa dorna, para ir ao encontro do bispo Cresconio, representado por Rey Romero que, con solemnes palabras, dominaba o invasor, fac\u00e9ndolle axenlloarse submisamente ante o representante da cristiandade. Despois ti\u00f1a lugar un xantar campestre co son dunha banda de gaiteiros, ademais dun acto literario no que participaban escritores da comarca, e no que se basea o actual preg\u00f3n das festas. \u00c1 noite, nas ameas das torres, acend\u00edanse cacharelas para lembrar o xeito no que noutrora se anunciaba a arribada de piratas na r\u00eda.\nA segunda etapa comeza en 1965 e dura at\u00e9 1990, \u00e9 o per\u00edodo de consolidaci\u00f3n da romar\u00eda, desta volta patrocinada pola empresa local de Cer\u00e1mica Dom\u00ednguez do Noroeste S.A. e organizada polos seus traballadores. En 1988 a festa foi declarada de \"Interese Tur\u00edstico Nacional\".\nA terceira e \u00faltima etapa comeza en 1991, cando \u00e9 o propio Concello de Catoira quen colle a rendas da festa, \u00e9 o per\u00edodo de proxecci\u00f3n internacional, orixinando o irmandamento coa vila dinamarquesa de Frederikssund. \nNo ano 2002 a festa foi declarada de \"Interese Tur\u00edstico Internacional\".\nIrmandades de Catoira.\nA romar\u00eda \u00e9 tam\u00e9n importante para Galiza polo intercambio cultural sobre as invasi\u00f3ns normandas que se v\u00e9n desenvolvendo en Catoira co seu irmandamento en 1993 coa vila dinamarquesa de Frederikssund; e un ano m\u00e1is tarde, en 1994 coa vila brit\u00e1nica de Watchet, as tres ligadas historicamente polo desembarque viquingo."}
{"id": "334383", "revid": "55340", "url": "https://gl.wikipedia.org/wiki?curid=334383", "title": "Cacharela", "text": "Unha cacharela \u00e9 unha fogueira. Amais, como top\u00f3nimo pode referirse a:"}
{"id": "334384", "revid": "23204", "url": "https://gl.wikipedia.org/wiki?curid=334384", "title": "Havryil Kolenda", "text": "Havryil Kolenda (en ; en ; en ), nado en 1606 no voivodato de Vilnius (Gran Ducado de Lituania) e finado o 21 de maio de 1674, foi un eclesi\u00e1stico grecocat\u00f3lico ruteno, metropolita de K\u00ediv e Galicia e toda a Rus dende 1665 at\u00e9 a s\u00faa morte."}
{"id": "334389", "revid": "25871", "url": "https://gl.wikipedia.org/wiki?curid=334389", "title": "Leabhar Ghabh\u00e1la \u00c9renn", "text": ""}
{"id": "334392", "revid": "56817", "url": "https://gl.wikipedia.org/wiki?curid=334392", "title": "Calendario \u00e1tico", "text": "O calendario \u00e1tico, en vigor en Atenas na Antig\u00fcidade cl\u00e1sica, \u00e9 o m\u00e1is co\u00f1ecido dos calendarios gregos. \u00c9 de tipo lunisolar.\nOs diferentes ciclos.\nO ano ateniense comp\u00fa\u00f1ase de 12 meses lunares. Ao principio, cada mes contaba con 30 d\u00edas. En consecuencia, f\u00edxose un axuste co ciclo lunar, alternando un mes de 29 d\u00edas (\u03ba\u03bf\u1fd6\u03bb\u03bf\u03b9 \u03bc\u1fc6\u03bd\u03b5\u03c2 / \"ko\u0129loi m\u1ec5nes\") e un de 30 d\u00edas (\u03bc\u1fc6\u03bd\u03b5\u03c2 \u03c0\u03bb\u03ae\u03c1\u03b5\u03b9\u03c2 / m\u1ec5nes pl\u1ebfreis). Isto d\u00e1 un ano de 354 d\u00edas, \u00e9 dicir 11 d\u00edas menos en relaci\u00f3n co ano solar. Para remedialo intercalouse un d\u00e9cimo terceiro mes de 30 d\u00edas despois de cada segundo ano lunar. \u00c9 o que se chama un ciclo \u00abtrier\u00e9tico\u00bb. A cada ano de 13 meses ch\u00e1maselle \u00abembol\u00edstico\u00bb, nome que recibe precisamente do mes que \u00e9 engadido (mes embol\u00edstico).\nComo o ano se atopaba en diante demasiado lento en relaci\u00f3n co ciclo lunar, apl\u00edcase outra correcci\u00f3n no s\u00e9culo V a. C., a do ciclo \u00aboctaet\u00e9rico\u00bb. Neste sistema, o mes intercalar \u00e9 inserido nun ciclo de oito anos: este per\u00edodo de oito anos, conta con tres anos de trece meses: o terceiro, o quinto e o oitavo ano.\nOutros ciclos foron igualmente considerados no curso da historia ateneniense. As\u00ed, Met\u00f3n de Atenas, baixo Pericles, pon a punto un ciclo de 19 anos (ciclo met\u00f3nico). Calipo de C\u00edcico, no s\u00e9culo -IV, inventa pola s\u00faa banda o ciclo de 76 anos.\nMes do calendario.\nEsta noci\u00f3n de ciclo, e sobre todo intercalar un mes suplementario, fan impos\u00edbel coincidir de maneira absoluta os meses atenienses e os do calendario gregoriano, utilizado actualmente na maior parte do mundo. En efecto, a diferenza pode \u00e1s veces representar un mes enteiro. En cambio, \u00e9 f\u00e1cil facer coincidir os meses atenienses coas estaci\u00f3ns.\nOs nomes dos meses est\u00e1n unidos \u00e1s divindades gregas ou \u00e1s festas relixiosas. O ano comeza preto do equinoccio de outono.\nOs d\u00edas do mes.\nCada mes suponse que empezaba coa l\u00faa nova. En consecuencia, o primeiro d\u00eda ch\u00e1mase \u03bd\u03bf\u03c5\u03bc\u03b7\u03bd\u03af\u03b1 \"num\u00ean\u00eda\" (\u2018l\u00faa nova\u2019) e o \u00faltimo, \u1f14\u03bd\u03b7 \u03ba\u03b1\u1f76 \u03bd\u03ad\u03b1 \"\u00e9n\u00ea ka\u00ec n\u00e9a\" (\u2018vella e nova\u2019). Cada mes comp\u00fa\u00f1ase de tres d\u00e9cadas\u00a0:\nA \u00faltima d\u00e9cada presenta a particularidade de que os seus d\u00edas est\u00e1n ao contraxeito.\nAs estaci\u00f3ns.\nTuc\u00eddides no inicio do Libro II da Historia da Guerra do Peloponeso aclara que o relato est\u00e1 escrito seguindo a orde en que sucederon os diversos acontecementos, por ver\u00e1ns e invernos. O ano estaba dividido en d\u00faas metades, o inverno e o ver\u00e1n. Segundo alg\u00fans tradutores e comentaristas da obra tucid\u00eddea, o ver\u00e1n abarcaba a primavera e gran parte do outono, e comezar\u00eda sobre o 1 de marzo e terminar\u00eda o 1 de novembro. Segundo W. K. Pritchett e B. I. van der Waerden, o fin do inverno e o principio do ver\u00e1n era o 6 de marzo (sa\u00edda vespertina da estrela Arturo) e o fin do ver\u00e1n e comezo do inverno ser\u00eda o 8 de novembro (posta matutina das Pl\u00e9iades), datas precisas tomadas do \"par\u00e1p\u0113gma\" de Euctem\u00f3n."}
{"id": "334395", "revid": "109216", "url": "https://gl.wikipedia.org/wiki?curid=334395", "title": "Soviet Militar Revolucionario", "text": "Soviet Militar Revolucionario ou Revvoensoviet ou RVS (en ), tam\u00e9n traducido como \"Consello Militar Revolucionario\", foi a suprema autoridade militar da Rusia sovi\u00e9tica entre 1918 e\u00a01934. Institu\u00eddo por decreto do Comit\u00e9 Executivo Central de Todas as Rusias (VTsIK) o 2 de setembro de 1918 no co\u00f1ecido como \"Decreto sobre a Declaraci\u00f3n da Rep\u00fablica Sovi\u00e9tica no Campo Militar\". \nNon debe confundirse co Comit\u00e9 Revolucionario Militar (CRM) ou Voenrevkom ou VRK (ruso: \"\u0412\u043e\u0435\u043d\u043d\u043e-\u0440\u0435\u0432\u043e\u043b\u044e\u0446\u0438\u043e\u043d\u043d\u044b\u0439 \u043a\u043e\u043c\u0438\u0442\u0435\u0442\" o \"\u0412\u043e\u0435\u043d\u0440\u0435\u0432\u043a\u043e\u043c\" o \"\u0412\u0420\u041a\"), creado polo Soviet de Petrogrado o de 1917 e que dirixiu a Revoluci\u00f3n de Outubro proclamando o derrocamento do Goberno Provisional Ruso, nin cos Comit\u00e9s Militares Revolucionarios creados polas organizaci\u00f3ns militares do Partido Bolxevique ao longo e ancho de toda Rusia durante a Revoluci\u00f3n. Foi disolto o do mesmo ano."}
{"id": "334398", "revid": "89787", "url": "https://gl.wikipedia.org/wiki?curid=334398", "title": "Lista de representantes diplom\u00e1ticos de Espa\u00f1a en Grecia", "text": "Despois da Guerra de independencia de Grecia (1821-1832) e da subida ao trono de Grecia do pr\u00edncipe Ot\u00f3n de Baviera en 1833, sucedendo \u00e1 Primeira Rep\u00fablica Hel\u00e9nica, foron establec\u00e9ndose as primeiras delegaci\u00f3ns diplom\u00e1ticas, comezando polas potencias que apoiaron o proceso de independencia: Francia, Rusia e Gran Breta\u00f1a, que interviron no Tratado de Londres de 1827.\nEspa\u00f1a, pese \u00e1 unha dubitativa actitude inicial, finalmente decidiu enviar unha representaci\u00f3n diplom\u00e1tica debido \u00e1s presi\u00f3ns francesas e brit\u00e1nicas. A\u00ednda as\u00ed, Espa\u00f1a non abriu unha embaixada (rango que s\u00f3 exist\u00eda nas legaci\u00f3ns de Par\u00eds e N\u00e1poles), sen\u00f3n unha representaci\u00f3n encabezada por un Encargado de Negocios e acompa\u00f1ada por un Secretario, cousa que materializouse en agosto de 1834 co nomeamento do primeiro Encargado de Negocios.\nAs seguintes listaxes (non completas) est\u00e1n confeccionadas, fundamentalmente, cos datos extra\u00eddos do Kalendario Manual y gu\u00eda de forasteros en Madrid (1744-1837), da Gu\u00eda de forasteros en Madrid (1838-1872) e da Gu\u00eda Oficial de Espa\u00f1a (1873-1935).\nM\u00e1xima representaci\u00f3n en Grecia.\nEncargados de Negocios de Espa\u00f1a en Grecia (1834-1849).\nNeste per\u00edodo foron Secretarios do Encargado de Negocios Josef Soler (04/08/1834 a 1841), se\u00f1or de Naharro (1841), Felipe Tavera (1842, nomeado), Tom\u00e1s Ligu\u00e9s (1844) e Jos\u00e9 Pizarro Ram\u00edrez, III Conde das Navas (1844-decembro 1847).\nConsulado de Espa\u00f1a en Atenas (1849-1869 e 1869-1882).\nDesde 1856 engadiuse \u00e1 legaci\u00f3n diplom\u00e1tica de Atenas un vicec\u00f3nsul, desenvolvendo este cargo: Federico Taqui (1856-1863), Carlos Cavia (1864), Jorge Zammit Romero (1865-1869), Eduardo Bad\u00eda (1870) e Enrique Gaspar Rimbau (1871-1873). Entre 1866 e 1875 \u00f3 consulado quedou sen c\u00f3nsul, levando o cargo da legaci\u00f3n diplom\u00e1tica precisamente o vicec\u00f3nsul.\nEntre xaneiro e xu\u00f1o de 1869 v\u00e1iselle dar pulo \u00e1 representaci\u00f3n espa\u00f1ola en Grecia creando a figura de Ministro residente de Espa\u00f1a en Grecia, pero tras este breve per\u00edodo a m\u00e1xima representaci\u00f3n \"in situ\" volver\u00e1 a ser a do vicec\u00f3nsul (ata 1874) e a do c\u00f3nsul de 2\u00aa clase (desde 1875). Ata marzo de 1882 non volveu aparecer outra figura equivalente \u00e1 de embaixador, que foi a de Ministro plenipotenciario, mant\u00e9ndose ao mesmo tempo a figura de apoio de c\u00f3nsul de 2\u00aa clase en Atenas.\nEmbaixada de Espa\u00f1a en Grecia, per\u00edodo de delegaci\u00f3n independente (1882-1892).\nNeste per\u00edodo os Ministros plenipotenciarios e residentes tiveron na legaci\u00f3n diplom\u00e1tica c\u00f3nsules de 2\u00aa clase (ata 1883) e secretarios de 2\u00aa clase (entre 1882 e 1893). Os c\u00f3nsules de 2\u00aa clase foron: Eduardo Clocel (agosto a novembro de 1882), Antonio Zammit Romero (novembro 1882-febreiro 1883) e Fernando Useleti-de Ponte Fern\u00e1ndez (febreiro a marzo de 1883, nomeado). Por outra banda os secretarios de 2\u00aa clase foron: Emilio Moreno Rosales (1882-xu\u00f1o 1883), Enrique Otal Rie (xu\u00f1o 1883-1884), Jos\u00e9 Llaber\u00eda Herzberg (1885), C\u00e1ndido Galicia (1886-1887), o Marqu\u00e9s de Valladares (1888), Manuel Mar\u00eda Aranguren (1889-1891) e Antonio Benavides (1892-1893).\nEn agosto de 1892 un decreto da ra\u00ed\u00f1a-rexente Mar\u00eda Cristina, asinado en San Sebasti\u00e1n, suprimiu a figura do Ministro en Atenas, desempe\u00f1ando desde ent\u00f3n a representaci\u00f3n en Atenas o embaixador en Constantinopla.\nEmbaixada de Espa\u00f1a en Grecia, per\u00edodo de representaci\u00f3n polo embaixador en Turqu\u00eda (1892-1914).\nA partir de 1892 a m\u00e1xima representaci\u00f3n diplom\u00e1tica no Reino de Grecia levouna o xefe da delegaci\u00f3n diplom\u00e1tica en Turqu\u00eda.\nEmbaixada de Espa\u00f1a en Grecia, per\u00edodo de delegaci\u00f3n independente (desde 1915).\nNeste per\u00edodo os Ministros plenipotenciarios tiveron na legaci\u00f3n diplom\u00e1tica os seguintes secretarios:\nNeste per\u00edodo na legaci\u00f3n consular existiron os seguintes vicec\u00f3nsules de carreira: Jos\u00e9 Manuel Aniel-Quiroga Redondo (1935).\nOutras representaci\u00f3ns diplom\u00e1ticas en Grecia.\nDesde 1851 foron abr\u00edndose diferentes delegaci\u00f3ns diplom\u00e1ticas en varias cidades e illas gregas que estiveron representadas por c\u00f3nsules, vicec\u00f3nsules e axentes consulares, a maior parte deles por persoas que non pertenc\u00edan \u00e1 carreira diplom\u00e1tica, sen\u00f3n que o eran a t\u00edtulo \"honorario\".\nA delegaci\u00f3n m\u00e1is importante foi a de O Pireo (ou Atenas-O Pireo), da que levou a representaci\u00f3n case sempre un c\u00f3nsul, ata a reestruturaci\u00f3n xeral de 1922. A cidade de Patras tivo outra delegaci\u00f3n consular que tivo unha certa importancia durante un breve per\u00edodo de tempo na organizaci\u00f3n das delegaci\u00f3ns diplom\u00e1ticas espa\u00f1olas en Grecia. Ata 1915 non apareceu outra delegaci\u00f3n diplom\u00e1tica equivalente \u00e1 ateniense, cun c\u00f3nsul de carreira, que foi a de Tesal\u00f3nica.\nEntre 1897 e 1903, os consulados de Grecia pasaron a depender do c\u00f3nsul de 1\u00aa clase en Constantinopla, sendo o titular da representaci\u00f3n turca nese tempo Ricardo Chaparro Espejo, que fac\u00eda o control das delegaci\u00f3ns de todo o Imperio Otom\u00e1n (excepto Siria, Exipto e Tunisia), Grecia e Roman\u00eda, a\u00ednda que segundo o ano cambiaban lixeiramente as adscrici\u00f3ns. Neste tempo produciuse unha primeira estruturaci\u00f3n do territorio consular grego, divid\u00edndose as \u00e1reas de influencia entre os consulados de O Pireo e Patras.\nEn 1922 produciuse unha segunda divisi\u00f3n das legaci\u00f3ns diplom\u00e1ticas en territorio grego, adscrib\u00edndose como dependentes a partir de ent\u00f3n cada unha delas ou ben ao Consulado xeral de Atenas (dirixido por un Ministro plenipotenciario ou embaixador en Grecia) ou ben ao Consulado de Tesal\u00f3nica.\nRepresentantes de Espa\u00f1a en Atenas, O Pireo e O Pireo-Atenas (desde 1882).\nO consulado de 2\u00aa clase de Atenas trasladouse \u00e1 cidade de O Pireo, pr\u00f3xima a aquela, en 1883. En 1896 o consulado comezou a denominarse de O Pireo-Atenas ou Atenas-O Pireo. En 1897 constaba que deste consulado depend\u00eda todo o Reino de Grecia, excepto as provincias de Acaia e Qu\u00edos, que depend\u00edan do c\u00f3nsul de Patras. No per\u00edodo de 1898 e 1899 sucedeu o mesmo, salvo que de Patras nesta ocasi\u00f3n depend\u00edan Acaia e \u00c9lide. Tras a reestruturaci\u00f3n de 1922, xurdiu o consulado de O Pireo, dependente do Consulado xeral de Atenas. Este consulado mant\u00edvose ata 1927, en que O Pireo pasou a ter como representante a un vicec\u00f3nsul, mentres que creouse un consulado de 1\u00aa clase con base en Atenas, dependente igualmente do Consulado xeral na capital grega, ata que na nova reestruturaci\u00f3n de 1931 este consulado tam\u00e9n desapareceu, mant\u00e9ndose en Atenas a \u00fanica representaci\u00f3n do Consulado xeral.\nDesde 1910 nesta legaci\u00f3n existiu tam\u00e9n a figura do vicec\u00f3nsul honorario, que lev\u00e1rona Joseph Ibeck (1910, O Pireo-Atenas), Georges Stringo (1911-1915, O Pireo-Atenas), Georges Casanova (1917, O Pireo-Atenas), \u00c1ngelos S. Metasa (1918-1919, o Pireo-Atenas), Nicol\u00e1s Raphael (1923, O Pireo), Mauricio Saporta (1924-1927, O Pireo), Basilio C. Scalorias (1929-1930), e Jorge L. Casanovas (1935, O Pireo).\nRepresentantes de Espa\u00f1a en Tesal\u00f3nica ou Sal\u00f3nica (desde 1911).\nEsta legaci\u00f3n diplom\u00e1tica desde a s\u00faa creaci\u00f3n foi representada por un c\u00f3nsul de 2\u00aa clase de carreira, igual que a de O Pireo-Atenas. En 1919 pasou a estar representada por un c\u00f3nsul de 1\u00aa clase.\nDesde a s\u00faa creaci\u00f3n nesta legaci\u00f3n existiu tam\u00e9n a figura do vicec\u00f3nsul, que foron:\nRepresentantes de Espa\u00f1a en Kalamata (desde 1878).\nDesde 1922 dependeu do Consulado de Atenas.\nRepresentantes de Espa\u00f1a en Kavala (1929-19??).\nDependeu do Consulado de Tesal\u00f3nica.\nRepresentantes de Espa\u00f1a en Komtin\u00ed (1929-19??).\nDependeu do Consulado de Tesal\u00f3nica\nRepresentantes de Espa\u00f1a en Lavrio (1900-193?).\nDesde 1922 dependeu do Consulado de Atenas.\nRepresentantes de Espa\u00f1a en Mitilene (1925-193?).\nDependeu do Consulado en Atenas.\nRepresentantes de Espa\u00f1a en Patras (desde 1851).\nFoi, xunto ao consulado de O Pireo-Atenas, o consulado m\u00e1is importante de Grecia ata aparici\u00f3n do consulado de carreira de Tesal\u00f3nica en 1915. En 1897 depend\u00edan deste consulado as provincias de Acaia e Qu\u00edos, mentres que no per\u00edodo de 1898 e 1899 depend\u00edan as provincias de Acaia e \u00c9lide. A partir de 1922 dependeu do Consulado de Atenas.\nRepresentantes de Espa\u00f1a en Volos (1900-19??).\nDesde 1922 dependeu do Consulado de Atenas.\nRepresentantes de Espa\u00f1a na illa de Cefalonia (1873-1883 e 1889-193?).\nDesde 1922 dependeu do Consulado de Atenas. A partir de 1929 a legaci\u00f3n pasou a denominarse de Argostoli, que \u00e9 o nome da capital da illa de Cefalonia.\nRepresentantes de Espa\u00f1a na illa de Corf\u00fa (desde 1878).\nDesde 1922 dependeu do Consulado de Atenas.\nRepresentantes de Espa\u00f1a na illa de Creta ou Cand\u00eda (desde 1915).\nDesde 1922 dependeu do Consulado de Atenas.\nRepresentantes de Espa\u00f1a na illa de Samos (1928-19??).\nEsta legaci\u00f3n espa\u00f1ola foi a \u00fanica que non depend\u00eda de ning\u00fan dos consulados \"maiores\" gregos, nin de Atenas nin de Tesal\u00f3nica.\nRepresentantes de Espa\u00f1a na illa de Siros (1878-193?).\nDesde 1922 dependeu do Consulado de Atenas.\nRepresentantes de Espa\u00f1a na illa de Zante (1872-1875 e 1879-193?).\nDesde 1922 dependeu do Consulado de Atenas."}
{"id": "334399", "revid": "23204", "url": "https://gl.wikipedia.org/wiki?curid=334399", "title": "Kypriian Zhokhovskyi", "text": "Kypriian Zhokhovskyi (en ; en ; en , \"Kipryjan \u017dacho\u016dski\"), nado en 1635 no voivodato de Po\u0142ock (Gran Ducado de Lituania) e finado o 26 de outubro de 1693, foi un eclesi\u00e1stico grecocat\u00f3lico ruteno, metropolita de K\u00ediv e Galicia e toda a Rus dende 1674 at\u00e9 a s\u00faa morte.\nTraxectoria.\nPrimeiros anos.\nKypriian Zhokhovskyi naceu en 1635 nunha familia nobre no voivodato de Po\u0142ock. De mozo, entrou no mosteiro de Byce\u0144 (hoxe no distrito de Ivacevicki) da Orde de San Basilio Magno. Aos 23 anos, marchou a estudar no Pontificio Colexio Grego de Roma, entre marzo de 1658 e agosto de 1664. O 29 de abril de 1663 foi ordenado sacerdote na igrexa de Sant'Atanasio de Roma. Despois obter o doutoramento en Teolox\u00eda e Metaf\u00edsica, permaneceu en Roma exercendo o seu ministerio na igrexa dos Santi Sergio e Bacco, e como secretario do bispo de Che\u0142m, Jakub Su\u0161a, quen viviu en Roma por alg\u00fans anos.\nO metropolita de K\u00ediv Havryil Kolenda escolleuno como bispo coadxutor con dereito de sucesi\u00f3n, e asignoulle a s\u00e9 titular de Viciebsk e Mscisla\u016d, e as\u00ed foi confirmado polo rei Miguel I o 12 de novembro de 1670. Recibiu a consagraci\u00f3n episcopal de mans do mesmo Kolenda o 15 de marzo de 1671. Coa morte de Kolenda, o 11 de febreiro de 1674, Zhokhovskyi converteuse no novo metropolita de K\u00ediv.\nMetropolita de K\u00ediv.\nComo metropolita, convocou un s\u00ednodo en Lublin en 1680 xunto ao bispo de Che\u0142m, para tratar de conciliar a ortodoxos e greco-cat\u00f3licos. Por\u00e9n, o s\u00ednodo non chegou a celebrarse por mor da oposici\u00f3n do rei e do nuncio.\nRespecto da orde basiliana, Zhokhovskyi renunciou en 1675 ao seu dereito ao goberno da orde, deixando ao Cap\u00edtulo Xeral da mesma a potestade de elixir ao seu proto-arquimandrita. Por\u00e9n, anos m\u00e1is tarde, quiso recuperar o control total sobre a orde, e tentou ser elixido proto-arquimandrita en 1683 e en 1684. Nas d\u00faas ocasi\u00f3ns os monxes se opuxeron e apelaron a Roma, quen apoiou a postura dos monxes, limitando claramente en agosto de 1686 o poder do metropolita na vida da orde.\nZhokhovskyi op\u00faxose a calquera cambio de rito particular dos seus fieis, as\u00ed como \u00e1 latinizaci\u00f3n do rito bizantino exercidas coa polonizaci\u00f3n do seu pa\u00eds: logo dunha petici\u00f3n de Zhokhovskyi, o papa confirmou a prohibici\u00f3n de calquera cerimonia lit\u00farxica latinizada. A comezos da d\u00e9cada de 1690 fundou unha imprenta en Supra\u015bl, coa que rematou co influxo de libros lit\u00farxicos de Moscova e combateu o proceso de latinizaci\u00f3n."}
{"id": "334400", "revid": "23204", "url": "https://gl.wikipedia.org/wiki?curid=334400", "title": "Lev Zalenskyi", "text": "Lev Sliubych-Zalenskyi (en ; en ; en ), nado en 1648 en Volinia (Coroa do Reino de Polonia) e finado o 24 de agosto de 1708, foi un eclesi\u00e1stico grecocat\u00f3lico ruteno, metropolita de K\u00ediv e Galicia e toda a Rus dende 1695 at\u00e9 a s\u00faa morte.\nTraxectoria.\nO 30 de novembro de 1678 foi nomeado bispo coadxutor de Volodymyr-Brest, recibindo a consagraci\u00f3n episcopal en decembro do mesmo ano de mans do metropolita Kypriian Zhokhovskyi.\n\u00c1 morte de Venedykt Hlynskyi, Sliubych-Zalenskyi sucedeuno como bispo de Volodymyr-Brest, cargo que mantivo at\u00e9 o seu pasamento.\nEn 1693 foi nomeado administrador das arquieparqu\u00edas de K\u00ediv e Polack. En 1695 foi elixido metropolita de K\u00ediv e Galicia e toda a Rus. Finou no cargo en 1708."}
{"id": "334406", "revid": "23204", "url": "https://gl.wikipedia.org/wiki?curid=334406", "title": "Ricardo Goyanes Melgarejo", "text": "Ricardo Goyanes Melgarejo, nado en Lugo en 1873 e finado en Palencia o 17 de decembro de 1924, foi un avogado, mestre, escritor e xornalista galego.\nTraxectoria.\nFoi mestre en Ponte Sampaio e Angoares (Ponteareas) e despois oficial de Facenda en Ourense (1915). Foi nomeado auxiliar da Normal de Mestras de Ourense. Pasou despois a delegaci\u00f3n de Facenda da Coru\u00f1a e finalmente foi oficial primeiro de Facenda en Palencia. Foi redactor de \"El Norte de Galicia\" e \"El Diario de Orense\", correspondente de \"La Ma\u00f1ana\" en Ourense e colaborou en \"Ilustraci\u00f3n Gallega\", \"Vida Gallega\" e \"El Diario Palentino\". Foi secretario da Asociaci\u00f3n de Escritores Gallegos Laureados e foi nomeado cabaleiro da Real Orde de Isabel la Cat\u00f3lica e do M\u00e9rito Militar.\nVida persoal.\nCasou con Mar\u00eda Os\u00e9s Armesto."}
{"id": "334409", "revid": "89787", "url": "https://gl.wikipedia.org/wiki?curid=334409", "title": "Giancarlo Ibarg\u00fcen", "text": "Giancarlo Ibarg\u00fcen Segovia, nado en Cidade de Guatemala o 15 de outubro de 1963 e finado o 9 de marzo de 2016, foi un educador e empresario guatemalteco.\nTraxectoria.\nFoi reitor da Universidade Francisco Marroqu\u00edn entre 2003 e 2013, Secretario Xeral entre 1995 e 2003 e membro do Comit\u00e9 de Fiduciarios desde 1992. Foi fundador e presidente de The Antiga Forum.\nEntre 2011 e 2013 Giancarlo Ibarg\u00fcen foi Secretario Xeral da Xunta Directiva da Sociedade Mont Pelerin. De 2008 a 2012 foi membro da Xunta Directiva da Philadelphia Society. Foi membro do consello de Liberty Fund en Indian\u00e1polis desde 2007. De 2005 a 2006 foi vicepresidente da Association of Private Enterprise Education e o seu presidente entre 2006 e 2007. En 1991, foi un dos fundadores da Asociaci\u00f3n polo Poder Local (APOLO). Foi presidente e membro do consello directivo do Centro de Estudos Econ\u00f3micos Sociais (CEES) desde 1990.\nContribu\u00edu \u00e1 liberalizaci\u00f3n das telecomunicaci\u00f3ns e \u00e1 libre negociaci\u00f3n de divisas en Guatemala. Reco\u00f1eceu oportunidades para as reformas no seu pa\u00eds e creou marcos para a competencia real; en 1995 elaborou a Lei Xeral de Telecomunicaci\u00f3ns de Guatemala o documento base que conformar\u00eda o T\u00edtulo IV, Espectro radioel\u00e9ctrico, da Lei Xeral de Telecomunicaci\u00f3ns. Revolucionou a educaci\u00f3n, promoveu a aprendizaxe colaborativa e a orde espont\u00e1nea nas aulas e f\u00f3ra delas."}
{"id": "334411", "revid": "1131", "url": "https://gl.wikipedia.org/wiki?curid=334411", "title": "Colectivo Libertario Arco da Vella", "text": "O Colectivo Libertario Arco da Vella foi unha organizaci\u00f3n anarcocomunista de \u00e1mbito galego fundada en 1979. Participou nas negociaci\u00f3ns para a formaci\u00f3n do Bloque Nacionalista Galego en 1982, chegando asistir \u00e1 s\u00faa I Asemblea Nacional fundacional no Front\u00f3n de Riazor, na Coru\u00f1a. Finalmente decidiu abandonar como consecuencia do nome elixido.\nA comezos dos 80 publicou en Santiago de Compostela catro n\u00fameros da revista \"Arco da Vella\", escrita integramente en lingua galega e que contou cunha tirada de 1000 exemplares, con dep\u00f3sito legal. Ti\u00f1a unha li\u00f1a claramente anarcocomunista, libertaria, galeguista e pro-CNT e nela se trataban temas como a identidade galega ou o antimilitarismo.\n\u00c9 citada en diversos foros e publicaci\u00f3ns como organizaci\u00f3n anarcoindependentista xunto con outras como a que ser\u00eda a s\u00faa hom\u00f3loga en Euskadi, \"Askatasuna\". Unha das s\u00faas militantes de m\u00e1is relevancia ser\u00eda Rosa Bassave, colaboradora na revista hom\u00f3nima as\u00ed como en \"A Nosa Terra\"."}
{"id": "334412", "revid": "839", "url": "https://gl.wikipedia.org/wiki?curid=334412", "title": "Karl Lehmann", "text": "Karl Lehmann, nado o 16 de maio de 1936 en Sigmaringen (Alema\u00f1a) e finado o 11 de marzo de 2018 en Mainz, foi un cardeal cat\u00f3lico latino e cardeal de Alema\u00f1a que presidiu os bispos alem\u00e1ns.\nBiograf\u00eda.\nO 10 de outubro de 1963 foi ordenado sacerdote da arquidiocese de Friburgo por Julius August D\u00f6pfner.\nO 21 de xu\u00f1o de 1983 foi nomeado bispo de Maguncia, recibindo a consagraci\u00f3n episcopal o 2 de outubro de 1983 de mans do cardeal Hermann Volk.\nO papa Xo\u00e1n Paulo II creouno cardeal no consistorio do 21 de febreiro de 2001."}
{"id": "334415", "revid": "85894", "url": "https://gl.wikipedia.org/wiki?curid=334415", "title": "Broull\u00f3n, Xil, Mea\u00f1o", "text": "Broull\u00f3n \u00e9 un lugar da parroquia de Xil no concello pontevedr\u00e9s de Mea\u00f1o, na comarca do Saln\u00e9s. Ti\u00f1a 100 habitantes no ano 2016, segundo datos do IGE, dos que 51 eran mulleres e 49 homes, o que representa manter practicamente a mesma poboaci\u00f3n que ti\u00f1a en 2010 e 2005, cando ti\u00f1a 101 veci\u00f1os en \u00e1mbolos censos.\nAs festas locais cel\u00e9branse durante \u00f3 s\u00e1bado, domingo e luns da segunda semana de setembro."}
{"id": "334420", "revid": "98629", "url": "https://gl.wikipedia.org/wiki?curid=334420", "title": "Danilo Di Luca", "text": "Danilo Di Luca nado en Spoltore (Pescara) o 2 de xaneiro de 1976, \u00e9 un ex-ciclista profesional italiano entre os anos 1999 e 2013, ano que dou positivo por segunda vez por EPO na s\u00faa carreira profesional, sendo sancionado de por vida, e acabando as\u00ed bruscamente os seus logros ciclistas.\nNa s\u00faa carreira profesional, a s\u00faa vitoria con maior reco\u00f1ecemento foi o Giro de Italia 2007. Tam\u00e9n ga\u00f1ou dous Monumentos do ciclismo; o Giro da Lombard\u00eda 2001 e a Liexa-Bastogne-Liexa 2007. Ga\u00f1ou tam\u00e9n d\u00faas cl\u00e1sicas \"ardenianas\"; Frecha Valoa 2005 e Amstel Gold Race 2005."}
{"id": "334421", "revid": "1576", "url": "https://gl.wikipedia.org/wiki?curid=334421", "title": "Julius Robert Oppenheimer", "text": ""}
{"id": "334422", "revid": "1576", "url": "https://gl.wikipedia.org/wiki?curid=334422", "title": "J. Robert Oppenheimer", "text": ""}
{"id": "334423", "revid": "1131", "url": "https://gl.wikipedia.org/wiki?curid=334423", "title": "Urbano Feijoo Sotomayor Ron", "text": "Urbano Feijoo Sotomayor Ron y Feijoo Sotomayor, nado en 1898 e finado o 6 de outubro de 1959, foi un pol\u00edtico e diplom\u00e1tico galego.\nTraxectoria.\nEstudou o bacharelato no Instituto de Ourense. Herdou o t\u00edtulo de marqu\u00e9s de Santa Ilduara en 1925, sucedendo a Camilo Feijoo de Sotomayor Cejo, Marquina y Montes e foi vizconde de San Rosendo. Secretario do Corpo diplom\u00e1tico, foi c\u00f3nsul de Berl\u00edn (1944) e embaixador de Espa\u00f1a na Santa S\u00e9, en Liberia e na Rep\u00fablica Dominicana."}
{"id": "334424", "revid": "1888", "url": "https://gl.wikipedia.org/wiki?curid=334424", "title": "Urbano Feijoo de Soutomaior", "text": ""}
{"id": "334427", "revid": "98629", "url": "https://gl.wikipedia.org/wiki?curid=334427", "title": "Sarzeau", "text": "Sarzeau (en ), \u00e9 unha vila do departamento de Morbihan, no sur da Breta\u00f1a.\nXeograf\u00eda.\nSarzeau \u00e9 o m\u00e1is grande dos cinco concello da Pen\u00ednsula de Rhuys. Dista 22 quil\u00f3metros de Vannes."}
{"id": "334428", "revid": "88215", "url": "https://gl.wikipedia.org/wiki?curid=334428", "title": "Alex Z\u00fclle", "text": "Alex Z\u00fclle \u00e9 un antigo ciclista helv\u00e9tico nado o 5 de xullo de 1968, en Wil no Cant\u00f3n de Sankt Gallen. Foi profesional dende o ano 1991 ata o 2004. Durante eses anos, foi capaz de ga\u00f1ar d\u00faas veces a Vuelta a Espa\u00f1a, a do ano 1996 e 1997. Ademais das d\u00faas vitorias na Vuelta a Espa\u00f1a, tam\u00e9n conseguiu subir d\u00faas veces \u00f3 podio do Tour de Francia, no ano 1995 e 1999. Destacou como \"contrarreloxista\", ga\u00f1ando o campionato do mundo da especialidade no ano 1996."}
{"id": "334429", "revid": "56817", "url": "https://gl.wikipedia.org/wiki?curid=334429", "title": "Radio del Principado de Asturias", "text": "A Radio del Principado de Asturias (RPA) \u00e9 unha emisora de radio auton\u00f3mica do Principado de Asturias. \u00c9 a radio do Ente P\u00fablico de Comunicaci\u00f3n do Principado de Asturias e da Radiotelevisi\u00f3n del Principado de Asturias (RTPA). Comezou as s\u00faas emisi\u00f3ns en probas a mediados do ano 2006 e empezou a emitir regularmente o 21 de decembro de 2007 \u00e1s 8:00 co espazo informativo \"El d\u00eda como viene\", presentado por Xana Iglesias. Desde ent\u00f3n incorpor\u00e1ronse novos programas e a s\u00faa grella foi modificada en diversas ocasi\u00f3ns."}
{"id": "334430", "revid": "10599", "url": "https://gl.wikipedia.org/wiki?curid=334430", "title": "RPA", "text": ""}
{"id": "334431", "revid": "1576", "url": "https://gl.wikipedia.org/wiki?curid=334431", "title": "Danilo di Luca", "text": ""}
{"id": "334434", "revid": "10599", "url": "https://gl.wikipedia.org/wiki?curid=334434", "title": "EITB", "text": ""}
{"id": "334435", "revid": "98629", "url": "https://gl.wikipedia.org/wiki?curid=334435", "title": "Laurent Jalabert", "text": "Laurent Jalabert nado en Mazamet o 30 de novembro de 1968, foi un ciclista franc\u00e9s, alcumado Jaja.\nFoi o vencedor da Vuelta a Espa\u00f1a 1995 e do Campionato do Mundo contra o reloxo no ano 1997. Est\u00e1 considerado como un dos mellores corredores franceses de t\u00f3dolos tempos pola s\u00faa regularidade en t\u00f3dolos terreos. Ga\u00f1ou dous monumentos; Mil\u00e1n-Sanremo 1995 e Giro da Lombard\u00eda 1997. Nas grandes voltas, a parte de ga\u00f1ar numerosas etapas nas tres grandes, chegando a un total de 25 vitorias, tam\u00e9n destacaba por loitar os xerseis complementarios como o xersei da monta\u00f1a e xersei de regularidade:"}
{"id": "334436", "revid": "56817", "url": "https://gl.wikipedia.org/wiki?curid=334436", "title": "John Ofoegbu", "text": "John Obinna Ofoegbu Jr. , nado o 11 de agosto de 1983 en Austin, Texas, \u00e9 un xogador profesional de baloncesto estadounidense que xoga para o Club Baloncesto Breog\u00e1n de Lugo na Liga LEB. Cunha altura de 2,06 metros, xoga na posici\u00f3n de pivote."}
{"id": "334438", "revid": "22570", "url": "https://gl.wikipedia.org/wiki?curid=334438", "title": "BC Hallmann Vienna", "text": "O BC Hallmann Vienna \u00e9 un equipo de baloncesto profesional austr\u00edaco con sede na cidade de Viena. Fundado no ano 2001, actualmente compite na \u00d6sterreichische Basketball Bundesliga (\u00d6BL), a m\u00e1xima categor\u00eda do baloncesto austr\u00edaco. Disputa os seus partidos como local no Hallmann Dome.\nHistoria.\nNomes.\nPor mor de motivos de Patrocinio o BC Hallmann Vienna recibiu os seguintes nomes ao longo da historia."}
{"id": "334441", "revid": "89787", "url": "https://gl.wikipedia.org/wiki?curid=334441", "title": "Iridescencia", "text": "A iridescencia (tam\u00e9n chamada goniocromismo) \u00e9 a propiedade de certas superficies que parecen cambiar de cor segundo cambia o \u00e1ngulo desde o que se ven ou o \u00e1ngulo de iluminaci\u00f3n. Exemplos de iridescencia poden verse nas burbullas de xab\u00f3n, nas \u00e1s das bolboretas ou en cunchas mari\u00f1as e en certos minerais. Adoita producirse por coloraci\u00f3n estrutural (microestruturas que interfiren coa luz).\nEtimolox\u00eda.\nA palabra \"iridescencia\" deriva do antigo grego \u1f36\u03c1\u03b9\u03c2 \"\u00eeris\" (xenitivo \u1f34\u03c1\u03b9\u03b4\u03bf\u03c2 \"\u00edridos\"), que significa \"arco da vella\". Iris \u00e1 s\u00faa vez deriva da deusa Iris da relixi\u00f3n grega antiga, que \u00e9 a personificaci\u00f3n do arco da vella e act\u00faa como mensaxeira dos deuses. A palabra \"goniocromismo\" deriva das palabras gregas \"gonia\", que significa \"\u00e1ngulo\", e \"chroma\", que significa \"cor\".\nMecanismos.\n \nA iridescencia \u00e9 un fen\u00f3meno \u00f3ptico que se d\u00e1 en superficies, no cal o ton de cor cambia segundo o \u00e1ngulo de observaci\u00f3n e o \u00e1ngulo de iluminaci\u00f3n. Est\u00e1 causado xeralmente por m\u00faltiples reflexi\u00f3ns producidas en dous ou m\u00e1is superficies semitransparentes nas cales o cambio de fase e a interferencia das reflexi\u00f3ns modulan a luz incidente (ao amplificaren ou atenuaren algunhas frecuencias m\u00e1is que outras). O grosor das capas do material determina o patr\u00f3n de interferencia. A iridescencia pode por exemplo deberse a unha interferencia de pel\u00edcula fina, o an\u00e1logo funcional da atenuaci\u00f3n de lonxitudes de onda selectiva observada co interfer\u00f3metro de Fabry\u2013P\u00e9rot, e pode verse en pel\u00edculas de aceite sobre auga e nas burbullas de xab\u00f3n. A iridescencia tam\u00e9n se d\u00e1 en plantas, animais e os m\u00e1is diversos obxectos. A gama de cores dos obxectos con iridescencia natural pode ser estreita, por exemplo pode cambiar entre s\u00f3 d\u00faas ou tres cores a medida que cambia o \u00e1ngulo de visi\u00f3n, ou pode cambiar entre unha ampla gama de cores.\nA iridescencia pode orixinarse tam\u00e9n por difracci\u00f3n. Este efecto enc\u00f3ntrase en obxectos como os CDs, DVDs, ou na iridescencia das nubes. No caso da difracci\u00f3n, pode normalmente observarse a gama completa das cores do arco da vella a medida que o \u00e1ngulo de visi\u00f3n cambia. En biolox\u00eda, este tipo de iridescencia orix\u00ednase pola formaci\u00f3n de redes de difracci\u00f3n na superficie, como as longas ringleiras observadas nas c\u00e9lulas no m\u00fasculo estriado. Alg\u00fans tipos de p\u00e9talos de flores poden tam\u00e9n xerar unha rede de difracci\u00f3n, pero a iridescencia non \u00e9 visible para os humanos nin para os insectos que visitan as flores, xa que o sinal de difracci\u00f3n est\u00e1 enmascarado pola coloraci\u00f3n debida aos pigmentos das plantas.\nEn usos biol\u00f3xicos (e biomim\u00e9ticos), as cores que non son producidas por pigmentos ou tinturas denom\u00ednanse coloraci\u00f3n estrutural. Adoitan utilizarse microestruturas, xeralmente de multicapas, para producir cores brillantes a\u00ednda que non sempre iridescentes: c\u00f3mpren disposici\u00f3ns dos compo\u00f1entes moi elaboradas para evitar que se reflictan diveras cores en diferentes direcci\u00f3ns. A coloraci\u00f3n estrutural compr\u00e9ndese en termos xerais desde a publicaci\u00f3n do libro de Robert Hooke de 1665 \"Micrographia\", no cal Hooke sinalou correctamente que como a iridescencia dunha pluma de pavo real se perd\u00eda ao metela na auga, pero reaparec\u00eda cando se po\u00f1\u00eda de novo no aire, os pigmentos non pod\u00edan ser os responsables do efecto. Posteriormente atopouse que a iridescencia no pavo real deb\u00edase a un complexo cristal fot\u00f3nico.\nExemplos.\nAnimais.\nCordados.\nAs plumas das aves como os colibr\u00eds, picapeixes, aves do paradiso, troqu\u00edlidos, papagaios, est\u00farnidos, ict\u00e9ridos, patos, e pavos reais son iridescentes. A li\u00f1a lateral do peixe \"Neon tetra\" \u00e9 tam\u00e9n iridescente. Unha soa especie de xeco, \"Cnemaspis kolhapurensis\", que foi identifiacada en 2009 presenta iridescencia. O tapetum lucidum, presente nos ollos de moitos vertebrados, \u00e9 tam\u00e9n iridescente.\nObxectos feitos polo ser humano.\nA nanocelulosa \u00e9 por veces iridescente, como tam\u00e9n o son as pel\u00edculas finas de gasolina e dalg\u00fans outros hidrocarburos e alcohois cando flotan na auga."}
{"id": "334442", "revid": "5132", "url": "https://gl.wikipedia.org/wiki?curid=334442", "title": "Hallmann Vienna", "text": ""}
{"id": "334443", "revid": "5132", "url": "https://gl.wikipedia.org/wiki?curid=334443", "title": "BC Zepter", "text": ""}
{"id": "334444", "revid": "5132", "url": "https://gl.wikipedia.org/wiki?curid=334444", "title": "BC Zepter Vienna", "text": ""}
{"id": "334445", "revid": "5132", "url": "https://gl.wikipedia.org/wiki?curid=334445", "title": "Zepter Vienna", "text": ""}
{"id": "334446", "revid": "27155", "url": "https://gl.wikipedia.org/wiki?curid=334446", "title": "Goniocromismo", "text": ""}
{"id": "334447", "revid": "1131", "url": "https://gl.wikipedia.org/wiki?curid=334447", "title": "Camp Municipal de Rugbi La Foixarda", "text": "O Camp Municipal de Rugbi La Foixarda \u00e9 un recinto deportivo de Barcelona adicado \u00e1 pr\u00e1ctica do rugby no que xoga como local o Barcelona Universitari Club e antigamente tam\u00e9n o Futbol Club Barcelona e a Selecci\u00f3n de rugby de Espa\u00f1a.\nHistoria.\nO estadio orixinal foi constru\u00eddo nunha antiga canteira chamada \"La Foixarda\" situada \u00f3s pes de Montju\u00efc. No momento da s\u00faa inauguraci\u00f3n en 1921 foi o maior estadio da cidade (a\u00ednda non exist\u00edan o Estadi de Montju\u00efc nin o Camp de Les Corts) cunha capacidade para acoller 25\u00a0000 persoas. A intenci\u00f3n era que fose unha das sedes dos Xogos Ol\u00edmpicos de 1924 que a cidade de Barcelona pretend\u00eda organizar.\nO FC Barcelona constru\u00edu o Camp de Les Corts en 1922 e en 1933 foi constru\u00eddo o campo de rugby de La Bordeta, de xeito que despois dunha tempada como parque de atracci\u00f3ns La Foixarda foi abandonada e mesmo empregada como cemiterio de coches. En decembro de 1953 La Foixarda foi reinaugurado como campo de rugby, acollendo a competici\u00f3n de rugby durante os Xogos Mediterr\u00e1neos de 1955, e foi nove veces a sede da final da Copa do Rei de Rugby. \nCo tempo as remodelaci\u00f3ns reduciron a capacidade das bancadas at\u00e9 menos de mil asentos, e en 2013 o terreo de xogo de herba natural foi cambiado por outro sint\u00e9tico mais axeitado para soportar o alto n\u00famero de encontros de rugby que nel se xogan."}
{"id": "334448", "revid": "85894", "url": "https://gl.wikipedia.org/wiki?curid=334448", "title": "ETB 1", "text": "ETB 1 \u00e9 a primeira canle de Euskal Telebista, a televisi\u00f3n p\u00fablica do Pa\u00eds Vasco. Esta canle emite integramente en \u00e9uscaro e a s\u00faa programaci\u00f3n \u00e9 de car\u00e1cter xeralista.\nHistoria.\nSa\u00edu ao aire o 31 de decembro de 1982, en modo de probas, e normaliz\u00e1ronse as emisi\u00f3ns o 16 de febreiro de 1983 e foi a primeira canle que emitiu ETB ao amparo das competencias que emanaban do Estatuto de Autonom\u00eda co\u00f1ecido como Estatuto de Gernika, co apelativo de cuarta canle para diferenciarse das terceiras canles que posteriormente se crear\u00edan para as autonom\u00edas.\nEsta canle, como embri\u00f3n da televisi\u00f3n do Grupo, naceu para contribu\u00edr \u00e1 normalizaci\u00f3n do \u00e9uscaro, tal como recolle a lei de creaci\u00f3n do Ente EITB.\n\u00c1mbito.\nA s\u00faa \u00e1rea de recepci\u00f3n \u00e9 toda a comunidade aut\u00f3noma do Pa\u00eds Vasco pero tam\u00e9n se pode ver en toda Navarra, Pa\u00eds Vasco franc\u00e9s e provincias lim\u00edtrofes.\nProgramaci\u00f3n.\nA s\u00faa oferta televisiva conta con programas, magazines, entrevistas, teleseries, cinema en \u00e9uscaro, documentais, retransmisi\u00f3ns deportivas, programas infant\u00eds e xuven\u00eds etc. Facendo gran fincap\u00e9 no deporte e a programaci\u00f3n infantil e xuvenil.\nA serie Goenkale, emitida entre 1994 e 2015, foi un dos seus grandes \u00e9xitos de audiencia, ademais de ser a serie m\u00e1is lonxeva de Euskadi e tam\u00e9n de Espa\u00f1a. Wazemank 3.0, programa humor\u00edstico, tam\u00e9n se converteu nun dos programas con m\u00e1is audiencia en ETB 1."}
{"id": "334449", "revid": "10599", "url": "https://gl.wikipedia.org/wiki?curid=334449", "title": "Estatuto de Gernika", "text": ""}
{"id": "334451", "revid": "10599", "url": "https://gl.wikipedia.org/wiki?curid=334451", "title": "ETB1", "text": ""}
{"id": "334452", "revid": "1131", "url": "https://gl.wikipedia.org/wiki?curid=334452", "title": "Camp de rugbi La Teixonera", "text": "O Camp de rugbi La Teixonera \u00e9 un recinto deportivo no barrio hom\u00f3nimo de Barcelona no que xoga os seus encontros como local a secci\u00f3n de rugby do Futbol Club Barcelona, da Divisi\u00f3n de Honra de Rugby. Forma parte do complexo deportivo Vall d'Hebron-Teixonera de titularidade municipal, inaugurado en 2009, que conta tam\u00e9n con campos de f\u00fatbol e p\u00e1del."}
{"id": "334453", "revid": "67948", "url": "https://gl.wikipedia.org/wiki?curid=334453", "title": "ETB 2", "text": "ETB 2 \u00e9 a segunda canle de Euskal Telebista, a televisi\u00f3n p\u00fablica do Pa\u00eds Vasco. \u00c9 a canle m\u00e1is vista do ente p\u00fablico e a \u00fanica que emite en castel\u00e1n.\nNaceu no ano 1986, 3 anos despois que ETB 1, nunha situaci\u00f3n de alegalidade. A sa\u00edda ao aire de ETB 2 converteu a Euskal Telebista no primeiro ente televisivo auton\u00f3mico en ter d\u00faas canles.\nProgramaci\u00f3n.\n\u00c9 unha canle de actualidade maiormente en canto a contido, e o \u00fanico da televisi\u00f3n p\u00fablica vasca que emite en castel\u00e1n. Na s\u00faa grella non adoita haber programas deportivos nin infant\u00eds e xuven\u00eds, que son exclusivamente emitidos por ETB 1, pero os programas informativos, co \"Teleberri\" da tarde como estrela, son os m\u00e1is coidados do grupo.\n\u00c1mbito.\nA s\u00faa \u00e1rea de recepci\u00f3n \u00e9 toda a comunidade aut\u00f3noma do Pa\u00eds Vasco, pero tam\u00e9n se pode ver en toda Navarra, Pa\u00eds Vasco franc\u00e9s, e nalgunhas comarcas das comunidades lim\u00edtrofes de Cantabria, Castela e Le\u00f3n, A Rioxa e Arag\u00f3n."}
{"id": "334454", "revid": "10599", "url": "https://gl.wikipedia.org/wiki?curid=334454", "title": "ETB2", "text": ""}
{"id": "334456", "revid": "89787", "url": "https://gl.wikipedia.org/wiki?curid=334456", "title": "Leprechaun", "text": "Un leprechaun (en , pronunciado [\u02c8l\u02b2\u025bp\u02e0\u027e\u02b2\u0259\u02ccxa\u02d0n\u02e0] aproximado a \"lep-ruh-kawn\") \u00e9 unha criatura fant\u00e1stica propia da mitolox\u00eda irlandesa. Ad\u00f3itase representar como un home pequeno con barba, que leva un abrigo e un sombreiro, e que gosta de facer trasnadas. Segundo a cultura popular os leprechauns son criaturas solitarias que fan e remendan zapatos e que pos\u00faen unha pota de ouro ao final do arco da vella. Se son capturados por un ser humano te\u00f1en o poder m\u00e1xico de conceder tres desexos a cambio da s\u00faa liberdade. Ao igual que acontece con outras criaturas fant\u00e1sticas de Irlanda, os leprechauns est\u00e1n relacionados cos Tuatha D\u00e9 Danann.\nAs representaci\u00f3ns modernas dos leprechauns bas\u00e9anse en gran medida en caricaturas e estereotipos despectivos dos irlandeses do s\u00e9culo XIX.\nEtimolox\u00eda.\nO termo angloirland\u00e9s \"leprechaun\" prov\u00e9n do irland\u00e9s antigo \"luchorp\u00e1n\" ou \"luprac\u00e1n\", a trav\u00e9s de diversas formas en irland\u00e9s medio como \"luchrap\u00e1n\" ou \"lupracc\u00e1n\".\nNa Irlanda moderna, a graf\u00eda \"leipreach\u00e1n\" \u00e9 a m\u00e1is com\u00fan, pero existen numerosas variantes rexionais.\nSignificados e formas modernas.\nO suplemento ao dicionario irland\u00e9s-ingl\u00e9s de O'Reilly, redactado por John O'Donovan, define \"lugharc\u00e1n, lugrac\u00e1n, luprac\u00e1n\" como \"un esp\u00edrito, un pigmeo; unha fada de tama\u00f1o diminuto, que sempre leva unha bolsa que cont\u00e9n un xel\u00edn\".\nUnha etimolox\u00eda popular deriva a palabra de \"leith\" (metade) e \"br\u00f3g\" (zapato), reflectindo a representaci\u00f3n com\u00fan do leprechaun a traballar nun \u00fanico zapato.\nAparencia.\nOs leprechauns ti\u00f1an orixinalmente unha aparencia diferente dependendo do lugar de Irlanda no que se atopasen. Antes do s\u00e9culo XX dic\u00edase que os leprechauns vest\u00edan de vermello e non de verde. Samuel Lover, describe un leprechaun en 1831 do seguinte xeito:\n... moi elegante no seu vestir, non obstante, leva un abrigo vermello de corte cadrado ricamente anoado con ouro, un sombreiro bicorne, zapatos e fibelas.\nDe acordo co dramaturgo irland\u00e9s William Butler Yeats, as criaturas solitarias como os leprechauns levan chaquetas vermellas mentres que as criaturas e fadas gregarias van de verde. \"A chaqueta dun leprechaun ten sete ringleiras de bot\u00f3ns para sete ringleiras de ollais. Na costa occidental de Irlanda dise que a chaqueta vermella est\u00e1 cuberta por outra de friso. No Ulster a criatura leva un bicorne e cando se sente inusualmente falcatrueira salta sobre unha parede e xira, equilibr\u00e1ndose na punta do sombreiro e cos tal\u00f3ns no aire.\"\nDe acordo con David Russell McAnally,\"Mide tres p\u00e9s de alto e viste unha pequena chaqueta vermella. Leva pantal\u00f3ns vermellos cunha fibela en cada xeonllo, medias grises ou negras e un sombreiro bicorne, do estilo de hai un s\u00e9culo, sobre unha face pequena, vella e murcha. Arredor do pescozo leva unha gorgueira isabelina e volantes de encaixe no pulso. Na salvaxe costa occidental, onde os ventos do Atl\u00e1ntico traen case constantemente choiva, prescinde da gorgueira e os volantes e leva un abrigo friso sobre a s\u00faa fermosa chaqueta vermella, as\u00ed que, se non fora polo sombreiro bicorne, \"poder\u00edas pasar a car\u00f3n dun leprechaun pola estrada e nunca saber se \u00e9 el realmente.\"\"\nCriaturas relacionadas.\nO leprechaun est\u00e1 relacionado co clurichaun e co far darrig, que tam\u00e9n son descritos como criaturas solitarias na mitolox\u00eda irlandesa. O trasno da mitolox\u00eda galega presenta semellanzas co leprechaun, pois tam\u00e9n \u00e9 anano, gosta das falcatruadas e adoita vestir de vermello."}
{"id": "334458", "revid": "67948", "url": "https://gl.wikipedia.org/wiki?curid=334458", "title": "ETB 3", "text": "ETB 3 \u00e9 a terceira canle de Euskal Telebista, a televisi\u00f3n p\u00fablica do Pa\u00eds Vasco. A canle naceu o 10 de outubro de 2008 coincidindo co vix\u00e9simo quinto aniversario de Radio Euskadi, emite unha programaci\u00f3n \u00edntegra en \u00e9uscaro e exclusivo da Televisi\u00f3n Dixital Terrestre, a\u00ednda que, emite este sinal a empresa de telecomunicaci\u00f3ns Euskaltel.\nProgramaci\u00f3n.\nA oferta da canle \u00e9 infantil e xuvenil, ofrecendo m\u00faltiples series de animaci\u00f3n e de ficci\u00f3n xuvenil procedentes na s\u00faa maior\u00eda do programa Betizu. Ademais emite espazos de car\u00e1cter cultural, tanto espazos divulgativos como documentais e programas de produci\u00f3n propia como Trikitraka Trikitron ou Txirrita. A cadea pretende fidelizar ao p\u00fablico novo \u00e1 televisi\u00f3n p\u00fablica do Pa\u00eds Vasco, cunha oferta similar a outras canles da mesma tem\u00e1tica como Canal Super 3 en Catalu\u00f1a."}
{"id": "334460", "revid": "10599", "url": "https://gl.wikipedia.org/wiki?curid=334460", "title": "ETB3", "text": ""}
{"id": "334462", "revid": "85894", "url": "https://gl.wikipedia.org/wiki?curid=334462", "title": "Esqu\u00edo voador", "text": "Esqu\u00edos voadores son unha tribo de roedores esciuromorfos da familia Sciuridae. Hai corenta e catro especies da tribo, o m\u00e1is grande dos cales \u00e9 o esqu\u00edo voador la\u00fado (Eupetaurus cinereus). As d\u00faas especies de Glaucomys (G. sabrinus e G. volans) s\u00f3n orixinarias da Am\u00e9rica do Norte, mentres o esqu\u00edo voador siberiano (\"Pteromys volans\") prov\u00e9n das partes do norte de Europa."}
{"id": "334463", "revid": "4675009", "url": "https://gl.wikipedia.org/wiki?curid=334463", "title": "ETB HD", "text": "ETB HD \u00e9 a canle en alta definici\u00f3n de Euskal Telebista, a televisi\u00f3n p\u00fablica do Pa\u00eds Vasco.\nA implantaci\u00f3n da televisi\u00f3n de alta definici\u00f3n, co\u00f1ecida polas siglas en ingl\u00e9s \"HD\", desenv\u00f3lvese en Euskal Telebista coa modificaci\u00f3n dunha unidade m\u00f3bil dot\u00e1ndoa de equipamento de alta definici\u00f3n; esta unidade m\u00f3bil inaugurouse en novembro de 2011. Case en paralelo realiz\u00e1ronse os traballos de adecuaci\u00f3n da \u00e1rea de control central e a instalaci\u00f3n dunha nova canle de continuidade para realizar as emisi\u00f3ns en alta definici\u00f3n.\nA difusi\u00f3n da canle de HD, que manter\u00e1 de base a emisi\u00f3n de ETB 1 complement\u00e1ndoa con todo aquel programa que se dispo\u00f1a en alta definici\u00f3n en ETB 2, comezar\u00e1 as s\u00faas emisi\u00f3ns cando estea dispo\u00f1ible un segundo MUX de TDT, as\u00ed como na plataforma Euskaltel.\nA canle empezou as s\u00faas transmisi\u00f3ns en probas no dial 00 de Euskaltel o 7 de abril de 2014 coa Euskal Herriko Itzulia."}
{"id": "334464", "revid": "10599", "url": "https://gl.wikipedia.org/wiki?curid=334464", "title": "Euskal Herriko Itzulia", "text": ""}
{"id": "334472", "revid": "56817", "url": "https://gl.wikipedia.org/wiki?curid=334472", "title": "ETB Sat", "text": "ETB Sat \u00e9 unha canle de Euskal Telebista, a televisi\u00f3n p\u00fablica do Pa\u00eds Vasco, para a s\u00faa emisi\u00f3n en Europa.\nEsta canle ten como obxectivo achegar a televisi\u00f3n e cultura vascas aos vascos de f\u00f3ra da comunidade, tanto en Espa\u00f1a como en Europa, as\u00ed como ao resto de cidad\u00e1ns destas zonas.\nNesta canle sintet\u00edzanse a programaci\u00f3n das d\u00faas cadeas xeralistas (ETB 1 e ETB 2) que pos\u00fae a ETB.\nETB Sat p\u00f3dese ver en toda Espa\u00f1a a trav\u00e9s de Movistar+ no dial 143 desde o 18 de novembro de 2014 xunto a outras canles auton\u00f3micas de Espa\u00f1a."}
{"id": "334474", "revid": "72012", "url": "https://gl.wikipedia.org/wiki?curid=334474", "title": "Ammonoidea", "text": ""}
{"id": "334476", "revid": "98629", "url": "https://gl.wikipedia.org/wiki?curid=334476", "title": "Amonitas", "text": "A das amonitas ou o dos amonoideos (\"Ammonoidea\") \u00e9 unha subclase de moluscos cefal\u00f3podos, extintos que existiron en todos os mares desde o ordov\u00edcico (hai uns 340 mill\u00f3ns de anos) at\u00e9 finais do cret\u00e1ceo (hai 66 mill\u00f3ns de anos). Grazas \u00e1 s\u00faa r\u00e1pida evoluci\u00f3n e distribuci\u00f3n mundial son excelentes f\u00f3siles gu\u00eda para a dataci\u00f3n de rochas. O seu tama\u00f1o oscila entre uns poucos mil\u00edmetros e m\u00e1is de 2 m de di\u00e1metro.\nCaracter\u00edzanse por unha cuncha univalva m\u00e1is ou menos enrolada en espiral, na que s\u00f3 a \u00faltima c\u00e1mara estaba ocupada polo animal; as outras utiliz\u00e1banse para controlar a s\u00faa flotabilidade.\nEtimolox\u00eda.\nO termo amonita empezouse a usar a mediados do s\u00e9culo XVII (contra 1700-1710), e deriva do lat\u00edn cient\u00edfico \"Amm\u014dn\u012bt\u0113s\", derivado do lat\u00edn medieval \"corn\u016b Amm\u014dnis\", literalmente 'o corno de Am\u00f3n', debido \u00e1 forma espiral das cunchas destes animais, que recordan os cornos dos carneiros vellos.\nPlinio o Vello (23-79), mencionou os cornos de Am\u00f3n (\"Ammonis cornua\") porque o deus do antigo Exipto Am\u00f3n represent\u00e1base xeralmente levando cornos de carneiro e, \u00e1s veces, outro corno vertical no centro da fronte.\n\u00c1 ra\u00edz \"Ammon(i)-\", de \"Ammon\", engadiuse a transcrici\u00f3n directa do elemento de formaci\u00f3n de palabras do grego antigo -\u03c4\u03ae\u03c2 (ou -\u03b9\u03c4\u03ae\u03c2) \"-t\u00e9s\" (ou \"-it\u00e9s\"), que indica 'orixe', 'relacionado con' ou 'derivado de', usada para formar substantivos e adxectivos, que no lat\u00edn cl\u00e1sico \u2014e, consecuentemente, no galego\u2014 se adaptou como \"-ta\", que foi especialmente utilizada na \u00e9poca cl\u00e1sica para designaci\u00f3ns \u00e9tnicas e locais, e para formar nomes de minerais (como a limonita, a magnetita, a pirita ou a siderita).\nEn canto ao termo do lat\u00edn cient\u00edfico \"Ammonoidea\" f\u00f3rmase engadindo ao primeiro elemento \"Ammon-\" a desinencia \"-oidea\", formada cun \"-o-\" para faciliatar a lectura e o elemento do lat\u00edn cient\u00edfico \"-idea\", sufixo patron\u00edmico masculino plural derivado do grego antigo -\u03b9\u03b4\u03b1\u03b9 \"-idai\", plural de -\u03b9\u03b4\u03b7\u03c2 \"-id\u0113s\", que significa 'co aspecto de', 'semellante a', derivado \u00e1 s\u00faa vez de \u03b5\u1f34\u03b4\u03bf\u03c2 \"e\u00eddos\", 'aspecto', 'aparencia', 'forma'.\nCaracter\u00edsticas.\nO das amonitas \u00e9 un grupo cun elevad\u00edsimo n\u00famero de especies (a subclase conta con m\u00e1is de 100 x\u00e9neros). Debido a que delas s\u00f3 co\u00f1ecemos as partes duras (a cuncha) e algunhas pegadas dos tent\u00e1culos, \u00e9 dif\u00edcil determinar a s\u00faa anatom\u00eda. As li\u00f1as divisorias dos septos que separan os compartimentos ou \"c\u00e1maras a\u00e9reas\" da cuncha (chamadas \"li\u00f1as de sutura\") son moi complicadas, nalg\u00fans casos extremos recordan \u2014nada menos\u2014 \u00e1s suturas craniais de certos primates. P\u00f3dese supo\u00f1er que a s\u00faa funci\u00f3n fora a de reforzar as c\u00e1maras a\u00e9reas, que estar\u00edan expostas aos cambios de presi\u00f3n causados polo descenso e ascenso do animal dentro das augas, e quizais tam\u00e9n poder\u00edan seren ampliaci\u00f3ns da superficie de inserci\u00f3n dos m\u00fasculos retroactores. A c\u00e1mara inicial \u00e9 esf\u00e9rica ou ovoidal. A r\u00e1dula \u00e9 semellamte \u00e1 do coleoideos (polbos e luras). a cuncha pech\u00e1base mediante unha placa c\u00f3rnea ou de d\u00faas placas calcificadas.\nAnatom\u00eda externa.\nPartes brandas.\nAo seren co\u00f1ecidos s\u00f3 polos seus restos f\u00f3siles, pouco se sabe das partes brandas destes organismos. Suponse que eran parecidos aos actuais n\u00e1utilos, cunha coroa de tent\u00e1culos na cabeza que asomaban pola abertura da cuncha. O corpo brando alox\u00e1base na c\u00e1mara de habitaci\u00f3n, a c\u00e1mara final e de maior tama\u00f1o da cuncha.\nPartes duras.\nTi\u00f1an unha cuncha fina de aragonita, planiespiralada e cunha ornamentaci\u00f3n moi marcada, constitu\u00edda por costelas ben definidas. Dita cuncha estaba dividida en d\u00faas zonas: o \"fragmocono\", que \u00e9 a parte tabicada da cuncha onde se almacenan os gases que controlan a flotabilidade do animal, e a \"c\u00e1mara interior\", que \u00e9 onde se aloxaban as partes brandas.\nNo interior do fragmocono encontr\u00e1banse os septos, que tabicaban esta parte da cuncha, e que ti\u00f1an a s\u00faa concavidade dirixida cara \u00e1 rexi\u00f3n anterior. As amonitas eran, pois, organismos opistoc\u00e9licos. Os septos te\u00f1en un orificio, chamado \"gollete sifonal\", orientado cara \u00e1 rexi\u00f3n posterior e que permit\u00eda a comunicaci\u00f3n co resto dos septos a trav\u00e9s do sif\u00f3n. A intersecci\u00f3n dos septos coa parede externa do fragmocono debuxa nela a chamada \"sutura\". \u00c1 marxe das diferentes ornamentaci\u00f3ns que se poden encontrar nas cunchas das amonitas, as li\u00f1as de sutura son o elemento principal da s\u00faa sistem\u00e1tica (a nivel de familia).\nExisten varios tipos de suturas:\nA vantaxe directa da complicaci\u00f3n da sutura est\u00e1 relacionada co aumento da resistencia da cuncha. Canto m\u00e1is contacto hai entre o tabique e a parede do fragmocono, m\u00e1is resistente ser\u00e1 este. Esta vantaxe non foi aproveitada polos ammonoideos para poderen descender a maiores profundidades, sen\u00f3n que esta veu acompa\u00f1ada por unha diminuci\u00f3n do grosor da cuncha, perdendo as\u00ed peso pero non resistencia e ga\u00f1ando efectividade natatoria. O feito de que non se encontraran restos de especies que puideran baixar a maiores profundidades est\u00e1 relacionado coa presi\u00f3n interna do sif\u00f3n, xa que era menor que a do flu\u00eddo do exterior, polo que o sif\u00f3n rebentar\u00eda se profundizaran m\u00e1is.\nPara definir a morfolox\u00eda da cuncha debemos fixarnos na secci\u00f3n da espiral, que pode ser lanceolada, semicircular ou circular, e no grao de abrazamento das espiras, que pode ser oxicono, serpenticono ou platicono.\nA rexi\u00f3n anterior \u00e9 a que se sit\u00faa cara \u00e1 abertura da cuncha, sendo a rexi\u00f3n posterior a contraria \u00e1 abertura. A rexi\u00f3n ventral consid\u00e9rase a parte externa das voltas de espira da cuncha, mentres que a rexi\u00f3n dorsal \u00e9 a parte interior. A cuncha dunha amonita adulta pod\u00eda chegar a ser do tama\u00f1o da roda dun cami\u00f3n.\nAs costelas enc\u00f3ntranse tanto no fragmocono como na c\u00e1mara de habitaci\u00f3n, mentres que s\u00f3 hai suturas no fragmocono.\nA ornamentaci\u00f3n pode chegar a ser moi complexa. Deber\u00edan ser estruturas que facilitaran a camuflaxe e desen resistencia \u00e1 cuncha (costelas largas) ou ben diminu\u00edsen o rozamento da cuncha (costelas finas).\nA \"carena\" \u00e9 un lixeiro engrosamento da parte ventral. Tr\u00e1tase dunha estrutura que funcionar\u00eda a xeito de quilla de barco, o que mellorar\u00eda a nataci\u00f3n.\nNon todas as amonitas posu\u00edan carena e, cando a ti\u00f1an, pod\u00eda darse o caso de que o sif\u00f3n se encontrase ou non dentro dela. Se o sif\u00f3n pasa pola carena, non adoita conservarse no molde interno; pero si se conserva se o sif\u00f3n non pasa por ela. Como o sif\u00f3n non alcanza a c\u00e1mara de habitaci\u00f3n en ning\u00fan dos casos, a carena, se existe, observarase sempre na c\u00e1mara de habitaci\u00f3n.\nAs \"estruturas peristomais\" son estruturas que bordean o abertura da c\u00e1mara de habitaci\u00f3n. Nos n\u00e1utilos, cando existen, son moi sinxelas; nos ammonoideos, en cambio, son m\u00e1is complexas.\nPosibelmente sexan diferenciadores sexuais, sendo exclusivas dos machos. Tam\u00e9n actuar\u00edan como protectores das partes brandas e axudar\u00edan a alcanzar o equilibrio hidrost\u00e1tico.\n\u00c1ptico (\"Aptychus\").\nO \u00e1ptico, do grego antigo \u1f00- 'privativo' e \u03c0\u03c4\u03c5\u03c7\u03ae \"ptych\u00e9\", 'dobra', 'prega', que usualmente aparece na bibliograf\u00eda internacional na s\u00faa forma latina \"aptychus\" (plural \"aptychi\"), \u00e9 unha estrutura exclusiva das amonitas.\n\u00c9 un tipo de op\u00e9rculo calcificado que se situaba preto da abertura da cuncha e funcionaba a modo de \"porta\", protexendo as partes brandas do individuo unha vez pechada. Est\u00e1 composto por un par de pezas sim\u00e9tricas de calcita, que te\u00f1en a aparencia das valvas dos bivalvos, das que se diferencian porque as estr\u00edas de crecemento se encontran na parte c\u00f3ncava.\nNalguhnas amonitas os \"\u00e1pticos\" encontr\u00e1banse dentro das c\u00e1maras de habitaci\u00f3n, en cuxo caso ser\u00edan estruturas mastigadoras de individuos malac\u00f3fagos, \u00e9 dicir, comedores de organismos con cuncha.\nSon dif\u00edciles de encontrar ao lado da cuncha das amonitas \u00e1s que pertenceron debido a que a cuncha seguir\u00eda flotando unha vez morto o organismo, mentres que o \u00e1ptico se desprender\u00eda ao descompo\u00f1\u00e9rense as partes brandas. Por esta raz\u00f3n clasific\u00e1ronse como un taxon independente, porque non se pode saber a que x\u00e9nero de amonitas pertencen.\nDimorfismo sexual.\nEntre os n\u00e1utilos contempor\u00e1neos Nautilus, as c\u00e1maras da cuncha presentan diferenzas de forma e tama\u00f1o segundo o sexo do animal. A cuncha dos machos \u00e9 lixeiramente m\u00e1is pequena e m\u00e1is larga que a das femias. Un dimorfismo sexual do mesmo tipo pres\u00famese para as amonitas, que explicar\u00eda certas diferenzas en tama\u00f1os e formas de f\u00f3siles da mesma especie. A explicaci\u00f3n comunmente admitida \u00e9 que \u00e9 l\u00f3xico que as femias ser\u00edan m\u00e1is grandes para permitiren a produci\u00f3n dun gran n\u00famero de ovos. Un bo exemplo deste dimorfismo sexual d\u00e1se nos \"Bifericeras\", encontrados en Europa nas rochas formadas ao principio do xur\u00e1sico. Pero non foi sen\u00f3n at\u00e9 finais do s\u00e9culo XX cando foi admitido este dimorfismo. En principio, as formas grandes clasific\u00e1banse como subespecies, e as pequenas como subespecies diferentes. Pero a presenza case sistem\u00e1tica de macrocunchas e microcunchas en todas as especies levou finalmente \u00e1 conclusi\u00f3n de que eran s\u00f3 machos e femias da mesma especie.\nAnatom\u00eda interna.\nPoucos elementos co\u00f1\u00e9cense da anatom\u00eda interna das amonitas e temos que comparala cos datos obtidos do estudo dos cefal\u00f3podos actuais. Consid\u00e9rase as\u00ed que as amonitas deb\u00edan de estar provistas de oitos brazos. O bulbo bucal estar\u00eda constitu\u00eddo por d\u00faas estruturas principais: as mand\u00edbulas e a r\u00e1dula. A r\u00e1dula \u00e9 un \u00f3rgano labial espec\u00edfico dos moluscos que desempe\u00f1a o papel dunha lingua pero que est\u00e1 cuberta por unha serie de dent\u00edculos quitinosas, a xeito dunha lima. A semellanza dos coleoideos, deb\u00eda de estar formada por sete dentes por fila. Pola s\u00faa parte, as mand\u00edbulas estar\u00edan constitu\u00eddas por d\u00faas estruturas chamadas \u00e1pticos, cuxa funci\u00f3n non \u00e9 ben co\u00f1ecida.\nM\u00e1is recentemente, restos de partes brandas observ\u00e1ronse en amonitas (grupo das \"Baculites\"), en particular restos da masa bucal e dunha cartilaxe cef\u00e1lica coa preservaci\u00f3n das c\u00e1psulas oculares. Tam\u00e9n se descubriron restos do tubo dixestivo, do sif\u00f3n e do que parece ser un oviduto.\nDesenvolvemento.\nA primeira etapa do desenvolvemento das amonitas caracter\u00edzase pola aparici\u00f3n da \"protocuncha\" ou cavidade orixinal, cuxo tama\u00f1o var\u00eda entre as 250 e as 700 \u03bcm. Esta etapa non se considera unha etapa larvaria, xa que o desenvolvemento da cuncha depende da protocuncha. O desenvolvemento \u00e9 directo, pero sabemos que algunhas especies de cefal\u00f3podos actuais te\u00f1en unha vida planct\u00f3nica no estadio xuvenil.A seguinte etapa ch\u00e1mase \"Ammonitella\", e caracter\u00edzase por unha ruptura da estrutura cristalina da cuncha. De feito, a primeira etapa caracter\u00edzase por un desenvolvemento da cuncha interna. Progresivamente o organismo vai pech\u00e1ndose na s\u00faa cuncha para protexerse mellor.Finalmente, a etapa de madurez caracter\u00edzase por un endurecemento do tabiques que marcan o final do crecemento da cuncha. O per\u00edstoma ad\u00f3rnase con excrecencias, e obs\u00e9rvase un desenvolvemento secundario da c\u00e1mara de habitaci\u00f3n. Este \u00faltimo estadio corresp\u00f3ndese tam\u00e9n coa adquisici\u00f3n da madureza sexual.\nEcoloxia.\nA mala fosilizaci\u00f3n dos tecidos brandos \u00e9 a raz\u00f3n pola que se carecen de datos que permitan reconstru\u00edr fielmente os modos de vida, de alimentaci\u00f3n e de reproduci\u00f3n das amonitas, pero crese que a maior\u00eda delas viv\u00eda en augas abertas dos mares antigos, m\u00e1is que no fondo do mar. Isto sux\u00edreo o feito de que os seus f\u00f3siles se encontran en rochas que se formaron en condici\u00f3ns onde non se encontra ningunha forma de vida t\u00edpica dos fondos mari\u00f1os da plataforma continental. Moitas especies (tales como \"Oxynoticeras\") consid\u00e9ranse que probabelmente eran boas nadadoras grazas \u00e1s s\u00faas cunchas hidrodin\u00e1micas, pero outras parece que estaban menos preparadas para a nataci\u00f3n; quizais se deixaran ir \u00e1 deriva, e nadaban logo lentamente cara \u00e1s s\u00faas presas (moluscos, peixes pequenos, e zooplancton \u2014para as larvas\u2014). Un dos grandes problemas da interpretaci\u00f3n dos f\u00f3siles de amonitas \u00e9 que os carbonatos (que son os primcipais constitu\u00edntes da cuncha) cons\u00e9rvanse mal por debaixo dos 200 m de profundidade. \u00c9 l\u00f3xico pensar que as especies pel\u00e1xicas frecuentan augas m\u00e1is profundas.\nLocomoci\u00f3n.\nAs amonitas despraz\u00e1banse como os n\u00e1utilos. Controlaban a profundidade grazas \u00e1s diferentes c\u00e1maras das s\u00faas cunchas e despraz\u00e1banse coa cabeza cara a atr\u00e1s, como os outros cefal\u00f3podos. Para avanzar, aspiraban auga para despois expulsala con forza para avanzar. Este modo de desprazamento (retropropulsi\u00f3n) non lles permit\u00eda m\u00e1is que unha velocidade limitada e polo tanto eran vulner\u00e1beis ante os seus principais depredadores, os r\u00e9ptiles mari\u00f1os (principalmente os mosasauros, ictiosauros e elasmosauros).\nFlotabilidade.\nA flotabilidade das amonitas posibilit\u00e1baa polo estrutura baleira da s\u00faa cuncha que lle confer\u00eda unha densidade neutra, pr\u00f3xima \u00e1 da auga. A compartimentaci\u00f3n da cuncha nunha serie de c\u00e1maras, todas elas conectadas por un sif\u00f3n, ademais de actuar como auga de lastre a medida das s\u00faas necesidades. O sistema estaba por tanto composto por un flotador (que as fac\u00eda ascender, coas c\u00e1maras baleiras) e un contrapeso (que as fac\u00eda descender, coas c\u00e1maras cheas).A morfolox\u00eda cil\u00edndrica da cuncha permit\u00eda manter o centro de gravidade e de flotaci\u00f3n no centro da cuncha que, asociado a un per\u00edstoma en posici\u00f3n baixa, baixo o efecto do peso do animal, permit\u00eda \u00e1 amonita estar constantemente en posici\u00f3n horizontal, a semellanza dos n\u00e1utilos. Por\u00e9n esta configuraci\u00f3n non garant\u00eda unha estabilidade da cuncha, que aparecer\u00eda en individuos m\u00e1is evolucionados.\nRelaci\u00f3ns tr\u00f3ficas.\nOs seus depredadores co\u00f1ecidos eran r\u00e9ptiles mari\u00f1os como os ictiosauros, os masosauros e outros grandes r\u00e9ptiles mesozoicos que viviron no tempo das amonitas. F\u00f3siles de amonoideos levan marcas de dentes que indican ataques moi violentos dos que alg\u00fans non poder\u00edan sobrevivir.\nEn canto \u00e1 s\u00faa alimentaci\u00f3n, unha an\u00e1lise feita mediante un sincrotr\u00f3n da cavidade bucal dunha amonita con \"\u00e1ptico\" (\"Baculites\") mostrou restos de is\u00f3podos e de larvas de moluscos, o que indica que polo menos este tipo de amonitas se alimentaban de plancto.\nClasificaci\u00f3n.\nA subclase dos amonoideos, para alg\u00fans autores, div\u00eddese en oito ordes:\nPor\u00e9n, nalgunhas clasificaci\u00f3ns, cinco destes grupos son considerados como subordes, inclu\u00eddas nas tres ordes \"Goniatitida\", \"Ceratitida\" e \"Ammonitida\"."}
{"id": "334477", "revid": "98629", "url": "https://gl.wikipedia.org/wiki?curid=334477", "title": "Medvednica", "text": "Medvednica \u00e9 unha monta\u00f1a localizada no centro de Croacia, xusto ao norte da cidade de Zagreb. A monta\u00f1a fai li\u00f1a divisoria ao sur coa fronteira hist\u00f3rica da rexi\u00f3n de Zagorje.\nO pico m\u00e1is alto do cumio \u00e9 chamado Sljeme con 1.035 metros de altura. A meirante \u00e1rea da monta\u00f1a de Medvednica \u00e9 un parque natural (\"O Parque Prirode\").\nA \u00e1rea do parque fica cuberto cun 63% de monte, uns 228 km\u00b2.\nEtimolox\u00eda.\nO nome \"Medvednica\" poder\u00eda ser traducido como \"oso-monta\u00f1a\", habendo outros top\u00f3nimos para se referiren \u00e1 monta\u00f1a usando o termo en lingua croata \"medvjed\", oso, e tam\u00e9n en particular o top\u00f3nimo de Medvedgrad. Medvedgrad \u00e9 un castelo medieval localizado nas beiras da parte suroeste da monta\u00f1a Medvenica.\nSljeme (\"Slime \"en dialecto Kajkavian) significa \"c\u00fapula\", e \u00e9 un nome usado frecuentemente para se referiren os croatas a toda-la monta\u00f1a.\nClima.\nO clima na monta\u00f1a Medvednica \u00e9 o com\u00fan das monta\u00f1as centrais europeas. As medias de precipitaci\u00f3ns anuais van ao arreador dos 1.300 m.m (Zagreb - Gri\u010d 840 m.m).\nA media para as temperaturas fican ao corredor dos 7 graus cent\u00edgrados (en Zagreb os 12\u00a0\u00b0C). A precipitaci\u00f3ns en forma de neve est\u00e1n presentes na monta\u00f1a uns 100 d\u00edas ao ano, tendo os maiores picos de nevaradas en febreiro.\nMedvednica, en comparaci\u00f3n coa \u00e1rea de chaira circundante, comp\u00f3rtase como unha \"illa clim\u00e1tica\", nas s\u00faas caracter\u00edsticas de clima, conta con m\u00e1is precipitaci\u00f3ns, con temperaturas m\u00e1is baixas, e maiores duraci\u00f3ns e cantidades de neve cuberta.\nA \u00e1rea de Medvednica est\u00e1 situada nunha zona de temperatura onde a temperatura do aire dimin\u00fae 0,5\u00a0\u00b0C por cada 100 metros de altitude.\nSegundo \u00e1s caracter\u00edsticas da taxa anual de precipitaci\u00f3ns, Medvednica caracter\u00edzase cun r\u00e9xime de precipitaci\u00f3ns continentais, cos picos de precipitaci\u00f3ns m\u00e1is altas durante a parte quente do ano (De abril a setembro).\nCentro deportivo invernal.\nHai un centro de deportes de inverno, nas ladeiras da cara norte do Sljeme. No centro xa se realizaron varios eventos coma a \"Copa do Mundo de Esqui Alpino\" e o evento nacional croata de sl\u00e1lom, o Snow Queen Trophy.\nEn Medvednica hai unha ducia de refuxios de monta\u00f1a coma bungal\u00f3s.\nDebido \u00e1 s\u00faa proximidade coa cidade de Zagreb, Medvednica ten moitos visitantes, especialmente durante as findes de semana.\nEntre os sitios m\u00e1is populares a visitar est\u00e1 a cova Veternica con 2.622 metros de lonxitude pola canle principal."}
{"id": "334495", "revid": "22570", "url": "https://gl.wikipedia.org/wiki?curid=334495", "title": "Canal Vasco", "text": "Canal Vasco \u00e9 unha canle de Euskal Telebista, a televisi\u00f3n p\u00fablica do Pa\u00eds Vasco, para a s\u00faa emisi\u00f3n en Am\u00e9rica.\nEsta canle ten como obxectivo achegar a televisi\u00f3n e cultura vascas, \u00e1 ampla comunidade vasca que reside no continente americano, as\u00ed como ao resto de cidad\u00e1ns destas zonas.\nA s\u00faa programaci\u00f3n bas\u00e9ase principalmente en contidos de produci\u00f3n propia das canles de ETB, emit\u00edndose, a diferenza de ETB Sat, maioritariamente en castel\u00e1n."}
{"id": "334496", "revid": "89787", "url": "https://gl.wikipedia.org/wiki?curid=334496", "title": "ETB 4", "text": "ETB 4 \u00e9 a cuarta canle de Euskal Telebista, a televisi\u00f3n p\u00fablica do Pa\u00eds Vasco. A canle inicialmente ser\u00eda lanzada en 2009, pero debido \u00e1s restrici\u00f3ns orzamentarias que impuxo a crise econ\u00f3mica producida na Eurozona, decidiuse postergar o seu lanzamento ata finais de 2011 sen que se chegase a concretar. No seu lugar creouse en setembro de 2011 ETBK Sat, unha canle que base\u00e1ndose na programaci\u00f3n de ETB Sat incorpora programas deportivos espec\u00edficos. O 29 de outubro de 2014, poucos d\u00edas despois do Dividendo Dixital a canle ETBK Sat foi substitu\u00edda por ETB 4 sen previo aviso.\nHistoria.\nEn decembro de 2007, o Goberno Vasco, presidido por Juan Jos\u00e9 Ibarretxe, aprobou o orzamento co que contar\u00eda a Euskal Irrati Telebista polos pr\u00f3ximos catro anos, no cal se destinar\u00edan 589 mill\u00f3ns de euros para a dixitalizaci\u00f3n das d\u00faas canles xa existentes (ETB 1 e ETB 2) e a creaci\u00f3n de d\u00faas canles m\u00e1is: ETB 3, que estar\u00eda destinado a un p\u00fablico novo (sendo lanzado en 2008), e ETB 4, que inicialmente se enfocar\u00eda cara a unha programaci\u00f3n cultural e \u00e1 emisi\u00f3n de informativos en castel\u00e1n e \u00e9uscaro. Con todo, en febreiro de 2010 dec\u00eddese cambiar a li\u00f1a program\u00e1tica da canle, deix\u00e1ndoo como un sinal encargado de transmitir soamente programaci\u00f3n deportiva baixo o nome de ETBK Sat, comezando para iso os estudos de factibilidade respecto diso. Este cambio significar\u00eda a reestruturaci\u00f3n das canles que xa pos\u00fae o ente, como \u00e9 o caso de ETB 1, encargado de transmitir actualmente gran parte desta programaci\u00f3n. Esper\u00e1base que a nova canle funcionara en 2011.\nO 16 de xu\u00f1o de 2011 a conselleira de Cultura, Blanca Urgell, anunciou que o Goberno Vasco \"renunciaba a po\u00f1er en marcha\" ETB 4 dada a actual situaci\u00f3n de crise econ\u00f3mica, non est\u00e1 \"disposto\" a afrontar o custo de 7,2 mill\u00f3ns de euros que supo\u00f1er\u00eda o lanzamento da nova canle. Urgell compareceu, xunto ao ent\u00f3n director xeral de EITB, Alberto Surio, ante a Comisi\u00f3n de Control da radiotelevisi\u00f3n p\u00fablica vasca do Parlamento auton\u00f3mico, na que deron a co\u00f1ecer a s\u00faa avaliaci\u00f3n do contrato-programa do ente.\nFinalmente, o 29 de outubro de 2014, a canle ETBK Sat modificou o seu nome a ETB 4 sen previo aviso, mantendo inicialmente a programaci\u00f3n que ti\u00f1a previamente."}
{"id": "334497", "revid": "89787", "url": "https://gl.wikipedia.org/wiki?curid=334497", "title": "ETBK Sat", "text": "ETBK Sat foi unha canle de Euskal Telebista, a televisi\u00f3n p\u00fablica do Pa\u00eds Vasco, de contido maioritariamente deportivo. O 29 de outubro de 2014, poucos d\u00edas despois do Dividendo Dixital a canle ETBK Sat foi substitu\u00edda por ETB 4 sen previo aviso.\nHistoria.\nEn decembro de 2007, o Goberno Vasco, presidido por Juan Jos\u00e9 Ibarretxe, aprobou o orzamento co que contar\u00eda a Euskal Irrati Telebista polos pr\u00f3ximos catro anos, no cal se destinar\u00edan 589 mill\u00f3ns de euros para a dixitalizaci\u00f3n das d\u00faas canles xa existentes (ETB 1 e ETB 2) e a creaci\u00f3n de d\u00faas canles m\u00e1is: ETB 3, que estar\u00eda destinado a un p\u00fablico novo (sendo lanzado en 2008), e ETB 4, que inicialmente se enfocar\u00eda cara a unha programaci\u00f3n cultural e \u00e1 emisi\u00f3n de informativos en castel\u00e1n e \u00e9uscaro. Con todo, en febreiro de 2010 dec\u00eddese cambiar a li\u00f1a program\u00e1tica da canle, deix\u00e1ndoo como un sinal encargado de transmitir soamente programaci\u00f3n deportiva baixo o nome de ETBK Sat, comezando para iso os estudos de factibilidade respecto diso. Este cambio significar\u00eda a reestruturaci\u00f3n das canles que xa pos\u00fae o ente, como \u00e9 o caso de ETB 1, encargado de transmitir actualmente gran parte desta programaci\u00f3n. Esper\u00e1base que a nova canle funcionara en 2011.\nO 16 de xu\u00f1o de 2011 a conselleira de Cultura, Blanca Urgell, anunciou que o Goberno Vasco \"renunciaba a po\u00f1er en marcha\" ETB 4 dada a actual situaci\u00f3n de crise econ\u00f3mica, non est\u00e1 \"disposto\" a afrontar o custo de 7,2 mill\u00f3ns de euros que supo\u00f1er\u00eda o lanzamento da nova canle. Urgell compareceu, xunto ao ent\u00f3n director xeral de EITB, Alberto Surio, ante a Comisi\u00f3n de Control da radiotelevisi\u00f3n p\u00fablica vasca do Parlamento auton\u00f3mico, na que deron a co\u00f1ecer a s\u00faa avaliaci\u00f3n do contrato-programa do ente.\nFinalmente, o 29 de outubro de 2014, a canle ETBK Sat modificou o seu nome a ETB 4 sen previo aviso, mantendo inicialmente a programaci\u00f3n que ti\u00f1a previamente."}
{"id": "334498", "revid": "839", "url": "https://gl.wikipedia.org/wiki?curid=334498", "title": "Diocese ortodoxa rusa de Gran Breta\u00f1a e Irlanda", "text": "A diocese de Gran Breta\u00f1a e Irlanda \u00e9 unha s\u00e9 da Igrexa ortodoxa rusa f\u00f3ra de Rusia con xurisdici\u00f3n sobre as illas Brit\u00e1nicas.\nTerritorio.\nA eparqu\u00eda ten xurisdici\u00f3n sobre o Reino Unido e a Rep\u00fablica de Irlanda. En 2016, o territorio estaba dividido en 12 parroquias, \u00e1s que c\u00f3mpre engadir unha comunidade de rito occidental. A s\u00e9 eparquial est\u00e1 na cidade de Londres."}
{"id": "334504", "revid": "113870", "url": "https://gl.wikipedia.org/wiki?curid=334504", "title": "Euskadi Irratia", "text": "Euskadi Irratia (en galego: \"Radio Euskadi\") \u00e9 unha emisora de radio pertencente ao Grupo Euskal Irrati Telebista (EITB), o ente p\u00fablico de comunicaci\u00f3n que depende do Goberno Vasco. A s\u00faa programaci\u00f3n real\u00edzase integramente en \u00e9uscaro e os seus estudos local\u00edzanse na cidade de Donostia.\nHistoria.\nO nacemento e historia de Euskadi Irratia est\u00e1 intimamente relacionado coa historia de Radio Euskadi, a s\u00faa emisora an\u00e1loga en lingua castel\u00e1.\nNacemento no Pa\u00eds Vasco franc\u00e9s.\nO 21 de decembro de 1946 sa\u00eda ao aire desde Mouguerre, no Pa\u00eds Vasco franc\u00e9s, Radio Euskadi, la Voz de la Resistencia Vasca que fora organizada e depend\u00eda do Goberno Vasco no exilio. As oficinas atop\u00e1banse en Saint-Jean-de-Luz e a s\u00faa programaci\u00f3n, en onda curta, estaba dedicada \u00e1 loita contra a ditadura de Franco polo que se fac\u00eda fincap\u00e9 nas datas especiais, como a do Aberri Eguna. Tam\u00e9n se adoitaba utilizar para interferir as emisoras do r\u00e9xime no Pa\u00eds Vasco.\nAs presi\u00f3ns do goberno espa\u00f1ol sobre o franc\u00e9s levaron ao peche das instalaci\u00f3ns en agosto de 1954. Esta primeira etapa de Radio Euskadi estivo impulsada por Joseba Rezola.\nDende Venezuela.\nO 10 de xullo de 1965 comezan as emisi\u00f3ns desde Venezuela. Emit\u00edase desde os estudos El Para\u00edso en Caracas a\u00ednda que o emisor estaba en plena selva. Esta localizaci\u00f3n gardouse en segredo ata 1971, descuberta por ETA que tentou utilizar a emisora para os seus fins. A emisora de Venezuela pechouse o 30 de abril de 1977.\nActual etapa.\nA actual Euskadi Irratia \u00e9 froito do Estatuto de Gernika, sendo lanzada de maneira oficial o 23 de novembro de 1982. Foi a primeira canle que puxo en marcha o grupo de comunicaci\u00f3n vasco e converteuse na primeira radio p\u00fablica auton\u00f3mica do Estado. Posteriormente, sum\u00e1ronse ao grupo, Euskal Telebista (cadea de televisi\u00f3n), Radio Euskadi (cadea xeneralista en castel\u00e1n) e Radio Vitoria (que emite en castel\u00e1n e dir\u00edxese especialmente ao p\u00fablico arab\u00e9s)."}
{"id": "334506", "revid": "113870", "url": "https://gl.wikipedia.org/wiki?curid=334506", "title": "Radio Euskadi", "text": "Radio Euskadi \u00e9 a principal emisora de radio pertencente ao Grupo Euskal Irrati Telebista (EITB), o ente p\u00fablico de comunicaci\u00f3n que depende do Goberno Vasco.\nA emisora est\u00e1 situada en Bilbao formando parte das instalaci\u00f3ns principais que o Grupo EITB inaugurou en abril de 2007 nos pavill\u00f3ns 7 e 8 da antiga Feira de Mostras da capital bisca\u00ed\u00f1a, compartindo espazo con todos os demais medios do grupo. A actual Radio Euskadi \u00e9 froito da refundaci\u00f3n que viviu en 1983, ao amparo do Estatuto de Autonom\u00eda de Gernika.\nHistoria.\nO nacemento e historia de Radio Euskadi est\u00e1 intimamente relacionado coa historia de Euskadi Irratia, a s\u00faa emisora an\u00e1loga en lingua \u00e9uscara.\nNacemento no Pa\u00eds Vasco franc\u00e9s.\nO 21 de decembro de 1946 sa\u00eda ao aire desde Mouguerre, no Pa\u00eds Vasco franc\u00e9s, Radio Euskadi, la Voz de la Resistencia Vasca que fora organizada e depend\u00eda do Goberno Vasco no exilio. As oficinas atop\u00e1banse en Saint-Jean-de-Luz e a s\u00faa programaci\u00f3n, en onda curta, estaba dedicada \u00e1 loita contra a ditadura de Franco polo que se fac\u00eda fincap\u00e9 nas datas especiais, como a do Aberri Eguna. Tam\u00e9n se adoitaba utilizar para interferir as emisoras do r\u00e9xime no Pa\u00eds Vasco.\nAs presi\u00f3ns do goberno espa\u00f1ol sobre o franc\u00e9s levaron ao peche das instalaci\u00f3ns en agosto de 1954. Esta primeira etapa de Radio Euskadi estivo impulsada por Joseba Rezola.\nDende Venezuela.\nO 10 de xullo de 1965 comezan as emisi\u00f3ns desde Venezuela. Emit\u00edase desde os estudos El Para\u00edso en Caracas a\u00ednda que o emisor estaba en plena selva. Esta localizaci\u00f3n gardouse en segredo ata 1971, descuberta por ETA que tentou utilizar a emisora para os seus fins. A emisora de Venezuela pechouse o 30 de abril de 1977.\nActual etapa.\nAo amparo do Estatuto de Autonom\u00eda de Gernika, o Goberno Vasco crea un Ente P\u00fablico de Radio e Televisi\u00f3n. O embri\u00f3n deste organismo ser\u00eda Radio Vitoria, emisora que se comprou en 1981.\nA actual Radio Euskadi sa\u00edu ao aire o 31 de marzo de 1983 en FM. Na d\u00e9cada dos 90 comezou a emitir tam\u00e9n en onda curta e no 2000 comezaron a emisi\u00f3ns v\u00eda sat\u00e9lite. Desde o 2003 ten presenza en Internet a trav\u00e9s do portal eitb.com.\nO 23 de xu\u00f1o de 2007 Radio Euskadi cambia de sede e inaugura novas instalaci\u00f3ns nos locais da antiga Feira de Mostras Internacional de Bilbao. En concreto, ocupa parte do pavill\u00f3n 8 da antiga feira -o edificio BAMI- compartindo localizaci\u00f3n coas outras sociedades do grupo EITB. Nestas novas instalaci\u00f3ns, que incorporan tecnolox\u00eda dixital, deuse o paso decisivo ao traballo con sistemas de servidores inform\u00e1ticos. As instalaci\u00f3ns, integradas nun espazo de m\u00e1is de 8.000 m\u00b2, constan de seis estudos de diferentes dimensi\u00f3ns, un deles con capacidade para admitir p\u00fablico e emitir actuaci\u00f3ns musicais en directo, e de varias salas de edici\u00f3n e preparaci\u00f3n de programas.\nO 31 de decembro de 2008 a sede do Grupo EITB en Bilbao, onde est\u00e1 situada Radio Euskadi, sofre \u00e1s 11 da ma\u00f1\u00e1 un atentado mediante unha furgoneta cargada cunha bomba. Unha hora antes da detonaci\u00f3n, un comunicante en nome de ETA d\u00e1 aviso da mesma aos bombeiros de Bilbao."}
{"id": "334515", "revid": "113870", "url": "https://gl.wikipedia.org/wiki?curid=334515", "title": "Radio Vitoria", "text": "Radio Vitoria \u00e9 unha emisora de radio pertencente ao Grupo Euskal Irrati Telebista (EITB), o ente p\u00fablico de comunicaci\u00f3n que depende do Goberno Vasco. Emite en castel\u00e1n dende Vitoria para todo o territorio arab\u00e9s.\nFundada en 1934, foi adquirida en 1982 polo Goberno Vasco para que constitu\u00edse o embri\u00f3n do que posteriormente ser\u00eda o grupo de comunicaci\u00f3n EITB. En 2000 sufriu unha renovaci\u00f3n total das s\u00faas instalaci\u00f3ns e un cambio de localizaci\u00f3n. A s\u00faa nova localizaci\u00f3n, no campus universitario, con amplos locais que comparte coa corresponsal\u00eda de ETB, a televisi\u00f3n do Grupo, e a utilizaci\u00f3n de modernas tecnolox\u00edas dixitais p\u00f3\u00f1ena como referente no panorama dos medios de comunicaci\u00f3n do territorio hist\u00f3rico.\nProgramaci\u00f3n.\nA s\u00faa programaci\u00f3n \u00e9 comercial e diversa, composta fundamentalmente pola informaci\u00f3n pol\u00edtica e econ\u00f3mica, os deportes, a cultura, o humor e o entretemento, moi vinculada a Vitoria e a \u00c1raba. Entre os seus programas destacan:\nFrecuencias.\n\u00c1raba\nBiscaia"}
{"id": "334516", "revid": "113870", "url": "https://gl.wikipedia.org/wiki?curid=334516", "title": "EITB Musika", "text": "EITB Musika \u00e9 unha das d\u00faas emisoras de radio musicais pertencentes ao Grupo Euskal Irrati Telebista (EITB), xunto con Gaztea. A s\u00faa emisi\u00f3n \u00e9 principalmente en \u00e9uscaro, a\u00ednda que emite tam\u00e9n espazos en castel\u00e1n e \u00e9 dirixida a un p\u00fablico adulto novo. Foi creada en xu\u00f1o de 2001.\nO seu eixos principais son a m\u00fasica e a cultura, ofrecendo conferencias, debates, mesas redondas, e programaci\u00f3n espec\u00edfica de festivais musicais dentro de Euskadi, as\u00ed como contidos culturais e musicais que forman parte das fonotecas do grupo de emisoras de EITB."}
{"id": "334518", "revid": "23204", "url": "https://gl.wikipedia.org/wiki?curid=334518", "title": "C\u00f3digo de Comercio de 1885", "text": "O C\u00f3digo de Comercio de 1885 \u00e9 o c\u00f3digo de dereito mercantil vixente en Espa\u00f1a desde o 22 de agosto\u00a0de 1885.\nAntecedentes hist\u00f3ricos.\nO proceso de codificaci\u00f3n do Dereito mercantil en Espa\u00f1a xorde no s\u00e9culo XIX, por influencia do C\u00f3digo de Comercio de Napole\u00f3n Bonaparte. Con anterioridade creouse unha xurisdici\u00f3n especial durante a Baixa Idade Media, no s\u00e9culo XII, mediante a cal os tribunais de comercio eran os encargados de levar os asuntos relacionados con este dereito e as s\u00faas decisi\u00f3ns comezaron a recollerse por escrito. As ordenanzas dos municipios tam\u00e9n foron moi importantes para a regulaci\u00f3n do dereito mercantil, destacando o Libro do Consulado do Mar de Barcelona, que regulaba a actividade comercial e mar\u00edtima da zona e mant\u00edvose vixente durante varios s\u00e9culos afectando non s\u00f3 a Barcelona sen\u00f3n ao resto da Pen\u00ednsula Ib\u00e9rica e pa\u00edses estremeiros do mar Mediterr\u00e1neo.\nAdemais a idea da codificaci\u00f3n do Dereito mercantil xa estivera presente na Espa\u00f1a de Carlos III cando o ministro da Coroa, Pedro Rodr\u00edguez de Campomanes propuxera ao rei a promulgaci\u00f3n como lei xeral mercantil para todos os territorios da Coroa, as Ordenanzas de Bilbao de 1737. A idea volveu a xurdir no reinado de Carlos IV e posteriormente coa Constituci\u00f3n de C\u00e1diz de 1812, que no seu artigo 257 dic\u00eda:\nTralo fracaso de elaborar un C\u00f3digo que recollera as leis mercant\u00eds, finalmente logrouse elaborar o C\u00f3digo de Comercio de 1829 Este proceso codificador naceu grazas ao impulso do ministro de Fernando VII, Luis L\u00f3pez Ballesteros. Mediante a Real Orde de 11 de xaneiro de 1828, designouse unha comisi\u00f3n para a redacci\u00f3n do C\u00f3digo que foi encabezada por Pedro S\u00e1inz de Andino. O C\u00f3digo de Comercio foi publicado mediante Real Decreto o 30 de maio de 1829\nO C\u00f3digo de 1885.\nO C\u00f3digo de Comercio de 1829 tivo grande importancia no seu momento e nalg\u00fans aspectos mellorou ao C\u00f3digo de Comercio franc\u00e9s de 1807. Por\u00e9n, a\u00ednda que recolleu nos seus artigos gran parte da normativa vixente, deixaba de lado algunhas materias importantes en Dereito mercantil, polo que foi necesario comezar co proceso de creaci\u00f3n dun novo c\u00f3digo.\nPara a elaboraci\u00f3n deste novo C\u00f3digo de Comercio, chegaron a constitu\u00edrse ata sete comisi\u00f3ns especializadas na materia e finalmente, reinando Afonso XII, publicouse o Real Decreto de 22 de agosto de 1885, polo que entraba en vigor o novo C\u00f3digo de Comercio.\nEstrutura.\nO novo C\u00f3digo de Comercio quedou dividido en catro libros cun total de 955 artigos: \nEste C\u00f3digo de Comercio sufriu varias modificaci\u00f3ns desde a s\u00faa entrada en vigor atendendo as necesidades do momento. Por mor disto, asistimos a un proceso de descodificaci\u00f3n que propiciou a aparici\u00f3n de leis que suplen alg\u00fans artigos do C\u00f3digo. Desde xeito, no ano 2014\u00a0derogouse o Libro Terceiro sobre o \"Comercio mar\u00edtimo\" coa aprobaci\u00f3n da Lei de Navegaci\u00f3n Mar\u00edtima..\nO mesmo sucedeu anteriormente no 2003 coa aprobaci\u00f3n da lei Concursal, que regula o procedemento para o concurso de acredores. Esta lei derogou parte do Libro Cuarto deixando s\u00f3 en vigor a parte relativa \u00e1s prescrici\u00f3ns.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Dereito mercantil]]"}
{"id": "334519", "revid": "56817", "url": "https://gl.wikipedia.org/wiki?curid=334519", "title": "Gaztea", "text": "Gaztea \u00e9 unha das d\u00faas emisoras de radio musicais pertencentes ao Grupo Euskal Irrati Telebista (EITB), xunto con EITB Musika. A s\u00faa emisi\u00f3n \u00e9 integramente en \u00e9uscaro e est\u00e1 dirixida a un p\u00fablico xuvenil. Comezou as s\u00faas emisi\u00f3ns o 21 de marzo de 1990.\nDentro da s\u00faa programaci\u00f3n podemos destacar a Radio f\u00f3rmula, que \u00e9 as m\u00e1is horas ocupa da s\u00faa grella program\u00e1tica.\nA audiencia media desta emisora \u00e9 de 98.000-99.000 o\u00edntes segundo datos publicados, no Pa\u00eds Vasco e provincias lim\u00edtrofes na Onda 2008 do Estudo xeral de medios e 104.000 o\u00edntes na Onda 2009 segundo datos que se desprenden do estudo do CIES."}
{"id": "334521", "revid": "5863", "url": "https://gl.wikipedia.org/wiki?curid=334521", "title": "Pedro S\u00e1inz de Andino", "text": "Pedro S\u00e1inz de Andino, nado en Alcal\u00e1 de los Gazules (C\u00e1diz) en 1786\u00a0 e finado en\u00a0 Madrid en 1863, foi un xurista espa\u00f1ol.\nTraxectoria.\nPedro S\u00e1inz de Andino educouse no Seminario Conciliar de San Bartolom\u00e9 en Sevilla, en cuxa Universidade gradouse de bacharel de Leis e logo se doutora. Ocupou a c\u00e1tedra de Partidas da Universidade e logo foi claustral.\nDurante a Guerra da Independencia non apoia a Lista para crear un ex\u00e9rcito patriota, mostrando S\u00e1inz de Andino unha ideolox\u00eda afrancesada.\nExerceu o cargo de promotor fiscal nas localidades de Tarrasa (Barcelona) e Tortosa (Tarragona). Escribiu un proxecto de C\u00f3digo de Comercio, o cal foi promulgado en 1829 e se mantivo en vigor ata a aprobaci\u00f3n do C\u00f3digo de Comercio de 1885 e unha lei de axuizamento criminal, sancionada en 1830. A esta \u00e9poca pertencen obras como \"Elementos de elocuencia forense\" e \"Dos ministros sobre o curso que debe darse ao xu\u00edzo de purificaci\u00f3ns\".\nNo 1829 foi nomeado fiscal do Consello de Facenda e en 1830 Ministro do Consello e C\u00e1mara de Castela e membro da Xunta de Lotar\u00edas. Ese ano recibiu a Gran Cruz da Orde de Carlos III e en 1848 a da Orde de Isabel a Cat\u00f3lica. En 1848 foi nomeado membro de honra da Real Academia da Historia.\nTrala morte de Fernando VII de Espa\u00f1a en 1834 declarouse no bando isabelino. En 1847 foi nomeado senador vitalicio."}
{"id": "334523", "revid": "7802", "url": "https://gl.wikipedia.org/wiki?curid=334523", "title": "C\u00f3digo de Comercio espa\u00f1ol", "text": ""}
{"id": "334524", "revid": "44472", "url": "https://gl.wikipedia.org/wiki?curid=334524", "title": "Thryonomyidae", "text": "Thryonomyidae son unha familia de roedores que na actualidade s\u00f3 ten un representante vivo, o x\u00e9nero \"Thryonomys\". O x\u00e9nero, a\u00ednda hoxe existente, vive en toda \u00c1frica subsahariana, pero as especies prehist\u00f3ricas estend\u00e9ronse ata o norte de \u00c1frica, pen\u00ednsula de Arabia e incluso o que hoxe \u00e9 o Paquist\u00e1n."}
{"id": "334525", "revid": "10599", "url": "https://gl.wikipedia.org/wiki?curid=334525", "title": "Goberno de Arag\u00f3n", "text": ""}
{"id": "334527", "revid": "89787", "url": "https://gl.wikipedia.org/wiki?curid=334527", "title": "Arag\u00f3n TV", "text": "Arag\u00f3n TV (anteriormente Arag\u00f3n Televisi\u00f3n) \u00e9 a marca comercial de Televisi\u00f3n Auton\u00f3mica de Arag\u00f3n, S.A. e a primeira canle de televisi\u00f3n p\u00fablica de Arag\u00f3n. Pertence \u00e1 Corporaci\u00f3n Aragonesa de Radio y Televisi\u00f3n.\nHistoria.\nArag\u00f3n TV empezou a emitir en probas a principios de decembro de 2005. O 22 de decembro do mesmo ano substitu\u00edu o axuste de barras por un ciclo de imaxes relacionados cos pobos, as contornas naturais e as pezas do patrimonio hist\u00f3rico-art\u00edstico de Arag\u00f3n. O 25 de febreiro de 2006 realizou a s\u00faa primeira emisi\u00f3n co partido de f\u00fatbol Real Zaragoza-FC Barcelona, volvendo \u00e1 fase de probas tras acabar o encontro.\nAs emisi\u00f3ns oficiais de Arag\u00f3n TV comezaron o 21 de abril dese mesmo ano, en v\u00e9speras do d\u00eda de Arag\u00f3n (23 de abril), sendo un dos primeiros programas unha gala especial de presentaci\u00f3n. O luns 16 de maio de 2011, emitiu en exclusiva, o \u00fanico debate que houbo entre as candidatas do PSOE Eva Almunia e do PP Luisa Fernanda Rudi para a presidencia do Goberno de Arag\u00f3n.\nEn 2009 converteuse na primeira cadea de televisi\u00f3n en Espa\u00f1a en emitir parte da s\u00faa programaci\u00f3n en , formato panor\u00e1mico. Tam\u00e9n foi a primeira cadea en dispo\u00f1er dunha canle en HD.\nTras varios anos de emitir tam\u00e9n a s\u00faa programaci\u00f3n por sat\u00e9lite a trav\u00e9s de Astra e Hispasat, Arag\u00f3n TV cesou as s\u00faas emisi\u00f3ns en ambos os sat\u00e9lites a finais de marzo do 2010, reducindo as posibilidades de ver no futuro dita televisi\u00f3n aos miles de aragoneses que viven f\u00f3ra da comunidade aut\u00f3noma, as\u00ed como a todos aqueles curiosos da cultura aragonesa. A principios do mes de setembro de 2015, Arag\u00f3n TV renovou as s\u00faas emisi\u00f3ns para toda Europa a trav\u00e9s da canle Arag\u00f3n TV Internacional.\nEn 2012, obtivo por primeira vez e con programaci\u00f3n habitual, o primeiro posto no r\u00e1nking das canles que integran a Federaci\u00f3n de Organismos de Radio e Televisi\u00f3n Auton\u00f3micos (FORTA) cun 13,1 % de cota de pantalla, por diante da catal\u00e1 TV3."}
{"id": "334531", "revid": "10599", "url": "https://gl.wikipedia.org/wiki?curid=334531", "title": "CARTV", "text": ""}
{"id": "334532", "revid": "89787", "url": "https://gl.wikipedia.org/wiki?curid=334532", "title": "Arag\u00f3n 2 HD", "text": "Arag\u00f3n 2 HD \u00e9 a segunda canle de Televisi\u00f3n Auton\u00f3mica de Arag\u00f3n, S.A., que pertence ao ente p\u00fablico Corporaci\u00f3n Aragonesa de Radio y Televisi\u00f3n. Foi a primeira canle en emitir en Espa\u00f1a en alta definici\u00f3n.\nHistoria.\nEn xu\u00f1o de 2008, e coincidindo coa celebraci\u00f3n da Exposici\u00f3n Internacional de Zaragoza, a canle comeza a emitir en probas de maneira regular e estable dentro da canle m\u00faltiple de TDT que pos\u00fae CARTV. A emisi\u00f3n consta naquel momento de reportaxes e documentais, tanto de produci\u00f3n propia como allea.\nCo paso do tempo foron incorpor\u00e1ndose novos espazos e programas de produci\u00f3n propia producidos en alta definici\u00f3n, as\u00ed como pel\u00edculas emitidas de forma espor\u00e1dica, retransmisi\u00f3ns deportivas, concertos e outros contidos. Sempre utilizando a f\u00f3rmula de redifusi\u00f3n dos contidos en bucle de forma continua; m\u00e9todo que a\u00ednda segue vixente na actualidade.\nAo longo dos \u00faltimos anos, CARTV tam\u00e9n utilizou a canle como segunda xanela, complementando a Arag\u00f3n TV e dando cabida a eventos que por solapamento de horarios ou outros motivos non eran emitidos pola canle principal do ente: desde partidos de Segunda Divisi\u00f3n ata encontros do CAI Zaragoza en Eurocup ou do CAI Teruel no Campionato de Europa de Voleibol."}
{"id": "334533", "revid": "7802", "url": "https://gl.wikipedia.org/wiki?curid=334533", "title": "10 (cadea de televisi\u00f3n)", "text": ""}
{"id": "334534", "revid": "22570", "url": "https://gl.wikipedia.org/wiki?curid=334534", "title": "Arag\u00f3n TV Internacional", "text": "Arag\u00f3n Televisi\u00f3n (anteriormente Arag\u00f3n Sat) \u00e9 a canle internacional de Televisi\u00f3n Auton\u00f3mica de Arag\u00f3n, S.A., que pertence ao ente p\u00fablico Corporaci\u00f3n Aragonesa de Radio y Televisi\u00f3n.\nHistoria.\nTras o cesamento de emisi\u00f3ns de Arag\u00f3n Sat en marzo de 2010, os contidos e produci\u00f3n propia da televisi\u00f3n p\u00fablica aragonesa pasaron a estar dispo\u00f1ibles para o resto do mundo de maneira online, a trav\u00e9s da web do ente e aplicaci\u00f3ns. O streaming permit\u00eda visualizar o sinal da canle principal, Arag\u00f3n TV, a\u00ednda que con restrici\u00f3ns. Certas emisi\u00f3ns (retransmisi\u00f3ns deportivas, series, cinema, entre outros) eran substitu\u00eddas de maneira autom\u00e1tica por un bucle de continuidade debido a cuesti\u00f3ns relacionadas con dereitos de emisi\u00f3n.\nCinco anos e medio m\u00e1is tarde, en setembro de 2015 e froito dun acordo con Movistar+, os contidos do ente aragon\u00e9s volven estar dispo\u00f1ibles nos sat\u00e9lites Astra e Hispasat, as\u00ed como no dial 155 da plataforma de Telef\u00f3nica. A canle, rebautizada como Arag\u00f3n TV Internacional, contin\u00faa emitindo baixo os mesmos par\u00e1metros que posu\u00eda na s\u00faa versi\u00f3n de streaming, s\u00f3 que, neste caso, os espazos que por motivos de dereitos non poden ser emitidos f\u00f3ra do territorio aragon\u00e9s son substitu\u00eddos por bloques de noticias de Euronews, grazas ao acordo asinado no seu d\u00eda entre CARTV e a canle paneuropea de noticias.\nA pesar de que Arag\u00f3n TV INT cumpre a mesma funci\u00f3n que Arag\u00f3n Sat no seu momento, son canles xestionadas de maneira totalmente distinta. Mentres que no seu d\u00eda o xa extinguido Arag\u00f3n Sat conformaba unha canle con grella e continuidade propia, a canle actual \u00e9 un mero duplicado da canle convencional do ente aragon\u00e9s ao que se lle incl\u00faen numerosos \"parches\" en funci\u00f3n do programa en emisi\u00f3n."}
{"id": "334535", "revid": "22570", "url": "https://gl.wikipedia.org/wiki?curid=334535", "title": "Arag\u00f3n Sat", "text": "Arag\u00f3n Sat foi entre 2007 e 2010 a canle internacional de Televisi\u00f3n Auton\u00f3mica de Arag\u00f3n, S.A., que pertence ao ente p\u00fablico Corporaci\u00f3n Aragonesa de Radio y Televisi\u00f3n.\nHistoria.\nA canle naceu co obxectivo de achegar a televisi\u00f3n auton\u00f3mica aos aragoneses residentes no exterior (tanto en Espa\u00f1a como en Europa), as\u00ed como o de difundir e mostrar ao resto do continente a cultura, tradici\u00f3n e patrimonio da comunidade aut\u00f3noma. Arag\u00f3n SAT foi o escaparate perfecto para dar a co\u00f1ecer todo o relativo \u00e1 Exposici\u00f3n Internacional de Zaragoza de 2008, evento que contou cun despregamento sen precedentes por parte da cadea.\nA grella da canle estaba composta polos contidos de produci\u00f3n propia da canle matriza, Arag\u00f3n TV. En xullo de 2009, do mesmo xeito que a s\u00faa canle irm\u00e1, a cadea migrou a s\u00faa continuidade ao formato .\nTras case tres anos de emisi\u00f3n a trav\u00e9s de Astra e Hispasat, a mediados de marzo de 2010 a Corporaci\u00f3n Aragonesa de Radio y Televisi\u00f3n anunciou que a finais de mes Arag\u00f3n SAT cesar\u00eda as s\u00faas emisi\u00f3ns en ambos os sat\u00e9lites, apostando desde ent\u00f3n polas emisi\u00f3ns a trav\u00e9s de internet. A emisi\u00f3n dos contidos de Arag\u00f3n TV para residentes no exterior quedou dispo\u00f1ible desde ese instante v\u00eda internet a trav\u00e9s da web da cadea, ofrecendo esta unicamente os espazos de produci\u00f3n propia e inserindo un bucle cando se atopaban en emisi\u00f3n contidos con dereitos s\u00f3 dispo\u00f1ibles para Arag\u00f3n.\nO 8 de setembro de 2015, froito do acordo alcanzado con Movistar+, os contidos de Arag\u00f3n TV volv\u00edan estar de novo dispo\u00f1ibles a trav\u00e9s do sat\u00e9lite e formando parte da oferta de canles auton\u00f3micas de Movistar+ (dial 155). A nova versi\u00f3n foi rebautizada como Arag\u00f3n TV Internacional."}
{"id": "334536", "revid": "55612", "url": "https://gl.wikipedia.org/wiki?curid=334536", "title": "La 7 (Castela e Le\u00f3n)", "text": "La 7 \u00e9 a primeira canle auton\u00f3mica de Castela e Le\u00f3n, propiedade do ente privado Castilla y Le\u00f3n Televisi\u00f3n, sociedade adxudicataria da explotaci\u00f3n das d\u00faas canles de TDT na comunidade.\nAdemais desta cadea, Castilla y Le\u00f3n Televisi\u00f3n conta cunha segunda canle, La 8, con contidos de car\u00e1cter m\u00e1is provincial e local, para o que leva a cabo desconexi\u00f3ns de \u00e1mbito territorial.\nHistoria e caracter\u00edsticas.\nIniciou as s\u00faas emisi\u00f3ns regulares o 9 de marzo de 2009, tanto en anal\u00f3xico como en dixital. A s\u00faa programaci\u00f3n, id\u00e9ntica para as nove provincias da comunidade e de car\u00e1cter xeralista, ten como un dos seus eixos b\u00e1sicos a informaci\u00f3n, non s\u00f3 de \u00e1mbito auton\u00f3mico, sen\u00f3n tam\u00e9n nacional e internacional. Para iso, ademais da s\u00faa sede central, situada en Valladolid, disp\u00f3n de centros de produci\u00f3n territorial nas outras oito capitais de provincia, as\u00ed como en Ponferrada, e unha delegaci\u00f3n en Madrid.\nChamouse \"CyL7\" ou \"La Siete de Castilla y Le\u00f3n Televisi\u00f3n\" dende a s\u00faa creaci\u00f3n ata o 4 de setembro de 2011."}
{"id": "334539", "revid": "55612", "url": "https://gl.wikipedia.org/wiki?curid=334539", "title": "La 8", "text": "La 8 \u00e9 a segunda canle auton\u00f3mica de Castela e Le\u00f3n, propiedade do ente privado Castilla y Le\u00f3n Televisi\u00f3n, sociedade adxudicataria da explotaci\u00f3n das d\u00faas canles de TDT na comunidade.\nAdemais desta cadea, Castilla y Le\u00f3n Televisi\u00f3n conta cunha primeira canle, La 7.\nHistoria e caracter\u00edsticas.\nComo a s\u00faa canle irm\u00e1, Castilla y Le\u00f3n Televisi\u00f3n (CYLTV) Iniciou as s\u00faas emisi\u00f3ns regulares o 9 de marzo de 2009, tanto en anal\u00f3xico como en dixital, substitu\u00edndo desde ese momento ao sinal das ata ent\u00f3n Televisi\u00f3n Castilla y Le\u00f3n ou Canal 4 Castilla y Le\u00f3n, segundo a provincia.\nA diferenza de CYLTV, La 8 caracter\u00edzase por levar a cabo desconexi\u00f3ns en cada unha das nove provincias da Comunidade, ademais de na comarca leonesa do Bierzo. Iso fai que un dos eixos b\u00e1sicos da s\u00faa programaci\u00f3n, de car\u00e1cter xeralista, sexa a actualidade provincial e local.\nChamouse \"CyL8\" ou \"La Ocho de Castilla y Le\u00f3n Televisi\u00f3n\" dende a s\u00faa creaci\u00f3n ata o 4 de setembro de 2011."}
{"id": "334541", "revid": "22795", "url": "https://gl.wikipedia.org/wiki?curid=334541", "title": "Extinci\u00f3n masiva do cret\u00e1ceo-terciario", "text": ""}
{"id": "334542", "revid": "22795", "url": "https://gl.wikipedia.org/wiki?curid=334542", "title": "Extinci\u00f3n masiva Cret\u00e1ceo-Terciario", "text": ""}
{"id": "334543", "revid": "55612", "url": "https://gl.wikipedia.org/wiki?curid=334543", "title": "Castilla y Le\u00f3n Televisi\u00f3n", "text": "Castilla y Le\u00f3n Televisi\u00f3n (CyLTV), cuxa raz\u00f3n social \u00e9 Radio Televisi\u00f3n de Castilla y Le\u00f3n, S. A., \u00e9 unha empresa privada adxudicataria da \u00fanica licenza de emisi\u00f3n da TDT de \u00e1mbito auton\u00f3mico en Castela e Le\u00f3n.\nO ente disp\u00f3n de d\u00faas canles de televisi\u00f3n: La 7, cunha programaci\u00f3n com\u00fan para toda a comunidade aut\u00f3noma as 24 horas do d\u00eda, e La 8, canle con desconexi\u00f3ns territoriais, especializado en cada provincia. Tam\u00e9n pos\u00fae d\u00faas frecuencias de radio nas que emiten as emisoras Castilla y Le\u00f3n esRadio e Vive! Radio.\nO seu funcionamento comezou o 23 de xaneiro de 2009. Debido ao seu car\u00e1cter privado, non pertence \u00e1 FORTA. Como \u00fanica televisi\u00f3n rexional de Castela e Le\u00f3n, est\u00e1 obrigada por lei a emitir eventos de interese rexional que non te\u00f1an cabida nas cadeas de televisi\u00f3n nacionais, recibindo por iso subvenci\u00f3ns do goberno auton\u00f3mico.\nO ente estableceu os seus principais centros de traballo en Valladolid, onde conta con d\u00faas sedes principais, unha dela destinada aos servizos informativos e outra \u00e1 \u00e1rea de produci\u00f3n propia. Disp\u00f3n ademais de dez centros de produci\u00f3n territorial nas nove capitais de provincia da comunidade aut\u00f3noma (\u00c1vila, Burgos, Le\u00f3n, Palencia, Salamanca, Segovia, Soria, Valladolid e Zamora, na comarca do Bierzo (Ponferrada) e dunha delegaci\u00f3n en Madrid."}
{"id": "334545", "revid": "22795", "url": "https://gl.wikipedia.org/wiki?curid=334545", "title": "Extinci\u00f3n masiva do Cret\u00e1ceo-Terciario", "text": ""}
{"id": "334552", "revid": "23204", "url": "https://gl.wikipedia.org/wiki?curid=334552", "title": "Daniel Kozelinski Netto", "text": "Daniel Kozelinski Netto, nado o 18 de febreiro de 1952 en Bom Sucesso (Paran\u00e1, Brasil), \u00e9 un eclesi\u00e1stico cat\u00f3lico ucra\u00edno brasileiro, 3\u00ba bispo de Santa Mar\u00eda do Patrocinio en Bos Aires.\nTraxectoria.\nFoi ordenado sacerdote da arquieparqu\u00eda de Curitiba o 10 de febreiro de 1980 polo arcebispo Efra\u00edm Bas\u00edlio Krevey.\nO 20 de xu\u00f1o de 2007 foi nomeado bispo auxiliar de San Xo\u00e1n Bautista en Curitiba e bispo titular de \"Eminentiana\", recibindo a consagraci\u00f3n episcopal o 16 de setembro de 2007 polo arcebispo de Winnipeg Lawrence Daniel Huculak.\nO 22 de xu\u00f1o de 2011 foi nomeado administrador apost\u00f3lico de Santa Mar\u00eda do Patrocinio en Bos Aires, logo de que Sviatoslav Shevchuk fose elixido arcebispo maior de K\u00ediv-Galicia.\nO 12 de xaneiro de 2013 foi nomeado visitador apost\u00f3lico para os cat\u00f3licos ucra\u00ednos no Uruguai, o Paraguai, Chile e Venezuela.\nO 8 de outubro de 2016 foi nomeado bispo de Santa Mar\u00eda do Patrocinio en Bos Aires."}
{"id": "334553", "revid": "12452", "url": "https://gl.wikipedia.org/wiki?curid=334553", "title": "Cat\u00f3lico ucra\u00edno", "text": ""}
{"id": "334559", "revid": "12452", "url": "https://gl.wikipedia.org/wiki?curid=334559", "title": "Ente P\u00fablico de Radio-Televisi\u00f3n de Castilla \u2013 La Mancha", "text": ""}
{"id": "334561", "revid": "89787", "url": "https://gl.wikipedia.org/wiki?curid=334561", "title": "Efra\u00edm Bas\u00edlio Krevey", "text": "Efra\u00edm Bas\u00edlio Krevey, nado o 12 de decembro de 1928 en Iva\u00ed (Paran\u00e1, Brasil) e finado o 3 de abril de 2012 en Curitiba, \u00e9 un eclesi\u00e1stico cat\u00f3lico ucra\u00edno brasileiro, 2\u00ba bispo de San Xo\u00e1n Bautista en Curitiba entre 1978 e 2006.\nTraxectoria.\nNaceu o 12 de decembro de 1928 na colonia Saltinho, en Iva\u00ed (Paran\u00e1, Brasil). En 1940 ingresou no seminario dos basilianos en Prudent\u00f3polis, fac\u00e9ndose novizo en 1941. Estudou na Pontificia Universidade Gregoriana entre 1948 e 1952, e foi ordenado sacerdote da Orde Basiliana de San Xosafat o 12 de novembro de 1951 por Ivan Buchko na igrexa dos Santos Serxio e Baco de Roma. Posteriormente foi reitor e profesor no seminario San Xos\u00e9 de Gravata\u00ed e superior do mosteiro de San Xosafat en Prudent\u00f3polis.\nO 29 de novembro de 1971 foi nomeado bispo coadxutor de San Xo\u00e1n Bautista en Curitiba e bispo titular de \"Caffa\", recibindo a consagraci\u00f3n episcopal o 13 de febreiro de 1972 de mans do papa Paulo VI na bas\u00edlica de San Pedro.\nO 10 de marzo de 1978 sucedeu a Jos\u00e9 Rom\u00e3o Martenetz, quen presentou a renuncia por idade como bispo de Curitiba. Durante o seu pontificado organizou con \u00e9xito a atenci\u00f3n pastoral aos ucra\u00ednos do Brasil, e en outubro de 1998 aprobou a traduci\u00f3n \u00e1 lingua portuguesa da liturxia ucra\u00edna, co prop\u00f3sito de facela m\u00e1is accesible \u00e1s novas xeraci\u00f3ns de ucra\u00ednos xa nados no Brasil. Realizou tam\u00e9n unha importante actividade social e cultural, como a fundaci\u00f3n dun fogar para anci\u00e1ns en Marcelino Ramos, ou a construci\u00f3n do Centro Relixioso-Cultural Ucra\u00edno \"Poltava\", en Curitiba.\nEn 1993 abriu o proceso de beatificaci\u00f3n de Anat\u00f3lia Tecla Bodnar, relixiosa das Servas de Mar\u00eda Inmaculada e iniciadora da s\u00faa congregaci\u00f3n no Brasil.\nRetirouse o 13 de decembro de 2006, con 78 anos de idade. Finou en Curitiba o 3 de abril de 2012, por complicaci\u00f3ns derivadas dun cancro de f\u00edgado, e foi enterrado na catedral de San Xo\u00e1n Bautista.\nPremios e distinci\u00f3ns.\nFoi cidad\u00e1n honorario de Campo Mour\u00e3o. O 19 de novembro de 2008 o presidente ucra\u00edno Viktor Yushchenko condecorou a Krevey coa Orde ao M\u00e9rito, terceira clase, por \"\u00abunha contribuci\u00f3n persoal significativa na informaci\u00f3n \u00e1 comunidade mundial sobre a verdad do xenocidio do pobo ucra\u00edno durante o Holodomor de 1932-1933\u00bb\"."}
{"id": "334562", "revid": "1131", "url": "https://gl.wikipedia.org/wiki?curid=334562", "title": "Binn Ghulbain", "text": "Binn Ghulbain \u00e9 unha monta\u00f1a tabular de 526 m de altura no condado de Sligo, en Irlanda. Tam\u00e9n \u00e9 co\u00f1ecida polo seu nome en ingl\u00e9s Benbulbin, e \u00e1s veces tam\u00e9n Ben Bulben ou Benbulben. Forma parte das monta\u00f1as Dartry e at\u00f3pase nunha zona co\u00f1ecida tam\u00e9n como \"o pa\u00eds de Yeats\". Binn Ghulbain \u00e9 un espazo protexido do condado de Sligo.\nAscenso.\nA escalada pola cara norte \u00e9 perigosa principalmente porque soporta o choque dos ventos fortes que chegan dende o Atl\u00e1ntico. Pola contra, a escalada pola cara sur \u00e9 doada.\nNa literatura.\nO c\u00e9lebre poema \"Under Ben Bulben\" escrito por William Butler Yeats \u00e9 basicamente unha descrici\u00f3n de Binn Ghulbain e do \"pa\u00eds de Yeats\". Foi a s\u00faa derradeira poes\u00eda e foi publicada no The Irish Times."}
{"id": "334564", "revid": "89787", "url": "https://gl.wikipedia.org/wiki?curid=334564", "title": "Navarra Televisi\u00f3n", "text": "Navarra Televisi\u00f3n ou NATV \u00e9 a primeira canle da televisi\u00f3n auton\u00f3mica privada navarra, sociedade adxudicataria da explotaci\u00f3n das d\u00faas canles de Televisi\u00f3n Dixital Terrestre auton\u00f3mica no \u00e1mbito da Comunidade Foral de Navarra.\nIniciou as s\u00faas emisi\u00f3ns regulares o 14 de maio de 2012 en TDT. A s\u00faa programaci\u00f3n, de car\u00e1cter xeralist, ten como un dos seus eixos b\u00e1sicos a informaci\u00f3n, non s\u00f3 de \u00e1mbito auton\u00f3mico, sen\u00f3n tam\u00e9n nacional e internacional. Para iso conta cunha sede central situada en Pamplona. Ademais de Navarra Televisi\u00f3n, esta empresa conta cunha segunda canle, Navarra Televisi\u00f3n 2, con contidos divulgativos, de servizo p\u00fablico e en \u00e9uscaro.\nEsta canle naceu tras a fusi\u00f3n de Canal 6 Navarra e Popular TV Navarra, en busca dunha canle auton\u00f3mica potente tras o peche da tam\u00e9n canle privada Canal 4 Navarra. Grazas a esta fusi\u00f3n, o grupo resultante disp\u00f3n da totalidade do di\u00f1eiro que ofrece a Comunidade Foral de Navarra como axuda para as televisi\u00f3ns de \u00e1mbito auton\u00f3mico que emiten no seu territorio."}
{"id": "334565", "revid": "10599", "url": "https://gl.wikipedia.org/wiki?curid=334565", "title": "NATV", "text": ""}
{"id": "334568", "revid": "72012", "url": "https://gl.wikipedia.org/wiki?curid=334568", "title": "Canal 6 Navarra", "text": "Canal 6 Navarra foi unha cadea de televisi\u00f3n privada de car\u00e1cter auton\u00f3mico que emit\u00eda na Comunidade Foral de Navarra, propiedade de Promecal e en funcionamento desde o ano 2002 ata o 14 de maio de 2012, cando deixou paso a un novo proxecto de televisi\u00f3n chamado Navarra Televisi\u00f3n que naceu da fusi\u00f3n de Canal 6 e Popular TV Navarra.\nAntes da s\u00faa desaparici\u00f3n era posible sintonizar as s\u00faas emisi\u00f3ns na pr\u00e1ctica totalidade de Navarra a trav\u00e9s do sinal dixital e tam\u00e9n a trav\u00e9s do operador ONO. Esta cadea contaba ademais cunha segunda canle, Canal 6 Dos, que xunto a el e as tam\u00e9n defuntas sinais de Canal 4 Navarra emit\u00eda pola TDT no mesmo Multiplexor."}
{"id": "334569", "revid": "25871", "url": "https://gl.wikipedia.org/wiki?curid=334569", "title": "Benbulbin", "text": ""}
{"id": "334570", "revid": "25871", "url": "https://gl.wikipedia.org/wiki?curid=334570", "title": "Ben Bulben", "text": ""}
{"id": "334571", "revid": "27155", "url": "https://gl.wikipedia.org/wiki?curid=334571", "title": "Entamoeba coli", "text": "Entamoeba coli \u00e9 unha especie de protista non pat\u00f3xeno do x\u00e9nero \"Entamoeba\", que existe frecuentemente no tracto gastrointestinal humano como parasito comensal. O seu nome abreviado \"E. coli\" non debe confundirse coa abreviaci\u00f3n id\u00e9ntica da bacteria \"Escherichia coli\". \u00c1s veces para non confundilos \u00fasanse en certos contextos abreviaci\u00f3ns alternativas como \"Esch. coli\" para a bacteria e \"Ent. coli\" para o protista. \"Entamoeba coli\" \u00e9 importante en medicina porque pode confundirse durante os exames microsc\u00f3picos de mostras de feces tinguidas coa especie pat\u00f3xena do mesmo x\u00e9nero \"Entamoeba histolytica\". A ameba \"E. coli\" non se move moito malia poder emitir pseud\u00f3podos, e crea un \"movemento \"no mesmo lugar\" (non progresivo)\" dentro do intestino groso. Xeralmente a ameba \u00e9 inm\u00f3bil, e conserva a s\u00faa forma arredondada. A ameba no seu estadio de trofozo\u00edto, s\u00f3 \u00e9 visible en mostras de feces frescas non fixadas. \u00c1s veces a propia \"Entamoeba coli\" est\u00e1 \u00e1 s\u00faa vez parasitada. Un dos seus posibles parasitos \u00e9 o fungo \"Sphaerita\" spp., o cal vive no citoplasma da ameba. A\u00ednda que a diferenciaci\u00f3n entre as distintas entamebas faise xeralmente por exame visual con microscopio \u00f3ptico dos quistes do parasito, desenvolv\u00e9ronse tam\u00e9n novos m\u00e9todos que usan t\u00e9cnicas de biolox\u00eda molecular.\nImportancia cl\u00ednica.\nA presenza de \"Entamoeba coli\" non sup\u00f3n que haxa que po\u00f1erse en tratamento m\u00e9dico, xa que se considera inofensiva. Por\u00e9n, cando unha persoa \u00e9 infectada por esta entameba benigna, \u00e9 bastante probable que outros organismos pat\u00f3xenos se introduciran no corpo xunto con ela, e ditos acompa\u00f1antes poden ser infecciosos e causar doenzas.\nMorfolox\u00eda.\nAs especies de \"Entamoeba\" son todas monoxen\u00e9ticas, ou te\u00f1en ciclos vitais dunha xeraci\u00f3n. \"Entamoeba coli\" ten tres formas morfol\u00f3xicas diferenciadas chamadas trofozo\u00edto, estadio pre-c\u00edstico e estadio c\u00edstico. Este parasito no estadio de trofozo\u00edto ten un gran n\u00facleo, cunha grosa membrana nuclear. O n\u00facleo cont\u00e9n moita cromatina nun gran cariosoma de forma irregular. A cromatina est\u00e1 aglomerada de forma irregular. O parasito div\u00eddese por fisi\u00f3n binaria igual que a maior\u00eda das \"Entamoeba\" spp.\nO quiste maduro \u00e9 o estadio infectivo, e pode sobrevivir m\u00e1is tempo que o de \"E. histolytica\". Os quistes poden sobrevivir tres ou catro meses f\u00f3ra do corpo do seu h\u00f3spede despois de sufriren desecamento. Os quistes causan infecci\u00f3n (benigna) ao consumirmos alimentos ou auga contaminados. \u00c1s veces, os insectos e roedores portan o parasito e son os que levan o microorganismo aos alimentos e \u00e1 auga. A sa\u00edda da ameba do quiste ocorre unha vez que este se inxire e chega ao intestino groso.\nDiagn\u00f3stico.\nOs trofozo\u00edtos de \"Entamoeba coli\" poden distinguirse polos seus amplos e c\u00f3nicos pseud\u00f3podos. Conf\u00fandese a mi\u00fado con \"E. histolytica\" porque son do mesmo tama\u00f1o. Os quistes dist\u00ednguense pola presenza de oito n\u00facleos nas formas maduras.\nPara diagnosticar \"Entamoeba coli\", xeralmente o que se fai \u00e9 examinar unha mostra de feces. Este \u00e9 o mellor m\u00e9todo para comprobar se o parasito atopado \u00e9 \"Entamoeba coli\" ou \"E. histolytica\". Isto xeralmente require comprobar o tama\u00f1o dos quistes, a s\u00faa forma e o n\u00famero de n\u00facleos. \"Entamoeba coli\" ten quistes dun tama\u00f1o de 10 a 35 micr\u00f3metros, a s\u00faa forma \u00e9 irregular, oval cunha aparencia de cuncha que \u00e9 m\u00e1is uniforme en comparaci\u00f3n con \"E. histolytica\", e ten ata oito n\u00facleos no quiste comparados cos catro que se encontran en \"E. histolytica\". Para o ollo non adestrado ou para microbi\u00f3logos non moi experimentados, os \"quistes tetranucleados de \"Entamoeba coli\" poden ser confundidos con quistes maduros de \"Entamoeba histolytica\"\" Xeralmente \"un quiste tetranucleado de \"Entamoeba coli\" \u00e9 meirande que un quiste maduro de \"Entamoeba histolytica\", pode ser variable en forma, e ten unha cromatina perif\u00e9rica nuclear e cariosoma compostos de gr\u00e1nulos irregulares\".\nPara facer o diagn\u00f3stico de calquera especie de \"Entamoeba\", o normal \u00e9 facer unha preparaci\u00f3n h\u00famida \"procurando os caracter\u00edsticos quistes nunha tinguidura con iodo, no m\u00e9todo da concentraci\u00f3n de formol-\u00e9ter ou detectando os trofozo\u00edtos caracter\u00edsticos nunha preparaci\u00f3n h\u00famida ou unha preparaci\u00f3n tinguida permanente\" para ver o aspecto que te\u00f1en estes microorganismos. Ademais, poden usarse tinguiduras de tricromo para facer preparaci\u00f3ns para ver os quistes de calquera \"Entamoeba\" spp.\nAdemais do uso de microscopio \u00f3ptico e m\u00e9todos de cultivo poden utiizarse outras probas para \"Entamoeba\" spp. Estas probas implican o uso de m\u00e9todos de laboratorio entre os que est\u00e1n os seguintes: an\u00e1lises de isoencimas, probas de detecci\u00f3n de anticorpos ou de ant\u00edxenos, ensaios inmunocromatogr\u00e1ficos, e probas de diagn\u00f3stico baseadas no ADN. Alg\u00fans usos do microscopio implican tam\u00e9n o uso de microscopio electr\u00f3nico de transmisi\u00f3n ou de varrido. Normalmente, os quistes son conxelados e fracturados para facilitar que sexan f\u00e1ciles de examinar e poidan compararse as paredes dos quistes de \"Entamoeba\" spp.\nEntre as probas de diagn\u00f3stico baseadas no ADN est\u00e1n as que usan a extracci\u00f3n de ADN, PCR, microarrays, e m\u00e9todos de tipificado. Por exemplo, unha proba de diagn\u00f3stico baseada no ADN que est\u00e1 cambiando rapidamente o modo en que se diagnostican as \"Entamoeba\" spp. e est\u00e1 facendo que o diagn\u00f3stico sexa m\u00e1is r\u00e1pido e preciso \u00e9 a proba chamada \"Ensaio de Hibridaci\u00f3n de Li\u00f1a Inversa\". O principal prop\u00f3sito desta proba \u00e9 detectar e diferenciar distintas \"Entamoeba\" en mostras de feces para atopar o axente causante das disenter\u00edas amebianas, que \u00e9 \"E. histolytica\". Esta proba utiliza secuenciaci\u00f3n x\u00e9nica, e compara os diferentes xenomas das \"Entamoeba\" spp. para detectar a mortal \"E. histolytica\" entre as demais.\nPatolox\u00eda.\n\"Entamoeba coli\" \u00e9 un parasito esencialmente inofensivo, polo que non causa danos ao h\u00f3spede. Por\u00e9n, rexistr\u00e1ronse casos de hemorraxias internas. Xeralmente o citoplasma de \"Entamoeba coli\" \"non cont\u00e9n gl\u00f3bulos vermellos sangu\u00edneos, ag\u00e1s no raro caso de pacientes con hemorraxia intestinal\", nos que se observa sangue nas feces. Isto pode orixinar lesi\u00f3ns intestinais.\nOutros problemas raros que pode causar \"Entamoeba coli\" son resultado de ter unha gran cantidade dela no intestino groso. Por exemplo, ter grandes poboaci\u00f3ns de \"Entamoeba coli\" pode orixinar \"dispepsia, hiperacidez, gastrite, e indixesti\u00f3n\"; que son problemas com\u00fans da maior\u00eda dos parasitos intestinais.\nTratamento.\nXeralmente non hai necesidade de tratar as infecci\u00f3ns por \"Entamoeba coli\", debido ao raro que \u00e9 que este parasito se converta nun organismo infeccioso dani\u00f1o. Nunha situaci\u00f3n excepcional deuse un caso de \"Entamoeba coli\" infecciosa: no norte de Europa, detect\u00e1ronse grandes poboaci\u00f3ns destas entamebas en mostras de feces examinadas con microscopio electr\u00f3nico nun grupo de pacientes con diarrea. Alg\u00fans compostos de ars\u00e9nico serven para tratar o estadio de trofozo\u00edto, como a carbarsona cando hai grandes poboaci\u00f3ns do parasito. Outro composto que se ten utilizado \u00e9 a diloxanida furoato."}
{"id": "334572", "revid": "25871", "url": "https://gl.wikipedia.org/wiki?curid=334572", "title": "Benbulben", "text": ""}
{"id": "334574", "revid": "23204", "url": "https://gl.wikipedia.org/wiki?curid=334574", "title": "Castilla-La Mancha Televisi\u00f3n", "text": "Castilla-La Mancha Televisi\u00f3n (CMT) \u00e9 a televisi\u00f3n auton\u00f3mica p\u00fablica de Castela-A Mancha, xestionada polo ente p\u00fablico Radiotelevisi\u00f3n de Castilla-La Mancha.\nEmpezou as s\u00faas emisi\u00f3ns regulares o 13 de decembro de 2001. A s\u00faa sede central est\u00e1 en Toledo, no barrio de Santa Mar\u00eda de Benquerencia, e ten varias delegaci\u00f3ns territoriais, en Albacete, Alc\u00e1zar de San Juan, Cidade Real, Cuenca, Guadalaxara, Puertollano e Talavera de la Reina. F\u00f3ra da comunidade ten unha delegaci\u00f3n en Madrid e tivo corresponsal\u00edas en Bruxelas, Hong Kong, Nova York e o R\u00edo de Xaneiro, hoxe pechadas.\nA s\u00faa programaci\u00f3n est\u00e1 baseada en contidos dirixidos para os residentes de Castela-A Mancha, onde a informaci\u00f3n, os deportes e a emisi\u00f3n de pel\u00edculas, festexos taurinos e programas de entretemento en clave castel\u00e1n-manchega ocupan toda a grella."}
{"id": "334575", "revid": "12452", "url": "https://gl.wikipedia.org/wiki?curid=334575", "title": "RTVCM", "text": ""}
{"id": "334579", "revid": "98629", "url": "https://gl.wikipedia.org/wiki?curid=334579", "title": "Brick Mansions", "text": "Brick Mansions \u00e9 un filme franco-canadense dirixido por Camille Delamarre que se estreou no 2014. Est\u00e1 protagonizado por Paul Walker e David Belle. \u00c9 un remake do filme franc\u00e9s de 2004 \"District 13\".\n\"Brick Mansions\" foi estreado o 25 de abril de 2014, cinco meses despois da morte de Paul Walker o 30 de novembro de 2013 e foi adicada a el nos cr\u00e9ditos do comezo. Foi o derradeiro filme de Walker rodado con el na s\u00faa totalidade, xa que no momento da s\u00faa morte xa estaba a traballar noutro proxecto, o de \"Furious 7\"."}
{"id": "334580", "revid": "89787", "url": "https://gl.wikipedia.org/wiki?curid=334580", "title": "Alquequenxe", "text": "O alquequenxe (Physalis alkekengi) \u00e9 unha planta vivaz herb\u00e1cea pertencente \u00e1 familia Solanaceae que acada at\u00e9 un metro de altura, caracterizada por posu\u00edr uns froitos (chamados alquequenxes ou tomates de capucho) de cor entre laranxa e vermella, recubertos por un c\u00e1liz a xeito de capucho da mesma cor, de sabor agrad\u00e1bel e a\u00ednda que bastente acedo, os cales son moi ricos en vitamina C as\u00ed como en \u00e1cidos c\u00edtrico e m\u00e1lico, caroteno, fisalieno, a\u00ednda que tam\u00e9n presentan indicios de alcaloides.\nDescrici\u00f3n.\n\u00c9 unha planta herb\u00e1cea perenne con rizoma de 5-11 dm de altura. Talo erecto e r\u00edxido de cor verde avermellada. As follas pecioladas, ovais e apuntadas ce cor verde e de 5\u20138\u00a0cm de lonxitude. As flores son solitarias e p\u00e9nsiles coa corola de cor branca crema. O froito (alquequenxe ou tomate de capucho) \u00e9 unha baga globulosa de cor encarnada semellante \u00e1 cereixa e est\u00e1 envolvida por unha ves\u00edcula ou cascabullo costelado de cor vermella en forma de \"lanterna xaponesa\". Florea na primavera e no ver\u00e1n.\nDistribuci\u00f3n e h\u00e1bitat.\nEst\u00e9ndese polos terreos calcarios de Eurasia. Tam\u00e9n prolifera nos parques e xard\u00edns e \u00e9 utilizado para facer sebes e terrapl\u00e9ns.\nHistoria.\nOs romanos chamaban a esta planta de \"helicacabum\". Diosc\u00f3rides comenta \"\u00c1chase outro solano chamado propiamente \"halicacabo\" e \"vexiguilla\". O seu froito \u00e9 roxo, redondo e liso, e semellante aos grans de uvas: o cal est\u00e1 encerrado en certos follos redondos, a maneira de vexigui\u00f1as. O dito froito bebido arranxa a ictericia, sendo provocativo de urina\". Laguna engade: \"A chamada de \"halicacabo\" en grego dise en lat\u00edn \"vesicaria\": e esta \u00e9 a que chaman \"Alkankegi\" os \u00e1rabes. As vexigas de \"alkankegi\" comezan a vermellar por fin en agosto\".\nPropiedades.\nCont\u00e9n fisalinas (principios amargos de natureza estero\u00eddica); fisaleno (carotenoide); \u00e1cido c\u00edtrico; e vitamina C.\nUsos tradicionais.\nTradicionalmente, as s\u00faas bagas eran consideradas comest\u00edbeis, cun discreto efecto laxante.\nAs follas e talos empreg\u00e1ronse coma depurativo do ril e do f\u00edgado, e coma t\u00f3nico xeral despois dun proceso febril, coma a malaria. Rel\u00e1tase un certo peso da rexi\u00f3n g\u00e1strica e estrinximento en caso de administrar doses excesivamente altas, a persoas especialmente sens\u00edbeis.\nA planta tense empregado na homeopat\u00eda coma tintura de bagas maduras.\nCo\u00f1ecemento actual.\nActualmente, documentouse que as ra\u00edces e bagas conte\u00f1en substancias cuxa inxesti\u00f3n pode afectar negativamente \u00e1 sa\u00fade. Nas ra\u00edces, tense constatado a presenza de alcaloides tropanos. As bagas pos\u00faen efectos antiestrox\u00e9nicos.\nTaxonom\u00eda.\n\"Physalis alkekengi\" foi descrita por Carl von Linn\u00e9 e publicado en \"Species Plantarum 1: 183\", no ano 1753.\nalkekengi: ep\u00edteto \nPhysalis: nome xen\u00e9rico que deriva da verba grega: \"phusa\", cuxo significado \u00e9 algo as\u00ed coma \"b\u00f3chega\", polos cascabullos ou capuchos do froito."}
{"id": "334581", "revid": "18868", "url": "https://gl.wikipedia.org/wiki?curid=334581", "title": "Physalis alkekengi", "text": ""}
{"id": "334582", "revid": "18868", "url": "https://gl.wikipedia.org/wiki?curid=334582", "title": "Tomate de capucho", "text": ""}
{"id": "334584", "revid": "98629", "url": "https://gl.wikipedia.org/wiki?curid=334584", "title": "Oxima", "text": "Unha oxima (/ok'sima/) \u00e9 un composto qu\u00edmico que pertence ao grupo das iminas e ten a f\u00f3rmula xeral R1R2C=N O H, no que R1 \u00e9 unha cadea lateral org\u00e1nica e R2 pode ser hidr\u00f3xeno, o que dar\u00eda lugar a unha aldoxima, ou outro grupo org\u00e1nico, o que orixinar\u00eda unha cetoxima. As oximas O-substitu\u00eddas son unha familia moi relacionada de compostos. As amidoximas son oximas de amidas coa estrutura xeral RC(=NOH)(NRR').\nAs oximas x\u00e9ranse normalmente pola reacci\u00f3n da hidroxilamina e aldehidos ou cetonas. O termo oxima xa se empezou a usar no s\u00e9culo XIX, e \u00e9 unha combinaci\u00f3n das palabras \"ox\u00edxeno\" e \"imina\".\nEstrutura e propiedades.\nSe as d\u00faas cadeas laterais unidas ao carbono central son distintas, a oxima pode ter d\u00faas formas xeom\u00e9tricas estereois\u00f3meras: un is\u00f3mero \"syn\" e outro \"anti\", dependendo de cal das d\u00faas cadeas laterais est\u00e1 m\u00e1is pr\u00f3xima ao hidroxilo. Coa excepci\u00f3n das aldoximas arom\u00e1ticas, que s\u00f3 existen como is\u00f3meros \"anti\", ambas as formas son a mi\u00fado o suficientemente estables para ser separadas.\nAs oximas te\u00f1en tres bandas caracter\u00edsticas no espectro infravermello, nos n\u00fameros de onda 3600 (O-H), 1665 (C=N) e 945 (N-O).\nEn soluci\u00f3n acuosa, as oximas alif\u00e1ticas son de cen a mil veces m\u00e1is resistentes \u00e1 hidr\u00f3lise que as hidrazonas an\u00e1logas.\nPreparaci\u00f3n.\nAs oximas poden sintetizarse por condensaci\u00f3n dun aldehido ou unha cetona cunha hidroxilamina. A condensaci\u00f3n de aldehidos con hidroxilamina d\u00e1 lugar a unha aldoxima, e a de cetonas e hidroxilamina orixina unha cetoxima. En xeral, as oximas son cristais incoloros e pouco solubles en auga. Por tanto, as oximas poden usarse para a identificaci\u00f3n de cetonas e aldehidos.\nAs oximas poden obterse tam\u00e9n por reacci\u00f3n de nitritos como o isoamil nitrito con compostos que conte\u00f1en un \u00e1tomo de hidr\u00f3xeno \u00e1cido. Exemplos son a reacci\u00f3n entre o acetoacetato de etilo e o nitrito de sodio en \u00e1cido ac\u00e9tico, a reacci\u00f3n da metil etil cetona con nitrito de etilo en \u00e1cido clorh\u00eddrico. e unha reacci\u00f3n similar con propiofenona, a reacci\u00f3n do cloruro de fenacilo, e a reacci\u00f3n de malononitrilo con nitrito de sodio en \u00e1cido ac\u00e9tico.\nUnha reacci\u00f3n relacionada conceptualmente \u00e9 a reacci\u00f3n de Japp\u2013Klingemann.\nReacci\u00f3ns.\nA hidr\u00f3lise de oximas prod\u00facese doadamente por quentamento en presenza de diversos \u00e1cidos inorg\u00e1nicos, e as oximas decomp\u00f3\u00f1ense nas correspondentes cetonas e aldehidos, e hidroxilaminas. A reduci\u00f3n de oximas polo sodio metal, am\u00e1lgama de sodio, hidroxenaci\u00f3n, ou reacci\u00f3n con reactivos hidruro produce aminas. Tipicamente, a reduci\u00f3n de aldoximas d\u00e1 lugar a aminas primarias e secundarias; por\u00e9n, as condici\u00f3ns de reacci\u00f3n poden ser alteradas (como a adici\u00f3n de hidr\u00f3xido de potasio nunha proporci\u00f3n 1/30 molar) para render soamente aminas primarias.\nEn xeral, as oximas poden cambiar \u00e1s correspondentes amidas derivadas polo tratamento con diversos \u00e1cidos. Esta reacci\u00f3n ch\u00e1mase rearranxo de Beckmann. Nesta reacci\u00f3n, un grupo hidroxilo interc\u00e1mbiase co grupo que est\u00e1 na posici\u00f3n anti do grupo hidroxilo. Os derivados amida que se obte\u00f1en por rearranxo de Beckmann poden transformarse nun \u00e1cido carbox\u00edlico por medio de hidr\u00f3lise (catalizado por bases ou \u00e1cidos). E nunha amina por degradaci\u00f3n de Hoffman da amida na presenza de \u00e1lcalis hipocloritos a 80\u00a0\u00b0C; a degradaci\u00f3n ten tendencia a formar reacci\u00f3ns secundarias, principalmente a formaci\u00f3n de biurets ou pol\u00edmeros de cianato. Para evitar estas reacci\u00f3ns colaterais, c\u00f3mpre que haxa un estrito control da temperatura, e a reacci\u00f3n debe realizarse a temperatura suficiente para que se isomerice o cianato a isocianato.\nAdemais, tam\u00e9n \u00e9 esencial que haxa unha boa solvataci\u00f3n para que te\u00f1a \u00e9xito. O rearranxo de Beckmann util\u00edzase para a s\u00edntese industrial de caprolactama (ver aplicaci\u00f3ns m\u00e1is abaixo).\nA reacci\u00f3n de Ponzio (1906) que ten que ver coa conversi\u00f3n da \"m\"-nitrobenzaldoxima a \"m\"-nitrofenildinitrometano con tetr\u00f3xido de dinitr\u00f3xeno foi o resultado das investigaci\u00f3ns sobre os explosivos potentes de tipo TNT:\nNo rearranxo de Neber certas oximas conv\u00e9rtense nas correspondentes alfa-amino cetonas.\nCertas amidoximas reaccionan con cloruro de bencenesulfonilo dando ureas substitu\u00eddas no rearranxo de Tiemann.\nUsos.\nNa s\u00faa principal aplicaci\u00f3ns, as oximas funcionan como intermediarios na produci\u00f3n industrial de caprolactama, un precursor do Nailon 6. Aproximadamente a metade da produci\u00f3n mundial de ciclohexanona, que \u00e9 de m\u00e1is de mil mill\u00f3ns de kg ao ano, conv\u00e9rtese na oxima. En presenza do catalizador \u00e1cido sulf\u00farico, a oxima sofre o rearranxo de Beckmann, dando a amida c\u00edclica caprolactama:"}
{"id": "334586", "revid": "27155", "url": "https://gl.wikipedia.org/wiki?curid=334586", "title": "Aldoxima", "text": ""}
{"id": "334587", "revid": "27155", "url": "https://gl.wikipedia.org/wiki?curid=334587", "title": "Cetoxima", "text": ""}
{"id": "334589", "revid": "98629", "url": "https://gl.wikipedia.org/wiki?curid=334589", "title": "Parque Nacional de Abruzzo", "text": "O Parque Nacional de Abruzzo sit\u00faase en Italia, nas rexi\u00f3ns dos Abruzos, o Lacio e Molise. Foi o primeiro parque nacional de Italia, sendo fundado no 1923. Consta dun total de 44\u00a0000 hect\u00e1reas.\nOrograf\u00eda.\nSituado nos Apeninos, a paisaxe predominante \u00e9 a alta monta\u00f1a. Sendo varios os cumios que superan os 2000 metros. As\u00ed temos o Monte Marsicano (2.242 metros), o Monte Petroso (2.247 metros) ou o Monte Cavallo (2.039 metros).\nO bosque predominante \u00e9 o caducifolio, sendo os faiais a formaci\u00f3n m\u00e1is habitual. Consider\u00e1bel presenza de cerqui\u00f1os, carballos turcos, pi\u00f1eiros mugo e carpes.\nFauna.\nO s\u00edmbolo do parque \u00e9 o rebezo de Abruzzo (\"Rupicapra pyrenaica ornata\"). A pequena poboaci\u00f3n actual salvouse da extinci\u00f3n grazas a protecci\u00f3n da que gozou neste parque. Tam\u00e9n \u00e9 salientable a presenza do oso pardo e do lobo, con pequenas poboaci\u00f3ns estables. Presenza de cervos, corzos, aguia real, choia e a v\u00edbora de Orsini. Entre os invertebrados salientar a bolboreta apolo, s\u00edmbolo das paisaxes de alta monta\u00f1a europea."}
{"id": "334590", "revid": "89787", "url": "https://gl.wikipedia.org/wiki?curid=334590", "title": "Karmapa", "text": "O Karmapa (oficialmente \"A s\u00faa Santidade Karmapa Gyalwa\") \u00e9 a cabeza da escola Karma Kagyu do budismo, a cal \u00e9 a sub-escola m\u00e1is grande do Kagyupa (Tib. Bka' brgyud), unha das catro escolas m\u00e1is grandes de budismo tibetano.\nPor unha controversia dentro da escola Karma Kagyu e con China, a identidade do 17\u00ba Karmapa est\u00e1 en disputa. V\u00e9xase a (Interwiki) para maior informaci\u00f3n.\nOrixe do Karmapa.\nO Primeiro Karmapa, D\u00fcsum Khyenpa (Dus gsum Mkhyen pa) (1110-1193), foi un disc\u00edpulo do gran mestre tibetano Gampopa. Era un novo prodixio que estudaba o dharma (ensinos budistas) co seu pai dende moi novo e crese que logrou a iluminaci\u00f3n aos cincuenta anos mentres practicaba o Ioga dos So\u00f1os. Desde ent\u00f3n, foi co\u00f1ecido como Karmapa, unha manifestaci\u00f3n de Avalokiteshvara (Buda da Compaix\u00f3n), cuxa vida foi predita no \"Sutra Samadhiraja\" e o \"Sutra Lankavatara\". \nA Coroa Negra.\nO Karmapa \u00e9 o portador da Coroa Negra, polo que \u00e1s veces \u00e9 co\u00f1ecido como o Lama da \"coroa negra.\" Esta coroa tradicionalmente dise que foi tecida polos dakinis a partir do seu cabelo e outorgado aos Karmapas en reco\u00f1ecemento \u00e1 s\u00faa realizaci\u00f3n espiritual. Esta primeira coroa non pos\u00fae unha realidade f\u00edsica, sen\u00f3n espiritual. A coroa f\u00edsica que usan os Karmapas foi ofrecida ao 5\u00ba Karmapa polo emperador chin\u00e9s Yongle como representaci\u00f3n material da coroa espiritual.\nEsta coroa crese que est\u00e1 no mosteiro Rumket, en Sikkim, o \u00faltimo fogar do 16\u00ba Karmapa."}
{"id": "334591", "revid": "25871", "url": "https://gl.wikipedia.org/wiki?curid=334591", "title": "Parque Nacional do Circeo", "text": "O Parque Nacional de Circeo sit\u00faase en Italia, na costa oeste do pa\u00eds, xunto \u00f3 Mar Tirreno. Foi fundado no 1934. Consta dun total de 8\u00a0400 hect\u00e1reas.\nOrograf\u00eda.\nSituado na costa, a paisaxe predominante son os areais, as zonas h\u00famidas e as forestas mediterr\u00e1neas. Non existen elevaci\u00f3ns de consideraci\u00f3n, non sendo o Monte Circeo, promontorio que se eleva 510 m sobre o Tirreno e d\u00e1 nome ao parque. A vexetaci\u00f3n predominante son as aci\u00f1eiras, os \u00e9rbedos e as palmeiras ananas\nFauna.\nGran presenza de aves ligadas a auga: coma an\u00e1tidas e lim\u00edcolas. Tam\u00e9n \u00e9 salient\u00e1bel a gran variedade de r\u00e9ptiles mediterr\u00e1neos."}
{"id": "334598", "revid": "27155", "url": "https://gl.wikipedia.org/wiki?curid=334598", "title": "Amidoxima", "text": ""}
{"id": "334600", "revid": "89787", "url": "https://gl.wikipedia.org/wiki?curid=334600", "title": "\u00c1cido dipicol\u00ednico", "text": "\u00c1cido dipicol\u00ednico (\u00e1cido pirid\u00edn-2,6-dicarbox\u00edlico ou PDC e DPA) \u00e9 un composto qu\u00edmico que sup\u00f3n do 5% ao 15% do peso seco das esporas bacterianas. Est\u00e1 implicado na resistencia \u00e1 calor das end\u00f3sporas.\nPor\u00e9n, ill\u00e1ronse mutantes resistentes \u00e1 calor pero que carec\u00edan de \u00e1cido dipicol\u00ednico, o que indica que debe haber outros mecanismos que contrib\u00faen \u00e1 resistencia \u00e1 calor.\nO \u00e1cido dipicol\u00ednico forma un complexo con i\u00f3ns calcio dentro das end\u00f3sporas. Este complexo \u00fanese a mol\u00e9culas libres de auga, causando a deshidrataci\u00f3n das esporas. Como resultado, a resistencia \u00e1 calor de macromol\u00e9culas do interior da espora increm\u00e9ntase. O complexo \u00e1cido dipicol\u00ednico-calcio tam\u00e9n funciona protexendo o ADN da desnaturalizaci\u00f3n pola calor ao inserirse entre as nucleobases, o que aumenta a estabilidade do ADN.\nCo\u00f1\u00e9cense dous x\u00e9neros de bacterias pat\u00f3xenas que producen end\u00f3sporas: os \"Bacillus\", que son aerobios, e os \"Clostridium\", que son anaerobios.\nO qu\u00edmico do Jet Propulsion Laboratory Adrian Ponce desenvolveu unha t\u00e9cnica para a detecci\u00f3n de end\u00f3sporas xerminables marcando o \u00e1cido dipicol\u00ednico con terbio. Cando a \u00e1rea \u00e9 iluminada con luz ultravioleta, as end\u00f3sporas vivas brillan en presenza de terbio. A t\u00e9cnica foi desenvolvida para a validaci\u00f3n da esterilidade en naves espaciais (que evita a contaminaci\u00f3n por microorganismos), pero poder\u00eda aplicarse m\u00e1is xeneralizadamente para a avaliaci\u00f3n da esterilidade. A t\u00e9cnica ti\u00f1a a vantaxe de ser moito m\u00e1is r\u00e1pida que os m\u00e9todos baseados en cultivos de detecci\u00f3n de end\u00f3sporas.\nTam\u00e9n se usa para preparar complexos de lant\u00e1nidos e metais de transici\u00f3n ligados a dipicolinato para a cromatograf\u00eda i\u00f3nica."}
{"id": "334623", "revid": "55340", "url": "https://gl.wikipedia.org/wiki?curid=334623", "title": "Amanishakheto", "text": "Amanishakheto foi unha ra\u00ed\u00f1a (\"kandake\") de Kush (Nubia). Est\u00edmase que reinou desde a d\u00e9cada do 10\u00a0a.\u00a0C. ata\u00a0. 1 d. C., a\u00ednda que a maior\u00eda das datas da historia nubia antes da Idade Media son bastante incertas.\nTestemu\u00f1os da s\u00faa \u00e9poca.\nO nome de Amanishakheto est\u00e1 gravado en varios monumentos, destac\u00e1ndose no templo de Am\u00f3n, en Kawa, tam\u00e9n aparece nun ronsel de Meroe, nas inscrici\u00f3ns dun palacio en construci\u00f3n atopado en Wad ban Naqa, en dous ronseis atopados en Qasr Ibrim e en Naqa, e na s\u00faa pir\u00e1mide en Meroe (o n\u00famero seis). Tam\u00e9n \u00e9 citada na Biblia, nos Feitos dos Ap\u00f3stolos.\nAmanishakheto \u00e9 co\u00f1ecida polos seus tesouros de xoiar\u00eda, descubertos en 1832 polo explorador italiano Giuseppe Ferlini. O seu palacio foi un dos m\u00e1is grandes ata agora identificados, pois med\u00eda arredor de 61 metros de longo e ocupaba preto de 3.700 metros cadrados. As pezas rescatadas at\u00f3panse custodiadas no Museo Exipcio de Berl\u00edn e o Museo Exipcio de M\u00fanic."}
{"id": "334624", "revid": "92340", "url": "https://gl.wikipedia.org/wiki?curid=334624", "title": "Arshak II de Iberia", "text": "Arshak II de Iberia (), Arsuk (\u10d0\u10e0\u10e1\u10e3\u10d9) ou Artaxias (), falecido no 1\u00a0a.\u00a0C., foi un rei de Iberia da dinast\u00eda Nimrodida, entre os anos 20\u00a0a.\u00a0C. e 1\u00a0a.\u00a0C.\nTraxectoria.\nDe acordo aos antigos relatos medievais de Xeorxia, foi un descendente de Nimrod e de Parnavaz I de Iberia a trav\u00e9s do seu pai Mirian II de Iberia, e polo lado da s\u00faa nai, foi membro da dinast\u00eda Arshakuniani. Arshak fixo fronte ao regreso de Aderki, pr\u00edncipe parnabazida que se atopaba no exilio e que era fillo adoptivo de Bratman. Nesta batalla, Aderki sa\u00edu vitorioso e converteuse en rei."}
{"id": "334626", "revid": "92340", "url": "https://gl.wikipedia.org/wiki?curid=334626", "title": "Arshak I de Iberia", "text": "Arshak I, tam\u00e9n co\u00f1ecido como Arsaces, foi rei de Iberia entre 93\u00a0a.\u00a0C. e 81\u00a0a.\u00a0C., ano no que morreu.\nReinado.\nFoi o fundador en Iberia da dinast\u00eda dos Ars\u00e1cidos, non relacionados coa dinast\u00eda Arsacia de Partia e a m\u00e1is tard\u00eda dinast\u00eda ars\u00e1cida de Armenia.\nFillo do rei Artavasdes I de Armenia, ascendeu ao trono de Iberia despois do destronamento e asasinato do rei Parnadjom de Iberia no ano 93\u00a0a.\u00a0C.\u00a0e casou cunha filla de Mirian I de Iberia.\nBaixo o seu mandato, Iberia converteuse nun estado vasalo de Armenia.\nFoi sucedido como rei de Iberia polo seu fillo Artag."}
{"id": "334627", "revid": "1410", "url": "https://gl.wikipedia.org/wiki?curid=334627", "title": "Artavasdes I de Armenia", "text": "Artavasdes I de Armenia\u00a0(en\u00a0), foi fillo do Rei de Armenia, Artaxias I de Armenia, e da ra\u00ed\u00f1a Satenik. Tras a morte do seu pai en 160/159\u00a0a.\u00a0C., ascendeu ao trono de Armenia, territorio que gobernou entre os anos 160/159\u00a0a.\u00a0C. e 115\u00a0a.C.\nTraxectoria.\nDurante o seu reinado, Artavasdes rexeitou varios intentos do Imperio Parto de invadir Armenia, pero foi derrotado por Mitr\u00eddates II, que anexionou os territorios que integraban Armenia do Leste e tomou ao seu fillo, Tigranes, como ref\u00e9n. \u00c1 s\u00faa morte foi sucedido no trono de Armenia por Tigranes I.\nSegundo o historiador Cyril Toumanoff, Artavasdes foi o rei que, de acordo cos anais medievais xeorxianos, interferiu en Iberia a petici\u00f3n dun nobre local, e instalou ao seu fillo, Arshak, no trono da rexi\u00f3n. Dese modo Artavasdes puido ser o responsable da instituci\u00f3n da \"Dinast\u00eda Art\u00e1xida\" de Iberia."}
{"id": "334628", "revid": "89787", "url": "https://gl.wikipedia.org/wiki?curid=334628", "title": "Lucio Licinio L\u00faculo", "text": "Lucio Licinio L\u00faculo (en lat\u00edn, \"Lucius Licinius\" \"Lucullus);\" nado polo e finado polo , foi un destacado pol\u00edtico e militar romano do s\u00e9culo I\u00a0a.\u00a0C. Combateu \u00e1s ordes de Sila na Guerra Social e a Primeira Guerra Mitrid\u00e1tica, e apoiouno na Primeira Guerra Civil.\nFoi c\u00f3nsul no ano 74\u00a0a.\u00a0C. e venceu a Mitr\u00eddates VI do Ponto na Terceira Guerra Mitrid\u00e1tica, en Asia Menor, na que conquistou os reinos orientais. A s\u00faa destreza no mando destacou nesa campa\u00f1a durante o asedio de C\u00edcico no 73-72 a. C. e na batalla de Tigranocerta no 69 a. C. e o seu estilo de mando recibiu unha grande atenci\u00f3n polos expertos militares da antig\u00fcidade que estudaron profusamente as s\u00faas campa\u00f1as e, na correspondencia capturada a Mitr\u00eddates VI Eup\u00e1tor, L\u00faculo \u00e9 cualificado como o xeneral m\u00e1is destacado dende Alexandre Magno.\nTraxectoria.\nAscendencia e primeiros anos.\nL\u00faculo foi un membro da destacada \"gens Licinia\" e da familia, ou estirpe, dos Luculli, que puido ser descendente da antiga nobreza de Tusculum. Era neto doutro Lucio Licinio L\u00faculo, quen fora c\u00f3nsul no 151 a. C. e gobernador da Hispania Citerior; e fillo de Lucio Licinio L\u00faculo, pretor no 104 a. C., e que participara, a\u00ednda que sen moito \u00e9xito, na Segunda Guerra Servil na que foi acusado de malversaci\u00f3n mentres ostentaba o mando na campa\u00f1a siciliana e, posteriormente, no 102 a. C. condenado ao exilio.\nA familia de s\u00faa nai, Cecilia Metela Calva, pertenc\u00eda a unha das familias m\u00e1is relevantes da \"nobilitas\" plebea que estaba no cume do seu poder e influencia a finais co s\u00e9culo II a. C., cando naceu L\u00faculo. Cecilia, era a filla m\u00e1is nova de Lucio Cecilio Metelo Calvo (c\u00f3nsul no 142 a. C. e censor entre o 115\u2013114 a. C.), e medio irm\u00e1 de dous dos membros m\u00e1is importantes dos \"Optimates\" da s\u00faa \u00e9poca, Quinto Cecilio Metelo Num\u00eddico (c\u00f3nsul no 109 a. C. e censor 102 a. C.). e Lucio Cecilio Metelo Dalm\u00e1tico (c\u00f3nsul no 119 a. C. e \"Pontifex Maximus\"), que foi o pai da terceira esposa de Sila, Cecilia Metela. Daquela, L\u00faculo, por tanto, foi curm\u00e1n de Quinto Cecilio Metelo, tam\u00e9n alcumado \u00abP\u00edo\u00bb ou \u00abPiadoso\u00bb, e politicamente, de Lucio Cornelio Sila.\nNon se disp\u00f3n de ningunha constancia acerca da s\u00faa data de nacemento, pero segundo Plutarco, era maior que Cneo Pompeio, o que sit\u00faa o seu nacemento antes de 106 a. C. Est\u00edmase que naceu arredor do ano polo feito de que o seu irm\u00e1n m\u00e1is novo, Marco Terencio Varr\u00f3n L\u00faculo foi edil plebeo no , para o que se requir\u00eda unha idade de trinta e seis anos, e posto que ambos eran irm\u00e1ns non se pod\u00edan levar moito tempo, tal como o demostra o feito de que as s\u00faas carreiras pol\u00edticas fosen case simult\u00e1neas.\nA comezos da d\u00e9cada de 90 a. C. acusou xunto ao seu irm\u00e1n ao fiscal Caio Servilio Vatia de cometer roubos. Este era quen, anos atr\u00e1s, desterrara ao seu pai a Lucania. No xu\u00edzo, con todo, desat\u00e1ronse actos de violencia, nos que houbo moitas mortes e Servilio terminou fuxindo da cidade. A pesar diso, a xente considerou un acto heroico que os dous mozos irm\u00e1ns perseguisen ao malfeitor, ga\u00f1ando ambos unha gran popularidade.\n\u00c1s ordes de Sila.\nConflitos en Italia.\nO seu primeiro servizo militar co\u00f1ecido foi como tribuno militar que serviu no ex\u00e9rcito de Sila en Campania durante o \"Bellum Italicum,\" a Guerra Social (91 a. C.\u201387 a. C.), na que os aliados it\u00e1licos, tras tentar sen \u00e9xito conseguir a cidadan\u00eda romana, rebel\u00e1ronse contra Roma; segundo afirman as fontes antigas, L\u00faculo, distinguiuse pola s\u00faa ousad\u00eda e intelixencia e, mesmo, chegou a escribir unha historia da guerra en grego. De t\u00f3dolos xeitos, \u00e9 probable que este non fose o seu bautismo de sangue, posto que para ocupar o cargo requir\u00edase participar en cinco campa\u00f1as, pero \u00e9 a primeira acci\u00f3n militar s\u00faa da que hai constancia. Para esa \u00e9poca, moitos dos deberes que tempo atr\u00e1s eran propios dos tribunos militares, como a comandancia dunha lexi\u00f3n, pasaran a mans dos \"legatus\" e xeralmente os que ocupaban o posto non terminaban destac\u00e1ndose nin aumentando a s\u00faa fama militar. L\u00faculo, no entanto, probar\u00eda ser unha das excepci\u00f3ns \u00e1 regra. S\u00e1bese que L\u00faculo ocupou o posto no ; non obstante, posto que pod\u00eda servir como tribuno militar durante m\u00e1is dun ano, cabe a posibilidade de que o ocupase tam\u00e9n no 90\u00a0a.\u00a0C. Primeiro combateu \u00e1s ordes do c\u00f3nsul Lucio Porcio Cat\u00f3n, e cando este morreu en combate, pasou a servir baixo as ordes de Lucio Cornelio Sila, quen estaba a adquirir unha brillante reputaci\u00f3n polas s\u00faas campa\u00f1as.\nL\u00faculo foi elixido cuestor no inverno do 89-88 a. C. durante as mesmas elecci\u00f3ns nas que Sila foi elixido c\u00f3nsul con Quinto Pompeio Rufo, como \"collega\" e cuxo fillo estaba casado coa filla m\u00e1is vella de Sila, Cornelia. L\u00faculo era, probablemente, o cuestor mencionado como o \u00fanico oficial do ex\u00e9rcito de Sila que pod\u00eda soportar acompa\u00f1ar ao c\u00f3nsul cando marchou sobre Roma. No outono do mesmo ano, Sila enviou a L\u00faculo a Grecia para avaliar a situaci\u00f3n mentres el mesmo supervisaba o embarque do seu ex\u00e9rcito. L\u00faculo chegou a Grecia e tomou o relevo de Quinto Brucio Sura, quen fora capaz de deter a invasi\u00f3n mitrid\u00e1tica no norte de Grecia.\nCando Sila chegou co ex\u00e9rcito principal, L\u00faculo volveu servir como cuestor; acu\u00f1ou di\u00f1eiro que se utilizou durante a guerra contra Mitr\u00eddates no sur de Grecia (87-86 a.C.). O di\u00f1eiro que L\u00faculo acu\u00f1aba, segundo o costume romano, levaba o seu nome: o chamado \"Lucullea.\"\nComandante da frota contra Mitr\u00eddates.\nDurante a Primeira Guerra Mitrid\u00e1tica, como procuestor, no inverno de 87 a 86\u00a0a.\u00a0C., Sila encargoulle organizar unha frota a partir dun escuadr\u00f3n de 6 naves, con obxecto de contrarrestar o dominio mar\u00edtimo da armada do Ponto. L\u00faculo visitou varias illas e cidades do Mediterr\u00e1neo oriental, aliadas dos romanos, e conseguiu reunir unha frota considerable que dirixiu con mestr\u00eda. Auxiliou a Sila no asedio de Atenas, conseguindo expulsar as forzas do rei do Ponto das illas de Qu\u00edos e de Colof\u00f3n (86 a 85 a. C), e no ver\u00e1n de 85 a.C. rexeitou axudar ao caudillo popular Caio Flavio Fimbria, que atrapara a Mitr\u00eddates en Mitilene, o que permitiu escapar ao rei do Ponto. Pouco despois derrotou \u00e1 frota p\u00f3ntica dirixida por Neopt\u00f3lemo na Batalla de Tenedos (86\u00a0a.\u00a0C.), o cal permitiu que Sila cruzase a Asia Menor.\nProcuestor de Murena.\nTras a firma da paz con Mitr\u00eddates, entre os anos 85 e 80\u00a0a.\u00a0C. L\u00faculo permaneceu en Asia, sempre como procuestor, recadando di\u00f1eiro para financiar a guerra de Sila contra os \"populares\", tarefa que realizou con \u00e9xito e sen extorsi\u00f3ns onerosas, demostrando grandes dotes como administrador. Ao mesmo tempo, reprimiu con prontitude e vigor a revolta de Mitilene.\nAscenso pol\u00edtico.\nA finais de 80 a. C. partiu para Roma, sendo nomeado edil en 79\u00a0a.\u00a0C., xunto co seu irm\u00e1n Marco Terencio Varr\u00f3n L\u00faculo. Segundo Plutarco, negouse a desempe\u00f1ar tal maxistratura por afecto cara ao seu irm\u00e1n, esperando ata que tivese a idade necesaria para poder facelo xuntos. Ambos financiaron uns xogos esplendorosos, notables por introducir por primeira vez o combate de elefantes contra touros.\nO moribundo Sila dispensoulle o m\u00e1ximo afecto, dedic\u00e1ndolle as s\u00faas \"Memorias\" e encarg\u00e1ndolle a revisi\u00f3n e o comentario das mesmas, as\u00ed como a titor\u00eda do seu propio fillo, Fausto Cornelio Sila, exclu\u00edndo a Pompeio, feito que segundo Plutarco fraguou a inimizade entrambos. Unha lei especial de Sila permitiulle ser Pretor xusto tras a edilidade, no 78\u00a0a.\u00a0C., e propretor do 77 ao 76 a. C. en \u00c1frica, onde novamente deu proba dos seus dotes como administrador. Foi finalmente elixido c\u00f3nsul en 74\u00a0a.\u00a0C. xunto con Marco Aurelio Cota, op\u00f3ndose aos intentos do tribuno da plebe Lucio Quinctio de derrogar as leis silanas.\nA Terceira Guerra Mitrid\u00e1tica.\nAo final do seu per\u00edodo consular obtivo a provincia da Galia Cisalpina e o seu colega Cota a de Bitinia (recentemente legada a Roma polo seu \u00faltimo rei, Nicomedes IV) ), pero naquel momento morreu Lucio Octavio, o proc\u00f3nsul de Cilicia e L\u00faculo conseguiu ser nomeado proc\u00f3nsul desta provincia en lugar da Galia, e co encargo de dirixir, sse fose preciso, a guerra por terra contra Mitr\u00eddates VI de Ponto, a cal se v\u00eda vir, mentres Cota ter\u00eda o mando da frota.\nA campa\u00f1a do 73\u00a0a.\u00a0C..\nAo final do ano 74 a. C. xa estaban os dous c\u00f3nsules en Asia. L\u00faculo tra\u00eda unha lexi\u00f3n desde Italia e atopou catro m\u00e1is en Asia que eran as antigas forzas que serviran baixo o mando de Fimbria; restaurou a disciplina destas tropas e ao final puido reunir trinta mil infantes e 2.500 xinetes. Xusto a tempo, posto que pronto recibiu notic\u00edas de que Mitridates invadira Bit\u00ednia (73 a. C.) con 150.000 homes, derrotara a Cota por terra e mar e bloqueouno en Calcedonia. L\u00faculo dirixiuse a Galacia pero cando pasou a Frixia viuse detido en \"Otryae\" por un destacamento de Mitridates dirixido polo romano exiliado chamado \"Varius.\" A aparici\u00f3n dun meteoro impediu o enfrontamento.\nMentres Mitr\u00eddates abandonaba o asedio de Calcedonia e dirixiuse contra C\u00edzico, L\u00faculo, gran estratego e un t\u00e1ctico de extraordinario talento, dirixiuse a esta zona, pero sen pr\u00e9sas, esperando as dificultades lox\u00edsticas do rei para manter un ex\u00e9rcito tan grande. Estableceu o campamento a certa distancia, desde onde pod\u00eda vixiar, interceptar as comunicaci\u00f3ns e impedir as subministraci\u00f3ns. Cando o inverno impediu a Mitr\u00eddates recibir subministraci\u00f3ns por mar, a fame afectou aos seus homes e tivo que levantar o asedio; un destacamento de quince mil homes de vangarda foi atacado por L\u00faculo e aniquilado en Rhyndacus; cando o groso das forzas do rei empezaron a retirada, L\u00faculo\u00b7atacou a s\u00faa retagarda no paso do Aesepus e no Gr\u00e1nico, causando numerosos baixas ao inimigo. Aqueles que escaparon refuxi\u00e1ronse en Lampsaco, baixo o mando de Varius.\nO ex\u00e9rcito de Mitr\u00eddates quedou seriamente danado pero o rei conservou o dominio do mar, e deu o mando da frota ao romano Varius con orde de manter o dominio do mar Exeo mentres el regresaba a Bitinia. L\u00faculo\u00b7enviou aos seus lugartenentes \"Voconius\" e \"Triarius\" na s\u00faa persecuci\u00f3n, mentres el mesmo se ocupaba de formar unha frota no Helesponto con achegas de todas as cidades gregas de Asia. O primeiro combate foi en Ilium, e L\u00faculo\u00b7derrotou \u00e1 frota p\u00f3ntica, e o segundo foi en Lemnos onde a frota do rei foi case aniquilada e o mesmo Vario foi feito prisioneiro xunto co seu estado maior.\nEnt\u00f3n L\u00faculo p\u00faidose dirixir a Nicomedia onde estaban Cota e Triario que se preparaban para asediar a Mitr\u00eddates. O rei p\u00f3ntico, cando co\u00f1eceu a derrota da frota, fuxiu da cidade e escapou por mar cara ao seu reino. L\u00faculo reuniuse con Cota e Triario en Nicomedia e enviou ao primeiro a forzar o levantamento do asedio de Heraclea, e Triario, coa frota, foi enviado ao B\u00f3sforo, para impedir a uni\u00f3n das escuadras inimigas.\nL\u00faculo, co groso do ex\u00e9rcito, atravesou Galacia saqueando o pa\u00eds e entrou en Ponto sen ningunha oposici\u00f3n seria at\u00e9 Temiscira (Themiscyra), pero para evitar que o rei iniciase unha guerra de guerrillas nas monta\u00f1as, non o perseguiu cara a Cabeira (onde estaba agora Mitr\u00eddates) e det\u00edvose para asediar Amisos e Eupatoria, esperando que ao privar ao rei destas importantes cidades obrigar\u00edao a se someter; pero Mitr\u00eddates enviou reforzos \u00e1s d\u00faas cidades asediadas e permaneceu tranquilo en Cabeira onde dispu\u00f1a dunha forza de corenta mil infantes e catro mil xinetes.\nA campa\u00f1a do 72\u00a0a.\u00a0C..\nCal\u00edmaco, o comandante da gornici\u00f3n de Amisos, fixo unha gran defensa da cidade malia a enerx\u00eda despregada por L\u00faculo para tomala polo que o asedio de prolongou ao longo de todo o inverno sen ning\u00fan resultado decisivo. Na primavera do 72 a. C., L\u00faculo deixou a Murena con d\u00faas lexi\u00f3ns para manter o asedio e marchou contra Mitridates a Cabeira, pero a superioridade do p\u00f3ntico en cabalar\u00eda imped\u00eda un enfrontamento directo e s\u00f3 se produciron escaramuzas, onde os romanos levaron a peor parte e, finalmente, por mor da carencia de provisi\u00f3ns, L\u00faculo tivo que se retirar cara a Capadocia.\nXustamente ent\u00f3n uns destacamentos de tropas reais dirixidos por \"Menemachus\" e \"Myrom\" foron aniquilados por un dos lugartenentes de L\u00faculo, e Mitr\u00eddates decidiu afastarse do inimigo mais, ao da-las ordes de retirada, o p\u00e1nico apoderouse das tropas que se desbandaron e o mesmo rei estivo a piques de morrer na confusi\u00f3n e foi perseguido pola cabalar\u00eda romana cara a Comana, desde onde fuxiu a Armenia acompa\u00f1ado s\u00f3 por un pequeno corpo de cabalar\u00eda,sendp acollido por Tigranes II de Armenia. L\u00faculo, despois de facerse dono da fortaleza de Cabeira, perseguiu ao monarca at\u00e9 Talaura, pero ao ver que este se fuxira a Armenia, det\u00edvose nesa cidade e enviou a Apio Claudio Pulcro como embaixador ao rei Tigranes, pedindo a entrega de Mitr\u00eddates.\nL\u00faculo recibiu a submisi\u00f3n da Pequena Armenia que fora sometida por Mitridates, e tributos dos colquis e tibarenes. A seguir, volveuse para someter completamente o Ponto. Inmediatamente, as cidades de Amisos e Eupatoria que a\u00ednda resist\u00edan, rend\u00e9ronse, pero Amisos foi incendiada por Cal\u00edmaco antes de fuxir, e a\u00ednda que L\u00faculo fixo o posible para extingui-las lapas, os seus soldados estaban m\u00e1is interesados no saqueo que en secundar os seus esforzos e a cidade, finalmente, queimouse en gran parte. Con todo, tratou de reparar o dano na medida do posible conced\u00e9ndolle a liberdade \u00e1 cidade e convidando a novos poboadores con privilexios especiais. Heraclea, a\u00ednda asediada por Cota, non caeu en poder dos romanos at\u00e9 o ano 71 a. C. e Sinope foi capturada por L\u00faculo pouco despois, co cal se completou a conquista do reino do Ponto. \nAo mesmo tempo, Macares, fillo de Mitr\u00eddates, que fora nomeado por seu pai rei do B\u00f3sforo, enviou embaixadores para facer ofertas de submisi\u00f3n ao xeneral romano e mesmo lle axudou con barcos e subministraci\u00f3ns para a conquista de Sinope. Mentres tanto, Apio Claudio non obtivo unha resposta positiva de Tigranes e sospeitouse que os dous reis preparaban unha nova guerra en conxunto.\nL\u00faculo levou a cabo un monumental labor de saneamento econ\u00f3mico da provincia de Asia, sumida unha grave crise financeira provocada pola brutal explotaci\u00f3n \u00e1 que a somet\u00edan os publicanos que ti\u00f1an arrendada a recadaci\u00f3n de impostos. Iso valeulle a hostilidade dos \"equites\" e de numerosos senadores que sacaban ping\u00fces beneficios coas depredaciones dos publicanos.\nA campa\u00f1a do 69\u00a0a.\u00a0C..\nNa primavera do 69 a. C., L\u00faculo decidiu anteporse aos plans de Mitr\u00eddates e Tigranes coa invasi\u00f3n de Armenia, que efectuou con 12.000 infantes e 3.000 xinetes. Deixou o goberno do Ponto ao seu lugartenente \"Sornatius\" e recibiu a asistencia de Ariobarzanes II de Capadocia, e tras cruza-lo r\u00edo \u00c9ufrates, avanzou por Sofena e cruzando o Tigris para avanzar cara \u00e1 capital do rei armenio, Tigranocerta. O rei armenio enviou a Mitrobarzanes para deter a L\u00faculo\u00b7pero o armenio foi derrotado e as s\u00faas forzas aniquiladas. Tigranes fuxiu de Tigranocerta e encargou a defensa ao seu oficial Manceo (en lat\u00edn, \"Mancaeus\") retir\u00e1ndose ao interior do pa\u00eds a esperar as tropas que estaba a reunir. L\u00faculo\u00b7asediou Tigranocerta coa esperanza de que o rei armenio tentase atacar aos sitiadores e forzar un combate decisivo. Tigranes cando reuniu as tropas enviou un continxente que puido reforzar a cidade e sacar \u00e1s s\u00faas mulleres e concubinas, e animado por este \u00e9xito presentouse na zona con 150.000 infantes, 55.000 xinetes e 20.000 arqueiros e hondeiros. Con todo, L\u00faculo avanzou coa s\u00faa pequena forza ao encontro deste ex\u00e9rcito formidable, e cando algu\u00e9n lle lembrou que o d\u00eda (o seis de outubro) era un d\u00eda de mala sorte, el respondeu: \"Ent\u00f3n eu fareino un d\u00eda afortunado\". Tigranes foi completamente derrotado na Batalla de Tigranocerta (69\u00a0a.\u00a0C.). Pouco antes de que os romanos aniquilasen as s\u00faas hostes, segundo afirman varios escritores da anig\u00fcidade, Tigranes burlouse de L\u00faculo e os seus homes afirmando que \u00aberan demasiado escasos como para formar un ex\u00e9rcito, pero demasiados para unha embaixada\u00bb, Trala ca\u00edda de Tigranocera, a cidade foi obxecto de saqueo, a\u00ednda que os seus habitantes foron perdoados, e os gregos, que foran obrigados a trasladarse al\u00f3 dende Cilicia e Capadocia, puideron volver \u00e1s s\u00faas respectivas cidades.\nOs dinastas locais tiveron que aceptar o protectorado romano, entre eles o rei de Comaxene, Ant\u00edoco I. L\u00faculo\u00b7investiu ao sel\u00e9ucida Ant\u00edoco XIII Asi\u00e1tico, que aproveitando os feitos recuperara o reino de Siria de mans dos armenios e fora proclamado en Antioquia (a\u00ednda que xa fora reco\u00f1ecido antes polo senado romano como lex\u00edtimo rei). Os romanos pasaron o inverno na Gordiene (Corduene). A cidade de N\u00edsibe a\u00ednda resist\u00eda baixo a direcci\u00f3n do enxe\u00f1eiro grego Cal\u00edmaco, o antigo eficaz defensor de Amisos.\nPero o m\u00e1is importante dos monarcas veci\u00f1os era Fraates, rei dos partos, a quen L\u00faculo, malia que sab\u00eda que fora a s\u00faa amizade e apoio fora demandado intensamentepor Mitr\u00eddates e Tigranes, enviou a Sextilio como embaixador. O monarca parto deu unha recepci\u00f3n amigable ao enviado romano, e despediuno con fermosas promesas, pero o seu obxectivo era s\u00f3 contemporizar, e, por tanto era dubidosa a s\u00faa conduta futura, o que levou a L\u00faculo a dese\u00f1ar un plan para deixar a Mitr\u00eddates e Tigranes para outro momento, e marchar contra Fraates. Por\u00e9n, os seus proxectos v\u00edronse abortados por unha rebeli\u00f3n no seu propio ex\u00e9rcito. Mentres preparaba a renovaci\u00f3n das operaci\u00f3ns militares nas rexi\u00f3ns monta\u00f1osas, enviou ordes a \"Sornatius\" para traer no seu apoio \u00e1s tropas que deixara no Ponto, pero os soldados se negar\u00f3n rotundamente a seguilo, e o legado non puido facer valer a s\u00faa autoridade. Mesmo aqueles que estaban baixo o mando de L\u00faculo na propia Gordiene, alarm\u00e1ronse ante a idea de marchar contra os partos, e non s\u00f3 obrigaron ao seu xeneral a abandonar este proxecto, sen\u00f3n que ademais houbo dificultades para proseguir unha vez m\u00e1is a campa\u00f1a contra Mitr\u00eddates e Tigranes.\nA campa\u00f1a do 68\u00a0a.\u00a0C..\nMentres tanto, Tigranes percorreu Armenia e reuniu un novo ex\u00e9rcito para pasar no ataque na primavera do 68 a. C. Oficiais gregos instru\u00edron a preto de corenta mil soldados e trinta mil xinetes, armenios, iberos e medos, entre outros. Aproveitando os saqueos dos templos e santuarios que fac\u00edan os romanos, p\u00faidose dar \u00e1 loita un cariz de defensa da naci\u00f3n e da relixi\u00f3n.\nNa primavera do 68 a. C., L\u00faculo decidiu atacar Artaxata, no coraz\u00f3n de Armenia e sa\u00edu de Migdonia cara a aquela cidade un pouco m\u00e1is tarde, xa en pleno ver\u00e1n. Tigranes, e mais Mitr\u00eddates VI Eup\u00e1tor que o acompa\u00f1aba, rexeitaron a batalla frontal, e coa cabalar\u00eda tentaron evitar o abastecemento dos romanos. Para forzar o combate, L\u00faculo chegou at\u00e9 o r\u00edo Arsanias, cami\u00f1o a Artaxata. Preto do r\u00edo, \u00e1 beira de Manazkert, os armenios provocaron a chamada batalla de Artaxata. A vitoria dos romanos foi unha vez m\u00e1is decisiva e os dous reis fuxiron ignominiosamente, deixando un gran n\u00famero dos seus homes ca\u00eddos no campo de batalla. Pero cando L\u00faculo quixo seguir adiante coa intenci\u00f3n de facerse dono de Artaxata, a capital de Armenia, interveu ent\u00f3n un factor inesperado. A\u00ednda que era un gran xeneral, L\u00faculo era un arist\u00f3crata incapaz de ga\u00f1arse o afecto dos seus soldados. A\u00ednda por riba, as s\u00faas lexi\u00f3ns eran as chamadas fimbrianas, outrora recrutadas por Lucio Cornelio Cinna para combater a Sila, e eran especialmente levantiscas. L\u00faculo someteunas a unha dura disciplina, o que unido \u00e1 s\u00faa condici\u00f3n de arist\u00f3crata e amigo persoal de Sila fix\u00e9rono tremendamente impopular. As\u00ed, as s\u00faas tropas neg\u00e1ronse a continuar a marcha por tan inh\u00f3spita rexi\u00f3n.\nDeste xeitto, L\u00faculo viuse obrigado a regresar cara ao sur, onde puxo sitio \u00e1 cidade de Nisibis, en Migdonia, que segu\u00eda defendida polo co\u00f1ecido Cal\u00edmaco e, malia ser considerada totalmente inexpugnable, L\u00faculo ocupouna durante unha noite de inverno escura e tormentosa.\nA campa\u00f1a do 67\u00a0a.\u00a0C..\nPero o descontento entre as s\u00faas tropas, que xa dera a L\u00faculo moitos problemas, estourou con renovada violencia no campamento de Nisibis. Estas acci\u00f3ns de descontento foron impulsadas \u200b\u200bpolo seu propio cu\u00f1ado Publio Clodio Pulcro, quen o acusaba de prolonga-la guerra para os seus propios obxectivos persoais. En balde L\u00faculo tratou de convencer ao seu ex\u00e9rcito rebelde para renovar as operaci\u00f3ns na primavera do ano 67 a. C., e mentres el permanec\u00eda inm\u00f3bil en Nisibis, Mitr\u00eddates, con oito mil soldados, a metade armenios, entraba no Ponto e o reconquistaba, doadamente, en poucos meses derrotando en varias acci\u00f3ns sucesivas aos legados de L\u00faculo, \"Triarius\" e Fabio.\nMentres tanto, os armenios avanzaron cara \u00e1 rexi\u00f3n do Tigris e ocuparon os distritos do norte e case obrigaron a renderse \u00e1 lexi\u00f3n dirixida por Fannius que foi salvada do desastre pola chegada do propio L\u00faculo.\nA comezos do 67 a. C., o rei de Atropatene, e xenro de Tigranes, foi enviado contra Capadocia onde combateu \u00e1s guarnici\u00f3ns romanas estacionadas al\u00ed, as cales foron aniquiladas e no ver\u00e1n xa dominaba unha boa parte do pa\u00eds. As\u00ed, ante esta situaci\u00f3n e as cr\u00edticas en Roma contra L\u00faculo, que agora ti\u00f1an o apoio parcial dos optimates, tivo que abandonar Armenia e avanzar cara ao Ponto para restablecer a situaci\u00f3n. Cando chegou a Ponto, Mitr\u00eddates retirouse cara \u00e1 Armenia Menor e cando quixo ir na s\u00faa persecuci\u00f3n o ex\u00e9rcito amotinouse; polo que tivo que permanecer en inactividade todo o ver\u00e1n deixando o cami\u00f1o libre a Mitr\u00eddates e Tigranes.\nEnt\u00f3n chegaron a Asia os legados do Senado romano con ordes de resolver a situaci\u00f3n pol\u00edtica da zona, e de que Ponto ti\u00f1a que ser reducido a provincia romana, mais atop\u00e1ronse que os romanos xa non dominaban o pa\u00eds. Entre os legados estaba o irm\u00e1n do xeneral, Marco Licinio L\u00faculo. As noticias chegaron a Roma e os adversarios do xeneral aproveitaron para desacreditalo; un decreto do senado transferiu o goberno de Bitinia e a direcci\u00f3n da guerra ao c\u00f3nsul dese ano (67 a. C.), Manio Acilio Glabri\u00f3n, pero este home era completamente incompetente para a tarefa asignada, e cando chegou \u00e1 provincia, e se decatou da realidade da situaci\u00f3n, non levou a cabo ningunha acci\u00f3n para muda-la situaci\u00f3n e asumi-lo mando, ao tempo que debiliou a\u00ednda m\u00e1is a posici\u00f3n de L\u00faculo ao enviar un comunicado \u00e1s tropas anunciando que o seu comandante fora substitu\u00eddo e liber\u00e1ndoos da s\u00faa obediencia. Ao remata-lo 69 a. C., tanto Mitr\u00eddates como Tigranes recuperaran boa parte dos seus respectivos reinos, en tanto que L\u00faculo apenas ti\u00f1a unha fracci\u00f3n das s\u00faas anteriores forzas.\nNo 66 a. C., Pompeio tomou o mando dunha guerra xa ga\u00f1ada, en tanto que L\u00faculo foi abandonado polos seus \u00faltimos homes. O seu sucesor s\u00f3 permitiu levar de regreso a Roma unha escolta de mil seiscentos soldados para o seu triunfo, un grupo de homes tan proclive ao mot\u00edn que Pompeio consider\u00e1baos in\u00fatiles por completo para o servizo militar. Pompeio aumentou a\u00ednda m\u00e1is a irritaci\u00f3n do seu rival, procedendo a anular moitas das iniciativas que este presentara, mesmo antes de que el abandonase a provincia.\nRetiro.\nDe volta a Roma, por mor das maquinaci\u00f3ns dos seus inimigos, foi privado do mando e do seu triunfo sobre Mitr\u00eddates (que se atrasou at\u00e9 que Cicer\u00f3n logrou que fose celebrado no 63 a. C.) pero non dun cuantios\u00edsimo bot\u00edn, estimado en m\u00e1is de cen mill\u00f3ns de sestercios. Daquela, L\u00faculo buscou consolo nas artes e nas satisfacci\u00f3ns do lecer, retir\u00e1ndose da vida pol\u00edtica. Constru\u00eduse unha espectacular mansi\u00f3n no monte Pincio, da cal hoxe s\u00f3 se conservan os chamados \"Horti Lucullani\" (como parte da Vila Borghese), un lugar tan fastuoso que non ser\u00eda igualado at\u00e9 os tempos de Ner\u00f3n e a s\u00faa Domus Aurea. As\u00ed \u00e9 que, vendo Tuber\u00f3n o Estoico a s\u00faa gran vila na costa preto de N\u00e1poles, os outeiros suspendidos no aire por medio de dilatados arcos, as fervenzas precipit\u00e1ndose no mar, as canles e estanques para a piscicultura e os mil e uns luxos dos que dispu\u00f1a, non puido menos de chamarlle \"Xerjes togado\".\nTi\u00f1a en T\u00fasculo diferentes habitaci\u00f3ns e miradoiros de fermosas vistas, e, ademais, certos claustros abertos e dispostos para paseos; Pompeio o Grande, ao velo, censurou que, dispondo aquela vila con tanta comodidade para o ver\u00e1n, a fixera case inhabitable para o inverno, ao que, sorr\u00edndose, contestoulle L\u00faculo que por que \u00eda el a ser menos que as gr\u00faas e as cego\u00f1as e non poder cambiar de casa coas estaci\u00f3ns.\nAs ceas coti\u00e1s de Luculo eran un malgaste de riqueza, non s\u00f3 en panos de p\u00farpura, en vaixela, pedrer\u00eda, en entretementos, sen\u00f3n nos manxares m\u00e1is raros, delicados e exquisitos. Nunha ocasi\u00f3n na que ceaba s\u00f3, e os seus criados lle puxeran unha \u00fanica mesa e unha cea modesta, molesto, fixo chamar ao seu mordomo, e como este respond\u00e9ralle que non habendo ning\u00fan convidado creu que non querer\u00eda unha cea m\u00e1is abundante, d\u00edxolle\u00a0: \"\"Como\"! \"Non sab\u00edas que hoxe L\u00faculo cea con L\u00faculo?\"\" E a continuaci\u00f3n f\u00edxose servir un esplendoroso banquete do que gozou el so.\nAs\u00ed mesmo, introduciu en Roma a cereixa, o pexego ou \"maz\u00e1 persa\" e o albaricoque.\nNos seus \u00faltimos anos de vida foi perdendo progresivamente o xu\u00edzo, a\u00ednda que Cornelio Nepote indicaba que iso non foi debido \u00e1 vellez ou a enfermidade, sen\u00f3n \u00e1s beberaxes que lle ofrecera un dos seus libertos, un tal Cal\u00edstenes. O seu irm\u00e1n, que ao parecer sent\u00eda grande afecto cara a el, encargouse do seu coidado e da s\u00faa cuantiosa facenda, segu\u00edndoo \u00e1 tumba pouco despois.\nL\u00faculo casou d\u00faas veces: primeiro con Clodia, filla de Apio Claudio Pulcro, de quen se divorciou ao seu regreso da guerra contra Mitr\u00eddates, por mor da s\u00faa conduta licenciosa e despilfarradora. E en segundo lugar, con Servilia, filla de Quinto Servilio Cepi\u00f3n, e media irm\u00e1 de Marco Porcio Cat\u00f3n. Con esta \u00faltima tivo un fillo, de nome Lucio.\nDescrici\u00f3n.\nDescrito por Plutarco como \"d\"e gallarda estatura, de boa presenza e elegante no dicir\"\", L\u00faculo pasar\u00eda \u00e1 Historia por extravagancias como as mencionadas, convertido no prototipo eterno do luxo desmedido, a pesar do seu innegable talento, a s\u00faa intelixencia e a s\u00faa honestidade. Encerrado como un monstro indolente nos seus fastuosos palacios e xard\u00edns, fatigado de tantas contendas, dedicouse de maneira total ao exercicio e recreo da filosof\u00eda, entregado \u00e1 investigaci\u00f3n da verdade e a meditaci\u00f3n en calma sobre as pl\u00e1cidas doutrinas de Epicuro, confirmando co exemplo da s\u00faa propia carreira a tolemia da ambici\u00f3n e a vaidade da virtude.\nRecibiu unha excelente instruci\u00f3n, e falaba correctamente as linguas grega e latina.\nLembrado como home de vast\u00edsima cultura, protector das artes e as letras, foi o \u00fanico romano notorio na Rep\u00fablica tard\u00eda que expresou interese na idea de constru\u00edr unha biblioteca p\u00fablica. Acerca da s\u00faa afecci\u00f3n \u00e1s letras, ref\u00edrenos Plutarco que sendo a\u00ednda mozo, con ocasi\u00f3n de certa disputa que tivo co xurisconsulto Hortensio e o historiador Sisena, comprometeuse a escribir a historia da Guerra Social ou M\u00e1rsica, en verso ou en prosa, en grego ou en lat\u00edn, segundo lle pedise a sorte, e parece que esta determinou que fose en prosa grega. Por desgraza, esta obra est\u00e1 hoxe perdida."}
{"id": "334633", "revid": "55340", "url": "https://gl.wikipedia.org/wiki?curid=334633", "title": "Amanishajeto", "text": ""}
{"id": "334634", "revid": "56817", "url": "https://gl.wikipedia.org/wiki?curid=334634", "title": "Jochen Miller", "text": "Jochen van der Steijn , nado en Brabante do Norte, Pa\u00edses Baixos, o 11 de abril de 1979, \u00e9 un DJ e produtor de m\u00fasica trance."}
{"id": "334636", "revid": "22570", "url": "https://gl.wikipedia.org/wiki?curid=334636", "title": "CMT HD", "text": "Castilla-La Mancha Televisi\u00f3n HD (CMT HD) \u00e9 a canle en alta definici\u00f3n da televisi\u00f3n auton\u00f3mica de Castela-A Mancha, xestionada polo ente p\u00fablico Radiotelevisi\u00f3n de Castilla-La Mancha.\nIniciou as s\u00faas emisi\u00f3ns o 1 de agosto de 2012 a trav\u00e9s da antiga sinal de CMT2, que cesou a s\u00faa emisi\u00f3n o 15 de decembro de 2011.\nA s\u00faa programaci\u00f3n \u00e9 a mesma que a da s\u00faa canle principal, Castilla-La Mancha Televisi\u00f3n, coa \u00fanica diferenza de que a trav\u00e9s desta canle transm\u00edtese en alta definici\u00f3n (1080i)."}
{"id": "334637", "revid": "22570", "url": "https://gl.wikipedia.org/wiki?curid=334637", "title": "CMT2", "text": "Castilla-La Mancha Televisi\u00f3n 2 (CMT2) foi a segunda canle da televisi\u00f3n auton\u00f3mica p\u00fablica de Castela-A Mancha, xestionada polo ente p\u00fablico Radiotelevisi\u00f3n de Castilla-La Mancha.\nEmpezou as s\u00faas emisi\u00f3ns regulares o 9 de febreiro de 2009. A s\u00faa programaci\u00f3n estaba pensada para completar a oferta televisiva da s\u00faa canle irm\u00e1, CMT. Na devandita programaci\u00f3n emit\u00edanse principalmente contidos infant\u00eds, xuven\u00eds e deportivos, ademais de ofrecer a repetici\u00f3n dalg\u00fans programas de CMT. Entre os espazos m\u00e1is destacados que se ofrec\u00edan na cadea atop\u00e1banse a retransmisi\u00f3n en directo os fins de semana dun partido de Liga ACB ademais de partidos de f\u00fatbol de 2\u00aa Divisi\u00f3n B. Pola noite, todos os d\u00edas ofrec\u00edase ao espectadores castel\u00e1n-manchegos grandes t\u00edtulos de cinema en branco e negro. Tam\u00e9n se redifusionaba as edici\u00f3ns de CMT Noticias \u00e1s 15:30h e \u00e1s 21:30h.\nO 2 de decembro de 2011, o goberno de Castela-A Mancha, presidido por Mar\u00eda Dolores de Cospedal, decidiu cesar as emisi\u00f3ns de CMT2 para as\u00ed aforrar 1.300.000 euros. Na actualidade, no sinal no que se v\u00eda CMT2 pode verse CMT HD, a canle en alta definici\u00f3n de RTVCM que emite a mesma programaci\u00f3n que CMT."}
{"id": "334638", "revid": "10599", "url": "https://gl.wikipedia.org/wiki?curid=334638", "title": "Goberno de Castela-A Mancha", "text": ""}
{"id": "334639", "revid": "10599", "url": "https://gl.wikipedia.org/wiki?curid=334639", "title": "Castilla-La Mancha Televisi\u00f3n 2", "text": ""}
{"id": "334640", "revid": "89787", "url": "https://gl.wikipedia.org/wiki?curid=334640", "title": "Radio Televisi\u00f3n Canaria", "text": "A Radio Televisi\u00f3n Canaria (RTVC) \u00e9 un ente auton\u00f3mico p\u00fablico de televisi\u00f3n e radio dependente do Goberno das Canarias, cuxa sede principal at\u00f3pase na cidade de Santa Cruz de Tenerife.\nHistoria.\nO proxecto de creaci\u00f3n desta canle xorde en decembro de 1984 coa promulgaci\u00f3n da lei 8/1984 da Comunidade Aut\u00f3noma das Canarias relativa \u00e1 Radiodifusi\u00f3n e Televisi\u00f3n Canaria. En xu\u00f1o de 1997 constit\u00faese o primeiro Consello de Administraci\u00f3n de Radio Televisi\u00f3n Canaria (en diante, RTVC). En febreiro de 1998 \u00e9 creada a sociedade mercantil Televisi\u00f3n P\u00fablica das Canarias, S.A, con capital integramente proveniente de fondos p\u00fablicos do Goberno das Canarias e pertencente na s\u00faa totalidade ao ente p\u00fablico RTVC.\nNon ser\u00e1 ata o 21 de agosto de 1999 e baixo a denominaci\u00f3n de Televisi\u00f3n Auton\u00f3mica das Canarias (TVAC) cando a canle p\u00fablica comece as s\u00faas emisi\u00f3ns. En maio de 2001, o Canal Canarias enteiramente tur\u00edstico, deixa de emitir para reconvertelo na canle internacional do ente p\u00fablico (de maneira an\u00e1loga ao resto de televisi\u00f3ns p\u00fablicas auton\u00f3micas con sinal internacional) Televisi\u00f3n Canaria Internacional, onde se difundir\u00e1n tanto os informativos como os programas de produci\u00f3n propia da canle. O 5 de xullo de 2001 a RTVC pasa a formar parte da Federaci\u00f3n de Organismos de Radio e Televisi\u00f3n Auton\u00f3micos (FORTA). O 15 de outubro de 2001 a canle de televisi\u00f3n pasa a chamarse Televisi\u00f3n Canaria.\nO 30 de maio de 2002 a RTVC lanza o servizo de teletexto, a\u00ednda que non ser\u00eda ata 2006 cando chega a subtitulaci\u00f3n para persoas xordas. O 10 de outubro de 2005 com\u00e9zanse a emitir en desconexi\u00f3n os informativos insulares para cada unha das sete illas do arquip\u00e9lago canario; os cales poden ser vistos polo resto de canles a trav\u00e9s da segunda canle de TDT: 2!, cuxas emisi\u00f3ns comezan a partir do 30 de maio de 2006 que posteriormente pasar\u00eda a denominarse Televisi\u00f3n Canaria Dos.\nO 30 de maio de 2008 con motivo da celebraci\u00f3n do D\u00eda das Canarias (como na maior\u00eda de ocasi\u00f3ns relevantes para o ente), l\u00e1nzase a emisi\u00f3n en probas de Canarias Radio, unha radio de cobertura auton\u00f3mica, xestionada pola empresa p\u00fablica Radio P\u00fablica Canaria, S.A.."}
{"id": "334641", "revid": "27155", "url": "https://gl.wikipedia.org/wiki?curid=334641", "title": "Tur (animal)", "text": "Tur \u00e9 un x\u00e9nero de \u00e1caros pertencente \u00e1 familia Laelapidae."}
{"id": "334642", "revid": "1131", "url": "https://gl.wikipedia.org/wiki?curid=334642", "title": "F\u00e9lix Malloum", "text": "F\u00e9lix Malloum, nado en Fort Archambault, hoxe Sarh, o 10 de setembro de 1932 e finado en Par\u00eds o 12 de xu\u00f1o de 2009, foi un pol\u00edtico do Chad, presidente do seu pa\u00eds entre 1975 e 1979.\nTraxectoria.\nServiu como oficial do ex\u00e9rcito chadiano e como membro do Partido Progresista Chadiano (PPT). Logo converteuse en xefe do Estado Maior co rango de coronel. Foi encarcerado polo presidente Fran\u00e7ois Tombalbaye, pero foi liberado tras o exitoso golpe de estado do 13 de abril de 1975. Desde ese momento serviu como presidente \u00e1 vez que primeiro ministro do Chad at\u00e9 o 29 de agosto de 1978, cando Hiss\u00e8ne Haberei foi nomeado primeiro ministro para integrar aos rebeldes armados norte\u00f1os ao goberno. Con todo, foi en balde, e Malloum renunciou \u00e1 presidencia o 23 de marzo de 1979.\nMalloum retirouse da pol\u00edtica e instalouse en Nixeria. Retornou \u00e1 capital chadiana, Xamena, o 31 de maio de 2002, tras 23 anos no exilio.\nLogo, morreu no ano 2009."}
{"id": "334643", "revid": "5863", "url": "https://gl.wikipedia.org/wiki?curid=334643", "title": "Xaqu\u00edn Lourenzo Fern\u00e1ndez", "text": ""}
{"id": "334644", "revid": "54334", "url": "https://gl.wikipedia.org/wiki?curid=334644", "title": "D\u00eda das Canarias", "text": "O D\u00eda das Canarias \u00e9 un d\u00eda festivo en todas as illas das Canarias, que se celebra o 30 de maio. Conmem\u00f3rase con este d\u00eda o aniversario da primeira sesi\u00f3n do Parlamento das Canarias, con sede na cidade de Santa Cruz de Tenerife, levada a cabo o 30 de maio de 1983, uns dez meses despois de publicarse o Estatuto de Autonom\u00eda das Canarias no Bolet\u00edn Oficial del Estado. Este primeiro parlamento foi presidido por Pedro Guerra Cabrera. O Estatuto das Canarias publicouse o 10 de agosto de 1982, e, a semellanza doutros estatutos das demais comunidades aut\u00f3nomas de Espa\u00f1a, reco\u00f1ec\u00eda unha maior autoxesti\u00f3n do arquip\u00e9lago canario dentro de Espa\u00f1a."}
{"id": "334646", "revid": "23204", "url": "https://gl.wikipedia.org/wiki?curid=334646", "title": "D\u00eda das Illas Canarias", "text": ""}
{"id": "334648", "revid": "10599", "url": "https://gl.wikipedia.org/wiki?curid=334648", "title": "Arquip\u00e9lago canario", "text": ""}
{"id": "334649", "revid": "67948", "url": "https://gl.wikipedia.org/wiki?curid=334649", "title": "Televisi\u00f3n Melilla", "text": "Televisi\u00f3n Melilla (TVM) \u00e9 a canle de televisi\u00f3n p\u00fablica de Melilla. Pertence \u00e1 empresa p\u00fablica INMUSA e creouse en 1994 recollendo a testemu\u00f1a de Tele 9, televisi\u00f3n local posta en marcha por Francisco Platero.\nCase d\u00faas d\u00e9cadas despois, TVM reinv\u00e9ntase para reforzar o seu papel de medio de comunicaci\u00f3n p\u00fablico, aberto, participativo e, principalmente, de todos os melillenses."}
{"id": "334650", "revid": "98629", "url": "https://gl.wikipedia.org/wiki?curid=334650", "title": "Paseando a Miss Daisy", "text": "Paseando a Miss Daisy (en ) \u00e9 un filme estadounidense de drama e comedia dirixido por Bruce Beresford que se estreou en 1989. \u00c9 unha adaptaci\u00f3n da obra de Alfred Uhry \"Driving Miss Daisy\". Est\u00e1 protagonizado por Morgan Freeman, que retoma o papel de Hoke Colburn (que xa interpretara na obra) e por Jessica Tandy que interpreta a Miss Daisy.\nEstreouse en galego na TVG o 31 de agosto de 2001."}
{"id": "334651", "revid": "98629", "url": "https://gl.wikipedia.org/wiki?curid=334651", "title": "Sceilg Mhich\u00edl", "text": "Sceilg Mhich\u00edl, tam\u00e9n co\u00f1ecida como \"Skellig Michael\" en ingl\u00e9s, \u00e9 unha illa rochosa despoboada que se atopa a 11,6\u00a0km ao oeste da pen\u00ednsula de Iveragh, no condado irland\u00e9s de Kerry. \u00c9 a meirande das d\u00faas illas Na Scealaga (a outra \u00e9 Sceilg Beag). Sceilg Mhich\u00edl significa \"Rocha de (San) Miguel\" en lingua irlandesa. O seu punto m\u00e1is alto at\u00f3pase a 218 msnm e ten unha superficie de 22 ha. Arredor do s\u00e9culo VII estabeleceuse un mosteiro cristi\u00e1n na illa e permaneceu ocupado at\u00e9 finais do s\u00e9culo XII cando foi abandonado. Os restos do mosteiro as\u00ed como a illa foron declarados Patrimonio da Humanidade en 1996 pola UNESCO.\nPatrimonio da Humanidade.\nEn 1996, o complexo mon\u00e1stico da illa foi inclu\u00eddo na listaxe de Patrimonio da Humanidade pola UNESCO base\u00e1ndose en criterios culturais: \nFauna.\nXunto coa s\u00faa irm\u00e1 m\u00e1is nova, Sceilg Beag, Sceilg Mhich\u00edl \u00e9 unha importante reserva natural. As d\u00faas illas acollen importantes colonias de aves mari\u00f1as como mascatos, fulmarus, garruchos, araos romeiros, araos dos cons e araos papagaios. O pa\u00ed\u00f1o europeo e a pardela furabuchos tam\u00e9n ani\u00f1an en gran n\u00famero."}
{"id": "334653", "revid": "25871", "url": "https://gl.wikipedia.org/wiki?curid=334653", "title": "Skellig Michael", "text": ""}
{"id": "334654", "revid": "23204", "url": "https://gl.wikipedia.org/wiki?curid=334654", "title": "Driving Miss Daisy", "text": ""}
{"id": "334662", "revid": "839", "url": "https://gl.wikipedia.org/wiki?curid=334662", "title": "Jos\u00e9 Rom\u00e3o Martenetz", "text": "Jos\u00e9 Rom\u00e3o Martenetz, nado o 7 de febreiro de 1903 en Lviv e finado o 23 de febreiro de 1989 en Curitiba, foi un eclesi\u00e1stico cat\u00f3lico ucra\u00edno brasileiro, 1\u00ba bispo de San Xo\u00e1n Bautista en Curitiba entre 1971 e 1978.\nTraxectoria.\nA\u00ednda que naceu en Ucra\u00edna, trasladouse moi novo cos seus pais ao Brasil. Estudou en Roma, e posteriormente foi ordenado sacerdote da Orde Basiliana de San Xosafat o 1 de xaneiro de 1928 por Isaias Papadopoulos.\nA partir de 1953 traballou na curia basiliana en Roma, onde dirixiu unha comisi\u00f3n para a publicaci\u00f3n da Biblia en lingua ucra\u00edna e foi reitor do Pontificio Colexio de San Xosafat.\nO 10 de maio de 1958 foi nomeado bispo auxiliar do ordinariato para os cat\u00f3licos orientais no Brasil e bispo titular de \"Soldaia\", recibindo a consagraci\u00f3n episcopal o 15 de agosto de 1958 de mans do bispo de Stamford Ambrosii Senyshyn.\nO 30 de maio de 1962 foi erixido o exarcado apost\u00f3lico do Brasil para os ucra\u00ednos, e Jos\u00e9 Rom\u00e3o Martenetz foi nomeado o primeiro exarca. Cando o exarcado foi elevado a diocese, foi nomeado primeiro bispo de San Xo\u00e1n Bautista en Curitiba. Retirouse o 10 de marzo de 1978. Finou en Curitiba o 23 de febreiro de 1989."}
{"id": "334665", "revid": "10599", "url": "https://gl.wikipedia.org/wiki?curid=334665", "title": "Premis Gaud\u00ed", "text": ""}
{"id": "334666", "revid": "89787", "url": "https://gl.wikipedia.org/wiki?curid=334666", "title": "Onze d'Or", "text": "O Onze d'Or (en franc\u00e9s \"Once de ouro\") \u00e9 un prestixioso premio futbol\u00edstico individual, que desde 1976 concede cada ano a revista francesa \"Onze Mondial\" ao mellor futbolista de Europa. O premio conc\u00e9dese a partir das votaci\u00f3ns dos lectores da revista, que han de escoller ao mellor futbolista do f\u00fatbol europeo, independentemente da s\u00faa nacionalidade, en funci\u00f3n dos m\u00e9ritos contra\u00eddos ao longo do ano, e tanto nas s\u00faas actuaci\u00f3ns co seu club como coa s\u00faa selecci\u00f3n nacional. O xogador m\u00e1is votado recibe o premio \"Onze d'or\", o segundo clasificado o \"Onze d'argent\" e o terceiro, o \"Once de bronze\".\nDende 1991 tam\u00e9n concede un premio ao mellor adestrador europeo do ano.\nDende 2015 o trofeo premia ao mellor xogador franc\u00e9s e ao mellor adestrador franc\u00e9s."}
{"id": "334667", "revid": "10599", "url": "https://gl.wikipedia.org/wiki?curid=334667", "title": "Onze d'or", "text": ""}
{"id": "334668", "revid": "10599", "url": "https://gl.wikipedia.org/wiki?curid=334668", "title": "Once de Ouro", "text": ""}
{"id": "334669", "revid": "10599", "url": "https://gl.wikipedia.org/wiki?curid=334669", "title": "Once de ouro", "text": ""}
{"id": "334670", "revid": "1131", "url": "https://gl.wikipedia.org/wiki?curid=334670", "title": "Centre de Convencions Internacional de Barcelona", "text": "O Centre de Convencions Internacional de Barcelona (CCIB) \u00e9 un espazo situado no barrio de Diagonal Mar de Barcelona, obra do arquitecto Josep Llu\u00eds Mateo e inaugurado en 2004 como parte integrante do F\u00f3rum de Barcelona 2004. Conta cunha superficie total constru\u00edda de 75.000 m\u00b2, e un total de 120.000 m\u00b2 inclu\u00edndo o hotel e oficinas contiguas. O CCIB tam\u00e9n xestiona o Auditori F\u00f2rum do Edificio F\u00f2rum, co que est\u00e1 unido a trav\u00e9s dun paso subterr\u00e1neo.\nO proxecto presentouse en 2001 co obxectivo de ser o maior centro de convenci\u00f3ns do sur de Europa. No seu capital participou o Gremi de Hoteis de Barcelona. Pode acoller congresos ou convenci\u00f3ns de entre 5.000 e 15.000 persoas e disp\u00f3n dun vest\u00edbulo de 4.000 m\u00b2, que da acceso \u00e1 sala de convenci\u00f3ns e exposici\u00f3ns de 13.500 m\u00b2, cuberta e sen columnas. Foi escenario de citas nacionais e internacionais como o Cumio Euromediterr\u00e1neo de Xefes de Estado, o Congreso Mundial da Natureza (UICN), a Gala do 50 aniversario de Televisi\u00f3n Espa\u00f1ola, o Congreso de Cardiolox\u00eda Euro PCR ou a gala de entrega dos Premios Gaud\u00ed."}
{"id": "334671", "revid": "10599", "url": "https://gl.wikipedia.org/wiki?curid=334671", "title": "Diagonal Mar", "text": ""}
{"id": "334673", "revid": "10599", "url": "https://gl.wikipedia.org/wiki?curid=334673", "title": "Centro de Convenci\u00f3ns Internacional de Barcelona", "text": ""}
{"id": "334674", "revid": "10599", "url": "https://gl.wikipedia.org/wiki?curid=334674", "title": "CCIB", "text": ""}
{"id": "334675", "revid": "89787", "url": "https://gl.wikipedia.org/wiki?curid=334675", "title": "Castelo de Blarney", "text": "O Castelo de Blarney (en ) \u00e9 unha fortaleza medieval que se atopa no concello irland\u00e9s de Blarney, preto de Cork e do r\u00edo Martin.\nHistoria.\nO castelo actual \u00e9 o terceiro que se constru\u00edu no mesmo lugar. O primeiro foi unha estrutura de madeira do s\u00e9culo X, mentres que o segundo data de 1210 e a madeira foi substitu\u00edda por pedra. Por\u00e9n, posteriormente foi derrubado e en 1446 constru\u00eduse un novo castelo por orde de Dermot McCarthy, rei de Munster. A aparencia actual \u00e9 a do terceiro castelo.\nEstado de conservaci\u00f3n e contorna.\nO castelo at\u00f3pase hoxe en d\u00eda parcialmente en ru\u00ednas mais conta con algunhas estancias e cuartos aos que se pode acceder. Na parte superior, a car\u00f3n das ameas, at\u00f3pase a Pedra da Elocuencia, m\u00e1is co\u00f1ecida como Pedra de Blarney, que atrae a moitos turistas. Dise que bicar a pedra pendurado no aire e de costas proporciona o don da elocuencia.\nArredor do castelo hai grandes xard\u00edns e varios cami\u00f1os que levan a formaci\u00f3ns rochosas curiosas que levan por nome \"Druid's Circle\", \"Witch's Cave\" e \"Wishing Steps\". A Casa Blarney, unha mansi\u00f3n de estilo escoc\u00e9s de 1874, tam\u00e9n se atopa preto do castelo e est\u00e1 aberta ao p\u00fablico."}
{"id": "334677", "revid": "1131", "url": "https://gl.wikipedia.org/wiki?curid=334677", "title": "Barcelona Teatre Musical", "text": "Barcelona Teatre Musical (BTM) \u00e9 un teatro de Barcelona situado na monta\u00f1a de Montju\u00efc que forma parte, nun sentido amplo do termo, da denominada Ciutat del Teatre (\"Cidade do Teatro\") xunto co Teatre del Mercat de les Flors, o Teatre Lliure, o Institut del Teatre e o Teatre Grec. Est\u00e1 situado no Palau Municipal d'Esports de Barcelona, que no ano 2000 abandonou as s\u00faas funci\u00f3ns deportivas para converterse nun recinto musical.\nO Palau d'Esports, obra de Josep Soteras, constru\u00eduse en 1955 para a celebraci\u00f3n dos Xogos do Mediterr\u00e1neo. En 1969 albergou a final da Copa de Europa de baloncesto na que o CSKA Moscova ga\u00f1ou ao Real Madrid por 103-99. En 1973 acolleu a fase final do Campionato de Europa de baloncesto e en 1986 a fase previa e semifinais da Copa do Mundo de Baloncesto. En 1992 foi unha das sedes dos Xogos Ol\u00edmpicos, acollendo competici\u00f3ns de ximnasia r\u00edtmica e voleibol.\nNa d\u00e9cada de 1990 deixou de acoller eventos deportivos para centrarse nos musicais e teatrais. No ano 2000 someteuse a unha remodelaci\u00f3n completa para adecualo \u00e1s necesidades do recinto: a organizaci\u00f3n de espect\u00e1culos teatrais e musicais."}
{"id": "334678", "revid": "25871", "url": "https://gl.wikipedia.org/wiki?curid=334678", "title": "Caisle\u00e1n na Blarnan", "text": ""}
{"id": "334679", "revid": "10599", "url": "https://gl.wikipedia.org/wiki?curid=334679", "title": "Palau Municipal d'Esports de Barcelona", "text": ""}
{"id": "334681", "revid": "10599", "url": "https://gl.wikipedia.org/wiki?curid=334681", "title": "Primeira Divisi\u00f3n Espa\u00f1ola", "text": ""}
{"id": "334682", "revid": "10599", "url": "https://gl.wikipedia.org/wiki?curid=334682", "title": "Segunda Divisi\u00f3n Espa\u00f1ola", "text": ""}
{"id": "334684", "revid": "12452", "url": "https://gl.wikipedia.org/wiki?curid=334684", "title": "Segunda Divisi\u00f3n B Espa\u00f1ola", "text": ""}
{"id": "334686", "revid": "17467", "url": "https://gl.wikipedia.org/wiki?curid=334686", "title": "Terceira Divisi\u00f3n Espa\u00f1ola", "text": ""}
{"id": "334688", "revid": "10599", "url": "https://gl.wikipedia.org/wiki?curid=334688", "title": "Primeira Divisi\u00f3n da LNFS", "text": ""}
{"id": "334690", "revid": "89787", "url": "https://gl.wikipedia.org/wiki?curid=334690", "title": "Ipomea", "text": "Unha ipomea \u00e9 calquera planta pertencente ao x\u00e9nero Ipomoea, pertencente \u00e1 familia das convolvul\u00e1ceas. Comprende 306 especies ori\u00fandas de zonas temperadas e c\u00e1lidas. A maior\u00eda delas medra en \u00c1frica e Am\u00e9rica tropical. Case todas as especies do x\u00e9nero son rubideiras herb\u00e1ceas, a\u00ednda que existen unhas poucas que son arbustivas ou arborescentes. A pataca doce ou batateira (\"Ipomoea batatas\"), unha das especies m\u00e1is co\u00f1ecidas do x\u00e9nero, cult\u00edvase dende tempos precolombianos polas s\u00faas ra\u00edces de grande valor alimenticio. Son moi caracter\u00edsticas polas s\u00faas flores en forma de camp\u00e1. Algunhas especies, como a gloria da ma\u00f1\u00e1 (\"Ipomoea purpurea\") t\u00e9\u00f1ense asilvestrado en Galicia e son consideradas invasivas.\nDescrici\u00f3n.\nSon herbas perennes, raramente anuais, \u00e1s veces at\u00f3panse lignificadas na base. Poden ser rizomatosas ou tuberosas, pubescentes ou glabras. Os talos son vol\u00fabeis, raramente decumbentes, de secci\u00f3n poligonal ou circular, con l\u00e1tex hialino, raramente de cor branca.\nAs follas son enteiras ou lobadas, \u00e1s veces moi vari\u00e1beis no mesmo talo, pecioladas. As inflorescencias son cimas dicasiais e axilares, rara vez con flores solitarias; ped\u00fanculos de lonxitude vari\u00e1bel. Flores pent\u00e1meras, curtamente pediceladas, con d\u00faas br\u00e1cteas opostas ou subopostas, pouco desenvolvidas, que non agochan o c\u00e1liz. C\u00e1liz con s\u00e9palos ceibes, subiguais, glabros ou pubescentes, herb\u00e1ceos. Corola infundibulifirme, pregada, con prefloraci\u00f3n contorta, con cinco l\u00f3bulos pouco profundos, glabra. Estames desiguais, insertos no cuarto inferior do tubo da corola, inclusos ou exertos; filamentos estaminais filiformes, de base pubescente; anteras saxitadas, con \u00e1pice retuso, medifixas. Nectario intraestaminal de marxe lisa. Ovario c\u00f3nico, bilocular, normalmente con dous rudimentos seminais en cada l\u00f3culo, cun estilo filiforme, incluso ou exerto, glabro, coa parte basal persistente at\u00e9 a frutificaci\u00f3n e rematado en dous ou tres estigmas globosos. Froito en c\u00e1psula subglobosa, con paredes cori\u00e1ceas e dehiscencia valvar \u00b1 irregular e con 1-2 semementes por l\u00f3culo. Sementes con testa cori\u00e1cea, lisa ou papilosa, \u00e1s veces pubescentes nos \u00e1ngulos; cotiled\u00f3ns largos, emarxinados.\nDistribuci\u00f3n e h\u00e1bitat.\nTe\u00f1en unha ampla distribuci\u00f3n en zonas tropicais e subtropicais de todo o mundo, abranguendo ambos os dous hemisferios. Coa chegada dos espa\u00f1ois \u00e1s Am\u00e9ricas, co\u00f1ec\u00edase a cultura da pataca doce, dende M\u00e9xico at\u00e9 Per\u00fa; restos arqueol\u00f3xicos neste \u00faltimo pa\u00eds datan de 2.000 anos a.C., e a\u00ednda antes. Coa chegada de Fern\u00e3o de Magalh\u00e3es a Ocean\u00eda, en 1521, a pataca doce era cultivada en case todas as illas. Como o termo para designalo en Ocean\u00eda ten afinidade co nome \"kumura\" que se usa no Per\u00fa, e como a expansi\u00f3n polin\u00e9sica \u00e9 moito m\u00e1is recente que as culturas americanas nas que se co\u00f1ec\u00eda o cultivo, \u00e9 de asumir que a pataca doce fose levada das Am\u00e9ricae a Ocean\u00eda. Na Arxentina medran 52 especies, once das cales son end\u00e9micas ou propias.\nEn Galicia t\u00e9\u00f1ense asilvestrado algunhas especies rubideiras a partir de plantas ornamentais. \u00c9 com\u00fan ver a Gloria da ma\u00f1\u00e1 (\"Ipomoea purpurea\") en valados e aramados de vilas e cidades, coas s\u00faas t\u00edpicas flores a xeito de camp\u00e1s brancas, azuis ou purp\u00fareas.\nImportancia econ\u00f3mica e cultural.\nA especie, \"I. batatas\", a pataca doce fornece de hidratos de carbono a numerosa poboaci\u00f3n de pa\u00edses tropicais, mentres que as sementes doutras especies, coma \"I. tricolor\", foron utilizadas como alucin\u00f3xenos, ao conter derivados do \u00e1cido lis\u00e9rxico. Nas de \"Ipomoea violacea\" at\u00f3pase un alcaloide cuxos efectos alucin\u00f3xenos foron frecuentemente utilizados polas culturas orixinarias da Am\u00e9rica Central. Segundo a s\u00faa dose pode provocar alucinaci\u00f3ns e estados de empat\u00eda.\nAdemais moitas delas cult\u00edvanse pola beleza das s\u00faas flores, e das cales se co\u00f1ecen diferentes cultivares, que se van introducindo nos pa\u00edses con climas c\u00e1lidos e temperados de xeito progresivo. Algunhas especies, coma \"Ipomoea purpurea\", esc\u00e1panse de cultivo comport\u00e1ndose coma invasoras nos h\u00e1bitats antropizados, xeralmente en \u00e1reas moi concretas, coma nas vilas galegas.\nTaxonom\u00eda.\nO x\u00e9nero foi descrito por Carl von Linn\u00e9 e publicado en \"Species Plantarum\" 1: 159. 1753. A especie tipo \u00e9: \"Ipomoea pes-tigridis\" L. \nIpomoea: nome xen\u00e9rico que deriva das palabras gregas: \"ips\", \"ipos\" = \"verme\" e \"homoios\" = \"semellante\", polo h\u00e1bito vol\u00fabel dos seus talos.\nEspecies.\nEspecies do x\u00e9nero \"Ipomoea\":"}
{"id": "334691", "revid": "18868", "url": "https://gl.wikipedia.org/wiki?curid=334691", "title": "Ipomoea", "text": ""}
{"id": "334692", "revid": "1576", "url": "https://gl.wikipedia.org/wiki?curid=334692", "title": "Historia urbana de Barcelona", "text": ""}
{"id": "334694", "revid": "1576", "url": "https://gl.wikipedia.org/wiki?curid=334694", "title": "Historia urbana de Berl\u00edn", "text": ""}
{"id": "334695", "revid": "1576", "url": "https://gl.wikipedia.org/wiki?curid=334695", "title": "Historia urbana de Bogot\u00e1", "text": ""}
{"id": "334696", "revid": "1576", "url": "https://gl.wikipedia.org/wiki?curid=334696", "title": "Historia urbana de Boston", "text": ""}
{"id": "334697", "revid": "1576", "url": "https://gl.wikipedia.org/wiki?curid=334697", "title": "Historia urbana de Buenos Aires", "text": ""}
{"id": "334698", "revid": "1576", "url": "https://gl.wikipedia.org/wiki?curid=334698", "title": "Historia urbana de Busan", "text": ""}
{"id": "334699", "revid": "1576", "url": "https://gl.wikipedia.org/wiki?curid=334699", "title": "Historia urbana de Caracas", "text": ""}
{"id": "334700", "revid": "1576", "url": "https://gl.wikipedia.org/wiki?curid=334700", "title": "Historia urbana de Changchun", "text": ""}
{"id": "334701", "revid": "17467", "url": "https://gl.wikipedia.org/wiki?curid=334701", "title": "Historia urbana de Chengdu", "text": ""}
{"id": "334702", "revid": "1576", "url": "https://gl.wikipedia.org/wiki?curid=334702", "title": "Historia urbana de Chongqing", "text": ""}
{"id": "334704", "revid": "1576", "url": "https://gl.wikipedia.org/wiki?curid=334704", "title": "Historia urbana de Dallas", "text": ""}
{"id": "334707", "revid": "1576", "url": "https://gl.wikipedia.org/wiki?curid=334707", "title": "Historia urbana de Frankfurt", "text": ""}
{"id": "334708", "revid": "12452", "url": "https://gl.wikipedia.org/wiki?curid=334708", "title": "Historia urbana de Fukuoka", "text": ""}
{"id": "334710", "revid": "1576", "url": "https://gl.wikipedia.org/wiki?curid=334710", "title": "Historia urbana de Cant\u00f3n", "text": ""}
{"id": "334711", "revid": "1576", "url": "https://gl.wikipedia.org/wiki?curid=334711", "title": "Historia urbana de Harbin", "text": ""}
{"id": "334712", "revid": "1576", "url": "https://gl.wikipedia.org/wiki?curid=334712", "title": "Historia urbana de Hiderabad", "text": ""}
{"id": "334713", "revid": "1576", "url": "https://gl.wikipedia.org/wiki?curid=334713", "title": "Historia urbana", "text": ""}
{"id": "334715", "revid": "1576", "url": "https://gl.wikipedia.org/wiki?curid=334715", "title": "Historia urbana de Birmingham", "text": ""}
{"id": "334716", "revid": "1576", "url": "https://gl.wikipedia.org/wiki?curid=334716", "title": "Historia urbana de Glasgow", "text": ""}
{"id": "334717", "revid": "1576", "url": "https://gl.wikipedia.org/wiki?curid=334717", "title": "Historia urbana de Handan", "text": ""}
{"id": "334718", "revid": "1576", "url": "https://gl.wikipedia.org/wiki?curid=334718", "title": "Historia urbana de Hangzhou", "text": ""}
{"id": "334719", "revid": "1576", "url": "https://gl.wikipedia.org/wiki?curid=334719", "title": "Historia urbana de Hanoi", "text": ""}
{"id": "334720", "revid": "1576", "url": "https://gl.wikipedia.org/wiki?curid=334720", "title": "Historia urbana de Houston", "text": ""}
{"id": "334721", "revid": "23204", "url": "https://gl.wikipedia.org/wiki?curid=334721", "title": "Historia urbana de Kiev", "text": ""}
{"id": "334722", "revid": "1576", "url": "https://gl.wikipedia.org/wiki?curid=334722", "title": "Historia urbana de Melbourne", "text": ""}
{"id": "334723", "revid": "1576", "url": "https://gl.wikipedia.org/wiki?curid=334723", "title": "Historia urbana de Porto Alegre", "text": ""}
{"id": "334724", "revid": "1576", "url": "https://gl.wikipedia.org/wiki?curid=334724", "title": "Historia urbana de Qingdao", "text": ""}
{"id": "334725", "revid": "12452", "url": "https://gl.wikipedia.org/wiki?curid=334725", "title": "Historia urbana de Riad", "text": ""}
{"id": "334728", "revid": "1576", "url": "https://gl.wikipedia.org/wiki?curid=334728", "title": "Historia urbana de Tur\u00edn", "text": ""}
{"id": "334729", "revid": "1576", "url": "https://gl.wikipedia.org/wiki?curid=334729", "title": "Historia urbana de Viena", "text": ""}
{"id": "334730", "revid": "1576", "url": "https://gl.wikipedia.org/wiki?curid=334730", "title": "Historia urbana do Recife", "text": ""}
{"id": "334731", "revid": "1576", "url": "https://gl.wikipedia.org/wiki?curid=334731", "title": "Historia urbana de Iocoama", "text": ""}
{"id": "334732", "revid": "1576", "url": "https://gl.wikipedia.org/wiki?curid=334732", "title": "Historia urbana de Katowice", "text": ""}
{"id": "334733", "revid": "1576", "url": "https://gl.wikipedia.org/wiki?curid=334733", "title": "Historia urbana de Kinshasa", "text": ""}
{"id": "334734", "revid": "1576", "url": "https://gl.wikipedia.org/wiki?curid=334734", "title": "Historia urbana de Lima", "text": ""}
{"id": "334735", "revid": "1576", "url": "https://gl.wikipedia.org/wiki?curid=334735", "title": "Historia urbana de Madrid", "text": ""}
{"id": "334739", "revid": "1576", "url": "https://gl.wikipedia.org/wiki?curid=334739", "title": "Historia urbana da Cidade de M\u00e9xico", "text": ""}
{"id": "334740", "revid": "1576", "url": "https://gl.wikipedia.org/wiki?curid=334740", "title": "Historia urbana de Mil\u00e1n", "text": ""}
{"id": "334741", "revid": "1576", "url": "https://gl.wikipedia.org/wiki?curid=334741", "title": "Historia urbana de Montreal", "text": ""}
{"id": "334742", "revid": "1576", "url": "https://gl.wikipedia.org/wiki?curid=334742", "title": "Historia urbana de Toquio", "text": ""}
{"id": "334743", "revid": "1576", "url": "https://gl.wikipedia.org/wiki?curid=334743", "title": "Historia urbana de Tianjin", "text": ""}
{"id": "334745", "revid": "12452", "url": "https://gl.wikipedia.org/wiki?curid=334745", "title": "Historia urbana de Shenzhen", "text": ""}
{"id": "334746", "revid": "1576", "url": "https://gl.wikipedia.org/wiki?curid=334746", "title": "Historia urbana de Shenyang", "text": ""}
{"id": "334747", "revid": "1576", "url": "https://gl.wikipedia.org/wiki?curid=334747", "title": "Historia urbana de Shantou", "text": ""}
{"id": "334748", "revid": "1576", "url": "https://gl.wikipedia.org/wiki?curid=334748", "title": "Historia urbana de Shanghai", "text": ""}
{"id": "334749", "revid": "1576", "url": "https://gl.wikipedia.org/wiki?curid=334749", "title": "Historia urbana de S\u00e3o Paulo", "text": ""}
{"id": "334750", "revid": "1576", "url": "https://gl.wikipedia.org/wiki?curid=334750", "title": "Historia urbana de Santiago de Chile", "text": ""}
{"id": "334751", "revid": "1576", "url": "https://gl.wikipedia.org/wiki?curid=334751", "title": "Historia urbana de San Petersburgo", "text": ""}
{"id": "334753", "revid": "1576", "url": "https://gl.wikipedia.org/wiki?curid=334753", "title": "Historia urbana de San Francisco", "text": ""}
{"id": "334755", "revid": "12452", "url": "https://gl.wikipedia.org/wiki?curid=334755", "title": "Historia urbana de Pyongyang", "text": ""}
{"id": "334756", "revid": "1576", "url": "https://gl.wikipedia.org/wiki?curid=334756", "title": "Historia urbana de Par\u00eds", "text": ""}
{"id": "334757", "revid": "1576", "url": "https://gl.wikipedia.org/wiki?curid=334757", "title": "Historia urbana de Osaca", "text": ""}
{"id": "334759", "revid": "1576", "url": "https://gl.wikipedia.org/wiki?curid=334759", "title": "Historia urbana do Cairo", "text": ""}
{"id": "334760", "revid": "1576", "url": "https://gl.wikipedia.org/wiki?curid=334760", "title": "Historia urbana de Nova York", "text": ""}
{"id": "334761", "revid": "1576", "url": "https://gl.wikipedia.org/wiki?curid=334761", "title": "Historia urbana de Nanjing", "text": ""}
{"id": "334762", "revid": "1576", "url": "https://gl.wikipedia.org/wiki?curid=334762", "title": "Historia urbana de Nagoia", "text": ""}
{"id": "334764", "revid": "23204", "url": "https://gl.wikipedia.org/wiki?curid=334764", "title": "\u00c1cido 2,3-bisfosfoglic\u00e9rico", "text": "O \u00e1cido 2,3-bisfosfoglic\u00e9rico ou \u00e1cido 2,3-difosfoglic\u00e9rico (ou, na forma desprotonada, 2,3-bisfosfoglicerato ou 2,3-BPG, ou 2,3-difosfoglicerato ou 2,3-DPG) \u00e9 un composto de 3 carbonos que \u00e9 is\u00f3mero do intermediario glicol\u00edtico \u00e1cido 1,3-bisfosfoglic\u00e9rico (1,3-BPG). O 2,3-BPG est\u00e1 presente nos gl\u00f3bulos vermellos sangu\u00edneos humanos nunha concentraci\u00f3n de aproximadamente 5\u00a0mmol/L. \u00danese con maior afinidade \u00e1 hemoglobina desoxixenada (por exemplo, cando os gl\u00f3bulos vermellos est\u00e1n preto dun tecido que est\u00e1n respirando activamente) que \u00e1 hemoglobina oxixenada (por exemplo nos pulm\u00f3ns) debido a cambios espaciais, como son: o 2,3-BPG (que ten un tama\u00f1o estimado duns 9 \u00e1ngstroms) encaixa ben na configuraci\u00f3n da hemoglobina desoxixenada (11 \u00e1ngstroms), pero non encaixa tan ben na da oxixenada (5 \u00e1ngstroms). Interacciona coas subunidades beta da hemoglobina desoxixenada facendo diminu\u00edr a afinidade destas polo ox\u00edxeno, polo que promove alostericamente a liberaci\u00f3n das mol\u00e9culas de ox\u00edxeno restantes que permanec\u00edan unidas \u00e1 hemoglobina, e deste xeito mellora a capacidade dos gl\u00f3bulos vermellos de liberaren o ox\u00edxeno preto dos tecidos que m\u00e1is o necesitan. O 2,3-BPG funciona, pois, como un efector alost\u00e9rico.\nA s\u00faa funci\u00f3n descubr\u00edrona en 1967 Reinhold Benesch e Ruth Benesch.\nMetabolismo.\nO 2,3-BPG f\u00f3rmase a partir do 1,3-BPG por acci\u00f3n do encima BPG mutase. Pode despois ser modificado pola 2,3-BPG fosfatase para formar 3-fosfoglicerato. A s\u00faa s\u00edntese e degradaci\u00f3n son, por tanto, unha v\u00eda para rodear un paso da glic\u00f3lise (o realizado pola fosfoglicerato quinase), co gasto neto dun ATP por mol\u00e9cula de 2,3-BPG xerada, cando o enlace anhidro de alta enerx\u00eda do \u00e1cido carbox\u00edlico-fosfato \u00e9 clivado pola bisfosfoglicerato mutase.\nA v\u00eda glicol\u00edtica normal xera 1,3-BPG, o cal pode ser desfosforilado pola fosfoglicerato quinase (PGK), xerando ATP, ou pode ser desviado \u00e1 v\u00eda de Luebering-Rapoport, na cal a bisfosfoglicerato mutase cataliza a transferencia dun grupo fosforilo desde C1 a C2 no 1,3-BPG, dando lugar ao 2,3-BPG. O 2,3-BPG, que \u00e9 o organofosfato m\u00e1is concentrado nos gl\u00f3bulos vermellos, forma 3-PG pola acci\u00f3n da bisfosfoglicerato fosfatase. A concentraci\u00f3n do 2,3-BPG var\u00eda inversamente coa concentraci\u00f3n de H+, que \u00e9 inhibitoria da acci\u00f3n catal\u00edtica da bisfosfogliceromutase.\nHai un delicado equilibrio entre a necesidade de xerar ATP para soster os requirimentos de enerx\u00eda do metabolismo celular e a necesidade de manter un estado axeitado de oxixenaci\u00f3n/dexoxixenaci\u00f3n da hemoglobina. Este equilibrio mantense pola isomerizaci\u00f3n do 1,3-BPG a 2,3-BPG, o cal aumenta a desoxixenaci\u00f3n da hemoglobina. Os pHs baixos inhiben a actividade da bifosfoglicero mutase e activan a bisfosfoglicerato fosfatase, o cal favorece a xeraci\u00f3n de ATP.\nEfectos da uni\u00f3n.\nCando o 2,3-BPG se une \u00e1 desoxihemoglobina, act\u00faa estabilizando o estado de baixa afinidade polo ox\u00edxeno (estado T) do transportador de ox\u00edxeno. O 2,3-BPG cabe perfectamente na cavidae da conformaci\u00f3n desoxi, e aproveita a simetr\u00eda molecular e a polaridade positiva para formar pontes salinas cos residuos de lisina e histidina das subunidades \u00df da hemoglobina. O estado R, no que o ox\u00edxeno est\u00e1 unido ao grupo hemo, ten unha conformaci\u00f3n diferente e non permite esta interacci\u00f3n. A hemoglobina ten unha cin\u00e9tica de tipo sigmoidal, o que fai m\u00e1is doada a uni\u00f3n do ox\u00edxeno a outras subunidades (a uni\u00f3n da primeira mol\u00e9cula de ox\u00edxeno axuda a que se unan as seguintes).\nAo unirse selectivamente \u00e1 desoxihemoglobina, o 2,3-BPG estabiliza a conformaci\u00f3n do estado T, o que fai m\u00e1is dif\u00edcil que o ox\u00edxeno se una \u00e1 hemoglobina e m\u00e1is probable que sexa liberado nos tecidos adxacentes. O 2,3-BPG forma parte dun bucle de retroalimentaci\u00f3n que pode axudar a impedir a hipoxia nos tecidos en condici\u00f3ns nas que \u00e9 m\u00e1is probable que ocorra. As condici\u00f3ns de concentraci\u00f3ns de ox\u00edxeno baixas tisulares como a grande altitude (os niveis de 2,3-BPG son maiores nas persoas aclimatadas a altas altitudes), obstruci\u00f3n de v\u00edas a\u00e9reas, ou insuficiencia card\u00edaca conxestiva tenden a causar que os gl\u00f3bulos vermellos xeren m\u00e1is 2,3-BPG nun esforzo por xerar enerx\u00eda permitindo que se libere m\u00e1is ox\u00edxeno nos tecidos privados de ox\u00edxeno. Finalmente, este mecanismo incrementa a liberaci\u00f3n de ox\u00edxeno desde os gl\u00f3bulos vermellos nas circunstancias nas que \u00e9 m\u00e1is necesario. Esta liberaci\u00f3n \u00e9 potenciada polo efecto Bohr en tecidos con demandas enerx\u00e9ticas altas. O efecto Bohr \u00e9 outra v\u00eda \u00fatil para resolver o problema da afinidade da hemoglobina, e est\u00e1 relacionado co pH e nivel de CO2. \u00c9 importante salientar que o comportamento da mioglobina non \u00e9 igual ao da hemoglobina, xa que o 2,3-BPG non ten efecto sobre ela.\nEn mulleres pre\u00f1adas, hai un incrementodo 30% do 2,3-BPG intracelular. Isto rebaixa a afinidade da hemoglobina materna polo ox\u00edxeno, e as\u00ed permite que se descargue m\u00e1is ox\u00edxeno ao feto nas arterias uterinas maternas. O feto ten unha baixa sensibilidade polo 2,3-BPG, polo que a s\u00faa hemoglobina ten unha maior afinidade polo ox\u00edxeno. Por tanto, a\u00ednda que a pO2 nas arterias uterinas \u00e9 baixa, as arterias umbilicais fetais (que est\u00e1n desoxixenadas) poden recibir oxixenaci\u00f3n delas.\nHemoglobina fetal.\nA hemoglobina fetal (HbF) mostra unha baixa afinidade polo 2,3-BPG, o que ten como resultado unha maior afinidade de uni\u00f3n ao ox\u00edxeno. Esta afinidade incrementada pola uni\u00f3n ao ox\u00edxeno en relaci\u00f3n coa hemoglobina adulta (HbA) d\u00e9bese a que a HbF est\u00e1 constitu\u00edda por dous d\u00edmeros \u03b1/\u03b3 en vez dos dous d\u00edmeros \u03b1/\u03b2 da HbA. Os residuos de histidina de carga positiva das subunidades \u03b2 da HbA que son esenciais para formar o peto de uni\u00f3n para o 2,3-BPG son substitu\u00eddos por residuos de serina nas subunidades \u03b3 da HbF. Como se perdeu a histidina 143, o 2,3-BPG ten dificultades para unirse \u00e1 hemoglobina fetal, e aumenta a s\u00faa afinidade polo ox\u00edxeno. Ese \u00e9 o modo en que o O2 fl\u00fae desde a nai ao feto.\nNa imaxe pode verse como a hemoglobina fetal ten m\u00e1is afinidade polo ox\u00edxeno que a adulta. Ademais, vese como a mioglobina ten a m\u00e1xima afinidade polo ox\u00edxeno.\nDoenzas relacionadas co 2,3-BPG.\nUn estudo de 2004 comprobou os efectos da hormona tiroide triiodotironina sobre os niveis de 2,3-BPG. O resultado foi que o hipertiroidismo modula in vivo o contido de 2,3-BPG nos gl\u00f3bulos vermellos por medio de cambios na expresi\u00f3n da fosfoglicerato mutase (PGM) e a 2,3-BPG sintase.\nEste resultado mostra que o incremento no contido de 2,3-BPG dos gl\u00f3bulos vermellos observado no hipertiroidismo non depende de variaci\u00f3ns na proporci\u00f3n de hemoglobina circulante, sen\u00f3n que parece ser unha consecuencia directa do efecto estimulante da hormona tiroide sobre a actividade glicol\u00edtica dos gl\u00f3bulos vermellos.\nEsta doenza caracter\u00edzase pola falta de ferro, e como para sintetizar 2,3-BPG c\u00f3mpre este elemento qu\u00edmico, a concentraci\u00f3n do 2,3-BPG dimin\u00fae e a hemoglobina \u00fanese fortemente ao ox\u00edxeno, dificultando a s\u00faa liberaci\u00f3n. Como resultado, a liberaci\u00f3n de ox\u00edxeno aos tecidos vaise reducir.\nRecentemente, atop\u00e1ronse semellanzas entre as baixas cantidades de 2,3-BPG e a aparici\u00f3n de edema pulmonar de grande altitude en altitudes elevadas.\nHemodialise.\nNun estudo de 1998, analizouse a concentraci\u00f3n nos gl\u00f3bulos vermellos de 2,3-BPG durante o proceso de hemodi\u00e1lise. A concentraci\u00f3n de 2,3-BPG expresouse en relaci\u00f3n \u00e1 concentraci\u00f3n de hemoglobina tetr\u00e1mera (Hb4) como a proporci\u00f3n 2,3-BPG/Hb4. Fisioloxicamente, o que se esperar\u00eda ser\u00eda un inremento nos niveis de 2,3-BPG para contrarrestar a hipoxia que se observa frecuentemente neste proceso. Non obstante, os resultados mostran unha diminuci\u00f3n da proporci\u00f3n 2,3-BPG/Hb4. Isto d\u00e9bese ao propio procedemento: o estr\u00e9s mec\u00e1nico sobre os gl\u00f3bulos vermellos crese que causa o escape de 2,3-BPG, o cal \u00e9 despois retirado do sangue durante a hemodi\u00e1lise. As concentraci\u00f3ns de calcio, fosfato, creatinina, urea e albumina non se correlacionan significativamente co cambio total na proporci\u00f3n 2,3-BPG/Hb4. Por\u00e9n, a proporci\u00f3n mostreada xusto antes da di\u00e1lise correlacion\u00e1base significa e positivamente coa dose semanal total de eritropoetina dada aos pacientes , que \u00e9 a principal hormona para a formaci\u00f3n dos gl\u00f3bulos vermellos."}
{"id": "334765", "revid": "27155", "url": "https://gl.wikipedia.org/wiki?curid=334765", "title": "\u00c1cido 2,3-difosfoglic\u00e9rico", "text": ""}
{"id": "334766", "revid": "27155", "url": "https://gl.wikipedia.org/wiki?curid=334766", "title": "2,3-bisfosfoglicerato", "text": ""}
{"id": "334767", "revid": "27155", "url": "https://gl.wikipedia.org/wiki?curid=334767", "title": "2,3-difosfoglicerato", "text": ""}
{"id": "334768", "revid": "27155", "url": "https://gl.wikipedia.org/wiki?curid=334768", "title": "2,3-BPG", "text": ""}
{"id": "334769", "revid": "27155", "url": "https://gl.wikipedia.org/wiki?curid=334769", "title": "2,3-DPG", "text": ""}
{"id": "334770", "revid": "27155", "url": "https://gl.wikipedia.org/wiki?curid=334770", "title": "1,3-BPG", "text": ""}
{"id": "334771", "revid": "27155", "url": "https://gl.wikipedia.org/wiki?curid=334771", "title": "1,3-DPG", "text": ""}
{"id": "334772", "revid": "27249", "url": "https://gl.wikipedia.org/wiki?curid=334772", "title": "Microtus agrestis", "text": ""}
{"id": "334773", "revid": "5863", "url": "https://gl.wikipedia.org/wiki?curid=334773", "title": "Estremadura, Espa\u00f1a", "text": ""}
{"id": "334776", "revid": "89787", "url": "https://gl.wikipedia.org/wiki?curid=334776", "title": "Lago Neagh", "text": "O lago Neagh (en , en , en ) \u00e9 o meirande lago de auga doce da illa de Irlanda e tam\u00e9n do conxunto das illas Brit\u00e1nicas. O seu nome prov\u00e9n do irland\u00e9s \"loch nEachach\", que significa \"lago de Eachaidh\", a\u00ednda que hoxe en d\u00eda escr\u00edbese \"loch nEathach\" en irland\u00e9s moderno. O lago \u00e9 propiedade do conde de Shaftesbury.\nXeograf\u00eda.\nAt\u00f3pase a 30\u00a0km ao oeste de Belfast e mide un m\u00e1ximo 30\u00a0km de longo e 15\u00a0km de ancho. Con 392\u00a0km\u00b2 \u00e9 d\u00e9cimo quinto lago de auga doce por superficie da Uni\u00f3n Europea e o trix\u00e9simo primeiro de Europa. A pesar do seu tama\u00f1o \u00e9 moi pouco profundo, xa que a s\u00faa profundidade media \u00e9 de tan s\u00f3 12 metros e a m\u00e1xima de 25 metros.\nCondados.\nCinco dos seis condados de Irlanda do Norte te\u00f1en costa no lago (o \u00fanico que non \u00e9 o condado de Fermanagh), e a s\u00faa \u00e1rea rep\u00e1rtese tam\u00e9n entre eles. Os condados son os seguintes: "}
{"id": "334778", "revid": "25871", "url": "https://gl.wikipedia.org/wiki?curid=334778", "title": "Loch nEathach", "text": ""}
{"id": "334779", "revid": "25871", "url": "https://gl.wikipedia.org/wiki?curid=334779", "title": "Loch Neagh", "text": ""}
{"id": "334780", "revid": "25871", "url": "https://gl.wikipedia.org/wiki?curid=334780", "title": "Lough Neagh", "text": ""}
{"id": "334781", "revid": "89787", "url": "https://gl.wikipedia.org/wiki?curid=334781", "title": "Trilladeira pataqueira", "text": "A trilladeira pataqueira (Microtus arvalis) \u00e9 unha especie de roedor da familia Cricetidae amplamente distribu\u00eddo por Europa e algunhas zonas de Asia central.\nDescrici\u00f3n.\n\u00c9 un pequeno roedor, de 8\u201313\u00a0cm de lonxitude, dos que un cuarto corresponde a unha curta cola. De constituci\u00f3n masiva, con orellas curtas, nada sobresa\u00edntes e cabeza ancha. A cor dorsal \u00e9 parda-amarelada, e a ventral branca-cinsenta; os exemplares novos son grises e non hai dimorfismo sexual en canto a cor e porte. \u00c9 moi semellante ao \"Microtus agrestis\", do que se distingue con dificultade.\nH\u00e1bitat e xeito de vida.\nTr\u00e1tase dun herb\u00edvoro estrito, de h\u00e1bitos di\u00farnos, que se alimenta preferentemente de dicotiled\u00f3neas. Pode ser praga dos cultivos, sobre todo dos de regad\u00edo.\nFai o seu ni\u00f1o nunha cavidade esf\u00e9rica subterr\u00e1nea, a 30\u201350\u00a0cm de profundidade, que comunica co exterior por varias galer\u00edas. Na superficie percorre sempre as mesmas rutas, dando lugar a sendeiros reco\u00f1ecibles entre a vexetaci\u00f3n.\nReproduci\u00f3n e cr\u00eda.\nTr\u00e1tase dunha especie polix\u00ednica, na que cada macho fecunda un certo n\u00famero de femias. Cada femia est\u00e1 dotada de catro pares de mamas, e pare cada vez entre 2 e 11 cr\u00edas, despois dunha xestaci\u00f3n de 21 a 22 d\u00edas. No val do Douro, as condici\u00f3ns clim\u00e1ticas permiten que a reproduci\u00f3n se dea durante todo o ano, mais non \u00e9 as\u00ed nos Pireneos ou Europa Central. As femias acadan a madurez sexual nun s\u00f3 mes, os machos en dous.\nDemograf\u00eda.\nA mortaldade nas primeiras fases da vida \u00e9 moi elevada, pero cando as circunstancias son favorables, con poucos depredadores e moito alimento, a elevada taxa de natalidade facilita que se produzan explosi\u00f3ns demogr\u00e1ficas. O r\u00e1pido crecemento e maduraci\u00f3n permiten que se sucedan varias xeraci\u00f3ns nun mesmo ano.\nDistribuci\u00f3n.\nA subespecie t\u00edpica, \"M. arvalis arvalis\", est\u00e9ndese desde Rusia Central, a trav\u00e9s de Europa Central, at\u00e9 a costa atl\u00e1ntica de Francia. Alcanza a Pen\u00ednsula Ib\u00e9rica, encontr\u00e1ndose nos Pireneos Occidentais e Centrais. Est\u00e1 ausente nas Illas Brit\u00e1nicas, nas rexi\u00f3ns setentrionais e na Europa Mediterr\u00e1nea. A subespecie ib\u00e9rica, \"M. arvalis asturianus\", de tama\u00f1o algo maior, estend\u00edase polas monta\u00f1as que rodean o val do Douro, pero desde 1980 a s\u00faa \u00e1rea expandiuse \u00e1s terras baixas e polo Sistema Ib\u00e9rico.\nPragas.\nAs poboaci\u00f3ns do Douro presentan desde hai 20 anos ciclos demogr\u00e1ficos co\u00f1ecidos semellantes a outras especies da subfamilia dos arvicolinos, con oscilaci\u00f3ns peri\u00f3dicas tipicamente de tres ou catro anos. En condici\u00f3ns normais, a densidade t\u00edpica \u00e9 de 5-10 individuos por hect\u00e1rea, pero nos m\u00e1ximos pode superar amplamente os 200 individuos/ha. Na fase normal os machos son moi territoriais; durante as fases de explosi\u00f3n demogr\u00e1fica a organizaci\u00f3n social debil\u00edtase. O h\u00e1bitat normal son as manchas de vexetaci\u00f3n natural herb\u00e1cea ou de matogueira, pero cando crece a densidade est\u00e9ndese practicamente a todos os ambientes, dentro da s\u00faa \u00e1rea de distribuci\u00f3n.\nPoden trasmitir enfermidades ao ser humano como a tularemia, tanto por contacto directo como por po que tocaron.\nEn 2007 os campos de Castela e Le\u00f3n (Espa\u00f1a) v\u00edronse seriamente prexudicados por este pequeno roedor. No val do Douro e nas monta\u00f1as circundantes existe unha subespecie propia, algo maior que a t\u00edpica, e calc\u00falase que en agosto de 2007 o n\u00famero de exemplares era de 750 mill\u00f3ns, ocupando unha extensi\u00f3n de 2 mill\u00f3ns de hect\u00e1reas."}
{"id": "334782", "revid": "27249", "url": "https://gl.wikipedia.org/wiki?curid=334782", "title": "Microtus arvalis", "text": ""}
{"id": "334786", "revid": "89787", "url": "https://gl.wikipedia.org/wiki?curid=334786", "title": "Urbano Gonz\u00e1lez", "text": "Urbano Gonz\u00e1lez Varela, nado en Santiago de Compostela o 3 de marzo de 1868 e finado na mesma cidade o 24 de abril de 1906, foi un pintor, escritor e xornalista galego.\nTraxectoria.\nFillo de Secundino Gonz\u00e1lez Vald\u00e9s e Patrocinio Varela e irm\u00e1n de Pura Gonz\u00e1lez Varela, que en 1902 casou con Manuel Lugr\u00eds Freire. Iniciou os seus estudos en Santiago de Compostela. Emigrou sendo mozo a Cuba e estudou na Academia de Belas Artes San Jorge da Habana e na de Arquitectura de Nova York e en Madrid co pintor Casto Plasencia. Pertenceu \u00e1 Cova C\u00e9ltica, faladoiro de intelectuais galeguistas. Foi profesor das Escolas de Artes da Coru\u00f1a e Santiago de Compostela. Foi acad\u00e9mico, co n\u00famero 58, da Academia de Belas Artes da Coru\u00f1a. Pertenceu \u00e1 primeira xunta directiva de \"La Voz de Galicia\", do que foi o primeiro director de arte e redactor e colaborou en \"Revista Gallega\", \"Eco de Galicia\", \"El Noroeste\", \"El Alcance\", \"Extracto de Literatura\" e \"Pasatiempos\". Obtivo o premio \u00e1 mellor obra de teatro en verso en galego nos primeiros xogos florais celebrados en Tui o 24 de xullo de 1891 por \"Amor e meiguer\u00eda\". Deixou un drama in\u00e9dito titulado \"Contagio\". Foi fundador e primeiro presidente da Asociaci\u00f3n da Prensa da Coru\u00f1a. Morreu reclu\u00eddo nun sanatorio psiqui\u00e1trico.\nComo pintor foi iniciador das pinturas do teito do paraninfo da Universidade de Santiago de Compostela, que rematou Jos\u00e9 Mar\u00eda Fenollera. Entre as s\u00faas obras pict\u00f3ricas figuran \"La primera labor\", \"Retrato de una vieja\" (dedicado a Ovidio Murgu\u00eda), \"Vista de la catedral de Santiago\", \"Retrato del general Garc\u00eda Reboredo\", \"Retrato yacente de Casto Plasencia\" e \"El viejo de la zanfona\".\nReco\u00f1ecementos.\nO Concello da Coru\u00f1a dedicoulle unha r\u00faa en 2010."}
{"id": "334789", "revid": "5863", "url": "https://gl.wikipedia.org/wiki?curid=334789", "title": "Jenaro Marinhas", "text": "Jenaro Marinhas pode referirse a:"}
{"id": "334792", "revid": "56817", "url": "https://gl.wikipedia.org/wiki?curid=334792", "title": "Coru\u00f1a Risue\u00f1a", "text": "Coru\u00f1a Risue\u00f1a foi un semanario editado na Coru\u00f1a en 1905.\nTraxectoria.\nApareceu o 22 de abril de 1903. Dirixido por Jenaro Mari\u00f1as Gonz\u00e1lez, public\u00e1base os s\u00e1bados."}
{"id": "334793", "revid": "5863", "url": "https://gl.wikipedia.org/wiki?curid=334793", "title": "Alfredo Tella", "text": "Alfredo Tella Comas, nado na Coru\u00f1a en 1873 e finado en Madrid o 12 de outubro de 1927, foi un xornalista galego.\nTraxectoria.\nIrm\u00e1n de Mercedes Tella. Xornalista xocoso, foi redactor de \"El Noroeste\" e despois de \"El Orz\u00e1n\", e colaborou en \"El Correo Gallego\".\nO 17 de febreiro de 1903 na s\u00faa cr\u00f3nica de \"El Noroeste\" fixo un comentario sarc\u00e1stico sobre os mozos que se vest\u00edan de \"madamas\" no Entroido, solicitando que o alcalde tomase medidas para evitar equ\u00edvocos. Ao d\u00eda seguinte, o alcalde Argud\u00edn Bol\u00edvar publicou o bando de entroido, cun artigo no que prohib\u00eda que os homes se disfrazasen de muller. \"La Voz de Galicia\" ironizou con que a medida prexudicara aos homes, e non ao rev\u00e9s. Ao ano seguinte, Francisco Mari\u00f1o, o sucesor no cargo de Argud\u00edn Bol\u00edvar prohibiu tam\u00e9n que as mulleres se disfrazasen de home.\nReco\u00f1ecementos.\nO Concello da Coru\u00f1a dedicoulle unha r\u00faa en 1966."}
{"id": "334794", "revid": "1888", "url": "https://gl.wikipedia.org/wiki?curid=334794", "title": "Alfredo Tella Comas", "text": ""}
{"id": "334802", "revid": "1131", "url": "https://gl.wikipedia.org/wiki?curid=334802", "title": "Mar\u00eda Luisa Dur\u00e1n Marquina", "text": "Mar\u00eda Luisa Dur\u00e1n Marquina, finada na Coru\u00f1a o 21 de decembro de 1966, foi unha xornalista galega.\nTraxectoria.\nFilla do xeneral Antonio Dur\u00e1n Loriga, foi redactora de \"El Ideal Gallego\" dende 1931. Durante a Rep\u00fablica foi unha das promotoras da Uni\u00f3n Regional de Derechas na Coru\u00f1a. Foi profesora do Conservatorio Provincial de M\u00fasica e Declamaci\u00f3n dende 1944 e dirixiu teatro. Foi secretaria da Asociaci\u00f3n da Prensa da Coru\u00f1a.\nVida persoal.\nCasou con Julio Rodr\u00edguez Yordi."}
{"id": "334803", "revid": "98629", "url": "https://gl.wikipedia.org/wiki?curid=334803", "title": "Trilladeira mediterr\u00e1nea", "text": "A trilladeira mediterr\u00e1nea (Microtus duodecimcostatus) \u00e9 unha especie de roedor miomorfo da familia Cricetidae.\nTaxonom\u00eda.\nAnteriormente integr\u00e1base, canda outras especies do x\u00e9nero \"Microtus\", no x\u00e9nero \"Pitymys\" (considerado actualmente como subx\u00e9nero). Esta distinci\u00f3n base\u00e1base en raz\u00f3ns bioxeogr\u00e1ficas, ao ter evolucionado a partir de especies que ocupaban \u00e1reas meridionais de Eurasia e Norteam\u00e9rica, mentres o resto das especies de \"Microtus\" te\u00f1en unha orixe m\u00e1is boreal.\nCaracter\u00edsticas.\n\u00c9 un arvicolino de pequeno tama\u00f1o, a\u00ednda que algo m\u00e1is robusto que a corta dos prados (\"Microtus lusitanicus\"). Ten h\u00e1bitos subterr\u00e1neos, que se fan patentes, na reduci\u00f3n dos ollos, as orellas e na presenza de pelos curtos e flexibles. A pelaxe \u00e9 dun ton pardo amarelento, a\u00ednda que var\u00eda segundo a \u00e1rea de distribuci\u00f3n; \u00e9 caracter\u00edstico desta especie a aparici\u00f3n nos flancos dunha banda ocre moi marcada que fai evidente a separaci\u00f3n entre o dorso e o ventre.\nDistribuci\u00f3n.\n\u00c9 unha especie tipicamente ib\u00e9rica, a\u00ednda que tam\u00e9n aparece en \u00e1reas do sueste de Francia. Ocupa a maior parte da Pen\u00ednsula Ib\u00e9rica, excepto a porci\u00f3n noroccidental, gran parte da Cornixa Cant\u00e1brica e algunhas \u00e1reas do Pireneo Oriental. A s\u00faa distribuci\u00f3n e a de \"Microtus lusitanicus\" sol\u00e1panse nunha ampla \u00e1rea desde Zamora at\u00e9 o norte de Navarra.\nH\u00e1bitat.\n\u00c9 unha especie de espazos abertos e con influencia mediterr\u00e1nea, tanto naturais como agr\u00edcolas, condicionado \u00e1 existencia de solos estables, h\u00famidos, f\u00e1ciles de escavar e con abundante cobertura herb\u00e1cea. Local\u00edzase desde o nivel do mar at\u00e9 os 3.000 metros de altitude en Serra Nevada.\nA\u00ednda que non experimenta explosi\u00f3ns demograf\u00edcas peri\u00f3dicas, pode alcanzar densidades moi altas en condici\u00f3ns favorables.\nDepredaci\u00f3n.\nOs seus h\u00e1bitos subterr\u00e1neos constit\u00faen unha estratexia defensiva bastante eficaz, a\u00ednda que \u00e9 unha das presas m\u00e1is habituais da curuxa com\u00fan \"(Tyto alba)\", que captura sobre todo exemplares xuven\u00eds e subadultos en dispersi\u00f3n."}
{"id": "334804", "revid": "27249", "url": "https://gl.wikipedia.org/wiki?curid=334804", "title": "Microtus duodecimcostatus", "text": ""}
{"id": "334809", "revid": "98629", "url": "https://gl.wikipedia.org/wiki?curid=334809", "title": "Cat\u00e1logo de autoridades de nomes e t\u00edtulos de Catalu\u00f1a", "text": "O Cat\u00e1logo de autoridades de nomes e t\u00edtulos de Catalu\u00f1a (en catal\u00e1n: \"Cat\u00e0leg d'autoritats de noms i t\u00edtols de Catalunya\"), m\u00e1is co\u00f1ecido polo acr\u00f3nimo C\u00e0ntic, \u00e9 un cat\u00e1logo de autoridades de Catalu\u00f1a, cooperativo e en li\u00f1a. O seu obxectivo \u00e9 normalizar os puntos de acceso aos cat\u00e1logos bibliogr\u00e1ficos, mellorar a comunicaci\u00f3n entre os diferentes cat\u00e1logos e favorecer a busca e recuperaci\u00f3n da informaci\u00f3n. Por estandarizar os nomes, nomes-t\u00edtulos e t\u00edtulos (chamados \"puntos de acceso\") d\u00e1 consistencia aos cat\u00e1logos do sistema bibliotecario. Facilita un intercambio m\u00e1is \u00e1xil e eficaz entre rexistros bibliogr\u00e1ficos e, en definitiva, fai posible que os usuarios realicen buscas asistidas, precisas e exhaustivas. Os datos est\u00e1n integrados no cat\u00e1logo virtual internacional de autoridades Virtual International Authority File (VIAF).\n\u00c9 un servizo que a Biblioteca de Catalunya coordina no marco do Cat\u00e1logo Colectivo das Universidades de Catalu\u00f1a (CCUC) que d\u00e1 un trato especial \u00e1s autoridades de nome e t\u00edtulo vinculados \u00e1 cultura catal\u00e1 que reciben un traballo de autoridade completo. Proporcionan, en moitos casos, acceso \u00e1 informaci\u00f3n da Gran Enciclop\u00e8dia Catalana.\nContribuir\u00e1 \u00e1 creaci\u00f3n dun futuro Cat\u00e1logo \u00danico de Catalu\u00f1a (CUC), concibido en 2004 no marco do Acordo de Goberno para a mellora e modernizaci\u00f3n do sistema bibliotecario de Catalu\u00f1a.\nHistoria e evoluci\u00f3n.\nEn 2002, a Comisi\u00f3n Asesora de Catalogaci\u00f3n, \u00f3rgano consultivo da Biblioteca de Catalunya en materia de catalogaci\u00f3n, tratou o tema da necesidade de crear unha lista de autoridades de Catalu\u00f1a. Decidiu crear unha subcomisi\u00f3n t\u00e9cnica que estudiara a viabilidade do proxecto e que elaborara os requirimentos e as funcionalidades da lista de autoridades de nomes e t\u00edtulos, tendo en conta as necesidades reais e viables do sistema bibliotecario catal\u00e1n.\nDe marzo a outubro de 2003, a subcomisi\u00f3n elaborou un informe no que redacta a definici\u00f3n e os obxectivos da lista. Constatouse que a situaci\u00f3n do control de autoridades do sistema bibliotecario catal\u00e1n a\u00ednda non satisfac\u00eda as necsidades nin evitaba a duplicaci\u00f3n de tarefas, esforzos e custos. Seguindo o modelo doutras experiencias internacionais, considerouse que un cat\u00e1logo de autoridades \u00fanico en Catalu\u00f1a ser\u00eda un proxecto viable que favorecer\u00eda o intercambio de rexistros bibliogr\u00e1ficos e o acceso e a recuperaci\u00f3n da informaci\u00f3n. O informe redactou as bases para a creaci\u00f3n do cat\u00e1logo de autoridades as\u00ed como o modelo cooperativo e os requirimentos e as funcionalidades do programario de xesti\u00f3n.\nO Cat\u00e1logo de autoridades de nomes e t\u00edtulos de Catalu\u00f1a creouse ao amparo da Lei 4/1993 do Sistema Bibliotecario de Catalu\u00f1a. \u00abA Biblioteca de Catalunya supervisa, valida e unifica nunha \u00fanica lista o cat\u00e1logo de autoridades.\u00bb Comezou a funcionar en 2007 e en setembro de 2003 ti\u00f1a xa uns 30.000 rexistros. En outubro de 2014 acad\u00e1ronse os 147.500 rexistros.\nInstituci\u00f3ns participantes.\nEn 2015 participan no cat\u00e1logo:\nMantemento e actualizaci\u00f3n.\nOs rexistros de autoridades do cat\u00e1logo cr\u00e9anse seguindo as regras de catalogaci\u00f3n angloamericanas, a normativa catalogr\u00e1fica internacional e as concreci\u00f3ns da Biblioteca de Catalunya aprobadas polos membros do CCUC. Para codificar os rexistros util\u00edzase o Format Marc 21, un dos formatos MARC usados na actualidade. Existe tam\u00e9n un Manual C\u00e0ntic co procedemento de elaboraci\u00f3n dos rexistros de autoridade para as entidades que participan.\nO Servizo de Normalizaci\u00f3n Bibliogr\u00e1fica da Biblioteca de Catalunya \u00e9 o encargado de ofrecer formaci\u00f3n e soporte a todos os participantes e ademais vela pola calidade dos rexistros de autoridade. A base de datos actual\u00edzase cada mes e pode consultarse no sitio web da Biblioteca de Catalunya."}
{"id": "334810", "revid": "10599", "url": "https://gl.wikipedia.org/wiki?curid=334810", "title": "Cat\u00e0leg d'autoritats de noms i t\u00edtols de Catalunya", "text": ""}
{"id": "334811", "revid": "10599", "url": "https://gl.wikipedia.org/wiki?curid=334811", "title": "CANTIC", "text": ""}
{"id": "334814", "revid": "56817", "url": "https://gl.wikipedia.org/wiki?curid=334814", "title": "Gran Premio de Francia de 1987", "text": "O Gran Premio de Francia de f\u00f3rmula 1 de celebrouse no Circu\u00edto Paul Ricard en Francia o 5 de xullo de 1987. Foi a sexta proba da tempada de F\u00f3rmula Un de , o 65\u00ba Gran Premio de Francia, ou o 73\u00ba Gran Prix de l'ACF e o und\u00e9cimo que tivo lugar no circu\u00edto de Paul Ricard, e o segundo, que se celebrou na versi\u00f3n curta do circu\u00edto. A carreira disputouse sobre 80 voltas ao circu\u00edto de 3\u00b481 quil\u00f3metros para unha distancia total de carreira de 305 quil\u00f3metros.\nA carreira foi ga\u00f1ada polo piloto brit\u00e1nico Nigel Mansell pilotando un Williams FW11B. Foi a segunda vitoria de Mansell do ano e a s\u00faa segunda vitoria no Gran Premio de Francia. Mansell terminou sete segundos por diante do seu compa\u00f1eiro de equipo o brasileiro e d\u00faas veces campi\u00f3n do mundo Nelson Piquet. O vixente campi\u00f3n franc\u00e9s Alain Prost pilotando un McLaren MP4/3 terminou terceiro.\nO piloto brasileiro de Lotus Ayrton Senna quedou no cuarto lugar e mantivo o liderado do campionato por un s\u00f3 punto sobre Prost e tres por diante de Piquet.\nResumo da carreira.\nCualificaci\u00f3n.\nPor primeira vez desde o Gran Premio de M\u00e9xico de 1986, un coche sen motor Honda motor estaba na primeira fila, o McLaren - TAG de Alain Prost, que se cualificou segundo. A pole position logrouna de novo Nigel Mansell no seu Williams - Honda, mentres que a segunda fila foi ocupada por Ayrton Senna no Lotus Honda e Nelson Piquet no Williams. A natureza r\u00e1pida do circu\u00edto era claramente adecuada para os coches con turbo: o piloto sen turbo mellor situado foi Ivan Capelli no March 871 no 22\u00ba lugar, a uns seis segundos do l\u00edder e 50\u00a0km/h m\u00e1is lento na recta Mistral que os Williams-Honda.\nMostrando os avances no desenvolvemento do motor, a aerodin\u00e1mica e os pneum\u00e1ticos, na s\u00faa volta da pole Mansell p\u00faxoo a 325\u00a0km/h na Mistral. Malia que a Mistral utilizada en 1987 era uns 800 metros m\u00e1is curta que cando a F\u00f3rmula Un utilizou por \u00faltima vez o circu\u00edto completo de Paul Ricard en 1985, a pura aceleraci\u00f3n e a velocidade dos Williams-Honda foi comparable \u00e1s velocidades m\u00e1ximas vistos no circu\u00edto nos coches da tempada .\nDurante a cualificaci\u00f3n o piloto de Arrows Derek Warwick deu unha visi\u00f3n da potencia do turbo do Honda RA167E V6 e a vantaxe de aceleraci\u00f3n que Williams ti\u00f1a na pista desde a primeira rolda de Brasil. Observou que nunha volta chegou \u00e1 recta Mistral aproximadamente 50 metros por diante do Williams de Piquet. Malia a co\u00f1ecida potencia do Megatron (anteriormente BMW) turbo, Warwick contou que no momento en que chegaron a Signes pouco m\u00e1is dun quil\u00f3metro, a aceleraci\u00f3n do Honda colocara a Piquet uns 100 metros por diante do Arrows A10.\nCarreira.\nNo sem\u00e1foro, Michele Alboreto adiantouse na sa\u00edda, mentres que o seu compa\u00f1eiro en Ferrari Gerhard Berger quedou parado. Nigel Mansell liderou e o seu compa\u00f1eiro de equipo Nelson Piquet un\u00eduselle na parte dianteira logo de pasar a Prost na recta Mistral. Eddie Cheever retirouse no seu Arrows A10 na primeira volta logo de abrir accidentalmente o extintor de incendios cando se dispo\u00f1\u00eda a axustar a presi\u00f3n do turbo. Andrea de Cesaris (Brabham BT56) e logo chocou con Stefan Johansson, o McLaren tivo que facer unha parada en boxes para cambiar o morro danado, os restos do seu coche causaron certa molestia a Mansell que se atopou con eles.\nMansell, Piquet e Prost estaban involucrados nunha batalla para lograr o liderado, separados por s\u00f3 dous segundos. Na volta 19, Piquet trompeou e Prost pasoulle para po\u00f1erse segundo. Mentres tanto, Senna aguantaba nunha meritoria cuarta posici\u00f3n. Na volta 30, Piquet entrou en boxes para po\u00f1er pneum\u00e1ticos novos, seguido d\u00faas voltas m\u00e1is tarde por Senna. Mentres tanto, Thierry Boutsen (Benetton B187) retirouse cunha falla el\u00e9ctrica. Tanto Mansell como Prost puxeron novos pneum\u00e1ticos na volta 36, d\u00e1ndolle o liderado a Piquet. Mansell terminou a s\u00faa parada e acercouse rapidamente a Piquet, rompendo marcas de volta r\u00e1pida. Na volta 46, na curva de Le Beausset, Piquet tivo un erro e Mansell pasouno polo interior para tomar un liderado que non perder\u00eda. Na volta 65 Piquet fixo unha segunda parada que sa\u00edu mal porque o motor parouse, e atrasoulle outros oito segundos adicionais. Logo de sa\u00edr dos pits, atrapou e pasou a Prost (que ti\u00f1a un problema el\u00e9ctrico) na volta 67.\nPiquet estaba uns 20 segundos por detr\u00e1s de Mansell, pero nas \u00faltimas voltas ga\u00f1aba dous segundos por volta. A falta de sete voltas para o final, a brecha reduciuse a tan s\u00f3 13 segundos, pero Mansell depend\u00eda de se mesmo e ga\u00f1ou por 7,7 segundos. Johansson combatera con valor ata o sexto lugar logo de d\u00faas paradas en boxes para reparar danos no seu McLaren, pero retirouse a cinco voltas da bandeira a cadros.\nNa s\u00faa carreira de casa, Prost acadou un lugar no podio final a 48 segundos por detr\u00e1s de Piquet. Senna terminou cuarto por diante de Teo Fabi no Benetton B187 que foi quinto. Philippe Streiff fixo unha carreira excelente para lograr o seu primeiro punto no Campionato Mundial e a vitoria para o trofeo Jim Clark no seu Tyrrell - Ford.\nClasificaci\u00f3n.\nOs n\u00fameros entre par\u00e9nteses ref\u00edrense \u00e1s posici\u00f3ns dos participantes con motores normalmente aspirados que compet\u00edan polo Jim Clark Trophy."}
{"id": "334815", "revid": "27155", "url": "https://gl.wikipedia.org/wiki?curid=334815", "title": "Protonaci\u00f3n", "text": "En qu\u00edmica protonaci\u00f3n \u00e9 a adici\u00f3n dun prot\u00f3n (H+) a un \u00e1tomo, mol\u00e9cula, ou i\u00f3n, formando o \u00e1cido conxugado. Alg\u00fans exemplos son:\nA protonaci\u00f3n \u00e9 unha reacci\u00f3n qu\u00edmica fundamental e \u00e9 un paso necesario en moitos procesos estoquiom\u00e9tricos e catal\u00edticos. Alg\u00fans i\u00f3ns e mol\u00e9culas poden sufrir m\u00e1is dunha protonaci\u00f3n e son denominados polib\u00e1sicos, o cal ocorre en moitas macromol\u00e9culas biol\u00f3xicas. A protonaci\u00f3n e desprotonaci\u00f3n ocorre na maior\u00eda das reacci\u00f3ns \u00e1cido-base, e son o n\u00facleo esencial da maior\u00eda das teor\u00edas das reacci\u00f3ns \u00e1cido-base. Un \u00e1cido de Br\u00f8nsted-Lowry def\u00ednese como unha substancia qu\u00edmica que protona outra substancia. Ao protonar unha substancia, a masa e a carga da especie qu\u00edmica increm\u00e9ntase nunha unidade. Protonar ou desprotonar unha mol\u00e9cula ou un i\u00f3n altera moitas propiedades qu\u00edmicas ademais do cambio na carga e a masa: hidrofilidade, potencial de reduci\u00f3n, propiedades \u00f3pticas, entre outros. A protonaci\u00f3n \u00e9 tam\u00e9n un paso esencial en certos procedementos anal\u00edticos como a espectrometr\u00eda de masas electrosprai.\nVelocidade de protonaci\u00f3n e desprotonaci\u00f3n.\nAs protonaci\u00f3ns son a mi\u00fado r\u00e1pidas, en parte debido \u00e1 alta mobilidade dos prot\u00f3ns en moitos solventes. A velocidade de protonaci\u00f3n est\u00e1 relacionada coa acidez das especies protonantes, porque a protonaci\u00f3n por \u00e1cidos febles \u00e9 m\u00e1is lenta que a protonaci\u00f3n da mesma base por \u00e1cidos fortes. As velocidades de protonaci\u00f3n e desprotonaci\u00f3n poden ser especialmente lentas cando a protonaci\u00f3n induce cambios estruturais significativos.\nReversibilidade e cat\u00e1lise.\nUsualmente, as protonaci\u00f3ns son reversibles e a base conxugada non cambia ao ser protonada. Por\u00e9n, nalg\u00fans casos a protonaci\u00f3n induce a isomerizaci\u00f3n. Os cis-alquenos poden ser convertidos a trans-alquenes usando unha cantidade catal\u00edtica de axente protonante. Moitos encimas, como as serinas hidrolases, act\u00faan polos mecanismos que implican protonaci\u00f3ns reversibles dos substratos."}
{"id": "334816", "revid": "22570", "url": "https://gl.wikipedia.org/wiki?curid=334816", "title": "Corta dos prados", "text": "A corta dos prados (Microtus lusitanicus) \u00e9 unha especie de roedor da familia Cricetidae.\nDescrici\u00f3n.\n\u00c9 unha corta de pequeno tama\u00f1o, de orellas e cola pequenas, a forma do seu corpo reflicte o seu tipo de vida subterr\u00e1nea: cabeza grande, foci\u00f1o romo, ollos pequenos e corpo cil\u00edndrico. A pelaxe vai desde o gris escuro ao sepia, ventre gris, cola bicolor, co dorso m\u00e1is escuro.\nDistribuci\u00f3n.\nDistrib\u00faese polo cuadrante noroccidental da Pen\u00ednsula Ib\u00e9rica e o extremo suroccidental de Francia. En Espa\u00f1a o l\u00edmite oriental sit\u00faase no norte de Navarra e Huesca, desde onde baixa pola Rioxa, Soria, serras de Guadarrama, Gredos e Gata. En Portugal penetra pola serra da Estrela, chegando at\u00e9 Set\u00fabal, ao sur de Lisboa.\nH\u00e1bitat.\nAparece en lugares moi diversos desde beiras de pequenos r\u00edos, bosques de casti\u00f1eiros e carballos, como en plantaci\u00f3ns de patacas e cenorias, arrozais e cultivos de froiteiras. A s\u00faa presenza est\u00e1 condicionada pola existencia de solos brandos e h\u00famidos cunha densa cobertura vexetal. Aparece desde o nivel do mar at\u00e9 os 2.000 metros na serra de Gredos e os Pireneos.\nDepredaci\u00f3n.\n\u00c9 presa habitual da curuxa com\u00fan (\"Tyto alba\"), e da avelaiona, as\u00ed como de diversos carn\u00edvoros de pequeno e mediano tama\u00f1o."}
{"id": "334817", "revid": "27249", "url": "https://gl.wikipedia.org/wiki?curid=334817", "title": "Microtus lusitanicus", "text": ""}
{"id": "334818", "revid": "23204", "url": "https://gl.wikipedia.org/wiki?curid=334818", "title": "Almoloya del R\u00edo", "text": "Almoloya del R\u00edo \u00e9 un concello do Estado de M\u00e9xico, en M\u00e9xico. Limita ao norte con Atizap\u00e1n e Tianguistenco, ao sur con Texcalyacac e Tianguistenco, ao leste con Tianguistenco e Xalatlaco e ao oeste con San Antonio la Isla. Abrangue unha superficie de 16,53\u00a0km\u00b2 e a s\u00faa poboaci\u00f3n era de 10\u00a0886 habitantes no ano 2010. A cabeceira municipal \u00e9 Almoloya del R\u00edo."}
{"id": "334824", "revid": "89787", "url": "https://gl.wikipedia.org/wiki?curid=334824", "title": "Mosteiro de Jonqueres", "text": "O mosteiro de Santa Mar\u00eda de Jonqueras (en ) foi un mosteiro de monxas da cidade de Barcelona que estivo na r\u00faa de Jonqueres dende o s\u00e9culo XIII at\u00e9 o XIX, no cal a igrexa e o claustreo foron trasladados pedra a pedra \u00e1 r\u00faa de Arag\u00f3 e hoxe en d\u00eda forma parte da igrexa da Concepci\u00f3n no distrito do Eixample."}
{"id": "334825", "revid": "23204", "url": "https://gl.wikipedia.org/wiki?curid=334825", "title": "Mosteiro de Santa Mar\u00eda de Jonqueras", "text": ""}
{"id": "334826", "revid": "23204", "url": "https://gl.wikipedia.org/wiki?curid=334826", "title": "Monestir de Santa Maria de Jonqueres", "text": ""}
{"id": "334827", "revid": "23204", "url": "https://gl.wikipedia.org/wiki?curid=334827", "title": "Monestir de Jonqueres", "text": ""}
{"id": "334828", "revid": "98629", "url": "https://gl.wikipedia.org/wiki?curid=334828", "title": "Arcadio Vilela G\u00e1rate", "text": "Arcadio Vilela G\u00e1rate, nado en 1883 e finado na Coru\u00f1a o 19 de maio de 1946, foi un xornalista e pol\u00edtico galego.\nTraxectoria.\nObtivo o t\u00edtulo de profesor mercantil na Escola de Comercio. Foi secretario adxunto da Sociedad Oceanogr\u00e1fica na Coru\u00f1a en 1911, e bibliotecario segundo da Liga de Amigos. Activo deportista, practicou tenis, xadrez, hockey, esgrima, equitaci\u00f3n, remo e nataci\u00f3n e foi presidente da Federaci\u00f3n Galega de F\u00fatbol. Redactor de \"El Ideal Gallego\" dende mediados dos anos trinta. Pertenceu a milicia civil armada co\u00f1ecida como Caballeros de La Coru\u00f1a, responsable de moitos dos paseos realizados a simpatizantes da Rep\u00fablica, e foi secretario provincial de FET y de las JONS na Coru\u00f1a en 1939. O 19 de maio de 1946 o comando de Manuel Bello Parga fixo un intento de sabotaxe contra un emisor de Radio Nacional de Espa\u00f1a no que resultou morto Arcadio Vilela.\nVida perosal.\nCasou con Mercedes Ramudo en 1917. O seu fillo Arcadio Vilela Ramudo foi alf\u00e9rez provisional, mandou un Tabor de Regulares e participou na batalla do Ebro.\nReco\u00f1ecementos.\nO Concello da Coru\u00f1a dedicoulle unha r\u00faa no franquismo. En aplicaci\u00f3n da Lei da Memoria Hist\u00f3rica o seu nome foi cambiado por R\u00faa da Cultura en 2016."}
{"id": "334832", "revid": "98629", "url": "https://gl.wikipedia.org/wiki?curid=334832", "title": "Fran\u00e7ois Tombalbaye", "text": "Fran\u00e7ois Tombalbaye, nado en Moyen-Chari, no Imperio colonial franc\u00e9s, hoxe no Chad, o 15 de xu\u00f1o de 1918, e finado en Xamena o 13 de abril de 1975, foi un pol\u00edtico chadiano, que ocupou o cargo de presidente do Chad dende 1960 ata o seu asasinato en 1975.\nTraxectoria.\nImperio colonial franc\u00e9s.\nNaceu na rexi\u00f3n sure\u00f1a do pa\u00eds, preto da cidade de Koumara, e formaba parte da etnia Sara, a predominante nas cinco prefecturas do sur. De profesi\u00f3n docente, sucedeu a Gabriel Lisette como l\u00edder do Partido Progresista Chadiano (PPT), encabezando o goberno colonial do Chad en 1959. Como lexislador colonial, Tombalbaye logrou crear unha coalici\u00f3n de forzas progresistas do norte e sur do pa\u00eds, illando \u00e1s facci\u00f3ns isl\u00e1micas m\u00e1is conservadoras do centro. Guiou o pa\u00eds \u00e1 independencia, obtida o 11 de agosto de 1960, e foi designado como o seu primeiro xefe de Estado.\nIndependencia e presidencia.\nTras a independencia, adoptou unha forma autocr\u00e1tica de goberno, eliminando \u00e1 oposici\u00f3n tanto dentro como f\u00f3ra do seu partido, e prohibindo todos os outros partidos pol\u00edticos. En 1963 disolveu a Asemblea Nacional como resposta aos disturbios. Comezou a nacionalizar o servizo civil, substitu\u00edndo aos administradores franceses con locais menos competentes. Impuxo un \"Pr\u00e9stamo Nacional\", incrementando considerablemente os impostos, para financiar a nacionalizaci\u00f3n.\nEn outubro de 1968 Tombalbaye foi recibido en Washington, D.C. polo Presidente Lyndon B. Johnson. Logo de breves conversaci\u00f3ns con Johnson, viaxou a Texas, reun\u00edndose con investigadores cient\u00edficos de ICASALS (Centro Internacional para o Estudo de Terras \u00c1ridas e Semi\u00e1ridas), parte da Universidade de Texas Tech.\nO programa de africanizaci\u00f3n de Tombalbaye fallou ao non considerar \u00e1 numerosa poboaci\u00f3n do norte e centro do pa\u00eds, que era musulm\u00e1 e non se identificaba co sur cristi\u00e1n e animista. O Gorane viu a independencia como un cambio da dominaci\u00f3n colonial francesa \u00e1 do sur. O 1\u00ba de novembro de 1965, as protestas na prefectura de Gu\u00e9ra deixaron 500 mortos. Isto desatou unha serie de disturbios ao longo do norte e centro do pa\u00eds, agravado pola participaci\u00f3n dos veci\u00f1os do Chad, Libia no norte e o Sud\u00e1n no leste. O movemento m\u00e1is importante neste per\u00edodo foi o FROLINAT, con base no Sud\u00e1n. A\u00ednda que este estaba infestado de rivalidades e divisi\u00f3ns, era capaz de resistir ao autoritarismo de Tombalbaye. Este chamou a Francia, o antigo poder colonial, a que acudise a asistilo, invocando tratados que ambos os pa\u00edses asinaran no momento da independencia chadiana.\nFrancia aceptou entrar no escenario, coa condici\u00f3n de que Tombalbaye iniciase unha serie de reformas no Ex\u00e9rcito, goberno e servizo civil. Foron derrogados tributos e leis impostos arbitrariamente por Tombalbaye, e os sult\u00e1ns tradicionais do pa\u00eds viron restaurado o seu rol de recolectores de impostos, polo que recib\u00edan o 10% do recadado. O presidente aceptou os termos impostos por Francia en 1969, e o Chad embarcouse nun proceso gradual de liberalizaci\u00f3n. Nas elecci\u00f3ns de 1969, alg\u00fans centos de prisioneiros pol\u00edticos foron deixados en liberdade, pero Tombalbaye seguiu sendo o \u00fanico candidato nos comicios.\nUn novo signo de liberalizaci\u00f3n tivo lugar en 1971, cando Tombalbaye admitiu no Congreso do PPT que cometera erros. D\u00e9ronse pasos para reformar o goberno, e no novo foron inclu\u00eddos m\u00e1is goranes. A orde parec\u00eda restaurada, e Francia retirou as s\u00faas tropas do pa\u00eds.\nOs progresos tocaron ao seu fin en agosto de 1971, cando foi descuberta unha tentativa de golpe de estado con conexi\u00f3ns co l\u00edder libio Muammar al-Gaddafi. Tombalbaye inmediatamente endureceu as s\u00faas relaci\u00f3ns co seu veci\u00f1o do norte, e mesmo permitiu a forzas anti-Gaddafi operar desde o seu territorio. Como resposta, Gaddafi outorgou formalmente o seu reco\u00f1ecemento ao que quedaba do FROLINAT. Mentres tanto, no sur, onde Tombalbaye ti\u00f1a a s\u00faa base de apoio m\u00e1is forte, respondeu a unha folga estudantil substitu\u00edndo ao popular xefe do Estado maior Jacques Doumro polo ent\u00f3n coronel F\u00e9lix Malloum. O Chad estaba dominado por unha abafadora seca, e Tombalbaye revogou a s\u00faa amnist\u00eda a prisioneiros pol\u00edticos. Para fins de 1972, m\u00e1is de 1.000 prisioneiros pol\u00edticos foran arrestados. Ao mesmo tempo, tam\u00e9n levou a cabo unha apertura cara ao mundo \u00e1rabe, reducindo o apoio libio ao FROLINAT e fomentando as loitas internas no seo do mesmo.\nCon todo, Tombalbaye tampouco confiaba nos seu propio goberno. Arrestou aos maiores l\u00edderes do PPT, inclu\u00edndo a Malloum, baixo acusaci\u00f3ns de practicar a bruxar\u00eda para derrocalo, no que foi co\u00f1ecido como a \"conxura das ovellas negras\", polos animais que supostamente sacrificaban os conspiradores. En agosto, Tombalbaye disolveu o PPT e substitu\u00eduno polo Movemento Nacional pola Revoluci\u00f3n Cultural e Social. Baixo a aparencia de autenticidade, o novo movemento promoveu a africanizaci\u00f3n: a capital Fort-Lamy foi rebautizada como Xamena e o propio Tombalbaye cambiou o seu nome de Fran\u00e7ois a Ngarta. O cristianismo foi menosprezado, os misioneiros foron expulsados, e todos os homes non musulm\u00e1ns do sur de entre 16 e 25 anos foron obrigados a practicar os tradicionais ritos de iniciaci\u00f3n undergo co\u00f1ecidos como yondo para poder obter ascensos no servizo civil e na milicia. Estes ritos, con todo, eran nativos de s\u00f3 un dos grupos \u00e9tnicos do Chad, o pobo sara, do que Tombalbaye formaba parte, e, m\u00e1is a\u00ednda, s\u00f3 dun subgrupo de devandito pobo. Para todos os demais, os rituais eran impostos e estra\u00f1os.\nGolpe de Estado e asasinato.\nMentres tanto, a seca empeoraba en toda \u00c1frica, polo que, para os efectos de mellorar a sombr\u00eda situaci\u00f3n econ\u00f3mica, a poboaci\u00f3n foi forzada a ofrecerse como \"voluntaria\" nun grande esforzo por incrementar a produci\u00f3n de algod\u00f3n. Co seu apoio no sur minguado, Tombalbaye arremeteu contra o Ex\u00e9rcito, levando a cabo arbitrarias promoci\u00f3ns e degradaci\u00f3ns. Finalmente, o 13 de abril de 1975, tras o arresto dalg\u00fans dos m\u00e1is importantes oficiais do pa\u00eds pola s\u00faa implicaci\u00f3n nun presunto golpe de estado, un grupo de soldados asasinou a Tombalbaye e instalou a F\u00e9lix Malloum, para ent\u00f3n xa xeneral, como novo xefe de Estado."}
{"id": "334835", "revid": "47401", "url": "https://gl.wikipedia.org/wiki?curid=334835", "title": "The Hangover Part III", "text": ""}
{"id": "334836", "revid": "56817", "url": "https://gl.wikipedia.org/wiki?curid=334836", "title": "Mosteiro de Pedralbes", "text": "O Real mosteiro de Santa Mar\u00eda de Pedralbes (en ) \u00e9 un convento da orde das clarisas que se atopa no barrio de Pedralbes de Barcelona. Os seus edificios forman un notable conxunto monumental de estilo g\u00f3tico. Dende o mes de marzo de 2012, o Mosteiro de Pedralbes \u00e9 un centro patrimonial adscrito no Instituto de Cultura de Barcelona. No 2013, recibiu 64\u00a0200 visitantes."}
{"id": "334837", "revid": "23204", "url": "https://gl.wikipedia.org/wiki?curid=334837", "title": "Real mosteiro de Santa Mar\u00eda de Pedralbes", "text": ""}
{"id": "334838", "revid": "23204", "url": "https://gl.wikipedia.org/wiki?curid=334838", "title": "Reial monestir de Santa Maria de Pedralbes", "text": ""}
{"id": "334839", "revid": "23204", "url": "https://gl.wikipedia.org/wiki?curid=334839", "title": "Monestir de Pedralbes", "text": ""}
{"id": "334841", "revid": "22570", "url": "https://gl.wikipedia.org/wiki?curid=334841", "title": "Cal\u00e7otada", "text": "A cal\u00e7otada \u00e9 unha xuntanza gastron\u00f3mica para comer cal\u00e7ots, unha variedade de cebolas tenras t\u00edpicas de Catalu\u00f1a. Ten a s\u00faa orixe na vila de Valls, onde se celebra dende 1982 a finais de xaneiro a cal\u00e7otada m\u00e1is co\u00f1ecida.. As cal\u00e7otades fanse dende finais do inverno ata marzo ou abril, dependendo da temporada.\nO primeiro prato do men\u00fa t\u00edpico dunha cal\u00e7otada son os cal\u00e7ots, normalmente entre 10 e 20 por persoa, servidos en tellas para manter a s\u00faa temperatura, coa salsa t\u00edpica que as acompa\u00f1a, a salvitxada, ou tam\u00e9n con romesco. Despois \u00e9 habitual comer carne \u00e1 brasa con torradas, acompa\u00f1ada de vi\u00f1o tinto ou cava.\nComo os cal\u00e7ots hai que servilos tal como saen da grella e hai que pelalos e mollalos na salsa, nos \u00faltimos anos, sobre todo nos restaurantes, \u00e9 costume po\u00f1erse un babeiro para non manchar a roupa, pero tradicionalmente esta peza non se utilizaba.\nHistoria.\nA orixe desta comida crese que est\u00e0 na vila de Valls, na provincia de Tarragona. A finais do s\u00e9culo XIX un campesi\u00f1o (\"pag\u00e8s\") desta cidade, co\u00f1ecido como Xat de Benaiges, descubriu unha forma especial de facer crecer a cebola branca: plant\u00e1base de maneira que s\u00f3 quedara medio tapada e a medida que iba crecendo engad\u00edase terra para tapala. Esta acci\u00f3n, que se co\u00f1ece como calzar (en catal\u00e1n \"cal\u00e7ar\"), \u00e9 a que d\u00e1 nome ao cal\u00e7ot.\nA\u00ednda que en Valls e comarca a cal\u00e7otada cel\u00e9brase dende principios do s\u00e9culo XX, esta xuntanza comezou a popularizarse a partir da segunda metade do s\u00e9culo pasado. Co paso dos anos converteuse nunha comida t\u00edpica da comarca do Alt Camp e das comarcas veci\u00f1as, como o Tarragon\u00e8s, o Baix Camp, a Conca de Barber\u00e0 ou o Pened\u00e8s. Hoxe en d\u00eda esta tradici\u00f3n est\u00e1 moito m\u00e1is estendida por toda Catalu\u00f1a, chegando tam\u00e9n a Mallorca e a Catalu\u00f1a do Norte, en Francia.\nPreparaci\u00f3n.\nAntes de cocer os cal\u00e7ots, qu\u00edtanse as follas m\u00e1is longas e c\u00f3rtase parte da ra\u00edz. A continuaci\u00f3n, sen lavalos nin quitarlles a terra, p\u00f3\u00f1ense na grella sobre o fogo. Unha vez cocidos env\u00f3lvense en papel de peri\u00f3dico para que acaben de abrandarse e mante\u00f1an a calor. Acost\u00famanse a servir envoltos e enriba dunha tella."}
{"id": "334843", "revid": "1131", "url": "https://gl.wikipedia.org/wiki?curid=334843", "title": "Fonte m\u00e1xica de Montju\u00efc", "text": "A Fonte m\u00e1xica de Montju\u00efc (en ), ou sinxelamente chamada Fonte de Montju\u00efc, at\u00f3pase na praza de Carles Bu\u00efgas, no distrito de Sants-Montju\u00efc, Barcelona.\n\u00c9 o elemento principal dun conxunto de xogos de luz e auga que se desenvolve en todo o eixo dende o Palau Nacional at\u00e9 a Pla\u00e7a d'Espanya, que incl\u00fae fervenzas e estanques e, na parte inferior, ringleiras de columnas luminosas a \u00e1mbolos lados da avenida, hoxe en d\u00eda substitu\u00eddas por surtidores iluminados de proporci\u00f3ns semellantes e de mantemento m\u00e1is doado."}
{"id": "334844", "revid": "23204", "url": "https://gl.wikipedia.org/wiki?curid=334844", "title": "Distrito de Sants-Montju\u00efc", "text": ""}
{"id": "334845", "revid": "75439", "url": "https://gl.wikipedia.org/wiki?curid=334845", "title": "Cal\u00e7ot", "text": "Os cal\u00e7ots ou ceballots son unha variedade de cebolas tenras, pouco bulbosas e m\u00e1is suaves, que se cobren con terra a medida que crecen, e que se comen escalivadas. Son t\u00edpicas da gastronom\u00eda de Catalu\u00f1a.\nA s\u00faa orixe crese que est\u00e1 en Xat de Benaiges, un campesi\u00f1o de Valls de finais do s\u00e9culo XIX que inventou este tipo de cultivo, que consiste en cubrir as cebolas conterra (calzar, en catal\u00e1n \"cal\u00e7ar\") a medida que crecen. Despois coci\u00f1ounas no fogo. Desde ent\u00f3n, o consumo ce cal\u00e7ots ou cal\u00e7otada converteuse nunha festa gastron\u00f3mica en Catalu\u00f1a.\nOs cal\u00e7ots cons\u00f3mense habitualmente entre xaneiro e abril, c\u00f3cense con le\u00f1a de bacelos e c\u00f3mense acompa\u00f1ados dunha salsa t\u00edpica, a salvitxada, que \u00e9 unha salsa de tipo romesco."}
{"id": "334846", "revid": "10599", "url": "https://gl.wikipedia.org/wiki?curid=334846", "title": "Cal\u00e7ots", "text": ""}
{"id": "334847", "revid": "23204", "url": "https://gl.wikipedia.org/wiki?curid=334847", "title": "Fonte de Montju\u00efc", "text": ""}
{"id": "334848", "revid": "23204", "url": "https://gl.wikipedia.org/wiki?curid=334848", "title": "Font m\u00e0gica de Montju\u00efc", "text": ""}
{"id": "334849", "revid": "75439", "url": "https://gl.wikipedia.org/wiki?curid=334849", "title": "Mammillaria spinosissima", "text": "Mammillaria spinosissima \u00e9 unha especie de cacto pertencente \u00e1 familia Cactaceae, end\u00e9mico de Guerrero e Morelos, en M\u00e9xico. O seu h\u00e1bitat natural son os \u00e1ridos desertos. Estendeuse polo mundo como planta ornamental.\nDescrici\u00f3n.\n\"Mammillaria spinosissima\" medra de xeito cil\u00edndrico. O talo \u00e9 de cor azul-averdada de at\u00e9 30 cent\u00edmetros de longo e de 6 a 7 cent\u00edmetros de di\u00e1metro. Est\u00e1 arrodeado de espi\u00f1os. As axilas son un chisco lanosas e en pico. As costelas son afiadas at\u00e9 frouxamente c\u00f3nicas de 4 a 5 mil\u00edmetros de longo. As areolas son curtas, arredondadas, m\u00e1is adiante n\u00faas. Os 10 a 30 espi\u00f1os radiais son de 2 a 18 mil\u00edmetros de longo. Os 2 a 17 espi\u00f1os centrais son un pouco m\u00e1is fortes e de 1 a 2 cent\u00edmetros de longo, de cores moi diferentes; que poden ir da abrancazada, amarela, rub\u00ed, vermella, at\u00e9 a marr\u00f3n escura. As flores que aparecen en grilanda son de 2 cent\u00edmetros de longo. Os p\u00e9talos externos son de cor rosa amarronada cun bordo vermello. Os froitos son de cor parda avermellada ou averdados. As sementes son de cor parda.\nTaxonom\u00eda.\n\"Mammillaria spinosissima\" foi descrita por Charles Lemaire e publicado en \"Cactearum aliquot novarum\" 1: 4. 1838.\nMammillaria: nome xen\u00e9rico que foi descrito por vez primeira por Carl von Linn\u00e9 coma \"Cactus mammillaris\" en 1753, nome derivado do lat\u00edn \"mammilla\" = tub\u00e9rculo, en alusi\u00f3n aos tub\u00e9rculos que son unha das caracter\u00edsticas do x\u00e9nero.\nspinosissima: ep\u00edteto lat\u00edno que significa \"a m\u00e1is espi\u00f1enta\"."}
{"id": "334850", "revid": "23204", "url": "https://gl.wikipedia.org/wiki?curid=334850", "title": "Mammillaria auricoma", "text": ""}
{"id": "334851", "revid": "23204", "url": "https://gl.wikipedia.org/wiki?curid=334851", "title": "Mammillaria pitcayensis", "text": ""}
{"id": "334852", "revid": "23204", "url": "https://gl.wikipedia.org/wiki?curid=334852", "title": "Mammillaria virginis", "text": ""}
{"id": "334853", "revid": "22570", "url": "https://gl.wikipedia.org/wiki?curid=334853", "title": "Romesco", "text": "O romesco \u00e9 unha salsa t\u00edpica do Camp de Tarragona, en Catalu\u00f1a. \u00c9 posible que tivera a s\u00faa orixe no barrio do Serrallo, en Tarragona.\nA s\u00faa base est\u00e1 composta por am\u00e9ndoas e abel\u00e1s, tomate escalivado, sal, allo escalivado e cru, aceite, vinagre e pemento. Poden engandirse \u00f1oras e pan frito para que te\u00f1a m\u00e1is consistencia, ou follas de menta, perexil ou fi\u00fancho para aromatizar.\n\u00c9 unha salsa cun punto picante e \u00fasase para acompa\u00f1ar pratos de peixe, carne ou verduras, como por exemplo os cal\u00e7ots, a\u00ednda que unha salsa parecida, chamada salvitxada, util\u00edzase tam\u00e9n para acompa\u00f1ar a estes \u00faltimos."}
{"id": "334856", "revid": "56817", "url": "https://gl.wikipedia.org/wiki?curid=334856", "title": "Primavera Sound", "text": "O Primavera Sound \u00e9 un festival de m\u00fasica que se celebra entre finais de maio e principios de xu\u00f1o na cidade de Barcelona. A s\u00faa primeira edici\u00f3n tivo lugar no 2001 no Poble Espanyol e desde o 2005 ten a s\u00faa sede no Parc del F\u00f2rum, un recinto m\u00e1is grande e \u00e1 beira do mar. A fisonom\u00eda do festival (de car\u00e1cter urbano e integrado na cidade) e o amplo abanico de grupos representados motivou que Primavera Sound sexa punto de encontro de artistas e espectadores de diferentes xeraci\u00f3ns.\nO festival a\u00fana nos seus carteis as \u00faltimas propostas musicais do \u00e1mbito independente xunto a artistas de contrastada traxectoria, abarcando calquera estilo ou x\u00e9nero, buscando a calidade e apostando esencialmente polo pop, o rock e as tendencias m\u00e1is underground da m\u00fasica electr\u00f3nica e de baile."}
{"id": "334858", "revid": "98629", "url": "https://gl.wikipedia.org/wiki?curid=334858", "title": "Gran Premio do Reino Unido de 1987", "text": "O Gran Premio do Reino Unido de 1987 (oficialmente o Shell Oils British Grand Prix) foi unha carreira de automobilismo de F\u00f3rmula Un, celebrada o 12 de xullo de 1987 no circu\u00edto de Circu\u00edto de Silverstone en Silverstone, Reino Unido. Foi a s\u00e9tima carreira do Campionato do Mundo da tempada de , o 42\u00aa Gran Premio do Reino Unido e o 23\u00ba que tivo lugar en Silverstone. A carreira disputouse sobre 65 voltas ao circu\u00edto de cinco quil\u00f3metro en distancia de carreira de 311 quil\u00f3metros.\nO piloto brit\u00e1nico Nigel Mansell ga\u00f1ou a s\u00faa terceira carreira do ano no seu Williams FW11B. Por segunda vez en oito d\u00edas Mansell pasou a o seu m\u00e1is ilustre compa\u00f1eiro de equipo, o brasileiro d\u00faas veces campi\u00f3n do mundo Nelson Piquet, para lograr a vitoria. Esta vez, con todo moito m\u00e1is xusto, con menos tempo que no Gran Premio de Francia. Nunha das actuaci\u00f3ns m\u00e1is memorables na F\u00f3rmula Un, Mansell arrebatoulle o liderado a Piquet a falta de d\u00faas voltas para a meta. Ayrton Senna terminou terceiro no seu Lotus 99T.\nA vitoria de Mansell p\u00faxoo en segundo lugar no campionato, empatado con Piquet e un punto detr\u00e1s de Senna.\nResumo da carreira.\nCualificaci\u00f3n.\nComo de costume, os coches con motor Honda dominaron as sesi\u00f3ns de cualificaci\u00f3n, con Nelson Piquet no seu Williams FW11B superando ao seu compa\u00f1eiro de equipo Nigel Mansell por menos dunha d\u00e9cima de segundo. Ayrton Senna foi terceiro no seu Lotus 99T e o cuarto foi o McLaren MP4 / 3 de Alain Prost. Durante a cualificaci\u00f3n, Piercarlo Ghinzani de Ligier JS29C quedou sen combustible fronte aos boxes, os seus mec\u00e1nicos saltaron o muro de boxes, o reabastec\u00e9rono de combustible na pista e logo comezaron a empuxalo. Ao ser unha clara violaci\u00f3n das regras, os comisarios non tiveron outra opci\u00f3n e Ghinzani foi exclu\u00eddo do resto do evento. Para un equipo na s\u00faa 12\u00ba tempada na F\u00f3rmula Un, a acci\u00f3n dos mec\u00e1nicos de Equipe Ligier1 Ligier foi desconcertante.\nCarreira.\nAo principio, Prost foi o m\u00e1is r\u00e1pido e p\u00faxose por diante, s\u00f3 para ser pasado por Piquet en Maggots; Mansell pronto seguiu ao seu compa\u00f1eiro de equipo. A carreira converteuse ent\u00f3n nunha loita pechada entre os dous pilotos de Williams, xa que nin Senna (tam\u00e9n con motor Honda), nin Prost eran rivais para eles. Lotus descubriu que mentres que a suspensi\u00f3n activa funcionaba ben nos circu\u00edtos urbanos cheos de fochancas, nas pistas m\u00e1is lisas Silverstone atopar o equilibrio no coche resultaba dif\u00edcil. Piquet liderou a maior parte da carreira.\nNa volta 35 Mansell estaba 2 segundos detr\u00e1s do seu compa\u00f1eiro de equipo. Ambos pilotos de Williams programaran completar a carreira sen cambiar pneum\u00e1ticos, pero o equipo chamou a Mansell para facer unha parada para cambiar pneum\u00e1ticos. Mansell reincorporouse \u00e1 carreira 29 segundos por detr\u00e1s de Piquet, a falta de 28 voltas. Cos cauchos frescos Mansell comezou un ataque \u00e9pico que viu bater a marca de volta 8 veces para o deleite dos m\u00e1is de 100.000 seareiros brit\u00e1nicos.\nNa volta 62 os dous coches estaban morro con cola e na volta 63 Mansell realizou o seu famoso movemento \"Silverstone dous pasos\", no medio da recta do Hangar, preparou o adiantamento. O piloto ingl\u00e9s bata o seu coche para a esquerda, buscando o lado de f\u00f3ra da pista, Piquet bloqu\u00e9ao, Mansell volta para a dereita, retardando o punto de freada e chegando ao punto de tanxencia da Curva Stowe por dentro para pasar a Piquet. Unha manobra plasticamente bela e intelixente. Mansell quedou sen combustible na volta de desaceleraci\u00f3n e foi engulido pola multitude. Desco\u00f1ec\u00edase que o seu indicador de combustible estivera en vermello a d\u00faas voltas do final, cando cruzou a li\u00f1a a\u00ednda mostraba que quedaban dous litros escasos. Senna terminou unha carreira tranquila no terceiro lugar, mentres que o seu compa\u00f1eiro de equipo Satoru Nakajima tivo o seu mellor resultado na F1 ao chegar cuarto a meta. Completando os puntos Derek Warwick (Arrows - Megatron) e Teo Fabi (Benetton - Ford).\nClasificaci\u00f3n.\nCarreira.\nOs n\u00fameros entre par\u00e9nteses ref\u00edrense \u00e1s posici\u00f3ns dos participantes con motores normalmente aspirados que compet\u00edan polo Jim Clark Trophy."}
{"id": "334859", "revid": "1131", "url": "https://gl.wikipedia.org/wiki?curid=334859", "title": "Poble Espanyol de Barcelona", "text": "O Poble Espanyol (\"Poboaci\u00f3n Espa\u00f1ola\" en catal\u00e1n) \u00e9 un museo arquitect\u00f3nico ao aire libre da cidade de Barcelona, situado na monta\u00f1a de Montju\u00efc. O recinto est\u00e0 formado por 117 edificios a escala real, que forman unha verdadeira vila ib\u00e9rica coas s\u00faas r\u00faas, casas, prazas, teatro, escola, restaurantes e talleres artes\u00e1ns.\nFoi constru\u00eddo en 1929 con motivo da Exposici\u00f3n Internacional que se celebrou ese ano na cidade. A idea foi impulsada polo arquitecto catal\u00e1n Josep Puig i Cadafalch e concibiuse como unha vila na que se pretend\u00edan reunir as principais caracter\u00edsticas dos pobos de Espa\u00f1a."}
{"id": "334860", "revid": "10599", "url": "https://gl.wikipedia.org/wiki?curid=334860", "title": "Poble Espanyol", "text": ""}
{"id": "334861", "revid": "1131", "url": "https://gl.wikipedia.org/wiki?curid=334861", "title": "Castelo de Montju\u00efc", "text": "O Castelo de Montju\u00efc (en ) foi unha fortaleza militar e, despois da guerra civil, foi un museo militar. Dende 1963 \u00e9 un equipamento municipal dependente do concello de Barcelona. At\u00f3pase no cumio da monta\u00f1a de Montju\u00efc de Barcelona, a m\u00e1is de 170 m de altura sobre unha formaci\u00f3n rochosa.\nAntecedentes.\nUnha atalaia medieval destinada a informar con sinais da proximidade de barcos foi a primeira construci\u00f3n que ocupou o cumio da monta\u00f1a, que se atopa no suroeste da cidade de Barcelona, chamado daquela en lat\u00edn \"Mons Judaicus\" (Monte xudeu) ou \"Mons Jovicus\" (Monte de X\u00fapiter).\nO nome de Montju\u00efc deriva de \"mons judeiqus\", expresi\u00f3n que fai referencia \u00e1 presenza na monta\u00f1a do cemiterio da comunidade xud\u00eda medieval de Barcelona, documentado como m\u00ednimo dende o s\u00e9culo IX at\u00e9 o s\u00e9culo XIV. A destruci\u00f3n do Call da cidade en 1391 comportou o abandono do cemiterio."}
{"id": "334862", "revid": "23204", "url": "https://gl.wikipedia.org/wiki?curid=334862", "title": "Castell de Montju\u00efc", "text": ""}
{"id": "334863", "revid": "1131", "url": "https://gl.wikipedia.org/wiki?curid=334863", "title": "Paseo do Carboeiro", "text": "O Paseo do Carboeiro \u00e9 un parque situado en Sig\u00fceiro (Oroso). Debe o seu nome ao r\u00edo Carboeiro, que pasa a trav\u00e9s desta zona. \u00c9 un lugar de ocio ou descanso, no que hai un parque infantil e pistas deportivas, ademais de ser unha zona verde. Foi rematado cara 2008, a\u00ednda que m\u00e1is tarde se constru\u00edu unha estatua conmemorativa, con forma de troita, xa que moitos pescadores aproveitan as zonas m\u00e1is profundas do r\u00edo para pescar nesta zona. No Paseo do Carboeiro celebrouse a primeira edici\u00f3n da Festa do Salvaxe Oeste de Sig\u00fceiro."}
{"id": "334864", "revid": "1093", "url": "https://gl.wikipedia.org/wiki?curid=334864", "title": "Pilar de Lara Cifuentes", "text": ""}
{"id": "334865", "revid": "51526", "url": "https://gl.wikipedia.org/wiki?curid=334865", "title": "O Valado, A Barciela, Santiago de Compostela", "text": "O Valado \u00e9 un lugar da parroquia de A Barciela, no concello coru\u00f1\u00e9s de Santiago de Compostela, na comarca de Santiago. Segundo o IGE, en 2018 ti\u00f1a 29 habitantes (15 homes e 14 mulleres).\nEsta pequena zona rural ten poucos habitantes, dos cales gran parte se adica \u00e1 agricultura e \u00e1 ganderia, por isto \u00e9 frecuente que preto das casas haxa terras de cultivo e cortes para gardar os gandos. Tam\u00e9n hai un campo de f\u00fatbol actualmente en desuso, que usaba hai uns anos atr\u00e1s o Sig\u00fceiro F.C. para xogar os partidos.\nNas casas tam\u00e9n son moi com\u00fans os h\u00f3rreos."}
{"id": "334866", "revid": "89787", "url": "https://gl.wikipedia.org/wiki?curid=334866", "title": "Parque Nacional Port-Cros", "text": "O Parque Nacional Port-Cros at\u00f3pase na costa sur de Francia.\nDatos de interese.\nO Parque Nacional creouse no 1963 e corresponde a un parque mar\u00edtimo, xa que protexe as illas de Port-Cros e Bagaud, e mailo illote de La Gabini\u00e8re.\nA zona protexida abrangue 2.475 hect\u00e1reas.\nFlora e Fauna.\nA vexetaci\u00f3n \u00e9 a habitual nos ambientes mediterr\u00e1neos: pi\u00f1eiros, aci\u00f1eiras, \u00e9rbedos e a uz branca, son as especies predominantes. Salientar a presenza da posidonia nos fondos mari\u00f1os. Tam\u00e9n \u00e9 salient\u00e1bel a existencia de corais, gorgonias, espir\u00f3grafos e unha gran variedade de peixes.\nExisten zonas espec\u00edficas de protecci\u00f3n, coma o \"Massif des Maures\", para a tartaruga mediterr\u00e1nea (\"testudo hermanni\")."}
{"id": "334870", "revid": "1131", "url": "https://gl.wikipedia.org/wiki?curid=334870", "title": "Manuel Doval Lemat", "text": "Manuel Doval Lemat, nado en Cambre o 1 de marzo de 1901 e finado no mesmo concello o 18 de abril de 1946, foi un xastre e pol\u00edtico galego.\nTraxectoria.\nXastre. Foi nomeado axente executivo para a recadaci\u00f3n de arbitrios municipais na ditadura de Primo de Rivera. Na Rep\u00fablica foi presidente da CEDA. Posteriormente f\u00edxose falanxista, foi xefe local de FET y de las JONS en 1937 e xefe local do Movemento de Cambre ata a s\u00faa destituci\u00f3n polo Xefe provincial en outubro de 1944. Tam\u00e9n foi xu\u00edz de paz en Cambre. O 18 de abril de 1946 foi asasinado polo grupo guerrilleiro de Manuel Bello Parga, Francisco Rey Balb\u00eds e Marcelino Rodr\u00edguez Fern\u00e1ndez, acusado de ser un dos paseadores.\nVida persoal.\nCasou con Celia Pernas Ramos e foi pai de Manuel, Celia, Jos\u00e9 Luis, Mar\u00eda del Carmen e Francisco Doval Pernas."}
{"id": "334872", "revid": "1987", "url": "https://gl.wikipedia.org/wiki?curid=334872", "title": "Burgao, Trasmonte, Oroso", "text": "Burgao \u00e9 un lugar da parroquia de Trasmonte, no concello de Oroso. Sit\u00faase entre as aldeas de Fafi\u00e1n, Pi\u00f1eiro e A Esquipa (todas elas pertencen \u00e1 parroquia de Trasmonte). No ano 2018 non se despo\u00f1ia de datos de poboaci\u00f3n.\nBurgao ten casas e h\u00f3rreos de pedra feitos no s\u00e9culo pasado.Como a casa da imaxe feita en 1930. E o h\u00f3rreo feito no ano 1940 e que a\u00ednda segue en uso. Burgao tam\u00e9n conta cunha fonte chamada Fonte do Pazo \u00e1 que no ano 1975 aproximadamente se lle constru\u00edu un lavadoiro."}
{"id": "334876", "revid": "1131", "url": "https://gl.wikipedia.org/wiki?curid=334876", "title": "Torre de Comunicaci\u00f3ns de Montju\u00efc", "text": "A Torre de comunicaci\u00f3ns de Montju\u00efc, co\u00f1ecida popularmente como Torre Calatrava, \u00e9 obra do arquitecto e enxe\u00f1eiro valenciano Santiago Calatrava e foi constru\u00edda entre 1989 e 1992 na zona ol\u00edmpica de Montju\u00efc, Barcelona con motivo dos Xogos Ol\u00edmpicos de 1992. A promotora da construci\u00f3n da torre foi a empresa Telef\u00f3nica, e por iso tam\u00e9n \u00e9 co\u00f1ecida como Torre Telef\u00f3nica.\nEsta torre de aceiro de 136 metros de altura ten un dese\u00f1o innovador respecto da maior\u00eda de torres de comunicaci\u00f3n, cunha forma estrutural que non se basea nun toro vertical sen\u00f3n que ten unha silueta que lembra o corpo inclin\u00e1ndose para recoller unha medalla. Ten a base recuberta de trencad\u00eds en clara referencia a unha das caracter\u00edsticas construtivas de Gaud\u00ed e o seu colaborador Jujol.\nA mesma orientaci\u00f3n da torre fai que act\u00fae coma un reloxo de sol \u00f3 proxectarse a sombra da agulla central sobre a pla\u00e7a d'Europa."}
{"id": "334877", "revid": "23204", "url": "https://gl.wikipedia.org/wiki?curid=334877", "title": "Torre Telef\u00f3nica", "text": ""}
{"id": "334878", "revid": "23204", "url": "https://gl.wikipedia.org/wiki?curid=334878", "title": "Torre Calatrava", "text": ""}
{"id": "334879", "revid": "98629", "url": "https://gl.wikipedia.org/wiki?curid=334879", "title": "Gran Premio de Alema\u00f1a de 1987", "text": "O Gran Premio de Alema\u00f1a de F\u00f3rmula 1 de (oficialmente o Gro\u00dfer Preis von Deutschland) foi unha carreira de F\u00f3rmula 1 que se celebrou en Hockenheimring o 26 de xullo de 1987. Foi a oitava rolda da tempada de , o 49\u00ba Gran Premio de Alema\u00f1a e o und\u00e9cimo que se celebrou no circu\u00edto de Hockenheim. Disputouse sobre 44 voltas ao circu\u00edto de sete quil\u00f3metro nunha distancia de carreira de 298\u00b4760\u00a0km.\nAntes da carreira.\nNa semana previa ao Gran Premio de Alema\u00f1a unha serie de equipos probaron no circu\u00edto de Hockenheim. Durante as probas Ayrton Senna tivo unha sa\u00edda de pista moi afortunada cando falloulle un pneum\u00e1tico traseiro a m\u00e1is de 300\u00a0km/h na longa recta que conduce \u00e1 Bremsschikane. A esquina traseira do seu Lotus 99T quedou destru\u00edda, as partes foron dif\u00edciles de atopar, xa que a maior\u00eda terminaron voando cara ao bosque. Como resultado do accidente Goodyear tomou a precauci\u00f3n de traer de inmediato v\u00eda a\u00e9rea, novos pneum\u00e1ticos con outros compostos desde a s\u00faa planta en Akron nos Estados Unidos a tempo para o Gran Premio da fin de semana.\nDeterminouse que o fallo dos pneum\u00e1ticos era o resultado dunha picada na volta anterior. Con todo o sistema de suspensi\u00f3n activa do Lotus compensouno e mantivo o coche na s\u00faa altura correcta, enmascarando o problema de Senna. Isto causou que moitos cuestionaran o sistema na crenza xeral de que nun coche con suspensi\u00f3n pasiva Senna saber\u00eda que ti\u00f1a unha picada na roda e non continuar\u00eda pilotando a alta velocidade.\nCarreira.\nA carreira foi ga\u00f1ada polo eventual campi\u00f3n do mundo de 1987, Nelson Piquet pilotando o Williams FW11B. Foi a s\u00faa primeira vitoria da tempada e a s\u00faa terceira vitoria no Gran Premio de Alema\u00f1a, previamente ga\u00f1ara con Brabham en 1981 e con Williams no ano anterior. Piquet ga\u00f1ou por m\u00e1is dun minuto e medio sobre o piloto sueco Stefan Johansson pilotando un McLaren MP4 / 3, que se entrou na li\u00f1a de meta en tres rodas debido a unha picada sufrida pouco m\u00e1is al\u00f3 dos boxes na s\u00faa \u00daltima volta. O segundo lugar do sueco foi o podio n\u00famero 50 do motor turbo de Porsche dese\u00f1ado por TAG. Piquet herdou a vitoria logo dos fallos nos motores do seu compa\u00f1eiro de equipo, o brit\u00e1nico Nigel Mansell, e do actual campi\u00f3n, o franc\u00e9s Alain Prost no (McLaren MP4/3). Ayrton Senna terminou terceiro no seu Lotus 99T.\nS\u00f3 seis coches terminaron a carreira, as longas rectas tiveron o seu efecto na fiabilidade dos motores. Os coches de aspiraci\u00f3n natural terminaron tan alto como o cuarto lugar do franc\u00e9s Philippe Streiff levando ao equipo Tyrrell ao primeiro e segundo lugar na clasificaci\u00f3n dos trofeos Jim Clark e Colin Chapman. O sexto posto o foi piloto franc\u00e9s Philippe Alliot pilotando un Lola LC87 no novo equipo Larrousse. Foi o segundo resultado entre os primeiros seis de Alliot na F\u00f3rmula Un e o primeiro punto no campionato mundial de Larrousse, a\u00ednda que o punto no Campionato de Construtores foi para os dese\u00f1adores do chasis, Lola Cars.\nA vitoria de Piquet o catapultouno ao primeiro lugar do campionato por primeira vez en 1987, catro puntos por diante de Senna e nove por diante de Mansell."}
{"id": "334881", "revid": "85894", "url": "https://gl.wikipedia.org/wiki?curid=334881", "title": "Antonio Dur\u00e1n Loriga", "text": "Antonio Dur\u00e1n-Loriga Salgado, finado na Coru\u00f1a o 4 de marzo de 1933, foi un militar galego.\nTraxectoria.\nFillo de Juan Jacobo Dur\u00e1n Loriga. Coronel de Artiller\u00eda, foi director da Academia Preparatoria. En 1925 ascendeu a xeneral e foi destinado a Pamplona. Morreu na Coru\u00f1a aos 67 anos.\nVida persoal.\nCasou con Luisa Marquina Ill\u00e1 en 1894 e foi pai de Mar\u00eda Luisa Dur\u00e1n Marquina."}
{"id": "334883", "revid": "1888", "url": "https://gl.wikipedia.org/wiki?curid=334883", "title": "Antonio Dur\u00e1n-Loriga Salgado", "text": ""}
{"id": "334887", "revid": "1131", "url": "https://gl.wikipedia.org/wiki?curid=334887", "title": "Vapor Vell", "text": "O Vapor Vell foi a primeira gran f\u00e1brica t\u00e9xtil moderna que se instalou no antigo concello de Sants, e unha das primeiras de Catalu\u00f1a. As obras de construci\u00f3n comezaron no ano 1844 e empezou a producir en 1846. Pertenceu \u00e1 compa\u00f1\u00eda G\u00fcell, Ramis i Cia, con Joan G\u00fcell i Ferrer como socio capitalista e presidente e con Dom\u00e8nec Ramis, socio fabricante que obtivera un monopolio per producir teares mec\u00e1nicos \u00f3 xeito franc\u00e9s. \nJoan G\u00fcell e Dom\u00e8nec Ramis fundaron unha empresa t\u00e9xtil e a f\u00e1brica instalada no barri de Sants era co\u00f1ecida inicialmente como \"El Vapor G\u00fcell\". Poucos anos despois, instalouse en Sants outra f\u00e1brica t\u00e9xtil con m\u00e1quinas de vapor, L'Espanya Industrial, popularmente refer\u00edanse \u00e1 f\u00e1brica de G\u00faell e Ramis coma o \"vapor vell\" e \u00e1 de Espanya Industrial como \"vapor nou\"."}
{"id": "334888", "revid": "98629", "url": "https://gl.wikipedia.org/wiki?curid=334888", "title": "\u00c1ptico", "text": "O \u00e1ptico (\"Aptychus\") \u00e9 unha estrutura exclusiva das amonitas.\nEtimolox\u00eda.\nO termo do lat\u00edn cient\u00edfico \"Aptychus\" (plural \"Aptychi\") est\u00e1 tirado do grego antigo \u1f00- 'privativo' e \u03c0\u03c4\u03c5\u03c7\u03ae \"ptych\u00e9\", 'dobra', 'prega',\nCaracter\u00edsticas, estrutura e pos\u00edbeis funci\u00f3ns.\nEra un tipo de op\u00e9rculo calcificado que se situaba cerca da abertura da cuncha do animal e funcionaba a modo de \"porta\", protexendo as partes brandas do individuo unha vez pechada, ou talvez unha especie de mand\u00edbula como a dalg\u00fans cefal\u00f3podos modernos.\nEst\u00e1 composto por un par de pezas sim\u00e9tricas de calcita, que te\u00f1en a aparencia das valvas dos bivalvos, das que se diferencian porque as estr\u00edas de crecemento enc\u00f3ntrans na parte c\u00f3ncava.\nA funci\u00f3n exacta deste dispositivo segue a ser incierta. Alg\u00fans autores consid\u00e9rano como un dispositivo da mand\u00edbula, mentres que outros pensan que \u00e9 un op\u00e9rculo. Puido ter, quizais, unha funci\u00f3n similar \u00e1 da cuncha da cabeza do n\u00e1utilo actual.\nNalguhnas amonitas os \u00e1pticos encontr\u00e1banse dentro das c\u00e1maras de habitaci\u00f3n, en cuxo caso ser\u00edan estruturas mastigadoras de individuos malac\u00f3fagos, \u00e9 dicir, comedores de organismos con cuncha.\nSon dif\u00edciles de encontrar ao lado da cuncha das amonitas \u00e1s que pertenceron debido a que a cuncha seguir\u00eda flotando unha vez morto o organismo, mentres que o \u00e1ptico se desprender\u00eda ao descompo\u00f1\u00e9rense as partes brandas.\nOs \u00e1pticos (ou \"Aptychi\") enc\u00f3ntranse a mi\u00fado ben conservados como f\u00f3siles, pero rara vez se encontran canda as cunchas de ammonitas. Isto foi a cuasa de que inicialmente se clasificaran como un tipo de bivalvos. Enc\u00f3ntranse en rochas desde o Devoniano ao Cret\u00e1ceo. Existen moitos tipos de \u00e1pticos, que var\u00edan na s\u00faa forma e nas estruturas das s\u00faas superficies internas e externas, pero debido \u00e1 rareza do seu descubrimento cerca do resto da cuncha, a pertenza de moitos deles a unha amonita particular segue sendo incierta."}
{"id": "334889", "revid": "22795", "url": "https://gl.wikipedia.org/wiki?curid=334889", "title": "Aptychus", "text": ""}
{"id": "334891", "revid": "1131", "url": "https://gl.wikipedia.org/wiki?curid=334891", "title": "Palau Reial Major", "text": "O Palau Reial Major de Barcelona foi a residencia dos condes de Barcelona e dos reis de Arag\u00f3n. At\u00f3pase no centro del barrio g\u00f3tico da cidade, na pla\u00e7a del Rei e componse basicamente de catro recinteos: o Sal\u00f3 del Tinell, feito constru\u00edr polo rei Pedro IV de Arag\u00f3n entre os anos 1359 e 1362 \u00f3 mestre de obras Guillem Carbonell. A capela palatina de Santa \u00c0gata, do ano 1302, por ordes do rei Xaime II de Arag\u00f3n e a s\u00faa esposa Branca de N\u00e1poles. No seu interior est\u00e1 o retablo do condestable Pedro de Portugal, do pintor Jaume Huguet (1465). O Palau del Lloctinent, do ano 1549, encargo do rei Carlos V a Antoni Carbonell. \u00c9 a sede do Arquivo Xeral da Coroa de Arag\u00f3n (\u00fanica do ano 1836 at\u00e9 1994 e sede institucional dende ent\u00f3n). O Verger, xard\u00edn con soportais e dependencias \u00f3 redor, comunicado co Tinell. Foi sede do tribunal da Inquisici\u00f3n e hoxe \u00e9 a sede do Museo Frederic Mar\u00e8s. Tam\u00e9n forma parte do conxunto o chamado Mirador del Rei Mart\u00ed, torre con cinco pisos de galer\u00edas edificada en 1555, entre o Palau del Lloctinent e o Tinell. Tense documentaci\u00f3n do nome de Palau Major por primeira vez no ano 1116, e foi chamado as\u00ed para diferencialo do Palau reial menor, que se ergu\u00eda a car\u00f3n da pla\u00e7a de Sant Miquel, detr\u00e1s da Casa de la Ciutat, e foi derrubado en 1847."}
{"id": "334892", "revid": "75439", "url": "https://gl.wikipedia.org/wiki?curid=334892", "title": "Ipomoea purpurea", "text": "Ipomoea purpurea (gloria da ma\u00f1\u00e1) \u00e9 unha especie bot\u00e1nica no x\u00e9nero \"Ipomoea\", familia das Convolvulaceae, nativa de M\u00e9xico e de Centroam\u00e9rica. En Galicia at\u00f3pase naturalizada, especialmente en xard\u00edns urbanos e leiras abandonadas e aramados ou reixas das vilas.\nDescrici\u00f3n.\nComo todas as ipomeas, a planta enr\u00e9dase por si mesma en estruturas, medrando a unha altura de 2 a 3 m de altura. As follas te\u00f1en forma de coraz\u00f3n e os talos te\u00f1en vilosidades e tam\u00e9n setas r\u00edxidas patentes. As Flores son de forma de trompeta ou sino, predominando as cores azuis, p\u00farpuras e brancas duns 3 a 6\u00a0cm de di\u00e1metro.\nH\u00e1bitat.\nOs h\u00e1bitats com\u00fans para esta planta son: paisaxes exteriores, reixas e aramados, e leiras especialmente urbanas. Est\u00e1 naturalizada en rexi\u00f3ns tropicais e temperadas do mundo, inclu\u00edda Galicia. A\u00ednda que frecuentemente \u00e9 considerada herba nociva e invasora. \"Ipomoea purpurea\", proliferou pola beleza das s\u00faas floras p\u00farpura e brancas; ten ademais variedades de cultivo.\nUsos.\nAs sementes triangulares te\u00f1en certa historia no seu uso coma droga psicod\u00e9lica, coma na \"Ipomoea tricolor\" que cont\u00e9n LSA (amida de \u00e1cido lis\u00e9rxico). C\u00f3mpre resaltar que as sementes conte\u00f1en toxinas, polo que calquera uso debe ser con moita precauci\u00f3n. Os efectos que provoca a intoxicaci\u00f3n son case id\u00e9nticos aos do LSD.\nTaxonom\u00eda.\n\"Ipomoea purpurea\" foi descrita por Carl von Linn\u00e9 e Roth e publicado en \"Botanische Abhandlungen und Beobachtungen\" 27. 1787.\nIpomoea: nome xen\u00e9rico que procede do grego \"ips\", \"ipos\" = verme e \"homoios\" = semellante, polo h\u00e1bito vol\u00fabel dos seus talos.\npurpurea: ep\u00edteto lat\u00edno que significa \"de cor p\u00farpura\"."}
{"id": "334893", "revid": "18868", "url": "https://gl.wikipedia.org/wiki?curid=334893", "title": "Gloria da ma\u00f1\u00e1", "text": ""}
{"id": "334896", "revid": "89787", "url": "https://gl.wikipedia.org/wiki?curid=334896", "title": "Convolvulaceae", "text": "Convolvulaceae, as convolvul\u00e1ceas, \u00e9 a familia das ipomeas cuns 60 x\u00e9neros e m\u00e1is de 650 especies. A maior\u00eda son plantas rubideiras herb\u00e1ceas, mais tam\u00e9n \u00e1rbores, arbustos e herbas.\nDescrici\u00f3n.\nSon plantas herb\u00e1ceas, \u00e1s veces le\u00f1osas, case sempre vol\u00fabeis, e con l\u00e1tex. O v\u00e1stago destas plantas xeralmente est\u00e1 enrolado, de a\u00ed o seu nome latino (convolvere = enrolar). As follas son simples e alternas, sen est\u00edpulas. Poen ser reco\u00f1ecidos doadamente polas s\u00faas flores de forma de funil radial e sim\u00e9trica; hermafroditas, pent\u00e1meras, poucas veces tetr\u00e1meras, en dicasios axilares. C\u00e1liz pent\u00e1mero libre, persistente e acrescente. Te\u00f1en 5 s\u00e9palos, con corola de 5 p\u00e9talos unidos e 5 estames insertos e alternos, en igual n\u00famero que lobos da corola. Disco en xeral presente, ovario s\u00fapero (flores hip\u00f3xinas). O froito \u00e9 unha c\u00e1psula cunha a catro sementes (\u00e1s veces m\u00e1is), ou unha baga.\nUsos.\nAs follas e o amid\u00f3n das ra\u00edces tuberosas dunhas determinadas especies util\u00edzanse coma alimento (exemplo pataca doce e a espinaca de auga). As sementes p\u00f3dense usar como purgantes. Algunhas especies desta familia conte\u00f1en ergolina, un alcaloide que probabelmente ten actividade como psicod\u00e9licos (drogas psicoactivas) (como por exemplo o ololiuhqui). \nHai membros desta familia que se utilizan como plantas ornamentais de xard\u00edn (por exemplo, a gloria da ma\u00f1\u00e1) e hainos tam\u00e9n que se consideran malezas (xeralmente do tipo rubideira).\nTribos.\nA familia Convolvulaceae pode ser clasificada nas tribos seguintes: Anisieae, Cardiochlamyeae, Convolvuleae, Cresseae, Cuscuteae, Dichondreae, Erycibeae, Humbertieae, Ipomoeeae, Jacquemontieae, Maripeae, Merremieae.\nEtnobot\u00e1nica.\nAs sementes de moitas especies da familia conte\u00f1en alcaloides de ergolina como os psicod\u00e9licos ergonovina e a erxina (LSA).\nAs sementes da \"Ipomoea tricolor\" e de \"Turbina corymbosa\" \u00fasanse coma psicod\u00e9licos. As semenetes da gloria da ma\u00f1\u00e1 poden producir un efecto semellante ao do LSD cando son inxeridas en doses altas, en cantidades achegadas ao cento. Malia non ser legal o LSA en varios pa\u00edses, as sementes at\u00f3panse nas tendas de xardinaxe, mais a maior\u00eda das veces este tipo de sementes est\u00e1n cubertas por algunha forma de pesticidas ou con metilmercurio. Estas coberturas son especialmente perigosas se algu\u00e9n ten un historial de desordes do f\u00edgado e tam\u00e9n poden causar dano neural."}
{"id": "334897", "revid": "18868", "url": "https://gl.wikipedia.org/wiki?curid=334897", "title": "Convolvul\u00e1ceas", "text": ""}
{"id": "334898", "revid": "1576", "url": "https://gl.wikipedia.org/wiki?curid=334898", "title": "San Luis, Missouri", "text": ""}
{"id": "334900", "revid": "1576", "url": "https://gl.wikipedia.org/wiki?curid=334900", "title": "Saint Louis, Missouri", "text": ""}
{"id": "334902", "revid": "25871", "url": "https://gl.wikipedia.org/wiki?curid=334902", "title": "Decapodiformes", "text": "A dos decapodiformes (\"Decapodiformes\") \u00e9 unha superorde de moluscos cefal\u00f3podos unha das d\u00faas que integran a subclase dos coleoideos, que incl\u00fae todas as especies que te\u00f1en dez brazos (oito curtos e dous longos), como as xibas (ou sepias), as luras, as potas e os chocos. A outra superorde \u00e9 a dos octopodiformes (polbos e similares).\nA superorde comprende uns 95 x\u00e9neros e 450 especies distribu\u00eddas en 31 familias. Moitas destas familias parecen formaren grupos naturais, pero a validez destes grupos a\u00ednda non se demostrou por m\u00e9todos clad\u00edsticos.\nTaxonom\u00eda.\nDescrici\u00f3n.\nA superorde foi definida, segundo alg\u00fans autores (The Tree of Life Web Project), en 1817 polo bi\u00f3logo mari\u00f1o ingl\u00e9s William Elford Leach. Por\u00e9n, outras autoridades out\u00f3rganlle a descrici\u00f3n, no ano 1998, aos autores Young, Vecchione &amp; Donovan (os dous primeiros, asinantes do traballo antecitado no \"Tree of Life\").\nEtimolox\u00edas.\nAs etimolox\u00edas, tanto do nome actualmente v\u00e1lido, \"Decapodiformes\", como dos seus sin\u00f3nimos, \"Decembrachiata\" e \"Decabrachia\", fan referencia ao n\u00famero de brazos destes cefal\u00f3podos (10):\nClasificaci\u00f3n.\nA clasidicaci\u00f3n desta superorde est\u00e1 en discusi\u00f3n. De acordo con diferentes bases de datos, consid\u00e9ranse as seguintes ordes:\nSegundo o WoRMS:\nSuperorde \"Decapodiformes\" \nSegundo o ITIS:\nSuperorde \"Decabrachia\"\nSegundo The Taxonomicon:\nsuperorde \"Decapodiformes\""}
{"id": "334904", "revid": "18868", "url": "https://gl.wikipedia.org/wiki?curid=334904", "title": "Cactaceae", "text": ""}
{"id": "334911", "revid": "23204", "url": "https://gl.wikipedia.org/wiki?curid=334911", "title": "Ep\u00edfito", "text": "Ep\u00edfito ref\u00edrese ao vexetal que sen ser parasito vive sobre a superficie doutros vexetais, coma os fentos, mofos, liques, etc.. Logo, non extraen do vexetal h\u00f3spede o seu nutrimento, sen\u00f3n que s\u00f3 se apoian nelas (se retirasen nutrientes delas, ser\u00edan parasitas). O epifitismo \u00e9 com\u00fan nas forestas tropicais, onde a competencia por luz e espazo non permite que plantas herb\u00e1ceas prosperen sobre o chan. Deste xeito, certas especies que consegu\u00edan xerminar sobre a casca das \u00e1rbores, por riba do chan, foron seleccionadas, e hoxe enc\u00f3ntranse milleiros de especies con h\u00e1bito ep\u00edfito.\nPor extensi\u00f3n, tam\u00e9n se denomina ep\u00edfito ao parasito vexetal que se localiza en superficies animais.\nEtimolox\u00eda.\nA verba \"ep\u00edfito\" f\u00f3rmase pola xunci\u00f3n dos termos gregos \"ep\u00ed\" (sobre) e \"phyt\u00f3n, o\u00fa\" (vexetal), significando, polo tanto, \"sobre vexetal\".\nDescrici\u00f3n.\nSon vexetais que non enra\u00edzan no solo, fix\u00e1ndose noutras \u00e1rbores ou obxectos elevados como rochas, tellas, muros, construci\u00f3ns etc. Te\u00f1en porte discreto. F\u00edxanse nos tecidos superficiais dos troncos e p\u00f3las para recibir luz solar e humidade con m\u00e1is facilidade do que se estivesen directamente no chan. Disp\u00f1en de sistemas espec\u00edficos para absorber humidade do ar e extraer o seu nutrimento mineral da poeira que recae sobre si. Necesitan de gran cantidade de humidade e de luz.\nEn xeral, as ep\u00edfitas medran sobre o tronco das \u00e1rbores e diso\u00f1en de ra\u00edces superficiais que se espallan pola casca e que absorben a materia org\u00e1nica en decomposici\u00f3n dispo\u00f1\u00edbel. Moitas veces, as ra\u00edces son acompa\u00f1adas por un fungo microsc\u00f3pico co\u00f1ecido como micorriza, que se encarga de transformar a materia org\u00e1nica morta en sales minerais, facilitando a s\u00faa absorci\u00f3n pola planta. Por veces, o ep\u00edfito non absorbe materia prima da superficie da \u00e1rbore ou arbusto, e as s\u00faas ra\u00edces poden ser atrofiadas ou ausentes, de modo que o ep\u00edfito utiliza o seu h\u00f3spede s\u00f3 coma soporte para alcanzar o seu ambiente ideal nos estratos da foresta.\nAs ep\u00edfitas xamais buscan alimento nos organismos hospedeiros. As s\u00faas ra\u00edces superficiais non absorben o zume da planta h\u00f3spede, non hai relaci\u00f3n de parasitismo ningunha. Ou sexa, a presenza de ep\u00edfitas non prexudica a \u00e1rbore ou arbusto onde vexetan. A incidencia de especies ep\u00edfitas dimin\u00fae \u00e1 medida que se aumenta a distancia para a li\u00f1a do Ecuador, ou af\u00e1stase das forestas h\u00famidas para \u00e1reas m\u00e1is secas. Alg\u00fans exemplos de ep\u00edfitas son as polipodi\u00e1ceas (fentos); cact\u00e1ceas (flor de maio); as bromeli\u00e1ceas (bromelias); as orquid\u00e1ceas (orqu\u00eddeas).\nAs especies ep\u00edfitas son particularmente com\u00fans entre as Bryophyta, Pteridophyta, Orchidaceae, Gesneriaceae, Begoniaceae, Bromeliaceae e Araceae. Hai tam\u00e9n certas algas verdes que viven sobre \u00e1rbores en terra firme.\nNo caso das bromelias, existen as ep\u00edfitas e as non ep\u00edfitas: todas te\u00f1en o seu c\u00e1liz en forma de rosa no punto onde as follas se xuntan, nunha chamada \"disposici\u00f3n ros\u00e1cea\"; este mecanismo fai reciban auga da choiva, poeira e pequenos insectos mortos, que, decompostos pola auga e mesturados co po, ser\u00e1n aproveitados na s\u00faa nutrici\u00f3n.\nAs orqu\u00eddeas te\u00f1en cerca de 800 x\u00e9neros, case 35.000 especies xa catalogadas e aproximadamente 5.000 en proceso de catalogaci\u00f3n at\u00e9 2004. Est\u00e1n presentes en todos os continentes, menos nas \u00e1reas polares. Te\u00f1en as ra\u00edces revestidas cunha especie de velame: un tecido formado por c\u00e9lulas mortas que act\u00faan como unha esponxa, absorbendo a humidade e nutrientes."}
{"id": "334912", "revid": "18868", "url": "https://gl.wikipedia.org/wiki?curid=334912", "title": "Ep\u00edfita", "text": ""}
{"id": "334913", "revid": "18868", "url": "https://gl.wikipedia.org/wiki?curid=334913", "title": "Planta ep\u00edfita", "text": ""}
{"id": "334914", "revid": "18868", "url": "https://gl.wikipedia.org/wiki?curid=334914", "title": "Vexetal ep\u00edfito", "text": ""}
{"id": "334917", "revid": "1131", "url": "https://gl.wikipedia.org/wiki?curid=334917", "title": "Parc del F\u00f2rum", "text": "O Parc del F\u00f2rum \u00e9 un parque da cidade de Barcelona, no distrito de Sant Mart\u00ed. At\u00f3pase no extremo nororiental da cidade, no barrio de El Bes\u00f2s i el Maresme, no l\u00edmite co municipio de Sant Adri\u00e0 de Bes\u00f2s.\nCreouse en 2004 para albergar o F\u00f3rum Universal das Culturas, dese\u00f1ado por El\u00edas Torres e Jos\u00e9 Antonio Mart\u00ednez Lape\u00f1a. Actualmente cel\u00e9branse nel eventos e espect\u00e1culos durante todo o ano, como as Festas da Merc\u00e8, os festivais Sonisphere Summercase e Primavera Sound, a Feira de Abril de Catalu\u00f1a ou a festa universitaria m\u00e1is importante, a Telecogresca."}
{"id": "334918", "revid": "10599", "url": "https://gl.wikipedia.org/wiki?curid=334918", "title": "Parque do F\u00f3rum", "text": ""}
{"id": "334919", "revid": "10599", "url": "https://gl.wikipedia.org/wiki?curid=334919", "title": "Parque do F\u00f2rum", "text": ""}
{"id": "334920", "revid": "89787", "url": "https://gl.wikipedia.org/wiki?curid=334920", "title": "Parque Nacional Monte Parnaso", "text": "O Parque Nacional Monte Parnaso at\u00f3pase no centro de Grecia\nDatos de interese.\nO Parque Nacional creouse no 1983 e protexe o Monte Parnaso e maila s\u00faa area de influencia. O h\u00e1bitat caracter\u00edstico \u00e9 o monta\u00f1oso. A zona protexida abrangue 3.500 hect\u00e1reas.\nFlora e Fauna.\nExisten importantes forestas de abeto grego (\"abies cephalonica\"). Tam\u00e9n est\u00e1 presente o pi\u00f1eiro negral e diferentes especies do x\u00e9nero \"Juniperus\".\nImportante presenza do chacal mouro (\"canis aureus\"), do teixugo e do xabaril. Entre as aves salientar as aves de presa, coma a aguia real, a aguia albela e a aguia calzada."}
{"id": "334922", "revid": "72012", "url": "https://gl.wikipedia.org/wiki?curid=334922", "title": "Parque Nacional Mari\u00f1o de Alonissos", "text": "O Parque Nacional Mari\u00f1o de Alonissos at\u00f3pase nas Illas Esp\u00f3radas, en Grecia. Concretamente nas co\u00f1ecidas coma Esp\u00f3radas do Norte.\nDatos de interese.\nO Parque Nacional creouse no 1992, contando con 220.000 hect\u00e1reas de protecci\u00f3n. O seu obxectivo principal era a supervivencia dun dos mam\u00edferos m\u00e1is ameazados do planeta: a foca monxe.\nFlora e Fauna.\nAdemais da foca monxe, existen outras especies de gran valor ecol\u00f3xico, coma a gaivota de Audouin, o corvo mari\u00f1o cristado, o falc\u00f3n da ra\u00ed\u00f1a, a tartaruga marxinada (\"testudo marginata\") e nos fondos mari\u00f1os, o coral vermello (\"corallium rubrum\").\nTam\u00e9n existen importantes poboaci\u00f3ns de posidonia oce\u00e1nica. En terra, os pi\u00f1eiros, a aci\u00f1eira, o \u00e9rbedo e o lentisco son as especies predominantes."}
{"id": "334923", "revid": "72012", "url": "https://gl.wikipedia.org/wiki?curid=334923", "title": "Parque Nacional de Samaria", "text": "O Parque Nacional de Samaria at\u00f3pase na Illa de Creta.\nDatos de interese.\nTr\u00e1tase dun parque nacional de alta monta\u00f1a, xa que varios cumios coma o \"Volakas\" ou o \"Melintaou\" superan os dous mil metros de altitude. Nas zonas m\u00e1is baixas predomina o bosque mediterr\u00e1neo. O parque nacional foi declarado no 1.962. Posteriormente, no 1.981, foi declarado Reserva da Biosfera. A superficie protexida \u00e9 de 4.850 hect\u00e1reas.\nFlora e Fauna.\nAs forestas de alcipreste son extensas e predominan na paisaxe. Existen formaci\u00f3ns de pi\u00f1eiro brutia' e de loendros. Tam\u00e9n est\u00e1n presentes as figueiras, o lentisco e o carballo cabeludo (\"quercus coccifera\").\nAs especies animais m\u00e1is salientables son o quebraosos e a cabra montesa. P\u00f3dense atopar voitres com\u00fans, choias e a gralla cereixeira."}
{"id": "334924", "revid": "98629", "url": "https://gl.wikipedia.org/wiki?curid=334924", "title": "William Halsted", "text": "William Stewart Halsted, nado o 23 de setembro de 1852 en Nova York e finado o 7 de setembro de 1922, foi un m\u00e9dico estadounidense \nBiograf\u00eda.\nEstudou no Yale College. Entre os anos 1876 e 1877 ingresou como interno na especialidade de cirurx\u00eda no Hospital Bellevue, obtendo nese \u00faltimo ano o t\u00edtulo de Doutor M\u00e9dico pola Universidade de Columbia. Posteriormente viaxou a Europa para realizar estudos pr\u00e1cticos nos novos avances da medicina, dentro dos campos da anatom\u00eda, a embriolox\u00eda do sistema nervioso e a cirurx\u00eda. Durante este per\u00edodo puido establecer contacto con personalidades importantes da \u00e9poca no mundo da medicina, como o cirurxi\u00e1n Theodor Billroth, o histopat\u00f3logo Hans Chiari, o dermat\u00f3logo Moritz Kaposi, o oftalm\u00f3logo Ernst Fuchs, o anatomista Emil Zuckerkandl, o embri\u00f3logo Albrecht Kolliquer e o pat\u00f3logo Rudolf Ludwig Karl Virchow.\nCirurxi\u00e1n en Nova York 1880-1886.\nDous anos m\u00e1is tarde regresou a Nova York onde traballou en seis hospitais diferentes entre 1880 e 1886. Nese per\u00edodo obtivo un gran reco\u00f1ecemento como cirurxi\u00e1n, aplicando os co\u00f1ecementos aprendidos en Europa e os principios da asepsia no quir\u00f3fano, seguindo as teor\u00edas de Joseph Lister a quen co\u00f1ecera en 1876. En 1882 tivo que operar con \u00e9xito \u00e1 s\u00faa propia nai dunha colecistite biliar. Realizou unha das primeiras operaci\u00f3ns da ves\u00edcula biliar nos Estados Unidos, unha colecistostom\u00eda, na mesa da coci\u00f1a da mesma casa que a s\u00faa nai, \u00e1s d\u00faas da ma\u00f1\u00e1, extraendo pus da ves\u00edcula e sete c\u00e1lculos biliares. Tam\u00e9n tivo que atender a outro familiar, a s\u00faa irm\u00e1, por unha importante perda de sangue tras o parto. Atop\u00e1ndoa nunha situaci\u00f3n ag\u00f3nica, decidiu realizar unha das primeiras transfusi\u00f3ns do mundo, doando o seu propio sangue.\nEn 1884, despois de ler un artigo do oftalm\u00f3logo austr\u00edaco Karl Koller, no que se describe a capacidade anest\u00e9sica da coca\u00edna inculcada na superficie da conxuntiva ocular, dedicouse a investigar a aplicaci\u00f3n desta substancia como axente para o bloqueo neural con inxecci\u00f3n de ra\u00edces nerviosas con coca\u00edna. Como resultado destas investigaci\u00f3ns, nas que experimentou sobre si mesmo, Halsted desenrolou adici\u00f3n ao consumo desa droga. En 1886 someteuse a unha cura de desintoxicaci\u00f3n nun sanatorio de Providence, Rhode Island, no Butler Hospital, utilizando morfina, unha substancia da que m\u00e1is tarde tam\u00e9n foi drogodependente.\nProfesor e xefe de Cirurx\u00eda en Baltimore.\nDespois de ter reducido a s\u00faa actividade cir\u00farxica en Nova York pola s\u00faa adicci\u00f3n \u00e1s drogas, en 1886 trasladouse a Baltimore, ao recibir a invitaci\u00f3n do pat\u00f3logo William H. Welch, co que fixera amizade no Hospital de Nova York, para traballar no seu novo laboratorio de patolox\u00eda xunto a Franklin P. Mall. No laboratorio de Welch ded\u00edcase a cirurx\u00eda experimental en animais para perfeccionar as t\u00e9cnicas de sutura intestinal.\nEn 1890 foi nomeado xefe do servizo de cirurx\u00eda do recentemente inaugurado Hospital da Universidade Johns Hopkins e en 1892 aceptou o nomeamento como primeiro profesor de cirurx\u00eda na Facultade de Medicina. Xunto con William Osler (Profesor de Medicina), Howard Atwood Kelly (Profesor de Xinecolox\u00eda) e William H. Welch (Profesor de Patolox\u00eda), Halsted constitu\u00edu o grupo dos \"Big Four\", os catro grandes profesores fundadores do Hospital Johns Hopkins. \nFoi sometido a unha colecistectom\u00eda en 1919 e reintervido por colanxite en 1921; faleceu a consecuencia dunha complicaci\u00f3n pneum\u00f3nica.\nLegado.\n\u00c9 considerado como un dos pioneiros da cirurx\u00eda moderna. Fixo achegas \u00e1 sistematizaci\u00f3n de procedementos para cirurx\u00eda da tiroide e paratiroide, cancro de mama, hernia e sistema vascular, e a introduci\u00f3n de importantes avances t\u00e9cnicos no campo dos materiais de sutura, asepsia e a hemostasia. \nIntroduci\u00f3n das luvas cir\u00farxicas.\nC\u00f3ntase a an\u00e9cdota de que Carolina Hampton, unha axudante de quir\u00f3fano coa que eventualmente casar\u00eda, padec\u00eda unha dermatite causada polo uso de antis\u00e9pticos. Halsted encargou \u00e1 empresa Goodyear, fabricante de pneum\u00e1ticos e artigos de caucho, a fabricaci\u00f3n de luvas de goma para a protecci\u00f3n da pel do seu axudante, cunha goma o suficientemente fina para permitir un traballo manual preciso. Esta foi a orixe do uso actual de luvas de goma nos quir\u00f3fanos. Curiosamente, durante moito tempo Halsted utilizounos simplemente como medida de protecci\u00f3n para o cirurxi\u00e1n e os seus asistentes e non se decatou da contribuci\u00f3n das luvas \u00e1 asepsia cir\u00farxica at\u00e9 varios anos despois. Comentou que \"\u201coperar con luvas foi unha evoluci\u00f3n m\u00e1is que unha inspiraci\u00f3n ou unha idea feliz\u201d\" e que \"\u201cson de destacar os catro ou cinco anos nos que como cirurxi\u00e1n me po\u00f1o as luvas s\u00f3 de cando en vez, sendo o suficientemente cego como para non percibir a necesidade de levalos invariabelmente na mesa de operaci\u00f3ns\u201d.\" \nNa cultura popular.\nA s\u00faa figura inspirou o personaxe do doutor Thackery, na serie de televisi\u00f3n \"The Knick\", dirixida por Steven Soderbergh e protagonizada por Clive Owen."}
{"id": "334925", "revid": "6939", "url": "https://gl.wikipedia.org/wiki?curid=334925", "title": "William Stewart Halsted", "text": ""}
{"id": "334926", "revid": "5863", "url": "https://gl.wikipedia.org/wiki?curid=334926", "title": "Urbano Feijoo de Sotomayor", "text": ""}
{"id": "334927", "revid": "92340", "url": "https://gl.wikipedia.org/wiki?curid=334927", "title": "Leopold von Sacher-Masoch", "text": "Leopold von Sacher-Masoch, nado o 27 de xaneiro de 1836 en Lemberg e finado o 9 de marzo de 1895 en Lindheim, foi un escritor austr\u00edaco reco\u00f1ecido polas s\u00faas descrici\u00f3ns da vida, paisaxes e costumes dos distintos territorios do Imperio Austroh\u00fangaro. Con todo, a d\u00eda de hoxe \u00e9 lembrado sobre todo pola controversia que supuxo a publicaci\u00f3n dalgunhas das s\u00faas novelas; non en van, o seu apelido, Masoch, inspirou o termo masoquismo, en referencia a certos comportamientos sexuais rexistrados por vez primeira vez en \"Psychopathia Sexualis\" (1886), de Krafft-Ebing."}
{"id": "334928", "revid": "1888", "url": "https://gl.wikipedia.org/wiki?curid=334928", "title": "Sacher-Masoch", "text": ""}
{"id": "334929", "revid": "23204", "url": "https://gl.wikipedia.org/wiki?curid=334929", "title": "Ayapango", "text": "Ayapango \u00e9 un concello do Val de M\u00e9xico no Estado de M\u00e9xico, en M\u00e9xico. Limita coas municipalidades de Tlalmanalco, Amecameca, Tepetlixpa, Ozumba e Tenango del Aire. A s\u00faa \u00e1rea \u00e9 de 36,41\u00a0km\u00b2, e a s\u00faa poboaci\u00f3n era de 8\u00a0864 habitantes no ano 2010. A cabeceira municipal \u00e9 Ayapango de Gabriel Ramos Mill\u00e1n."}
{"id": "334937", "revid": "89787", "url": "https://gl.wikipedia.org/wiki?curid=334937", "title": "Spirula spirula", "text": "Spirula spirula \u00e9 unha especie de molusco cefal\u00f3podo da subclase dos coleoideos, a \u00fanica vivente do x\u00e9nero \"Spirula\", da familia dos espir\u00falidos, da suborde dos espirulinos e da orde dos espir\u00falidos.\n\u00c9 unha especie pel\u00e1xica (\u00e9 dicir, que habita en augas profundas, oce\u00e1nicas) similar exteriormente a unha lura ou a unha sepia, pero a s\u00faa principal caracter\u00edstica \u00e9 a presenza dunha cuncha interna coa estrutura dividida en c\u00e1maras, que asegura a flotabilidade do animal.\nOs exemplares vivos desta especie son raramente observados na natureza debido aos ambientes profundos onde viven. Por\u00e9n, a cuncha interna, a\u00ednda que \u00e9 pequena, \u00e9 moi robusta e a s\u00faa flotabilidade \u00e9 alta debido aos gases internos as\u00ed que, despois da morte do animal, pode flotar durante un tempo aparecer nas costas temperado-tropicais de todo o mundo.\nCaracter\u00edsticas.\nSon pequenos cefal\u00f3podos p\u00f1arecidos a unha sepia ou a certas luras, pero son forman parte de nig\u00fan destes dous grupos, e forman unha orde \u00e1 parte. Caracter\u00edzanse por teren unha cuncha interna enrolada e non soldada, con c\u00e1maras conectadas cun sif\u00f3n en posici\u00f3n proximal, \u00e1 maneira da cuncha dos n\u00e1utilos. O seu tama\u00f1o non supera os 5\u00a0cm de lonxitude.\nO corpo das esp\u00edrulas mide entre 35 e 45\u00a0mm, e est\u00e1 cuberto por un epitelio de cor pardfa avermellada con refrexos prateados. Est\u00e1 dotado, en posici\u00f3n traseira de d\u00edas aletas estabilizadoras. A cabeza ten grandes ollos, moi evolucionados, dotados de cristalino, e da que xorden dez tent\u00e1culos, todos equipados con ventosas, dous dos cales son m\u00e1is longos que os outros e te\u00f1en un ensanchamento ou maza no extremo. Os tent\u00e1culos poden retraerse completamente baixo o manto. A parte posterior do corpo cont\u00e9n un \u00f3rgano bioluminiscente, o fot\u00f3foro, situado entre as d\u00faas aletas e rodeado por unha prega anular da pel.\nA cuncha \u00e9 de cor branca e transl\u00facida, e est\u00e1 situada na parte posterior do corpo do animal, enteiramente cuberta polo manto, e est\u00e1 constitu\u00edda totalmente polo \"fragmocono\", \u00e9 dicir, da parte que ten a estrutura dividida en c\u00e1maras. \u00c9 unha cuncha de forma c\u00f3nica, enrolada en espiral (planiespiral), no plano de simetr\u00eda do cuerpo, de tipo xirocono (onde os xiros sucesivos non se tocan) endog\u00e1strico (sobre o lado ventral do organismo). A cuncha est\u00e1 dividida en compartimentos mediante tabiques (septos) \u2014m\u00e1is de trinta nos adultos\u2014 e atravesada por un sif\u00f3n que transcorre en posici\u00f3n ventral. O sif\u00f3n \u00e9 unha estrutura de tecido vivo formada por un prolongamento do manto, parcialmente mineralizada, cuxa funci\u00f3n \u00e9 regular a presi\u00f3n dos gases e l\u00edquidos contidos nas c\u00e1maras, variando o equilibrio hidrost\u00e1tico e, con iso, a profundidade que pode alcanzar o organismo. A posici\u00f3n do animal vivo \u00e9 subvertical, coa cabeza cara a abaixo.\nA especie carece de r\u00e1dula, ou como m\u00e1ximo ten unha r\u00e1dula vestixial.\nH\u00e1bitat e distribuci\u00f3n.\nPolo d\u00eda, \"Spirula spirula\" vive nas profundidades dos oc\u00e9anos, chegando at\u00e9 os 1 000 m. Pola noite, sobe at\u00e9 os 100 ou 300 m. Estes animais prefiren augas a temperaturas de ao redor dos 10\u00a0\u00b0C, e adoitan vivir nas proximidades de illas oce\u00e1nicas, cerca da plataforma continental.\nA maior\u00eda das fontes citan esta especie como de distribuci\u00f3n tropical, e observouse que son abundantes nos mares subtropicais ao redor das illas Canarias. As\u00ed mesmo, significativas cantidades de cunchas encontr\u00e1ronse adoito ao longo das costas occidentais de Sur\u00e1frica. Por\u00e9n, grandes cantidades de cunchas de esp\u00edrulas mortas se encontraron incluso en rexi\u00f3nes temperadas, como nas costas de Nova Zelandia. Debido \u00e1 gran flotabilidade das cunchas, poden posibelmente seren transportadas a longas distancias polas correntes oce\u00e1nicas.\nComportamento.\nDesco\u00f1\u00e9ces gran poarte dos h\u00e1bitos e do ciclo vital destes organismos. Por\u00e9n, p\u00e9nsase que a desova prod\u00facese en inverno en augas profundas, pero non se viron directamente. De cando en vez deben aventurarse a ascender at\u00e9 os 10 m, porque t\u00e9\u00f1ense encontrado nos est\u00f3magos de albatros.\n\"Spirula spirula\" pode emitir unha luz verde grazas a un fot\u00f3foro situado na punta do seu manto, entre as aletas en forma de orella.\nTaxonom\u00eda.\nDescrici\u00f3n.\nEsta especie foi descrita por primeira vez en 1758 polo naturalista sueco Carl von Linn\u00e9 (Linneo), na d\u00e9cima edici\u00f3n do seu \"Systema Naturae\" co nome de \"Nautilus spirula\". Ao poco temnpo foi reclasificada dentro do x\u00e9nero \"Spirula\", descrito en 1799 polo franc\u00e9s Jean-Baptiste Lamarck.\nEtimolox\u00eda.\nO termo do lat\u00edn cient\u00edfico \"spirula\", que se emprega tanto para o mome do x\u00e9nero coma para o espec\u00edfico, \u00e9 un dimunutivo do lat\u00edn \"spira\", 'espira'.\nSin\u00f3nimos.\nAdemais de polo nome orixinario de Linneo, e do actualmente v\u00e1lido, a especie co\u00f1eceuse tam\u00e9n ao longo da historia polos sin\u00f3nimos seguintes:\nClasificaci\u00f3n.\nSubclase \"Coleoidea\" "}
{"id": "334938", "revid": "22795", "url": "https://gl.wikipedia.org/wiki?curid=334938", "title": "Spirula", "text": ""}
{"id": "334939", "revid": "27155", "url": "https://gl.wikipedia.org/wiki?curid=334939", "title": "Spirulida", "text": "Spirulida \u00e9 unha orde de moluscos cefal\u00f3podos que s\u00f3 comprende unha especie viva, \"Spirula spirula\", da suborde Spirulina (espirulinos), pero tam\u00e9n varios taxons extinguidos."}
{"id": "334940", "revid": "22795", "url": "https://gl.wikipedia.org/wiki?curid=334940", "title": "Espir\u00falidos", "text": ""}
{"id": "334941", "revid": "27155", "url": "https://gl.wikipedia.org/wiki?curid=334941", "title": "Espirulinos", "text": ""}
{"id": "334942", "revid": "27155", "url": "https://gl.wikipedia.org/wiki?curid=334942", "title": "Spirulina", "text": "Spirulina pode referirse a:"}
{"id": "334943", "revid": "22795", "url": "https://gl.wikipedia.org/wiki?curid=334943", "title": "Spirulidae", "text": ""}
{"id": "334944", "revid": "22795", "url": "https://gl.wikipedia.org/wiki?curid=334944", "title": "Coleoideo", "text": ""}
{"id": "334967", "revid": "6279", "url": "https://gl.wikipedia.org/wiki?curid=334967", "title": "Passengers-Original Soundtracks", "text": ""}
{"id": "334976", "revid": "89787", "url": "https://gl.wikipedia.org/wiki?curid=334976", "title": "Hugo Sofovich", "text": "Hugo Alberto Sofovich, nado en Buenos Aires o 18 de decembro de 1939 e finado na mesma cidade o 12 de xaneiro de 2003, foi un produtor, director e guionista arxentino."}
{"id": "334981", "revid": "56817", "url": "https://gl.wikipedia.org/wiki?curid=334981", "title": "Instituto de Ciencias Fot\u00f3nicas", "text": "O\u00a0Instituto de Ciencias Fot\u00f3nicas (ICFO) \u00e9 un centro de investigaci\u00f3n especializado en fot\u00f3nica, a ciencia que estuda a luz. Cre\u00e1rono en Barcelona, en marzo de 2002, o Departamento de Universidades, Investigaci\u00f3n e Sociedade da Informaci\u00f3n da Xeneralidade de Catalu\u00f1a e a Universidade Polit\u00e9cnica de Catalu\u00f1a. O ICFO est\u00e1 no Parque Mediterr\u00e1neo da Tecnolox\u00eda, en Castelldefels, na \u00e1rea metropolitana de Barcelona, nun edificio de 9.000 metros cadrados. Desde que en 2014 completou a s\u00faa fase de expansi\u00f3n, conta con preto de trescentos investigadores , que traballan en vinte e cinco grupos de investigaci\u00f3n diferentes.\nO Instituto ten como obxectivo a investigcaci\u00f3n, a docencia e o pulo do sector industrial no eido das ciencias da luz e de todas as disciplinas nas que a fot\u00f3nica te\u00f1a incidencia, como neste momento as nanotecnolox\u00edas \u00f3pticas, as tecnolox\u00edas da informaci\u00f3n, a biotecnolox\u00eda, as ciencias da sa\u00fade e da vida, as tecnolox\u00edas da informaci\u00f3n cu\u00e1ntica e os sistemas l\u00e1ser. Desenvolve investigaci\u00f3n punteira nestes terreos e forma cient\u00edficos e tecn\u00f3logos especializados nestes eidos cient\u00edficos. O ICFO colabora con centros de investigaci\u00f3n l\u00edderes, universidades, hospitais e unha chea de empresas privadas de \u00e1mbito local e arredor do mundo. Acolle vinte grupos de investigaci\u00f3n que traballan en m\u00e1is de cincuenta laboratorios. Conta, entre outros, cun laboratorio de fabricaci\u00f3n nanofot\u00f3nica, un laboratorio de microscop\u00eda e nanoscop\u00eda de luz de alta resoluci\u00f3n, e un laboratorio de enxe\u00f1ar\u00eda avanzada.\nA investigaci\u00f3n no ICFO est\u00e1 organizada en catro \u00e1reas: fot\u00f3nica non lineal, fot\u00f3nica cu\u00e1ntica, nanofot\u00f3nica e biofot\u00f3nica. Xa que logo, o ICFO desenvolve investigaci\u00f3n en diferentes eidos das ciencias fot\u00f3nicas, inclu\u00edndo a informaci\u00f3n cu\u00e1ntica, dispositivos nanofot\u00f3nicos, detecci\u00f3n remota, comunicaci\u00f3ns \u00f3pticas, optoelectr\u00f3nica, biofot\u00f3nica e \u00f3ptica biom\u00e9dica."}
{"id": "334982", "revid": "15490", "url": "https://gl.wikipedia.org/wiki?curid=334982", "title": "O Port\u00e1dego", "text": "O top\u00f3nimo galego O Port\u00e1dego ref\u00edrese a un lugar de paso onde se pagaba unha peaxe. Pode referirse a:"}
{"id": "334983", "revid": "27155", "url": "https://gl.wikipedia.org/wiki?curid=334983", "title": "Fot\u00f3nica", "text": "A fot\u00f3nica \u00e9 a ciencia da xeraci\u00f3n, o control e a detecci\u00f3n de fot\u00f3ns, maiormente no espectro visible e infravermello pr\u00f3ximo, pero que tam\u00e9n se estende a outras porci\u00f3ns do espectro que abranguen o ultravioleta (lonxitudes de onda de 0,2 - 0,35\u00a0\u00b5m), infravermello de onda longa (8 - 12\u00a0\u00b5m) e infravermello afastado (75 - 150 \u00b5m), onde actualmente se est\u00e1n a desenvolver de xeito activo o l\u00e1ser de fervenza cu\u00e1ntica. A fot\u00f3nica xorde como resultado dos primeiros semicondutores emisores de luz inventados a principios de 1960 en General Electric, MIT Lincoln Laboratory, IBM, e RCA, e feitos factibles na pr\u00e1ctica por Zhores Alferov e Dmitri Z. Garbuzov, e colaboradores que traballaban no Ioffe Physico-Technical Institute, e case simultaneamente por Izuo Hayashi e Mort Panish, que traballaban nos Bell Telephone Laboratories.\nDo mesmo xeito que as aplicaci\u00f3ns da electr\u00f3nica se ampliaron de maneira contundente desde que se inventou o primeiro transistor en 1948, seguen a aparecer novas aplicaci\u00f3ns particulares da fot\u00f3nica. As que se consideran aplicaci\u00f3ns consolidadas e economicamente importantes dos dispositivos fot\u00f3nicos de semiconductores abranguen: almacenamento \u00f3ptico de datos, telecomunicaci\u00f3ns por fibra \u00f3ptica, impresi\u00f3n l\u00e1ser (baseada na xerograf\u00eda), visualizadores e bombeo \u00f3ptico en l\u00e1seres de alta potencia. As aplicaci\u00f3ns potenciais da fot\u00f3nica son virtualmente ilimitadas e abranguen a s\u00edntese qu\u00edmica, o diagn\u00f3stico m\u00e9dico, a comunicaci\u00f3n de datos \"on-chip\", a defensa con armas l\u00e1ser e a obtenci\u00f3n de enerx\u00eda mediante fusi\u00f3n, entre outras aplicaci\u00f3ns interesantes."}
{"id": "334984", "revid": "65337", "url": "https://gl.wikipedia.org/wiki?curid=334984", "title": "Real portugu\u00e9s", "text": "O real (plural: reais, que m\u00e1is tarde se popularizou en portugu\u00e9s como r\u00e9is) foi a unidade de moeda de Portugal desde preto de 1430 ata 1911. Substitu\u00edu o di\u00f1eiro coa taxa de 1 real = 840 \"di\u00f1eiros\" e foi substitu\u00eddo despois polo escudo, como resultado da implantaci\u00f3n da Rep\u00fablica en 1910, cunha taxa de 1000 reais (r\u00e9is) = 1 \"escudo\".\nEsta moeda foi utilizada en todas as colonias portuguesas durante os s\u00e9culos XVI, XVII, XVIII e XIX.\nHistoria.\nO uso da palabra \"real\" como unidade monetaria deriva da mesma palabra no sentido relativo ao rei e \u00e1 de realeza. Rex\u00edstrase por primeira vez na escrita, no sentido monetario, en 1339, durante o reinado de Afonso IV de Portugal (1325-1357).\nAntes do real.\nNos tempos de Afonso Henriques (1143-1185), primeiro rei de Portugal, continuaban a circular moedas romanas (denarios, \u00e1ureos, etc.), as\u00ed como moedas leonesas e musulm\u00e1s, estas \u00faltimas maiormente de prata e ouro (os dirhams e os dinares). En resposta \u00e1s moedas de ouro musulm\u00e1s, a monarqu\u00eda portuguesa cunhou os morabetinos (ou marabed\u00eds) de ouro.\nO real.\nS\u00f3 no tempo de Afonso IV, o di\u00f1eiro pasou a ser co\u00f1ecido por \"alfonsim\" ou \"real.\" Alfonsim porque a cunhaba o rei Afonso e real porque era a moeda do rei, da realeza portuguesa. Como foi un rei forte no seu tempo, reinando durante m\u00e1is de 32 anos, o nome acabou por perpetuarse. Antes de Afonso IV, as moedas cu\u00f1adas polos reis portugueses cham\u00e1banse de \"di\u00f1eiro\", que \u00e9 a evoluci\u00f3n \u00e1 lingua vulgar da palabra \"denario\", moeda romana que a\u00ednda circulaba en Europa.\nEse \"di\u00f1eiro\" portugu\u00e9s cu\u00f1\u00e1base cunha aliaxe de cobre e prata chamada bill\u00f3n. Tam\u00e9n se cu\u00f1aba unha \"mealla\", coa mesma liga, que val\u00eda exactamente a metade do \"di\u00f1eiro.\" A partir de Afonso II (1211-1223) xa non se cu\u00f1ou m\u00e1is a \"mealla\", a\u00ednda que se mantivo na pr\u00e1ctica. Como a \"mealla\" val\u00eda a metade dun \"di\u00f1eiro\", cando cumpr\u00eda troco, cort\u00e1base un di\u00f1eiro en d\u00faas metades. Esas moedas de bill\u00f3n ti\u00f1an nunha das s\u00faas faces a Cruz da Orde do Templo. A pesar do \"real alfonsim\", a\u00ednda pasar\u00eda moito tempo ata a uniformizaci\u00f3n do sistema monetario portugu\u00e9s.\nO primeiro \"real\" foi introducido por Fernando I preto de 1380. Era unha moeda de prata e ti\u00f1a un valor de 120 \"di\u00f1eiros.\" No reinado de Jo\u00e3o I (1385-1433) emit\u00edronse o \"real branco\", de 3 \u00bd libras, e o \"real negro\", de 7 soldos (un d\u00e9cimo dun real branco). No inicio do reinado de Duarte, en 1433, o real branco (equivalente a 840 \"di\u00f1eiros\") volv\u00e9rase a unidade base en Portugal. Desde o reinado de Manuel I (1495-1521), o nome foi simplificado como simplemente \"real\", coincidindo co inicio da cu\u00f1axe de moedas de \"real\" en cobre. Comezou a ser usada a forma \"r\u00e9is\" en vez de \"reais\" no reinado de Jo\u00e3o IV de Portugal (1640-1656), tras o per\u00edodo da monarqu\u00eda espa\u00f1ola en Portugal, de 1580 a 1640.\nA adopci\u00f3n do sistema decimal.\nEn 1837 adoptouse o sistema decimal para as denominaci\u00f3ns de moedas, cos primeiros billetes emitidos polo Banco de Portugal en 1847. En 1854, Portugal pasou a un patr\u00f3n ouro de 1000 \"r\u00e9is\" = 1,62585 gramos de ouro fino. Este patr\u00f3n mant\u00edvose ata 1891. As grandes sumas expres\u00e1banse xeralmente en 1.000 \"r\u00e9is\" ou \"mil-r\u00e9is\", un termo frecuentemente utilizado na literatura portuguesa o s\u00e9culo XIX. En n\u00fameros, mil \"r\u00e9is\" escrib\u00edase 1$000 (60.000 r\u00e9is ser\u00edan 60$000 ou 60 mil-r\u00e9is). Un mill\u00f3n de \"r\u00e9is\" era co\u00f1ecido como un \"conto de r\u00e9is\".\nO real nas colonias portuguesas.\nAs moedas e os billetes con denominaci\u00f3ns en \"reais\" (e en \"r\u00e9is\") emit\u00edronse tam\u00e9n en distintas partes do Imperio Portugu\u00e9s, como \u00e9 o caso de Angola, os arquip\u00e9lagos de Azores e Madeira, Cabo Verde, Mozambique, a Guinea Portuguesa e San Tom\u00e9 e Pr\u00edncipe. O Brasil adoptou o \"real\" como a denominaci\u00f3n da s\u00faa moeda actual.\nA introduci\u00f3n do escudo.\nEn 1911, o \"escudo\" substitu\u00edu o \"real.\" No entanto, o termo \"conto\" sobreviviu \u00e1 introduci\u00f3n do escudo, como sin\u00f3nimo de 1.000 \"escudos\", unha vez que a conversi\u00f3n foi feita con base na equivalencia 1 centavo = 10 \"r\u00e9is\"."}
{"id": "334989", "revid": "65337", "url": "https://gl.wikipedia.org/wiki?curid=334989", "title": "Kwacha de Malawi", "text": "O kwacha de Malawi (\"abrente\" en bemba) \u00e9 a moeda oficial de Malawi desde 1971, cando se substitu\u00edu a l\u00edbra de Malawi. O seu c\u00f3digo monetario \u00e9 ISO 4217: MWK. O kwacha est\u00e1 dividido en 100 tambala (\"galos\"). O nome da unidade monetaria prov\u00e9n dun antigo lema nacionalista compartido con Zambia: \"Un novo abrente de liberdade\". Este \u00e9 o motivo polo que ambas as moedas te\u00f1en a mesma denominaci\u00f3n (os c\u00f3digos do kwacha zambiano son ISO 4217: ZMK).\nBilletes.\nOs billetes emitidos polo Banco Central corresponden \u00e1s denominaci\u00f3ns de:\nNo ano 2007 emit\u00edronse por derradeira vez os billetes de 5 e 10 kwacha, malia permaneceren en circulaci\u00f3n e manteren o seu uso durante un tempo, ata que os bancos os foron retirando paseni\u00f1o.\nMoedas.\nA primeira serie de moedas abrangu\u00eda os valores de 1 a 20 tambala. Posteriormente, en 1993 engadiuse o facial met\u00e1lico de 1 kwacha e a principios de 2007 inclu\u00edronse d\u00faas novas moedas bimet\u00e1licas de 5 e 10 kwacha, que ir\u00edan substitu\u00edndo progresivamente os billetes da mesma denominaci\u00f3n. No ano 2012 cu\u00f1ouse unha nova serie de moedas de 1, 5 e 10 kwacha, de menor tama\u00f1o e peso.\nMoedas actualmente en uso.\nEstas son as caracter\u00edsticas principais das moedas actualmente en circulaci\u00f3n:"}
{"id": "335009", "revid": "89787", "url": "https://gl.wikipedia.org/wiki?curid=335009", "title": "Dram de Artsakh", "text": "O dram (en armenio: \u0534\u0580\u0561\u0574) \u00e9 a moeda \"de facto\" da non reco\u00f1ecida Rep\u00fablica de Artsakh. Div\u00eddese en 100 luma (en armenio: \u056c\u0578\u0582\u0574\u0561). As emisi\u00f3ns desta moeda est\u00e1n destinadas \u00e1 venda para coleccionistas. A moeda corrente desta rep\u00fablica \u00e9 o dram armenio, \u00e1 que se acha fixada a s\u00faa taxa de cambio. Os billetes e as moedas deste territorio son emitidos pola \"Educational Coin Company\".\nHistoria.\nEn 1998 aparecen por primeira vez moedas destinadas aos coleccionistas feitas en metais preciosos, e en 2004 moedas destinadas \u00e1 circulaci\u00f3n de Artsakh. Un ano m\u00e1is tarde pasa a ser unha moeda de curso legal dentro do territorio do Alto Karabakh."}
{"id": "335025", "revid": "23204", "url": "https://gl.wikipedia.org/wiki?curid=335025", "title": "Franco CFP", "text": "O franco CFP \u00e9 a unidade monetaria de curso legal nos territorios franceses de ultramar da Polinesia Francesa, Nova Caledonia e Wallis e Futuna. As siglas \"CFP\" correspond\u00edanse orixinalmente con \"Colonies Fran\u00e7aises du Pacifique\", e foi cambiado por \"Comunidade Financeira do Pac\u00edfico\". Na actualidade o nome corresp\u00f3ndese con \"Comptoirs Fran\u00e7ais du Pacifique\" (acordos financeiros entre Francia e o Pac\u00edfico). O c\u00f3digo ISO 4217 que lle corresponde \u00e9 XPF.\nHistoria.\n1945-1949.\nO franco CFP creouse en decembro de 1945 xunto ao Franco CFA. A raz\u00f3n para a creaci\u00f3n destas d\u00faas moedas foi a debilidade do franco franc\u00e9s tras a segunda guerra mundial. Cando Francia ratificou os Acordos de Bretton Woods en decembro de 1945, o franco devaluouse para crear unha taxa fixa de cambio respecto ao d\u00f3lar. Cre\u00e1ronse novas moedas nas colonias francesas para as apartar da forte desvalorizaci\u00f3n de 1945. O ministro de econom\u00eda Ren\u00e9 Pleven dixo: \"nun xesto de xenerosidade desinteresada, a Francia metropolitana, no seu desexo de non impor \u00e1s s\u00faas fillas (as colonias) as consecuencias da s\u00faa propia pobreza, fix\u00e1ronse diferentes taxas de cambio para as s\u00faas propias moedas\". O Franco CFA e outras moedas dos territorios franceses fixaron as s\u00faas taxas de cambio respecto ao franco franc\u00e9s. Con todo, o franco CFP fixou a s\u00faa taxa de cambio fronte ao d\u00f3lar, xa que este xogou un papel importante na econom\u00eda dos territorios franceses do Pac\u00edfico desde a II guerra mundial. Esta situaci\u00f3n terminou en setembro de 1949, cando se creou unha taxa fixa de cambio entre o franco CFP e o franco franc\u00e9s.\n1949-1985.\nO franco CFP foi emitido polo IEOM (\"Institut d'\u00c9mission d'Outre-Mer\") desde 1967. O IEOM ten a s\u00faa sede en Par\u00eds. Ao principio a moeda emitiuse diferenciando os territorios da Polinesia Francesa, Nova Caledonia e as Novas H\u00e9bridas. Wallis e Futuna utilizou, por proximidade, o franco emitido para Nova Caledonia. A\u00ednda que os billetes das Novas H\u00e9bridas ti\u00f1an impreso o nome do territorio, as emisi\u00f3ns da Polinesia Francesa e Nova Caledonia non o levaban, e soamente pod\u00edan diferenciarse polo nome das s\u00faas capitais: Papeete (Polinesia Francesa) e Noumea (Nova Caledonia).\nEn 1969, o franco das Novas H\u00e9bridas separouse do franco CFP para ser substitu\u00eddo polo vatu en 1982, data na que o territorio se independizou cre\u00e1ndose a Rep\u00fablica de Vanuatu.\n1985-.\nEn 1985 introduciuse un billete de 10.000 francos, o m\u00e1is alto en denominaci\u00f3n, e foi o primeiro en non levar impreso o nome de ningunha cidade no reverso. En 1992 emit\u00edronse novos billetes de 500, 1.000 e 5.000 francos, que tam\u00e9n suprim\u00edan a cidade. O dese\u00f1o deste tres \u00faltimos billetes non variou respecto da serie anterior.\nHoxe en d\u00eda todos os billetes de Nova Caledonia e a Polinesia Francesa son id\u00e9nticos. Nun lado aparecen paisaxes ou personaxes hist\u00f3ricos da Polinesia Francesa, entanto que no outro lado do billete aparecen paisaxes e personaxes de Nova Caledonia.\nAs moedas fabr\u00edcanse diferenciando o territorio, a\u00ednda que poden ser utilizadas en ambos.\nUnha ordenanza do 15 de setembro de 2021, que entrou en vigor o 26 de febreiro de 2022, define o nome franco CFP como o \"franco das comunidades francesas do Pac\u00edfico\"..\nMoedas.\nFranco de Nova Caledonia.\nEste franco em\u00edtese para os territorios de Nova Caledonia e Wallis e Futuna pola s\u00faa proximidade. Por\u00e9n, poden utilizarse na Polinesia Francesa. Div\u00eddense en 100 c\u00e9ntimos.\n\"Historia\".\nAta 1873, o franco franc\u00e9s circulou en Nova Caledonia. Emit\u00edronse billetes espec\u00edficos para que circulasen na illa xunto coas moedas de francos franceses. En 1945 introduciuse o franco CFP, cunha serie de moedas espec\u00edficas para Nova Caledonia en 1949.\n\"Moedas\".\nEmit\u00edronse moedas de aluminio de 50 c\u00e9ntimos e de 1, 2 e 5 francos (esta \u00faltima en 1952). As moedas de 50 c\u00e9ntimos s\u00f3 sa\u00edron en 1949. En 1967 engad\u00edronse moedas de n\u00edquel de 10, 20 e 50 francos, seguida das denominaci\u00f3n de 100 francos de bronce en 1976.\nO dese\u00f1o de todas as moedas non cambiou desde que se emitiron as primeiras pezas. No anverso aparece a deusa Minerva sentada nun trono cunha cornucopia, un facho e as t\u00e1boas da Lei. Nas denominaci\u00f3ns superiores aparece o retrato da \"Marianne.\" O \u00fanico cambio producido foi a substituci\u00f3n do texto \"Union Fran\u00e7aise\" despois de 1952 polas siglas do IEOM en 1972.\nHoxe en d\u00eda circulan as denominaci\u00f3ns de 1 a 100 francos. Soamente a de 50 c\u00e9ntimos foi retirada da circulaci\u00f3n. Os reversos das denominaci\u00f3ns de 1, 2 e 5 francos te\u00f1en no seu dese\u00f1o o paxaro nacional, o kagu. A moeda de 10 francos ten unha embarcaci\u00f3n ind\u00edxena. A moeda de 20 francos ten as cabezas de tres ceb\u00fas. As moedas de 50 e 100 francos te\u00f1en unha cabana dos pobos ind\u00edxenas rodeada por palmeiras.\n\"Billetes\".\nEntre 1873 e 1878, a Compa\u00f1\u00eda de Nova Caledonia emitiu billetes de 5 e 20 francos, seguidos en 1875 de billetes emitidos polo Banco de Nova Caledonia en denominaci\u00f3ns de 5, 20, 100 e 500 francos. Desde 1890, o Banco de Indochina imprimiu billetes en Noumea en denominaci\u00f3ns d 5, 20, 100 e 500 francos.\nEntre 1914 e 1923 utiliz\u00e1ronse selos de correos como medio de pagamento. Os primeiros peg\u00e1banse a anacos de cart\u00f3n e eran denominaci\u00f3ns de 25 e 50 c\u00e9ntimos, e de 1 e 2 francos. A segunda serie deste medio de pagamento consist\u00eda en selos de 25 e 50 c\u00e9ntimos pegados a anacos de aluminio.\nEntre 1918 e 1919 introduc\u00edronse billetes de 50 c\u00e9ntimos, e de 1 e 2 francos. En 1942 volv\u00e9ronse a emitir as mesmas denominaci\u00f3ns en nome das Forzas Libres Francesas, coa introduci\u00f3n das denominaci\u00f3ns de 5 e 20 francos en 1943.\nEn 1969, o IEOM en Noumea f\u00edxose cargo da emisi\u00f3n de papel moeda, introducindo denominaci\u00f3ns de 100, 500, 1.000 e 5.000 francos. Os billetes de 100 e 1.000 francos ti\u00f1an d\u00faas variantes. A primeira emisi\u00f3n ti\u00f1a impreso o nome da metr\u00f3pole, \"R\u00e9publique Fran\u00e7aise\". As denominaci\u00f3ns de 500 e 1.000 francos tiveran o nome da metr\u00f3pole desde a s\u00faa primeira emisi\u00f3n. En 1976 os billetes de 100 francos foron substitu\u00eddos por moedas.\nEn 1985 introduciuse un novo billete com\u00fan para todos os territorios franceses do Pac\u00edfico, seguidos en 1992 e 1996 por denominaci\u00f3ns de 500, 1.000 e 5.000 francos. O dese\u00f1o dos billetes non cambiou desde 1969.\nFranco da Polinesia Francesa.\nEste franco em\u00edtese para a Polinesia Francesa, a\u00ednda que pode utilizarse en Nova Caledonia e en Wallis e Futuna. Div\u00eddense en 100 c\u00e9ntimos.\n\"Historia\".\nAta 1914, o franco franc\u00e9s circulou na Polinesia Francesa. Neste ano emit\u00edronse billetes espec\u00edficos para usarse na colonia xunto \u00e1s moedas de francos franceses. En 1945 introduciuse o franco CFP, con moedas emitidas para a \"Ocean\u00eda Francesa\" (co\u00f1ecida como \"\u00c9tablisements Fran\u00e7aises de l'Oc\u00e9anie\") desde 1949. Desde 1965 cambiouse o nome do territorio ao de Polinesia Francesa (\"Polyn\u00e9sie Fran\u00e7aise\").\n\"Moedas\".\nEn 1949 introduc\u00edronse moedas en denominaci\u00f3ns de 50 c\u00e9ntimos, 1 e 2 francos, xunto \u00e1 de 5 francos de aluminio en 1952. A moeda de 50 c\u00e9ntimos s\u00f3 se emitiu en 1949. Estas moedas ti\u00f1an de nome o territorio de \"Oc\u00e9anie\". Desde 1965 o nome cambiou a Polinesia Francesa. En 1967, introduc\u00edronse denominaci\u00f3ns de 10, 20 e 50 francos de n\u00edquel, seguidas da de 100 francos de bronce en 1976.\nO dese\u00f1o de todas as moedas non cambiou desde a s\u00faa primeira emisi\u00f3n. O seu anverso \u00e9 id\u00e9ntico ao dos francos de Nova Caledonia: a deusa Minerva nas denominaci\u00f3ns de 50 c\u00e9ntimos, 1, 2 e 5 francos, e o retrato da \"Marianne\" para as denominaci\u00f3ns superiores. O \u00fanico cambio notable foi o de suprimir o texto \"Union Fran\u00e7aise\" e substitu\u00edr o de \"\u00c9tablesiments Fran\u00e7aises de l'Oc\u00e9anie\" por Polinesia Francesa despois de 1952, e engadir as iniciais do IEOM en 1972.\nAs denominaci\u00f3ns que circulan hoxe en d\u00eda son todas excepto a de 50 c\u00e9ntimos. No reverso das moedas de 50 c\u00e9ntimos e 1, 2 e 5 francos aparece unha paisaxe polinesia. A moeda de 10 francos ten dous \"tiki.\" A 20 francos leva o froito da \u00e1rbore do pan, e as de 50 e 100 francos unha paisaxe polinesia.\n\"Billetes\".\nEn 1914 o Banco de Indochina en Papeete emitiu billetes de 5, 20 e 100 francos. En 1919, a C\u00e1mara de Comercio introduciu billetes de 25 e 50 c\u00e9ntimos, e 1 e 2 francos. En 1920 o \"Banque Andr\u00e9 Krajweski\" tam\u00e9n emitiu as mesmas denominaci\u00f3ns. En 1923 o Banco de Indochina emitiu billetes de 500 francos, seguidos dos de 1.000 francos en 1940.\nEn 1969 o IEOM en Papeete f\u00edxose cargo da emisi\u00f3n de papel moeda, emitindo billetes de 100, 500, 1.000 e 5.000 francos. Os billetes de 100 e 1.000 francos ti\u00f1an d\u00faas versi\u00f3ns. As primeiras emisi\u00f3ns ti\u00f1an o nome da metr\u00f3pole, \"R\u00e9publique Fran\u00e7aise\", e as denominaci\u00f3ns de 500 e 5.000 francos levaban o nome desde as s\u00faas primeiras emisi\u00f3ns. En 1976 o billete de 100 francos foi substitu\u00eddo por unha moeda.\nEn 1985, introduciuse un billete de 10.000 francos com\u00fan para todos os territorios franceses do Pac\u00edfico. A este segu\u00edronlle denominaci\u00f3ns de 500, 1.000 e 5.000 francos entre 1992 e 1996 sen a distinci\u00f3n da cidade onde se emitiron. O dese\u00f1o non cambiou desde 1969.\nFranco das Novas H\u00e9bridas.\nO franco das Novas H\u00e9bridas foi a moeda de curso legal do arquip\u00e9lago que posteriormente se independizar\u00eda en 1980 co nome de Vanuatu. Circulou xunto \u00e1 libra esterlina e m\u00e1is tarde xunto ao d\u00f3lar australiano. Estaba dividido en 100 c\u00e9ntimos, a\u00ednda que nunca se emitiron denominaci\u00f3ns deste. Entre 1945 e 1969 formou parte do franco CFP.\n\"Historia\".\nAta a segunda guerra mundial nas Novas H\u00e9bridas utiliz\u00e1base o franco franc\u00e9s xunto \u00e1s libras australiana e brit\u00e1nica. En 1945 introduciuse o franco CFP para non danar a econom\u00eda das colonias francesas do Pac\u00edfico debido \u00e1 desvalorizaci\u00f3n do franco franc\u00e9s. Durante este per\u00edodo utiliz\u00e1ronse emisi\u00f3ns locais xunto a emisi\u00f3ns de Nova Caledonia.\nEn 1949 a relaci\u00f3n do franco CFP e o franco franc\u00e9s fixouse en 5,50 FF = 1 CFP. Desde 1959 o cambio con l\u00edbraa australiana fixouse en 200 CFP = 1 AU\u00a3. En 1966 esta taxa estableceuse en 100 AUD = 1 CFP.\nDesde 1966 emit\u00edronse moedas espec\u00edficas para as Novas H\u00e9bridas. En 1969 o franco desligouse do franco CFP e mantivo a s\u00faa relaci\u00f3n co d\u00f3lar australiano ata 1973. En 1982 o franco foi substitu\u00eddo polo vatu tras a independencia do arquip\u00e9lago. O mesmo ano o d\u00f3lar australiano deixou de ser unha moeda de curso legal.\n\"Moedas\".\nEn 1966 emit\u00edronse moedas de prata de 100 francos, seguidas de 10 e 20 francos de n\u00edquel en 1967, 1, 2 e 5 francos de lat\u00f3n en 1970, e 50 francos de n\u00edquel en 1972. Soamente as denominaci\u00f3ns de 10, 20 e 50 francos se correspond\u00edan en tama\u00f1o, peso e composici\u00f3n cos francos de Nova Caledonia e a Polinesia Francesa. As caracter\u00edsticas das moedas am\u00f3sanse a seguir:\n\"Billetes\".\nO primeiro billete emitido foi de 25 francos o 22 de agosto de 1921. En 1941 volv\u00e9ronse a emitir billetes, que se correspond\u00edan con billetes do Banco de Indochina de Nova Caledonia, en denominaci\u00f3ns de 5, 20, 100, 500 e 1.000 francos. As mesmas denominaci\u00f3ns emit\u00edronse en 1943 polos \"Services Nationaux Fran\u00e7ais des Nouvelles H\u00e9brides\".\nEn 1965, o IEOM tomou o control da emisi\u00f3n de papel moeda e introduciu denominaci\u00f3ns de 100, 500 e 1.000 francos ata 1972. Ao contrario que a Polinesia Francesa e Nova Caledonia, as Novas H\u00e9bridas non emitiron billetes de 5.000 francos.\nA continuaci\u00f3n m\u00f3stranse os detalles da \u00faltima serie de billetes emitidos:\nBilletes.\nA seguir am\u00f3sanse os detalles dos billetes com\u00fans emitidos para todos os territorios franceses do Pac\u00edfico: Polinesia Francesa, Nova Caledonia e Wallis e Futuna.\nT\u0101r\u0101.\nAntes de que os franceses introducisen o franco en Tahit\u00ed, na Polinesia Francesa, os comerciantes utilizaban d\u00f3lares. A palabra \"d\u00f3lar\" derivou en \"t\u0101r\u0101\" , termo que se utilizou entre os nativos e comerciantes chineses. De maneira non oficial estableceuse como moeda de curso cun valor de 5 francos."}
{"id": "335026", "revid": "65337", "url": "https://gl.wikipedia.org/wiki?curid=335026", "title": "Franco CFA", "text": "O franco CFA (\"franco da Comunidade Financeira de \u00c1frica; \"en franc\u00e9s \"franc de la Communaut\u00e9 Financi\u00e8re d\u2019Afrique\") \u00e9 a moeda com\u00fan de 14 pa\u00edses africanos, case todos eles antigas colonias francesas (coa excepci\u00f3n de Guinea Ecuatorial, antiga colonia espa\u00f1ola, e Guinea-Bissau, antiga colonia portuguesa).\nHistoria.\nAs Illas Comores, no oc\u00e9ano \u00cdndico est\u00e1n asociadas ao franco CFA, dentro da zona franco (\"franco comorano\").\nO franco CFA foi creado ao mesmo tempo que o franco CFP, o 26 de decembro de 1945, cando Francia ratificou os acordos de Bretton Woods. Naquel momento as s\u00faas siglas significaban \"franco das Colonias Francesas de \u00c1frica\".\nSen cambiar de siglas, o nome evolucionou a \"franco da Comunidade Francesa de \u00c1frica\" en 1958, e hoxe significa \"franco da Comunidade Financeira de \u00c1frica,\" dentro da UEMOA, e \"franco da Cooperaci\u00f3n Financeira en \u00c1frica Central,\" dentro da CEMAC. A existencia de d\u00faas apelaci\u00f3ns distintas evidencian a divisi\u00f3n da zona do franco en d\u00faas: desde 1993, senllos institutos de emisi\u00f3n (o BCEAO, \"Banco Central dos Estados de \u00c1frica do Oeste,\" e o BEAC, \"Banco dos Estados de \u00c1frica Central\") non intercambian xa as s\u00faas respectivas moedas.\nOs acordos que vinculan os dous bancos centrais africanos coas autoridades francesas son id\u00e9nticos e est\u00e1n baseados nas seguintes cl\u00e1usulas:\nO franco CFA ti\u00f1a unha paridade fixa con respecto ao franco franc\u00e9s, ag\u00e1s escasos momentos puntuais: a desvalorizaci\u00f3n do franco franc\u00e9s o 17 de outubro de 1948 (o franco CFA pasa de 1,70 FF a 2 FF ), a chegada do novo franco o 27 de decembro de 1958 (a paridade nominal pasa de 2 FF a 0,02 novos FF, \u00e9 dicir que non hai ningunha desvalorizaci\u00f3n), e o 12 de xaneiro de 1994 a desvalorizaci\u00f3n repentina do franco CFA do 50 % (pasa de 0,02 FF a 0,01 FF), imposta por Francia e apoiada polas instituci\u00f3ns financeiras internacionais (FMI e Banco Mundial). Esta desvalorizaci\u00f3n non resolveu os problemas econ\u00f3micos da rexi\u00f3n.\nDesde o 1 de xaneiro de 1999, o franco CFA est\u00e1 fixado ao euro (un euro vale 655,957 francos CFA). O Tesouro franc\u00e9s (non a Uni\u00f3n Europea) segue garantindo a convertibilidade do franco CFA."}
{"id": "335036", "revid": "72012", "url": "https://gl.wikipedia.org/wiki?curid=335036", "title": "Pel\u00e1xica", "text": ""}
{"id": "335039", "revid": "27155", "url": "https://gl.wikipedia.org/wiki?curid=335039", "title": "Cadea polipept\u00eddica", "text": ""}
{"id": "335044", "revid": "75439", "url": "https://gl.wikipedia.org/wiki?curid=335044", "title": "Dereito positivo", "text": "O dereito positivo (Lat\u00edn: ius positum) \u00e9 o conxunto de leis humanas que obrigan ou especifican unha acci\u00f3n. Este concepto tam\u00e9n describe o establecemento de dereitos espec\u00edficos atribu\u00eddos a unha persoa ou a un conxunto de persoas.\nO concepto de dereito positivo difer\u00e9nciase do dereito natural en que este \u00faltimo comprende uns dereitos inherentes non por causa dunha lexislaci\u00f3n humana en si mesma, sen\u00f3n que son conferidos por \"Deus ou a natureza\". O dereito positivo tam\u00e9n \u00e9 descrito como o conxunto de leis aplicadas nun momento concreto, presente ou pasado, no instante no que son vinculantes. M\u00e1is especificamente, o dereito positivo pode caracterizarse como \"Lei concreta e efectiva, promulgada e aprobada por unha autoridade, apropiada para o goberno dunha sociedade organizada xur\u00eddicamente\".\n\"lex humana\" contra\u00a0\"lex posita\".\nTom\u00e9 de Aquino combinou o dereito feito polo home (lex humana) e o dereito positivo (lex posita ou ius positivum). Con todo, hai unha distinci\u00f3n sutil entre eles. Mentres que o dereito feito polo home se refire \u00e1s leis comprendidas dende a posici\u00f3n s\u00faa orixe, o dereito positivo ref\u00edrese \u00e1s leis comprendidas dende a s\u00faa posici\u00f3n de lexitimidade. O dereito positivo\u00a0\u00e9 lei pola vontade de quen o fixo, polo que pode compararse \u00e1s leis positivas divinas, posto que son leis positivas feitas polo home.\u00a0No \"Summa contra Gentiles\" Tom\u00e9 de Aquino escribe sobre a lei divina onde di \"si autem lex senta divinitus posita, auctoritate divina dispensatio fieri potest.\" (, lb. 3 cap. 125) Traduci\u00f3n lo lat\u00edn ao galego: \"Se, con todo, a lei foi establecida por causa divina, ent\u00f3n pode ser feita por unha autoridade divina.\" Martin Luther tam\u00e9n reco\u00f1eceu a idea de lei positiva divina, igual que\u00a0Juan de Torquemada.\n dividiu o dereito en catro partes, das cales d\u00faas pertencen ao dereito positivo: dereito positivo divino, dereito natural, o dereito positivo dos estados independentes e o dereito das naci\u00f3ns.\u00a0O primeiro, dereito positivo divino, comprende os deberes e obrigaci\u00f3ns relixiosas e \u00e9 derivado da revelaci\u00f3n relixiosa. Mackenzie contrasta isto co dereito natural divino, que \u00e9 reco\u00f1ecido en si mesmo sen necesidade dunha revelaci\u00f3n relixiosa. O terceiro, dereito positivo dos estados independentes, comprende as leis postuladas polo poder do \"estado supremo\".\u00a0Isto \u00e9, nostras palabras, o dereito positivo creado polo propio home.\u00a0O cuarto, dereito das naci\u00f3ns, regula as relaci\u00f3ns xur\u00eddicas entre os diferentes estados.\nTom\u00e9 de Aquino non ti\u00f1a moitas dificultades coa idea de lei positiva divina e\u00a0lei positiva humana, posto que non fac\u00eda diferenzas entre o a natureza do creador da lei, sexa este humano ou divino. De todos os xeitos, para outros fil\u00f3sofos a idea de uni\u00f3n entre dereito positivo humano e divino sempre resultou moi controvertida.\u00a0Thomas Hobbes\u00a0e\u00a0John Austin abrazaron a idea dunha soberan\u00eda definitiva. Onde Aquino\u00a0(e Mackenzie) divid\u00edan a soberan\u00eda en espiritual (Deus) e temporal (\"poder supremo do estado\" de Mackenzie), Hobbes e Austin procuraron unha \u00fanica e indivisible soberan\u00eda como fonte \u00faltima do dereito. O problema que isto cause \u00e9 que un soberano temporal non pode existir se os humanos est\u00e1n suxeitos a unha lei positiva divina, pero se a lei positiva divina non se aplica a todos os humanos, ent\u00f3n Deus xa non pode considerarse soberano.\u00a0Hobbes e Austin responden a isto negando a existencia do dereito positivo divino e invertendo a soberan\u00eda dos humanos, quedando estes como suxeitos \u00e1s leis naturais divinas. As\u00ed pois, a autoridade temporal \u00e9 soberana e \u00e9 encargada de traducir a lei natural divina en lei positiva humana.\nO profesor James Bernard Murphy, da universidade de Dartmouth\u00a0explica: \"A\u00ednda que os nosos fil\u00f3sofos sempre intentaron empregar o termo positivo para demarcar especificamente o dereito humano, o termo e o concepto non concordan totalmente. Todo o dereito divino cont\u00e9n grandes pinceladas de dereito positivo\u00a0[\u2026].\"\nPositivismo legal.\nEste termo tam\u00e9n \u00e9 empregado \u00e1s veces para referirse \u00e1 filosof\u00eda do dereito do positivismo xur\u00eddico, en diferenciaci\u00f3n das escolas de dereito natural e realismo xur\u00eddico.\nNo que respecta ao sentido m\u00e1is amplo, varios fil\u00f3sofos propuxeron varias teor\u00edas contrastando o valor do dereito positivo con respecto ao dereito natural. \"A teor\u00eda normativa do dereito\", presentada pola universidade de Brno, otorgoulle preeminencia ao dereito positivo pola s\u00faa natureza racional, mentres que os fil\u00f3sofos liberais cl\u00e1sicos e libertarios adoitan decantarse polo dereito natural por enriba do positivo.\u00a0"}
{"id": "335046", "revid": "23204", "url": "https://gl.wikipedia.org/wiki?curid=335046", "title": "Conch\u00edferos", "text": "O dos conch\u00edferos (\"Conchifera\") \u00e9 un dos dous subfilos en que tradicionalmente se divid\u00eda o filo dos moluscos. O outro \u00e9 o dos acul\u00edferos (\"Aplacophora\" + \"Polyplacophora\").\nSon moluscos de formas moi diversas, os m\u00e1is deles bivalvos. O manto est\u00e1 limitado a unha parte do tronco. Polo xeral, est\u00e1n cubertos total ou parcialmente pola cuncha. Comprende case todos os moluscos (quitando os poliplac\u00f3foros e os aplac\u00f3foros). Entre eles enc\u00f3ntranse animais tan co\u00f1ecidos como as ostras, as ameixas, os mexill\u00f3ns, as vieiras, as lurae, etc.\nAt\u00e9 hai uns 200 anos, os conch\u00edferos formaban un grupo de animais distintos dos moluscos, que non inclu\u00edan nesa \u00e9poca m\u00e1is que animais de corpo espido, sen concha. Despois de estudos m\u00e1is completos sobre a s\u00faa anatom\u00eda, os conch\u00edferos reagrup\u00e1ronse cos moluscos.\nA cuncha est\u00e1 formada por unha capa org\u00e1nica e d\u00faas capas calcarias, con superficie e espesor crecentes como nos poliplac\u00f3foros.\nCaracter\u00edsticas.\nCarecen de cut\u00edcula e de espi\u00f1as. O dorso est\u00e1 cuberto por unha cuncha \u00e1s veces formada por d\u00faas valvas. No p\u00e9 hai dous estatocistos innervados polos ganglios crebrais. Na boca obs\u00e9rvase unha mand\u00edbula superior e unha mand\u00edbla inferior cuticulares. O est\u00f3mago ten un saco cego ciliado que forma o \"estilo cristalino\", xelatinoso e provisto de enzimas; o seu extremo superior penetra por rotaci\u00f3n no \"lumen\" intestinal, onde \u00e9 utilizado.\nTaxonom\u00eda.\nDescrici\u00f3n.\nO subfilo foi descrito en 1878 polo anatomista alem\u00e1n Karl Gegenbaur, na s\u00faa obra \"Grundriss der vergleichenden Anatomie\". Zweite verbesswerte Auflage. Leipzig: W. Engelmann.\nEtimolox\u00eda.\nO termo do lat\u00edn cient\u00edfico \"Conchifera\" est\u00e1 formado sobre a ra\u00edz \"conchi-\" do xenitivo da palabra latina \"concha, -ae\", 'cuncha', e o elemento \"-fera\", plural de \"-ferus\", derivado do verbo \"fero\", 'levar'. Literalmente: 'os que te\u00f1en cuncha'.\nClasificaci\u00f3n.\nSubfilo \"Conchifera\"\nFiloxenia.\n\u00c1rbore filoxen\u00e9tica dos moluscos. Obs\u00e9rvese que case todos os grupos pertencen aos conch\u00edferos."}
{"id": "335055", "revid": "89787", "url": "https://gl.wikipedia.org/wiki?curid=335055", "title": "Tegostoma baphialis", "text": "Tegostoma baphialis \u00e9 unha especie de traza da familia Crambidae. At\u00f3pase en Grecia, Rusia, Turkmenist\u00e1n e Afganist\u00e1n.\nA envergadura das \u00e1s \u00e9 de 16\u201317\u00a0mm."}
{"id": "335060", "revid": "1505", "url": "https://gl.wikipedia.org/wiki?curid=335060", "title": "Pazo de Cea", "text": "O Pazo de Cea, \u00e9 unha casa se\u00f1orial que se atopa no lugar de Grolos, no concello pontevedr\u00e9s de Nigr\u00e1n. Tr\u00e1tase dunha propiedade privada reconvertida en restaurante, hotel rural e lugar para realizaci\u00f3n de eventos coma reuni\u00f3ns ou casamentos. Consid\u00e9rase monumento hist\u00f3rico art\u00edstico e ben de interese cultural.\nDescrici\u00f3n.\nTr\u00e1tase dun pazo tipicamente galego con influencias portuguesas, con muros en cachotar\u00eda de granito con perpia\u00f1o de cantar\u00eda en esquinais, coa planta en forma de \"L\". Na esquina interior conta cunha escalinata que desemboca nunha solaina con bala\u00fastres de granito sobre soportal de arcos de volta perfecta. O resto da fachada \u00e9 simple, con ocos sinxelos, ag\u00e1s un balc\u00f3n sostido con grandes canzorros.\n\u00c9 de salientar o impresionante port\u00f3n de pedra, cun muro rematado por ameas, portas alinteladas entre pilastras e alto copete rematado por pin\u00e1culos; ademais ten tres escudos e a inscrici\u00f3n \"F\u00edxose por D. Bernardo de Cea A\u00f1el e Romay ano 1813\". \nConta ademais cunha capela acaroada ao port\u00f3n, un pombal, unha fonte brasonada e un gran canastro. \u00c9 de salientar o xard\u00edn.\nPara habilitar o edificio ao uso actual constru\u00eduse un moderno pavill\u00f3n na parte traseira.\nHistoria.\nO pazo ergueuse no \u00faltimo terzo do s\u00e9culo XVI polo abade da antiga fregues\u00eda de Nigr\u00e1n, Joan de Cea. A historia non \u00e9 a\u00ednda moi co\u00f1ecida, pero p\u00e9nsase que foi a familia Cea, familia do abade e relacionada con importantes li\u00f1axes galegas (Romai, A\u00f1el, G\u00e1ndara, Mari\u00f1o ou Troncoso), a herdeira do pazo. Tivo un papel decisivo na historia do concello nos s\u00e9culos XVII e XVIII. A diferenza do uso com\u00fan dos pazos galegos como centro de explotaci\u00f3ns agr\u00edcolas, o Pazo de Cea sempre foi unha mansi\u00f3n residencial. Sufriu varias reformas, a maior en 1813 por Bernardo de Cea. Dende aquela a familia Cea morou no pazo, a\u00ednda que \u00e9 de salientar que nos seus \u00faltimos d\u00edas de residencia privada (finais do s\u00e9culo XX), habitou nel a escritora de orixe galega Elena Quiroga. Despois quedou abandonado at\u00e9 que en 2011 foi mercado para uso hostaleiro.\nNovo uso e visita.\nEn 2011 a empresa Organiza Nigr\u00e1n S.L. restaurou e rehabilitou o pazo coma lugar de celebraci\u00f3n de todo tipo eventos, como vodas ou actos empresariais. Foi inaugurado en 2012. Ademais conta cun restaurante aberto ao p\u00fablico levado por Casa Solla, que conta cunha estrela Michelin dende o ano 1980.\nCon todo, a leira est\u00e1 aberta ao turismo, e o propio pazo organiza visitas guiadas. O xard\u00edn da quinta mide 4,4 hect\u00e1reas."}
{"id": "335064", "revid": "1505", "url": "https://gl.wikipedia.org/wiki?curid=335064", "title": "Acul\u00edferos", "text": "O dos acul\u00edferos (\"Aculifera\"), tam\u00e9n chamados anfineuros (\"Amphineura\"), \u00e9 un dos dous subfilos en que tradicionalmente se divide o filo dos moluscos. O outro \u00e9 o dos conch\u00edferos.\nIncl\u00fae os aplac\u00f3foros (caudofoveados e solenogastros) e os poliplac\u00f3foros (quit\u00f3ns). A validez deste grupo v\u00e9n avalada por estudos xen\u00e9ticos.\nPor\u00e9n, alg\u00fans autores incl\u00faen tam\u00e9n outros moluscos do subfilo dos conch\u00edferos (Hatscheck in Blumrich, 1891; Scheltema, 1993) ou, alternativamente, incl\u00faen s\u00f3 os aplac\u00f3foros, ao lado do subfilos plac\u00f3foros e conch\u00edferos (Stasek, 1972). (V\u00e9xase \"Clasificaci\u00f3n\" m\u00e1is abaixo).\nOs representantes m\u00e1is antigos dos acul\u00edferos (moluscos con esp\u00edculas ou placas) e dos conch\u00edferos (moluscos con cuncha) datan do c\u00e1mbrico temper\u00e1n. Por\u00e9n, o rexistro f\u00f3sil non achega informaci\u00f3n de organismos que puideran seren antepasados de ambos os grupos, polo que o modelo de \"molusco ancestral\" permanece incerto.\nCaracter\u00edsticas.\nA diferenza dos conch\u00edferos te\u00f1en o manto recuberto, total ou parcialmente, por unha cut\u00edcula con espi\u00f1as, e carecen de estatocisto, Todas as especies son mari\u00f1as.\nTaxonom\u00eda.\nDescrici\u00f3n.\nO subfilo foi descrito en 1891 polo zo\u00f3logo austr\u00edaco Berthold Hatschek, no pr\u00f3logo ao traballo de: Blumrich J. (1891): \"Das Integument der Chitonen\". \"Zeitschrift f\u00fcr Wissenschaftliche Zoologie\" 52, 404\u2013 476.\nEtimolox\u00eda.\nO termo do lat\u00edn cient\u00edfico \"Aculifera\" est\u00e1 formado sobre a ra\u00edz \"aculi-\" do adxectivo latino \"acule\u0101tus, -a, -um\", 'provisto de espi\u00f1as', de \"aculeus, -i\", 'agui\u00f3n', 'punta', 'puga', e o elemento \"-fera\", plural de \"-ferus\", derivado do verbo \"fero\", 'levar', aludindo \u00e1s espi\u00f1as que levan na cut\u00edcula do manto estes animais.\nClasificaci\u00f3n.\nOs \u00falimos datos dispo\u00f1\u00edbeis apoiar\u00edan unha relaci\u00f3n filoxen\u00e9tica entre os solenogastros, os caudofoveados e os poliplac\u00f3doros (conch\u00edferos) polo que os aplac\u00f3foros (e, polo tanto, os acul\u00edferos) ser\u00eda parafil\u00e9tico. Porque as agrupaci\u00f3nes das clases dos moluscos en clados \u00e9 moi controvertida. (Ver clasificaci\u00f3n dos moluscos, en Moluscos).\nPropux\u00e9ronse diferentes clasificaci\u00f3ns para os moluscos, algunha das cales non consideran os acul\u00edferos.\nA clasificaci\u00f3n cl\u00e1sica \u00e9 a seguinte:\nFiloxenia.\nDiversas \u00c1rbores filoxen\u00e9ticas propostas para os moluscos.\nOutra hip\u00f3tese considera que os \"Aculifera\" son un grupo non natural (parafil\u00e9tico). Segundo esta teor\u00eda, por un lado \"Caudofoveata\" ser\u00eda o grupo irm\u00e1n de \"Solenogastres\" e o resto dos moluscos e, por outro lado, \"Solenogastres\" formar\u00eda o grupo irm\u00e1n de \"Polyplacophora\" e os moluscos restantes:\nSegundo a hip\u00f3tese de que os aplac\u00f3foros son un grupo irm\u00e1no do resto dos moluscos:"}
{"id": "335069", "revid": "5863", "url": "https://gl.wikipedia.org/wiki?curid=335069", "title": "Anxiosperma", "text": ""}
{"id": "335072", "revid": "1576", "url": "https://gl.wikipedia.org/wiki?curid=335072", "title": "Conchifera", "text": ""}
{"id": "335103", "revid": "18868", "url": "https://gl.wikipedia.org/wiki?curid=335103", "title": "Escalinata", "text": ""}
{"id": "335104", "revid": "89787", "url": "https://gl.wikipedia.org/wiki?curid=335104", "title": "Escada", "text": "Unha escada, escala, esqueiro ou esqueira \u00e9 unha escaleira normalmente de madeira ou met\u00e1lica formada por d\u00faas hastas (pezas longas verticais) ligadas por barras ou paus horizontais, que pode ser port\u00e1til ou mec\u00e1nica adapt\u00e1bel a un veh\u00edculo. Serven para que as persoas poidan ascender e descender de lugares inacces\u00edbeis por se atoparen a distinta altura ou nivel. Empr\u00e9ganse principalmente en actividades de bricolaxe, xardinaxe, fruticultura.\nPor extensi\u00f3n ch\u00e1mase escada ao gui\u00f3n detallado que reflicte os contidos e a s\u00faa duraci\u00f3n dentro dun programa, as\u00ed como a s\u00faa forma de presentaci\u00f3n.\nPartes.\nEst\u00e1n compostas por dous montantes ou hastas de lonxitude vari\u00e1bel unidos transversalmente grazas a traveseiros colocados de xeito equidistante chamados banzos ou chanzos que permiten o ascenso progresivo at\u00e9 a zona desexada. Son trebellos facilmente transport\u00e1beis pola s\u00faa levidade. Orixinalmente fabric\u00e1banse de madeira e ademais dos usos actuais eran com\u00fans para acceder a sobrados e faiados. Actualmente o material m\u00e1is utilizado \u00e9 o aluminio pola s\u00faa lixeireza e porque permite uni\u00f3ns entre banzos e montantes de maior consistencia, que prolongan a vida \u00fatil da escada.\nTipos e normativa.\nDe forma xen\u00e9rica, as escadas p\u00f3dense dividir en dous grupos:\nTam\u00e9n existen as seguintes:\nExisten infinidade de modelos de escadas en funci\u00f3n da altura, o n\u00famero de pasos, artellamento, etc. Algunhas dispo\u00f1en de plataformas de traballo, varandas e elementos de ancoraxe para realizar tarefas a determinada altura con total seguranza.\nA normativa DIN EN 131 regula, a nivel europeo a fabricaci\u00f3n e caracter\u00edsticas das escadas."}
{"id": "335105", "revid": "18868", "url": "https://gl.wikipedia.org/wiki?curid=335105", "title": "Esqueiro", "text": "O termo esqueiro ou isqueiro p\u00f3dese referir a:"}
{"id": "335144", "revid": "18868", "url": "https://gl.wikipedia.org/wiki?curid=335144", "title": "Francmasonar\u00eda", "text": ""}
{"id": "335145", "revid": "12452", "url": "https://gl.wikipedia.org/wiki?curid=335145", "title": "Cachote", "text": ""}
{"id": "335228", "revid": "23204", "url": "https://gl.wikipedia.org/wiki?curid=335228", "title": "Dram armenio", "text": "O dram armenio (armenio: \u0534\u0580\u0561\u0574) \u00e9 a moeda de Armenia. Div\u00eddese en 100 \"luma\" (\u056c\u0578\u0582\u0574\u0561). Foi introducido en 1993 para substitu\u00edr o rublo ruso, ao cambio de 1 dram = 200 rublos. O c\u00f3digo ISO-4217 para o dram \u00e9 AMD. A palabra \"dram\" en armenio prov\u00e9n do grego \"dracma\" (\u03b4\u03c1\u03b1\u03c7\u03bc\u03ae).\nHistoria.\nAs primeiras moedas de prata \u00e1s que se denominou \"dram\" pertencen ao per\u00edodo abranguido entre 1199 e 1375.\nPosteriormente circulou na Rep\u00fablica Democr\u00e1tica de Armenia e na Rep\u00fablica Socialista Sovi\u00e9tica de Armenia o rublo armenio (\u057c\u0578\u0582\u0562\u056c\u056b), entre 1919 e 1923. Esta moeda substitu\u00edu o rublo transcauc\u00e1sico e foi substitu\u00eddo de novo cando Armenia entrou a formar parte da Rep\u00fablica Federal Socialista Sovi\u00e9tica de Transcaucasia, xunto a Xeorxia e Acerbaix\u00e1n.\nOs billetes emitidos pola Rep\u00fablica Democr\u00e1tica ti\u00f1an valores de 5.000 e 10.000 rublos, moitos deles escritos en alfabeto cir\u00edlico. Con todo, as denominaci\u00f3ns de 50, 100 e 250 rublos impresos no Reino Unido aparec\u00edan en armenio. Os billetes emitidos pola RSS de Armenia ti\u00f1an denominaci\u00f3ns entre 5.000 e 5.000.000 de rublos, nos que aparec\u00edan textos escritos en armenio e ruso conxuntamente con s\u00edmbolos comunistas.\nO 21 de setembro de 1991 Armenia independizouse da Uni\u00f3n Sovi\u00e9tica, e o 27 de marzo de 1993 creouse o Banco Central de Armenia durante o goberno de Isahak Isahakyan. Con todo, os antigos billetes coa denominaci\u00f3n de rublos seguiron a ser de curso legal ata novembro de 1993. A nova moeda entrar\u00eda en circulaci\u00f3n o 22 de novembro de 1993. Imprim\u00edronse billetes de 10, 25, 50, 100, 200 e 500 dram, e en xaneiro de 1994 o Banco Central comezar\u00eda coa emisi\u00f3n de moedas de 10, 20 e 50 luma, e 1, 3, 5 e 10 dram. Os billetes de 1.000 e 5.000 dram emit\u00edronse entre 1994 e 1995. M\u00e1is tarde emitir\u00edase un billete de 20.000 dram e outro de 50.000, para conmemorar a adopci\u00f3n do cristianismo en Armenia.\nMoedas.\nO dram foi posto en circulaci\u00f3n tres anos m\u00e1is tarde da independencia de Armenia. En 1994 p\u00faxose en circulaci\u00f3n a primeira serie de moedas que contaba con estes valores: 10 luma, 20 luma e 50 luma, e 1 dram, 3 dram, 5 dram e 10 dram. Todas as moedas da primeira serie eran de aluminio. En 2003, logo de que o territorio de Artsakh se separase de Acerbaix\u00e1n, introduciuse unha serie nova, que \u00e9 a que circula na actualidade.\nPrimeira serie de moedas.\nAs primeiras moedas, que circularvon desde 1993 ata 2004 foron:\nSegunda serie de moedas.\nAs moedas actualmente en circulaci\u00f3n pos\u00faen as seguintes caracter\u00edsticas:\nBilletes.\nPrimeira serie de billetes.\nEsta primeira serie de billetes circulou desde a ca\u00edda da URSS ata o ano 2005.\nSegunda serie de billetes.\nActualmente, os billetes en circulaci\u00f3n son os de 500, 1.000, 2.000, 5.000, 10.000, 20.000, 50.000 e 100.000 dram."}
{"id": "335229", "revid": "65337", "url": "https://gl.wikipedia.org/wiki?curid=335229", "title": "Rublo armenio", "text": "O rublo (en armenio: \u057c\u0578\u0582\u0562\u056c\u056b , en ruso: \u0440\u0443\u0431\u043b\u044c) foi a moeda de curso legal da antiga Rep\u00fablica Democr\u00e1tica de Armenia e da Rep\u00fablica Socialista Sovi\u00e9tica de Armenia entre 1919 e 1923. Substitu\u00edu o primeiro rublo transcauc\u00e1sico co mesmo valor, e foi substitu\u00eddo de novo polo rublo transcauc\u00e1sico en 1923, tras a proclamaci\u00f3n da RSS de Armenia. Non existe fracci\u00f3n do rublo armenio nin se emitiron moedas.\nBilletes.\nDurante a Rep\u00fablica Democr\u00e1tica emit\u00edronse billetes en denominaci\u00f3ns de 5, 10, 25, 50, 250, 500, 1.000, 5.000 e 10.000 rublos, cun dese\u00f1o simple e o texto en ruso. Por\u00e9n, os billetes de 50, 100 e 250 rublos imprim\u00edronse no Reino Unido na imprenta de \"Waterlow and Sons\" Ltd., cun dese\u00f1o m\u00e1is elaborado e o texto en armenio.\nNa Rep\u00fablica Socialista introduc\u00edronse denominaci\u00f3ns de 5.000, 10.000, 25.000, 100.000, 500.000, 1 e 5 mill\u00f3ns de rublos. Estes billetes ti\u00f1an o texto impreso en ruso e en armenio, xunto a s\u00edmbolos e slogans comunistas nos reversos."}
{"id": "335230", "revid": "22795", "url": "https://gl.wikipedia.org/wiki?curid=335230", "title": "Aculifera", "text": ""}
{"id": "335231", "revid": "1131", "url": "https://gl.wikipedia.org/wiki?curid=335231", "title": "Elena Quiroga", "text": "Elena Quiroga de Abarca, nada en Santander o 26 de outubro de 1921 e finada na Coru\u00f1a o 3 de outubro de 1995, foi unha escritora espa\u00f1ola de orixe galega, membro da Real Academia Espa\u00f1ola. Nas s\u00faas obras, a\u00ednda que sempre escritas en lingua castel\u00e1, refl\u00edctese a pegada o amor por Galicia.\nTraxectoria.\nO seu pai Jos\u00e9 Quiroga Velarde, era ori\u00fando da vila ourens\u00e1 do Barco de Valdeorras; e malia nacer en 1921 en Santander, criouse nun pazo dese concello propiedade de seus pais, os Condes de San Marti\u00f1o de Quiroga. M\u00e1is tarde morou na casa de seu t\u00edo Estanislao Abarca, un mecenas que reuniu un grupo de artistas do que tam\u00e9n eran asiduos Miguel de Unamuno e Federico Garc\u00eda Lorca, entre outros. Pasou unha longa estad\u00eda na Coru\u00f1a e publicou en 1949 o seu primeiro libro, \"La soledad sonora\", no que conta a historia dunha muller dende a s\u00faa mocidade at\u00e9 a s\u00faa madurez.\nEn 1950 casou en Santiago de Compostela co historiador Dalmiro de V\u00e1lgoma, futuro secretario perpetuo da Real Academia da Historia. A partir do seu casamento instalouse en Madrid, onde accedeu aos ambientes literarios e culturais da capital espa\u00f1ola.\nCase toda a s\u00faa obra est\u00e1 impregnada do ambiente galego. En 1950 obtivo o Premio Nadal coa novela \"Viento del Norte\" (1950), obra na que narra as relaci\u00f3ns entre unha moza serventa e o seu anci\u00e1n se\u00f1or. En \"La sangre\" (1952) narrou a historia de catro xeraci\u00f3ns dende o punto de vista dunha \u00e1rbore que conta o que ve e oe. En \"Algo pasa en la calle\" (1954), acaso a s\u00faa obra m\u00e1is not\u00e1bel, aborda o ambiente urbano, con novos problemas e enfoques t\u00e9cnicos. En 1954 pasou un tempo en Rianxo, na casa da familia Dieste. Al\u00ed co\u00f1eceu a Olegaria Dieste, irm\u00e1 de Eduardo e Rafael, que estaba reclu\u00edda na s\u00faa casa desde 1912, xa que caera enferma ao casar Castelao (de quen estaba namorada) con Virxinia Pereira. En base a ela escribiu a novela \"La enferma\" (1955).\nEntre os seus t\u00edtulos posteriores c\u00edtanse \"La careta\" (1955), \"Tristura\" (1960), \"Escribo tu nombre\" (1965)... Os dous \u00faltimos, que te\u00f1en a mesma protagonista, de nena e adolescente, confirman a pericia e fondura desta autora que escribiu dez novelas en catorce anos, a maior\u00eda na d\u00e9cada dos cincuenta e dos sesenta do pasado s\u00e9culo. A segunda, premio R\u00f3mulo Gallegos, sit\u00faa a acci\u00f3n nos anos da Segunda Rep\u00fablica, coa axitaci\u00f3n social como antecedente e a guerra civil como ameaza que se cerne no horizonte. A protagonista \u00e9 unha rapariga orfa que estuda nun opresivo colexio de monxas, cuxa rexa disciplina contrasta coas tempadas que pasa na casa da s\u00faa avoa.Con \"Tristura\" obtivo en 1960 o Premio da Cr\u00edtica Catal\u00e1 e cambioulle despois o t\u00edtulo a \"Secreto de la infancia: Novela de una ni\u00f1a\". En 1983 publicou \"Grandes soledades\", terza novela da trilox\u00eda, e foi elixida membro da Real Academia Espa\u00f1ola, sendo a terceira muller que ingresaba nela tras Mar\u00eda Isidra de Guzm\u00e1n no s\u00e9culo XVIII e a poeta Carmen Conde. No seu discurso de ingreso loou ao escritor galego \u00c1lvaro Cunqueiro.\nOs seus \u00faltimos anos viviunos entre o Pazo de Cea, en Nigr\u00e1n (Pontevedra) e Madrid onde non acostumaba fallar \u00e1s reuni\u00f3ns da Academia. O 31 de agosto de 1995 sufriu unha ca\u00edda no seu pazo e crebou a cadeira. Finou o 3 de outubro dese mesmo ano, e os seus restos foron trasladados a Villafranca do Bierzo, onde foi soterrada no mesmo pante\u00f3n que o seu home."}
{"id": "335232", "revid": "65337", "url": "https://gl.wikipedia.org/wiki?curid=335232", "title": "Peseta da Guinea Ecuatorial", "text": "A peseta da Guinea Ecuatorial (ou peseta guineana) foi a moeda de curso legal na Guinea Espa\u00f1ola desde 1969 ata 1975. Substitu\u00edu a peseta espa\u00f1ola, coa mesma paridade, tras a independencia en 1968, e posteriormente foi substitu\u00edda polo ekwele.\nMoedas.\nEn 1969 emit\u00edronse moedas de 1, 5, 25 e 50 pesetas, todas con igual tama\u00f1o, forma e peso que a peseta espa\u00f1ola. As s\u00faas caracter\u00edsticas det\u00e1llanse a seguir:\nBilletes.\nEn 1969 emit\u00edronse billetes de 100, 500 e 1.000 pesetas. As s\u00faas caracter\u00edsticas det\u00e1llanse a seguir:"}
{"id": "335233", "revid": "65337", "url": "https://gl.wikipedia.org/wiki?curid=335233", "title": "Ekwele", "text": "O ekwele (anteriormente ekuele) foi a moeda oficial da Guinea Ecuatorial entre 1975 e 1985. O seu c\u00f3digo ISO 4217 \u00e9 GQE. Est\u00e1 dividido en 100 c\u00e9ntimos, a\u00ednda que non se emitiron moedas desta denominaci\u00f3n. A denominaci\u00f3n \"ekuele\" utilizouse ata 1979 e a denominaci\u00f3n \"ekwele\" (plural: \"bipkwele\") utilizouse desde ent\u00f3n.\nO ekwele substitu\u00edu a peseta da Guinea Ecuatorial mantendo a mesma paridade en 1975. En 1985 o Franco CFA substitu\u00edu o ekwele cunha taxa de cambio de 1 CFA = 4 GNE. As primeiras emisi\u00f3ns do franco CFA na Guinea ti\u00f1an o nome do pa\u00eds propio no seu anverso (no canto de \"\u00c9tats de l'Afrique Centrale\") e a denominaci\u00f3n \"francos\" en castel\u00e1n.\nMoedas.\nAs primeiras moedas emit\u00edronse en 1975, coas denominaci\u00f3ns de 1, 5 e 10 ekuele. En 1980 e 1981 sa\u00edron \u00e1 circulaci\u00f3n moedas de 1 ekwele e de 5, 25 e 50 bipkwele. Desta \u00faltima serie P\u00faxose en circulaci\u00f3n un n\u00famero moi reducido de pezas. A seguir, am\u00f3sanse as caracter\u00edsticas das moedas.\nBilletes.\nOs billetes foron impresos polo Banco Popular en 1975, con denominaci\u00f3ns desde 25 a 1.000 ekuele, entanto que o Banco da Guinea Ecuatorial imprimiu en 1979 billetes de 100 a 5.000 bipkwele.\nDurante os primeiros anos en que entrou en vigor o ekwele, era normal atopar billetes con denominaci\u00f3ns en antigas pesetas (nomeadament de 500 pesetas) selados polo Banco Central da Guinea indicando o seu valor correspondente en ekwele.\nA continuaci\u00f3n det\u00e1llanse as caracter\u00edsticas dos billetes:"}
{"id": "335234", "revid": "7596", "url": "https://gl.wikipedia.org/wiki?curid=335234", "title": "Francisco N\u00fa\u00f1ez Rodr\u00edguez", "text": "Francisco N\u00fa\u00f1ez Rodr\u00edguez, nado en Ferrol en 1902 e finado en Madrid en 1972, foi un militar e pol\u00edtico galego, gobernador e alto comisionado espa\u00f1ol da Guinea Espa\u00f1ola.\nTraxectoria.\nEntrou na Mari\u00f1a cando a\u00ednda era moi novo. En 1956 ascendeu a Almirante e en 1962 foi elixido Gobernador Colonial de Guinea Ecuatorial. Durante o seu goberno realizouse o achado e o posterior traslado do gorila albino co\u00f1ecido co nome de Folerpa de Neve (orixinalmente en castel\u00e1n: Copito de Nieve) ao zoo de Barcelona. As\u00ed mesmo, durante o seu mandato d\u00e9uselle autonom\u00eda \u00e1 colonia e progresouse no proceso de descolonizaci\u00f3n do territorio, como estaba previsto pola ONU. Co proxecto de bases sobre autonom\u00eda, en 1965 desapareceu o posto de gobernador e converteuse no primeiro alto comisionado da colonia. En 1966 abandonou o cargo e pasou a exercer como Capit\u00e1n Xeneral de Ferrol, cargo que mantivo ata 1971, momento no que volver\u00eda a Madrid, onde faleceu un ano m\u00e1is tarde.\nVida persoal.\nEn 1922 casou con Mar\u00eda Luisa L\u00f3pez Sacone e Ord\u00f3\u00f1ez de Barraic\u00faa, Marquesa de Villar\u00edas."}
{"id": "335235", "revid": "72012", "url": "https://gl.wikipedia.org/wiki?curid=335235", "title": "Parque Nacional de Mavrovo", "text": "O Parque Nacional de Mavrovo at\u00f3pase no oeste de Macedonia do Norte, xunto a fronteira con Albania.\nDatos de interese.\nO Parque Nacional creouse no 1949 e corresponde a un parque de alta monta\u00f1a, xa que a cota superior son 2.168 metros. Predominan as forestas caducifolias mesturadas con prados e algunha zona de con\u00edferas. A zona protexida abrangue 73.000 hect\u00e1reas.\nFlora e Fauna.\nA importancia do parque radica na s\u00faa riqueza faun\u00edstica. As\u00ed p\u00f3dese atopar o oso pardo, o lince, o rebezo e diferentes especies de aves de presa, coma o quebraosos, a aguia pomerana ou a \"Aquila heliaca\"."}
{"id": "335238", "revid": "85894", "url": "https://gl.wikipedia.org/wiki?curid=335238", "title": "Jos\u00e9 Quiroga Velarde", "text": "Jos\u00e9 Quiroga Velarde, conde de San Mart\u00edn de Quiroga, nado no Barco de Valdeorras o 21 de xaneiro de 1873 e finado na Coru\u00f1a o 9 de decembro de 1953, foi un avogado e pol\u00edtico galego.\nTraxectoria.\nFillo de Manuel de Quiroga V\u00e1zquez de Quiroga. Foi oficial primeiro do Goberno civil da Coru\u00f1a en 1903, secretario do Goberno civil de Santander en 1906, e deputado maurista por Valdeorras (1907-1908). O 13 de outubro de 1908 renunciou. Foi gobernador civil de Burgos. Foi xefe superior de Administraci\u00f3n civil do Ministerio da Gobernaci\u00f3n at\u00e9 a s\u00faa xubilaci\u00f3n en 1943. Herdou o t\u00edtulo de conde de San Mart\u00edn de Quiroga en 1910 ao falecer a s\u00faa avoa Mar\u00eda Manuela V\u00e1zquez Quiroga Queipo de Llano.\nVida persoal.\nCasou en Santander con Isabel Abarca Forn\u00e9s en 1906 e foi o pai de Elena Quiroga."}
{"id": "335240", "revid": "197", "url": "https://gl.wikipedia.org/wiki?curid=335240", "title": "Chanzo", "text": "Denom\u00ednase chanzo, banzo ou\u00a0paso a cada unha das superficies planas de pedra, madeira ou outra materia dunha escaleira, nas que se vai pisando ao subir ou baixar. Denom\u00ednase tam\u00e9n banzo a cada unha das travesas ou barras horizontais dunha escada, onde se apoian os p\u00e9s.\u00a0\nA parte vertical denom\u00ednase tabica ou alzada.\u00a0P\u00f3dense distinguir os seguintes tipos de chanzos:"}
{"id": "335241", "revid": "18868", "url": "https://gl.wikipedia.org/wiki?curid=335241", "title": "Banzo", "text": ""}
{"id": "335242", "revid": "18868", "url": "https://gl.wikipedia.org/wiki?curid=335242", "title": "Tabica", "text": ""}
{"id": "335244", "revid": "56817", "url": "https://gl.wikipedia.org/wiki?curid=335244", "title": "Alzada", "text": "O termo alzada p\u00f3dese referir a:"}
{"id": "335245", "revid": "22795", "url": "https://gl.wikipedia.org/wiki?curid=335245", "title": "Xenoturbella", "text": ""}
{"id": "335247", "revid": "22570", "url": "https://gl.wikipedia.org/wiki?curid=335247", "title": "Estatocisto", "text": "Os estatocistos son os \u00f3rganos do equilibrio dos invertebrados acu\u00e1ticos, como os bivalvos, os cnidarios, os equinodermos, os cefal\u00f3podos e os crust\u00e1ceos.\nUnha estrutura similar enc\u00f3ntrase tam\u00e9n nas especies do x\u00e9nero \"Xenoturbella\".\nTe\u00f1en unha estrutura en forma de saco, cun epitelio de c\u00e9lulas ciliadas, un l\u00edquido e estat\u00f3litos no seu interior. Estes \u00faltimos son masas calcarias que, ao desplaz\u00e1rense pola acci\u00f3n da gravidade e o movemento propio do animal, premen sobre o epitelio ciliado, o cal, mediante conexi\u00f3ns nerviosas, manda a informaci\u00f3n ao centro elaborador da posici\u00f3n na que se encuentra.\nO seu equivalente en vertebrados corresponde aos ot\u00f3litos, situados no o\u00eddo interno, polo que neles f\u00e1lase dun sistema estato-ac\u00fastico.\nEtimolox\u00eda.\nO termo estatocisto est\u00e1 fomado polos elementos \"estato-\", do lat\u00edn cient\u00edfico \"staticus\", tirado do grego antigo \u03c3\u03c4\u03b1\u03c4\u03b9\u03ba\u03cc\u03c2 \u200e\"statik\u00f3s\", de \u1f31\u03c3\u03c4\u03ac\u03bd\u03b1\u03b9 \u200e\"hist\u00e1nai\", 'po\u00f1er de p\u00e9', e \"-cisto\", do grego \u03ba\u03cd\u03c3\u03c4\u03b9\u03c2 \"k\u00fdstis\", 'vexiga'."}
{"id": "335249", "revid": "1131", "url": "https://gl.wikipedia.org/wiki?curid=335249", "title": "Aiete", "text": "Aiete (en castel\u00e1n: \"Ayete\") \u00e9 un barrio da cidade de Donostia. Ten unha poboaci\u00f3n de 15.662 habitantes. Est\u00e1 situado na antiga estrada de Hernani e limita ao norte con Mirakontxa (Erdialdea), ao leste con Amara e Amara Berri e ao oeste con Ibaeta, A\u00f1orga e Antigua.\nCaracter\u00edzase polo predominio de vivendas residenciais e pola dispersi\u00f3n da s\u00faa poboaci\u00f3n ao tratarse dun barrio extenso formado por zonas diferenciadas sen gran conexi\u00f3n entre elas. Nos \u00faltimos anos, a construci\u00f3n de novas estradas e vivendas mudaron o aspecto do barrio. Entre as s\u00faas construci\u00f3ns destaca o Pazo de Aiete."}
{"id": "335251", "revid": "10599", "url": "https://gl.wikipedia.org/wiki?curid=335251", "title": "Ayete", "text": ""}
{"id": "335252", "revid": "10599", "url": "https://gl.wikipedia.org/wiki?curid=335252", "title": "Donostiarra", "text": ""}
{"id": "335255", "revid": "1131", "url": "https://gl.wikipedia.org/wiki?curid=335255", "title": "Altza", "text": "Altza \u00e9 un barrio da cidade de Donostia que ocupa a s\u00faa zona leste, no l\u00edmite co concello de Pasaia. Ten unha poboaci\u00f3n de 21.487 habitantes.\nHistoria.\nA\u00ednda que historicamente formou parte do concello de Donostia, durante alg\u00fans per\u00edodos foi concello independente, primeiro entre 1821 e 1823, e posteriormente entre 1879 e 1940.\nHistoricamente, Altza era unha entidade eminentemente rural. O n\u00facleo urbano situ\u00e1base nun outeiro que dominaba a ba\u00eda de Pasaia, contaba cun barrio portuario (Herrera) e varios casar\u00edos distribu\u00eddos polo termo municipal, e limitaba co barrio de Buenavista de Pasaia e co alto de Miracruz e Martutene, no concello de Donostia.\nDespois da s\u00faa \u00faltima anexi\u00f3n, varias ondas de inmigraci\u00f3n cambiaron a s\u00faa fisonom\u00eda e sociolox\u00eda nas d\u00e9cadas de 1960 e 1970, convert\u00e9ndose na principal zona de expansi\u00f3n da cidade e nacendo novos barrios como Bidebieta ou Intxaurrondo. Polo tanto, o actual barrio de Altza comprende s\u00f3 unha parte do antigo concello, concretamente a comprendida entre a autoestrada AP-8 e o porto de Pasaia, separado do resto da cidade de Donostia por un enlace da AP-8. O actual Altza est\u00e1 formado polos barrios de Altza Gaina, Arria, Auditz-Akular, Buenavista, Eskalantegi, Herrera, Larratxo, Molinao e Oleta."}
{"id": "335256", "revid": "22795", "url": "https://gl.wikipedia.org/wiki?curid=335256", "title": "Amphineura", "text": ""}
{"id": "335258", "revid": "22795", "url": "https://gl.wikipedia.org/wiki?curid=335258", "title": "Anfineuros", "text": ""}
{"id": "335261", "revid": "22795", "url": "https://gl.wikipedia.org/wiki?curid=335261", "title": "Caudofoveados", "text": ""}
{"id": "335262", "revid": "22795", "url": "https://gl.wikipedia.org/wiki?curid=335262", "title": "Solenogastros", "text": ""}
{"id": "335263", "revid": "1576", "url": "https://gl.wikipedia.org/wiki?curid=335263", "title": "Hann\u00f3ver", "text": ""}
{"id": "335264", "revid": "1576", "url": "https://gl.wikipedia.org/wiki?curid=335264", "title": "Hann\u00f3ver (hom\u00f3nimos)", "text": ""}
{"id": "335265", "revid": "1576", "url": "https://gl.wikipedia.org/wiki?curid=335265", "title": "Ernesto Augusto I de Hann\u00f3ver", "text": ""}
{"id": "335266", "revid": "1576", "url": "https://gl.wikipedia.org/wiki?curid=335266", "title": "Xurxo V de Hann\u00f3ver", "text": ""}
{"id": "335268", "revid": "1131", "url": "https://gl.wikipedia.org/wiki?curid=335268", "title": "Zubieta, Guip\u00fascoa", "text": "Zubieta \u00e9 un barrio situado entre os concellos de Donostia e Usurbil, en Guip\u00fascoa. A maior parte do territori pertence a Donostia, formando un enclave deste concello entre Lasarte-Oria, Usurbil, Andoain e Zizurkil. Ten unha poboaci\u00f3n de 400 habitantes.\n\u00c9 co\u00f1ecido principalmente porque nel se atopa o Hip\u00f3dromo de Donostia, co\u00f1ecido tam\u00e9n como Hip\u00f3dromo de Lasarte, e porque nel est\u00e1 a cidade deportiva onde adestra a Real Sociedad."}
{"id": "335269", "revid": "10599", "url": "https://gl.wikipedia.org/wiki?curid=335269", "title": "Zubieta (hom\u00f3nimos)", "text": "Zubieta \u00e9 un top\u00f3nimo \u00e9uscaro que significa \"lugar da ponte\". Pode referirse a:"}
{"id": "335271", "revid": "1131", "url": "https://gl.wikipedia.org/wiki?curid=335271", "title": "Zubieta", "text": "Zubieta \u00e9 un concello de Navarra, situado no meiri\u00f1ado de Pamplona e na comarca de Malerreka. At\u00f3pase a 60\u00a0km ao norte da cidade de Pamplona.\nEn 2014 ti\u00f1a 319 habitantes, repartidos entre as localidades de Ameztia, Aurkidi, Azkota, Mendrasa, Sarekoa e Zubieta."}
{"id": "335272", "revid": "98629", "url": "https://gl.wikipedia.org/wiki?curid=335272", "title": "Hermann von Ihering", "text": "Hermann von Ihering, nado en Kiel o 9 de outubro de 1850 e finado en Giessen, Hesse, Alema\u00f1a, o 24 de febreiro de 1930, foi un m\u00e9dico, zo\u00f3logo (especializado en ictiolox\u00eda e malacolox\u00eda) e paleont\u00f3logo alem\u00e1n nacionalizado brasileiro.\nTraxectoria.\nEstudou medicina e historia natural na Universidade de Viena. Foi profesor de zoolox\u00eda na Universidade de Leipzig.\nEn 1880 viaxou ao Brasil para realizar investigaci\u00f3ns cient\u00edficas para o goberno Imperial. Al\u00ed casou coa xove vi\u00fava Anna Maria Clarz Belzer, residindo inicialmente en Taquara (1880-1883), pasando despois a Pedras Brancas, actualmente Guaiba (1883-1884), a Rio Grande do Sul (1884-1885), S\u00e3o Louren\u00e7o do Sul (1985) e m\u00e1is tarde viviu 7 anos en Rio Camaqu\u00e3.\nConseguiu o seu primeiro traballo no Museu Nacional de Rio de Janeiro, en R\u00edo de Xaneiro. Foi o fundador e primeiro director do \"Museo Paulista\", en S\u00e3o Paulo en 1894.\nEntre outros taxons describiu a clase dos \"Aplacophora\" o x\u00e9nero de abellas sen aguill\u00f3n \"Frieseomelitta\".\nPublicaci\u00f3ns.\nA s\u00faa bibliograf\u00eda incl\u00fae 310 obras, das que 20 son sobre aves, e tam\u00e9n publicou varios traballos sobre a etnografia do Brasil meridional. Entre as su\u00faas publicaci\u00f3ns destacan:\nHonores.\nEponimia.\nVarios autores dedicaron especies na s\u00faa honra:\nAbreviatura.\nAs abreviaturas Ihering e von Ihering empr\u00e9ganse para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "335273", "revid": "89787", "url": "https://gl.wikipedia.org/wiki?curid=335273", "title": "Igino Ugo Tarchetti", "text": "Igino Ugo Tarchetti, nado en San Salvatore Monferrato o 29 de xu\u00f1o de 1839 e finado en Mil\u00e1n o 25 de marzo de 1869, foi un escritor, poeta e xornalista italiano. Colaborou na \"Rivista minima\", \"Il giornale per tutti\", \"La settimana illustrata\", \"Il gazzettino rosa\", \"Il pungolo\", ademais de tratar de lanzar sen \u00e9xito un peri\u00f3dico propio, \"il Piccolo giornale\". As\u00ed mesmo, entrou en contacto cos membros da \"Scapigliatura\".\nA s\u00faa obra m\u00e1is reco\u00f1ecida \u00e9 a novela \"Fosca\", levada posteriormente ao cinema por Ettore Scola."}
{"id": "335274", "revid": "6939", "url": "https://gl.wikipedia.org/wiki?curid=335274", "title": "Iginio Ugo Tarchetti", "text": ""}
{"id": "335275", "revid": "98629", "url": "https://gl.wikipedia.org/wiki?curid=335275", "title": "Gali\u00f1a de r\u00edo", "text": "A gali\u00f1a de r\u00edo (Gallinula chloropus ), tam\u00e9n chamada gali\u00f1ola, gali\u00f1a de auga, pita de auga ou pita de r\u00edo, \u00e9 unha especie de ave gruiforme da familia Rallidae que habita en Eurasia e \u00c1frica. Non se debe confundir coa especie: \"Porzana pusilla\".\nDescrici\u00f3n.\nA gali\u00f1a de r\u00edo com\u00fan mide aproximadamente 37\u00a0cm de longo. Presenta un escudo facial vermello, faixas brancas nos flancos, plumaxe negra e patas amarelas. Os individuos inmaturos son de cor casta\u00f1a escura co abdome m\u00e1is claro, sen o escudo facial vermello.\nAlim\u00e9ntase dunha gran variedade de material vexetal, al\u00e9n de pequenos animais acu\u00e1ticos. Frecuenta lagos, lagoas, canles, pantanos e tam\u00e9n lagunas salobres. \u00c9 ave migratoria, marchando para o norte durante o inverno austral.\nO ni\u00f1o \u00e9 unha cesta cuberta constru\u00edda no chan entre vexetaci\u00f3n densa. A femia deposita entre 8 e 12 ovos. Pode haber unha segunda ni\u00f1ada no ano, composta entre 5 e 8 ovos. A incubaci\u00f3n dura aproximadamente tres semanas e real\u00edzana ambos pais.\nDistribuci\u00f3n.\nAmplamente distribu\u00edda no mundo, existen aproximadamente 12 subespecies, ademais de dous representantes do Plioceno Superior de Am\u00e9rica do Norte:"}
{"id": "335276", "revid": "18868", "url": "https://gl.wikipedia.org/wiki?curid=335276", "title": "Gallinula chloropus", "text": ""}
{"id": "335277", "revid": "27155", "url": "https://gl.wikipedia.org/wiki?curid=335277", "title": "Gali\u00f1ola anana", "text": "A gali\u00f1ola anana ou poli\u00f1a pequena (Porzana pusilla) \u00e9 unha especie de ave gruiforme da familia dos r\u00e1lidos amplamente distribu\u00edda por Eurasia, \u00c1frica e Australasia. Non se debe confundir con \"Gallinula chloropus\" nin con \"Porzana parva\".\nDescrici\u00f3n.\nA gali\u00f1ola anana mide entre 17 e 19\u00a0cm de longo e ten unha envergadura alar de 33 a 37\u00a0cm. \u00c9 similar \u00e1 gali\u00f1ola pequena pero lixeiramente menor, e as s\u00faas plumas primarias sobresaen menos por detr\u00e1s cando ten as \u00e1s recollidas. A gali\u00f1ola anana ten un bico curto e recto, de cor amarelo ou verdoso. Os adultos te\u00f1en unha plumaxe parda avermellada con marcas brancas irregulares nas partes superiores, mentres que o seu rostro, peito e ventre son de cor gris azulada. Os seus flancos est\u00e1n barrados. Ten a cola curta e con pintas na parte inferior. Nas patas ten dedas longas de cor variable, verdosas ou ros\u00e1ceas.\nOs xoves son similares aos adultos, mais te\u00f1en unha plumaxe con m\u00e1is pintas. Os polos acabados de nacer son negros, como en todas as especies de r\u00e1lidos.\nTaxonom\u00eda e etimolox\u00eda.\nA gali\u00f1ola anana ou poli\u00f1a pequena clasif\u00edcase no x\u00e9nero \"Porzana\", que pertence \u00e1 familia Rallidae, unha familia de aves acu\u00e1ticas e semiacu\u00e1ticas de tama\u00f1o medio, a\u00ednda que pequenas en comparaci\u00f3n co resto de Gruiformes. Os r\u00e1lidos adoitan ter a cola curta, patas robustas con dedas longas, plumaxes discretas e o pescozo m\u00e1is curto que as gr\u00faas. Os membros de \"Porzana\" caracter\u00edzanse por carecer dos rechamantes escudos frontais presentes no resto dos r\u00e1lidos e ser m\u00e1is pequenos.\nA gali\u00f1ola anana foi descrita cientificamente por Peter Simon Pallas en 1776, co nome cient\u00edfico de \"Rallus pusillus\". Posteriormente foi trasladada ao x\u00e9nero \"Porzana\", creado polo zo\u00f3logo franc\u00e9s Louis Jean Pierre Vieillot en 1816. \"Porzana\" \u00e9 a latinizaci\u00f3n do termo da lingua veneciana \"sporzana\" usado para nomear este tipo de aves, mentres que en lat\u00edn \"pusilla\" significa 'diminuta'. \nReco\u00f1\u00e9cense seis subespecies de \"Porzana pusilla\":\nDistribuci\u00f3n.\n\u00c9 unha ave migratoria que cr\u00eda en zonas h\u00famidas de Europa, principalmente no leste e en Asia. A especie adoitaba habitar nas illas brit\u00e1nicas ata mediados do s\u00e9culo XIX, mais a poboaci\u00f3n de Europa occidental reduciuse considerablemente debido \u00e1 drenaxe de terreos h\u00famidos e a consecuente destruci\u00f3n do seu h\u00e1bitat. En Galicia \u00e9 unha especie moi rara. Ao chegar o outono migra para pasar o inverno en \u00c1frica oriental e no sur de Asia. Tam\u00e9n reside de forma sedentaria en \u00c1frica e Australasia. \nEn setembro de 2000 un exemplar desta especie foi albiscado na illa Attu (Aleutianas) en Norteam\u00e9rica, pero a s\u00faa presenza no continente americano \u00e9 anecd\u00f3tica.\nComportamento.\nA gali\u00f1ola anana alim\u00e9ntase na lama ou en augas pouco profundas, apa\u00f1ando o alimento que detecta pola vista. Alim\u00e9ntase principalmente de insectos e pequenos animais acu\u00e1ticos.\nDurante a estaci\u00f3n de cr\u00eda adoitan permanecer agochadas e \u00e9 m\u00e1is probable escoitar as s\u00faas chamadas que velas. Durante o outono poden verse en bandadas migratorias. Son aves moi ruidosas e a s\u00faa chamada consiste nun repenico r\u00e1pido. Ani\u00f1a nun sitio seco xunto a pantanos e zonas h\u00famidas, depositando unha posta media de 4 a 8 ovos.\nEstado de conservaci\u00f3n.\nInternacional.\nA nivel global, en canto \u00e1 s\u00faa conservaci\u00f3n, consid\u00e9rase unha \"especie pouco preocupante\" na Lista vermella da UICN. \u00c9 unha das especies \u00e1s que se aplica o \"Acordo sobre a Conservaci\u00f3n de Aves Acu\u00e1ticas Migratorias Africano-euroasi\u00e1tico\" (AEWA).\nAustralia.\nEn Australia non \u00e9 unha ave ameazada. Por\u00e9n, a s\u00faa conservaci\u00f3n var\u00eda entre estados dentro do pa\u00eds. Por exemplo:"}
{"id": "335278", "revid": "18868", "url": "https://gl.wikipedia.org/wiki?curid=335278", "title": "Gali\u00f1a de auga", "text": ""}
{"id": "335281", "revid": "23204", "url": "https://gl.wikipedia.org/wiki?curid=335281", "title": "Tejupilco", "text": "Tejupilco \u00e9 un dos concellos da Rexi\u00f3n Tejupilco, ao sueste do estado no Estado de M\u00e9xico, en M\u00e9xico. Limita \u00f3 norte con Otzoloapan, Zacazonapan, Temascaltepec, San Sim\u00f3n de Guerrero e Luvianos; \u00f3 sur con Amatepec e Sultepec; \u00f3 leste con San Sim\u00f3n de Guerrero, Texcaltitl\u00e1n e Sultepec; e \u00f3 oeste con Michoac\u00e1n, Guerrero e Luvianos. A s\u00faa \u00e1rea \u00e9 de 669,13\u00a0km\u00b2, \u00e9 o concello m\u00e1is grande do estado, e a s\u00faa poboaci\u00f3n era de 62.547 habitantes no ano 2010. A cabeza municipal \u00e9 Tejupilco de Hidalgo."}
{"id": "335282", "revid": "1888", "url": "https://gl.wikipedia.org/wiki?curid=335282", "title": "Manuel de Quiroga V\u00e1zquez de Quiroga", "text": ""}
{"id": "335283", "revid": "56817", "url": "https://gl.wikipedia.org/wiki?curid=335283", "title": "Aplac\u00f3foros", "text": "O dos aplac\u00f3foros (\"Aplacophora\") son unha antiga clase do filo dos moluscos, subfilo dos acul\u00edferos. A\u00ednda que antigamente se consideraba monofil\u00e9tico, hoxe se considera un grupo parafil\u00e9tico, xa que os dous subgrupos que inclu\u00eda (\"Caudofoveata\" e \"Solenogastres\") s\u00f3 te\u00f1en en com\u00fan a ausencia de cuncha, non compartindo ningunha apomorf\u00eda.\nCaracter\u00edsticas.\nExisten ao redor de 250 especies. Te\u00f1en esp\u00edculas calcarias. Carecen de ollos e de tent\u00e1culos, pero te\u00f1en unha am\u00f3sega pedal que se cre que ten a mesma orixe que o p\u00e9 doutros moluscos.\nAlg\u00fans destes moluscos viven en anemones de mar e corais, e se encontran a m\u00e1is de 200 m de profundidade.\nTaxonom\u00eda.\nDescrici\u00f3n.\nA clase foi definida en 1876 polo zo\u00f3logo alem\u00e1n, nacionalizado brasileiro Hermann von Ihering.\nEtimolox\u00eda.\nO termo do lat\u00edn cient\u00edfico \"Aplacophora\" est\u00e1 formado polos elementos \"a-\" do grego antigo \u03b1-, 'non', \"placo-\", tirado do grego \u03c0\u03bb\u03ac\u03be \u200e\"pl\u00e1x\", 'placa', \"-o\" (para facilitar a pronuncia) e \"-phora\", plural de \"-phorus\", derivada do grego \u03c6\u03bf\u03c1\u03ad\u03c9 phore\u00f5, 'levar'. Literalmente: 'os que non levan placas'.\nClasificaci\u00f3n.\nA clasificaci\u00f3n cl\u00e1sica comprend\u00eda as d\u00faas ordes seguintes:"}
{"id": "335292", "revid": "23204", "url": "https://gl.wikipedia.org/wiki?curid=335292", "title": "Santa Helena, Ascensi\u00f3n e Tristan da Cunha", "text": "Santa Elena, Ascensi\u00f3n e Trist\u00e1n da Cunha. (en ingl\u00e9s, \"Saint Helena, Ascension and Tristan da Cunha\") \u00e9 un territorio brit\u00e1nico de ultramar, composto por diversas illas Santa Helena, a Ascensi\u00f3n e o arquip\u00e9lago de Tristan da Cunha inclu\u00edndo a Illa Gough, situadas no Atl\u00e1ntico sur, entre \u00c1frica e Suram\u00e9rica. O seu nome foi Santa Helena e Dependencias ata o 1 de setembro de 2009, cando entrou en vigor unha nova constituci\u00f3n que daba \u00e1s tres illas o mesmo estatuto de tres territorios, como unha agrupaci\u00f3n baixo a Coroa.\nOs principais territorios insulares que compo\u00f1en esta entidade territorial son a Santa Helena, onde se sit\u00faa Jamestown que \u00e9 o principal centro poboado e capital do territorio, a Illa de Ascensi\u00f3n e o grupo de illas de Tristan da Cunha. \u00c9 de destacar a enorme distancia que hai entre as illas: entre Ascensi\u00f3n e Santa Helena hai 1300 quil\u00f3metros, e desta \u00faltima a Trist\u00e1n da Acunha m\u00e1is de 2700 quil\u00f3metros.\nAta o ano 2009, este territorio foi chamado Santa Helena e Dependencias (\"Saint Helena and Dependencies\" en ingl\u00e9s) ou simplemente Santa Helena. Con todo, o 1 de setembro dese mesmo ano, entrou en vixencia unha nova constituci\u00f3n que estableceu o actual nome e entregou igual status a cada territorio insular.\nA illa de Santa Elena \u00e9 mundialmente co\u00f1ecida por ser o lugar onde foi exiliado e onde morreu Napole\u00f3n Bonaparte en 1821.\nDivisi\u00f3ns administrativas.\nAdministrativamente, o territorio div\u00eddese nas mesmas tres partes xeograficas do territorio, \u00e9 dicir, Santa Helena, Ascensi\u00f3n e Tristan da Cunha. Cada unha \u00e9 gobernada por un consello. O gobernador do territorio preside o Consello Lexislativo de Santa Helena, e a s\u00faa vez est\u00e1 representado por un administrador na illa Ascensi\u00f3n e outro administrador en Trist\u00e1n d\u00e1 Cunha que presiden os concellos insulares destas d\u00faas illas. V\u00e9xase secci\u00f3n Constituci\u00f3n a continuaci\u00f3n.\nA illa de Santa Helena div\u00eddese ademais en oito distritos.\nHistoria.\nDe orixe volc\u00e1nico, as illas de Santa Helena, Illa de Ascensi\u00f3n e Tristan da Cunha foron todas colonias separadas da coroa inglesa, a\u00ednda que descubrironse por separado por varios exploradores portugueses entre 1502 e 1504.\nDescubrimento portugu\u00e9s.\nOs portugueses atoparon Santa Helena deshabitada, con abundancia de \u00e1rbores e auga potable. Importaron gando, \u00e1rbores frutais e hortalizas, constru\u00edron unha capela e unha ou d\u00faas casas. Malia que non formaba un asentamento permanente, a illa converteuse de crucial importancia para a recolleita de alimentos e como punto de encontro, descanso e avituallamento para as viaxes a Asia. O ingl\u00e9s Sir Francis Drake moi probablemente atopou a illa na \u00faltima etapa da s\u00faa viaxe ao redor do mundo (1577-1580). Seguiron outras visitas doutros exploradores ingleses, e, unha vez que a situaci\u00f3n de Santa Helena foi m\u00e1is amplamente co\u00f1ecida, os buques de guerra ingleses comezaron a axexar na zona para atacar as carracas portuguesas no seu cami\u00f1o a casa desde a India. No desenvolvemento do seu comercio co Afastado Oriente, os holandeses tam\u00e9n comezaron a frecuentar a illa e reclamaron formalmente \u00e1 mesma en 1633, pero non se conformaron coa illa e en 1651 abandonarona en favor da s\u00faa colonia no Cabo de Boa Esperanza.\nColonizaci\u00f3n inglesa e brit\u00e1nica.\nEn 1657 conced\u00e9uselle a Compa\u00f1\u00eda Brit\u00e1nica das Indias Orientais unha carta para gobernar Santa Helena por Oliver Cromwell, e ao ano seguinte a Compa\u00f1\u00eda decidiu fortificar e colonizar a illa con plantaci\u00f3ns. O primeiro gobernador, o capit\u00e1n John Dutton, chegou en 1659, e \u00e9 a partir desta data que Santa Helena di ser a segunda m\u00e1is antiga colonia de Gran Breta\u00f1a (restante) (logo das Bermudas). Constru\u00edronse un forte e varias casas. Logo da restauraci\u00f3n da monarqu\u00eda inglesa en 1660, a Compa\u00f1\u00eda das Indias Orientais recibiu unha carta real que lle deu o dereito exclusivo para fortificar e colonizar a illa. A fortaleza foi renomeada como \"Fort James\" e a cidade como \"Jamestown\", en honor ao Duque de York e herdeiro, m\u00e1is tarde o rei Xacobe II de Inglaterra.\nO Reino de Inglaterra converteuse en parte do novo Reino de Gran Breta\u00f1a en 1707 e logo no Reino Unido en 1801, o Imperio Brit\u00e1nico converteuse nunha potencia mundial. O m\u00e1is importante e primeiro asentmento, a illa de Santa Helena, fora gobernada pola Compa\u00f1\u00eda das Indias Orientais desde 1659. F\u00edxose co\u00f1ecido internacionalmente como o lugar elixido polo goberno brit\u00e1nico para o exilio de Napole\u00f3n, que estivo confinado na illa entre outubro de 1815 e a s\u00faa morte o 5 de maio de 1821, e f\u00edxose colonia da coroa brit\u00e1nica en 1834 pola Saint Helena Act 1833. A deshabitada Illa de Ascensi\u00f3n foi tomada pola Royal Navy o 22 de outubro de 1815, no final da era da navegaci\u00f3n a vela a s\u00faa localizaci\u00f3n adquiriu importancia como lugar de aprovisionamento de carb\u00f3n para os barcos. Por raz\u00f3ns similares Tristan da Cunha foi anexada como unha dependencia da Colonia do Cabo (British South Africa) o 14 de agosto de 1816 no final das Guerras Napole\u00f3nicas. Xusto antes, durante un curto per\u00edodo, Tristan da Cunha fora habitada por unha expedici\u00f3n privada estadounidense que deu nome ao territorio como as Illas de Refresco.\nA uni\u00f3n pol\u00edtica entre estas colonias comezou a tomar forma o 12 de setembro de 1922, cando por patente real Ascensi\u00f3n converteuse nunha dependencia de Santa Helena. A escasamente poboada illa de Tristan da Cunha, ata hoxe en d\u00eda pouco m\u00e1is que un posto de avanzada cunha poboaci\u00f3n de menos de trescentos habitantes, fixo o mesmo o 12 de xaneiro de 1938. Os tres grupos de illas compartironn esta relaci\u00f3n constitucional ata o 1 de setembro de 2009, cando as dependencias foron elevados a condici\u00f3n de igualdade con Santa Helena e o territorio cambiou o seu nome de \"Santa Helena e dependencias\" a \"Santa Helena, Ascensi\u00f3n e Tristan da Cunha\".\nSegunda guerra mundial e a posterior presenza militar.\nDurante o Batalla do Atl\u00e1ntico na segunda guerra mundial e os anos seguintes, tanto en Santa Helena como a illa de Ascensi\u00f3n foron utilizadas polos aliados como base para protexer o comercio na superficie, na guerra antisubmarina (ASW) contra as unidades navais das potencias do Eixe. Constru\u00edronse pistas de aterraxe para ser base de fornecemento dos avi\u00f3ns que vixilaban as rutas mar\u00edtimas.\nOs Estados Unidos e Gran Breta\u00f1a a\u00ednda operan conxuntamente o aeroporto de (RAF Ascension Island) na Ascensi\u00f3n, que tam\u00e9n serve como centro de comunicaci\u00f3ns, centro de intelixencia e navegaci\u00f3n. Unha das cinco estaci\u00f3ns terrestres da Red GPS est\u00e1 localizada en Ascensi\u00f3n.\nUni\u00f3n Europea.\nO territorio \u00e9 un pa\u00eds ou territorio de ultramar da Uni\u00f3n Europea, con aspectos limitados da pertenza \u00e1 Uni\u00f3n Europea aplicados \u00e1 s\u00faa administraci\u00f3n, as s\u00faas leis e os seus cidad\u00e1ns. Con todo, non forman parte da Uni\u00f3n Europea (o \u00fanico territorio brit\u00e1nico de ultramar que pertence \u00e9 Xibraltar.\nXeograf\u00eda.\nO territorio est\u00e9ndese a trav\u00e9s dunha grande extensi\u00f3n no oc\u00e9ano Atl\u00e1ntico Sur coa illa m\u00e1is setentrional, Ascensi\u00f3n, que ten unha latitude de da li\u00f1a ecuatorial e a illa m\u00e1is meridional, illa Gough, en . Entre Santa Helena e Tristan da Cunha at\u00f3pase o Tr\u00f3pico de Capricornio. A distancia entre o extremo norte da illa de Ascensi\u00f3n e o extremo sur da illa de Gough \u00e9 de 3.642\u00a0km. (unha distancia equivalente entre A Coru\u00f1a e Riga en Letonia por estrada). Todo o territorio at\u00f3pase no hemisferio occidental e ten o mesmo fuso horario: meridiano de Greenwich.\nAscensi\u00f3n ten un clima c\u00e1lido, \u00e1rido, mentres que en Santa Helena \u00e9 m\u00e1is moderado (e \u00e1rido preto das costas) e en Tristan moito m\u00e1is fresco. O punto m\u00e1is alto do territorio \u00e9 o pico Queen Mary na illa de Tristan da Cunha, cunha elevaci\u00f3n de 2.062 metros sobre o nivel do mar.\nA\u00ednda que as tres partes do territorio form\u00e1ronse por actividade volc\u00e1nica, s\u00f3 o grupo de illas de Tristan da Cunha \u00e9 volcanicamente activo neste momento.\nAugas territoriais.\nAs augas territoriales das illas est\u00e9ndense a 12 millas na\u00faticas (22\u00a0km) da s\u00faa li\u00f1a de base costeira. A Zona Econ\u00f3mica Exclusiva (ZEE) est\u00e9ndense 200 millas na\u00faticas (370\u00a0km) das li\u00f1as de base das illas. Malia o seu tama\u00f1o, as tres ZEE non se superpo\u00f1en ou se tocan entre si, nin tampouco tocan \u00e1s zonas econ\u00f3micas exclusivas de calquera outro pa\u00eds ou territorio. O territorio conta coa ZEE m\u00e1is grande de calquera dos territorios brit\u00e1nicos de ultramar (de feito m\u00e1is grande que a do Reino Unido) e se incl\u00faese a clasificaci\u00f3n dos pa\u00edses por tama\u00f1o da ZEE, o territorio ser\u00eda o 21\u00ba, por detr\u00e1s de Portugal e por diante de Filipinas. Nin as illas nin as s\u00faas ZEE son obxecto de controversia internacional actual.\nEn 2008 o Reino Unido fixo unha solicitude \u00e1 Convenci\u00f3n das Naci\u00f3ns Unidas sobre o Dereito do Mar para estender o l\u00edmite da plataforma continental reivindicaci\u00f3n da illa de Ascensi\u00f3n m\u00e1is al\u00e1 das 200 millas na\u00faticas. A Comisi\u00f3n recomendou en 2010 que o l\u00edmite non se estender\u00e1 m\u00e1is al\u00f3 do l\u00edmite est\u00e1ndar, baseado en estudos cient\u00edficos.\nComunicaci\u00f3ns.\nCada unha das tres illas principais ten un embarcadoiro ou un pequeno porto, situado nas cidades principais (Georgetown, Jamestown e Edimburgo). Existe un aer\u00f3dromo militar na Illa Ascension (RAF Ascension Island) con voos regulares entre RAF Brize Norton no Reino Unido e RAF Mount Pleasant nas Illas Malvinas. O seu usuario principal \u00e9 a RAF, a\u00ednda que tam\u00e9n se producen alg\u00fans voos civ\u00eds. A illa Ascension \u00e9 tam\u00e9n usada polos militares estadounidenses (quen aprovisiona \u00e1 base co MV Ascension) e \u00e9 un lugar que serve de aterraxe de urxencia ao Programa do Transbordador Espacial. Na actualidade non hai aer\u00f3dromo na illa de Santa Helena, pero prop\u00faxose un aeroporto civil e est\u00e1 previsto que sexa aberto en 2015, con voos cara a e desde Sur\u00e1frica. A illa de Tristan da Cunha est\u00e1 conectada s\u00f3 por mar.\nTelecomunicaci\u00f3ns.\nCable and Wireless proporciona o servizo de telecomunicaci\u00f3ns no territorio. Santa Helena ten o prefixo internacional 290 que, desde 2006 comparte con Tristan da Cunha. Os n\u00fameros de tel\u00e9fono te\u00f1en catro d\u00edxitos de lonxitude. Os n\u00fameros comezan con 1-9, os 8xxx est\u00e1n reservados para Tristan da Cunha e os 2xxx para Jamestown. A illa Ascension ten o prefixo de chamadas 247 e tam\u00e9n te\u00f1en n\u00fameros de catro d\u00edxitos na illa.} A illa Ascension tam\u00e9n pos\u00fae un ampla instalaci\u00f3n de retransmisores para comunicaci\u00f3ns internacionais de onda curta con \u00c1frica e Am\u00e9rica do Sur.\nCorreo.\nA illa Ascension, Tristan da Cunha e Santa Helena tam\u00e9n publican os seus propios selos, que proporcionan uns importantes ingresos. Cada unha das tres illas principais do arquip\u00e9lago ten o seu propio c\u00f3digo postal da Royal Mail:\nO \u00faltimo Royal Mail Ship, o RMS \"St Helena\", fai a ruta con Cidade do Cabo (e menos frecuentemente co Reino Unido, e \u00e1s veces coa Ba\u00eda Walvis en Namibia) \u00e1s illas. Esp\u00e9rase que a ruta mant\u00e9\u00f1ase ata a inauguraci\u00f3n do aeroporto na illa de Santa Helena.\nTr\u00e1fico de veh\u00edculos.\nSanta Helena ten 138\u00a0km, 118\u00a0km asfaltados e 20\u00a0km sen asfaltar de estradas. Tristan da Cunha ten aproximadamente 10\u00a0km de estradas asfaltadas, mentres que Ascensi\u00f3n ten cerca de 40\u00a0km asfaltados. Os coches circulan pola esquerda nas tres partes do territorio, do mesmo xeito que se fai no Reino Unido."}
{"id": "335296", "revid": "1576", "url": "https://gl.wikipedia.org/wiki?curid=335296", "title": "Lista de presidentes de M\u00e9xico", "text": ""}
{"id": "335297", "revid": "65337", "url": "https://gl.wikipedia.org/wiki?curid=335297", "title": "D\u00f3lar hawaiano", "text": "O d\u00f3lar ou dala foi a moeda de Hawai entre 1847 e 1898. Era igual ao d\u00f3lar dos Estados Unidos e foi dividido a 100 \"c\u00e9ntimos\" ou \"keneta.\" S\u00f3 se realizaron emisi\u00f3ns espor\u00e1dicas, que circularon en paralelo \u00e1 moeda dos Estados Unidos.\nMoedas.\nKamehameha III.\nA primeira emisi\u00f3n oficial do Reino de Hawai foi en 1847. Trat\u00e1base dun c\u00e9ntimo de cobre que amosaba o retrato do rei Kamehameha III no seu anverso. Esta moeda resultou ser impopular por mor da mesqui\u00f1a calidade do retrato do rei. Malia haber quen sost\u00e9n que a denominaci\u00f3n era incorrecta (\"hapa haneri\" en vez de \"hapa haneli\"), a ortograf\u00eda \"hapa haneri\" foi correcta ata a fin o s\u00e9culo XIX. A ortograf\u00eda \"haneri\" (\"cen\" ou \"cento\" en hawaiano) aparece en todos os billetes de 100 e de 500 d\u00f3lares en circulaci\u00f3n entre 1879 e 1900.\nKal\u0101kaua I.\nEn 1883, o circulante oficial de prata do Reino de Hawai estivo constitu\u00eddo polas denominaci\u00f3ns dun dime ou 10 centavos (\"umi keneta\" en hawaiano), un cuarto de d\u00f3lar (\"hapaha\"), medio d\u00f3lar (\"hapalua\") e un d\u00f3lar (\"akahi dala\"). A Casa da Moeda dos Estados Unidos cu\u00f1ou, na ceca de Filadelfia, 26 presentaci\u00f3ns de proba que conti\u00f1an o \"umi keneta\" (10 centavos), \"hapaha\" (cuarto), \"hapalua\" (medio) e \"akahi dala\" (un d\u00f3lar)\".\" Tam\u00e9n se fabricaron 20 exemplares de proba coa denominaci\u00f3n de oito d\u00f3lares (\"hapawalu\").\u00a0As moedas de prata emitidas para a circulaci\u00f3n no Reino de Hawai fabric\u00e1ronse na Casa da Moeda de San Francisco, dese\u00f1adas polo seu gravador Charles Edward Barber.\nAs moedas de Hawai continuaron a circular durante varios anos logo da anexi\u00f3n aos Estados Unidos, en 1898, ata que en 1903 unha acta do Congreso desmonetizou as emisi\u00f3ns Hawaianas. A maior\u00eda das moedas foron retiradas e fundidas, a\u00ednda que se conservaron algunhas pezas, moitas veces convertidas en pezas de xoiar\u00eda. Segundo as estimaci\u00f3ns, o n\u00famero m\u00e1ximo de exemplares de cada moeda que se conservou \u00e9 o seguinte:\nBilletes.\nEn 1879, o Departamento de Finanzas emitiu os primeiros billetes de Hawai, que vi\u00f1an sendo certificados de dep\u00f3sito de moeda de prata por valor de 10, 20, 50 e 100 d\u00f3lares. Con todo, emit\u00edronse moi pequenas cantidades destes billetes, e a maior\u00eda do di\u00f1eiro de papel circulante pertenc\u00eda \u00e1s emisi\u00f3ns dos Estados Unidos. A partir de 1884 s\u00f3 se admitiron moedas de ouro estadounidenses para cantidades por riba dos 10 d\u00f3lares.\nEn 1897, a Rep\u00fablica de Hawai emitiu certificados de dep\u00f3sito de moeda de prata con valores de 5, 10, 20, 50 e 100 d\u00f3lares. En 1899 emit\u00edronse billetes coas mesmas denominaci\u00f3ns apoiados por dep\u00f3sitos de ouro. T\u00f3dolos billetes hawaianos, especialmente os certificados de ouro, son hoxe extremadamente raros."}
{"id": "335298", "revid": "56817", "url": "https://gl.wikipedia.org/wiki?curid=335298", "title": "Categor\u00edas (Arist\u00f3teles)", "text": "Categor\u00edas (grego antigo: \u039a\u03b1\u03c4\u03b7\u03b3\u03bf\u03c1\u03af\u03b1\u03b9, \"Kat\u0113goriai\", ou \u03c0\u03b5\u03c1\u1f76 \u03c4\u1ff6\u03bd \"\u03ba\u03b1\u03c4\u03b7\u03b3\u03bf\u03c1\u03af\u03c9\u03bd\", per\u00ec t\u1e53n kat\u0113gor\u00ed\u014dn; lat.: Categoriae) \u00e9 unha obra do fil\u00f3sofo Arist\u00f3teles. Nela, o autor prop\u00f3n unha clasificaci\u00f3n mediante dez xeitos de predicar. Co\u00f1\u00e9cense tam\u00e9n como predicamentos ou xeitos do ser.\nContido.\nO termo \"categor\u00eda\" prov\u00e9n de \u00e1mbitos xur\u00eddicos, onde se empregaba o verbo \"kategorein\" para acusar a algu\u00e9n. \u00c9 desde Arist\u00f3teles cando o verbo \"kategorein\" obt\u00e9n un novo significado. Daquela, \"categor\u00eda\" abandona o seu sentido de ataque para tomar un sentido m\u00e1is neutral e xerar o sentido de predicaci\u00f3n. O texto \"Categor\u00edas\" \u00e9 as\u00ed unha teor\u00eda onde se \"acusa\" a realidade. Xa que logo, Arist\u00f3teles confecciona diversos x\u00e9neros de predicados: \"eu acuso esta mesa de ser branca\" ou ben \"eu acuso a S\u00f3crates de ser un animal racional\". Por esta raz\u00f3n teremos diversas perspectivas para facermos as nosas acusaci\u00f3ns.\nNeste tratado, Arist\u00f3teles divide as expresi\u00f3ns ling\u00fc\u00edsticas en expresi\u00f3ns sen combinaci\u00f3n ou sen ligaz\u00f3n (por exemplo \"home\", \"corre\" ou \"triunfa\") e con combinaci\u00f3n (por exemplo \"home corre\" ou \"home triunfa\"). As expresi\u00f3ns sen ligaz\u00f3n non afirman nin negan nada por si mesmas, sen\u00f3n s\u00f3 ligadas a outras expresi\u00f3ns. As\u00ed mesmo, as expresi\u00f3ns sen ligaz\u00f3n (ou sen combinaci\u00f3n), son simplemente termos ou categor\u00edas. Arist\u00f3teles nomea 10:\nComo neste tratado Arist\u00f3teles non sempre separa claramente as expresi\u00f3ns ling\u00fc\u00edsticas dos seus respectivos obxectos, parece que clasifica \u00e1 vez a realidade nos correspondentes tipos de obxectos e de calidades. Esta divisi\u00f3n \u00e9, segundo a s\u00faa concepci\u00f3n, a m\u00e1is xeral e completa posible. E posto que en \u00faltimo termo non est\u00e1 claro se se trata dunha clasificaci\u00f3n da linguaxe, da realidade ou de ambas, a obra tematiza aspectos l\u00f3xicos e filos\u00f3fico-ling\u00fc\u00edsticos, as\u00ed como problemas da clasificaci\u00f3n fundamental de todo o existente.\nAs \"Categor\u00edas\" son inclu\u00eddas tradicionalmente entre as obras l\u00f3xicas de Arist\u00f3teles. Constit\u00faen, na lista transmitida dos seus escritos -que non procede do propio Arist\u00f3teles - o comezo do chamado Organon. Como ocorre coa maior parte dos escritos aristot\u00e9licos, tampouco parece que o texto das \"Categor\u00edas\" estivese destinado \u00e1 publicaci\u00f3n, sen\u00f3n que pertencer\u00eda aos chamados escritos esot\u00e9ricos, que \u00e9 posible que fosen orixinalmente notas ou gui\u00f3ns de lecci\u00f3ns e agrupaci\u00f3ns de materiais de Arist\u00f3teles.\n\"A\"s \"Categor\u00edas\" circulaban en tempos hel\u00e9nicos precedidas da Isagoge (introduci\u00f3n) que o neoplat\u00f3nico Porfirio lles fixo (\"Introductio in Praedicamenta\"). Unificadas como un todo (a \"Isagoge\" e as Categor\u00edas) foron tema obrigado no desenvolvemento da l\u00f3xica medieval."}
{"id": "335299", "revid": "5863", "url": "https://gl.wikipedia.org/wiki?curid=335299", "title": "Aquis Querquernis", "text": ""}
{"id": "335302", "revid": "1131", "url": "https://gl.wikipedia.org/wiki?curid=335302", "title": "Cicl\u00f3n Hortensia", "text": ""}
{"id": "335314", "revid": "75439", "url": "https://gl.wikipedia.org/wiki?curid=335314", "title": "Rock c\u00f3mico", "text": "O rock c\u00f3mico (\"comedy rock\" en ingl\u00e9s) \u00e9 un termo usado para describir a m\u00fasica rock que se mestura coa s\u00e1tira ou outras formas da comedia. Esta tradici\u00f3n rem\u00f3ntase aos primeiros d\u00edas do rock and roll en si. Os primeiros exemplos m\u00e1is notables son Stan Freberg, que satirizou artistas como Elvis Presley e The Platters, e Sheb Wooley, cuxa canci\u00f3n \u00abPurple People Eater\u00bb alcanzou o n\u00famero 1 nas listas de Billboard en 1958 e permaneceu al\u00ed durante seis semanas.\nO rock c\u00f3mico no mundo anglosax\u00f3n.\nAlg\u00fans artistas do rock c\u00f3mico, como Frank Zappa, Tenacious D (liderada por Jack Black, Taintstick, Green Jell\u00ff e, recentemente, Flight of the Conchords, crearon canci\u00f3ns divertidas e enxe\u00f1osas. Outros artistas, como Dread Zeppelin, Beatallica ou GWAR conf\u00edan m\u00e1is nos trucos, como vestimentas ou mestura de x\u00e9neros para o efecto c\u00f3mico.\nMoitos grupos de rock convencional son co\u00f1ecidos por incorporar canci\u00f3ns de comedia no seu traballo: The Bloodhound Gang, Blink-182, Bowling for Soup, Reel Big Fish, Sublime, Primus, Alestorm, The Flaming Lips, The Offspring, Foo Fighters, Steam Powered Giraffe, System of a Down, Mr. Bungle, Red Hot Chili Peppers e The Presidents of the United States of America. En Suram\u00e9rica salientan as letras humor\u00edsticas do grupo uruguaio de rock El Cuarteto de Nos.\nO rock foi o albo de moitas parodias e varias bandas chegaron a ter discos realmente exitosos, como \u00e9 o caso de The Hee Gee Bee Bees e, posteriormente, Spinal Tap, nos Estados Unidos, e Bad News, no Reino Unido. O artista par\u00f3dico de m\u00e1is \u00e9xito \u00e9 Weird Al Yankovic, que est\u00e1 agora na s\u00faa cuarta d\u00e9cada da creaci\u00f3n de parodias de canci\u00f3ns e vendeu m\u00e1is de 12 mill\u00f3ns de discos (m\u00e1is que calquera outro artista de comedia na historia).\nO punk-rock fixo tam\u00e9n a s\u00faa contribuci\u00f3n ao rock c\u00f3mico, con bandas como The Dead Milkmen, The Aquabats, The Horror of Voluptous Karen Black e Sid Vicious, versionando My Way.\nEmir Kusturica &amp; The Non Smoking Orchestra, Viza e Gogol Bordello son bandas de punk-rock balc\u00e1nico co\u00f1ecidas polos seus concertos cheos de humor, con letras graciosas, vestimentas raras e elementos para divertir o p\u00fablico.\nA banda virtual Gorillaz \u00e9 co\u00f1ecida polos seus personaxes estra\u00f1os, que integran a banda coas s\u00faas raras historias. As s\u00faas canci\u00f3ns adoitan ser metaf\u00f3ricas e a maior\u00eda dos seus v\u00eddeos conte\u00f1en situaci\u00f3ns c\u00f3micas relacionadas cos seus membros.\nO cantante Andrew WK \u00e9 co\u00f1ecido polas s\u00faas letras de tem\u00e1ticas festeira, e nos seus espect\u00e1culos, cheos de alegr\u00eda, aparece normalmente maquillado como se estivese co nariz roto. \u00c9 moi respectado pola comunidade bronie (fans de ) a ra\u00edz dun v\u00eddeo gore que se realizou coa s\u00faa canci\u00f3n \"Ready To Die\".\nA banda Twisted Sister chegou a coller certa sona coa maior\u00eda dos seus v\u00eddeos, onde os seus membros aparecen amolando dun xeito c\u00f3mico a persoas da clase media conservadora estadounidense.\nA banda de Steel Panther, anteriormente co\u00f1ecida como Metal Skool, acadou o \u00e9xito en Sunset Strip coa s\u00faa parodia do glam metal dos 80, e este \u00e9xito abriu as portas para outras bandas de parodia de Hollywood, como The Homeless Jimi Experience.\nO rock c\u00f3mico no resto do mundo.\nNa Arxentina moitos artistas cultivaron este x\u00e9nero, como Asspera, banda de metal; \u00c1rbol, co seu rock alternativo con canci\u00f3ns con letras divertidas e alegres; Superh\u00e9roes, con power pop; Bersuit Vergarabat, que na maior\u00eda dos seus v\u00eddeos e letras aborda tem\u00e1ticas relacionados ao sexo ou con situaci\u00f3ns c\u00f3micas; Los Parrale\u00f1os, mesturando cumbia samurai con rock cl\u00e1sico; Los Aut\u00e9nticos Decadentes, unha banda tropical popular; Intoxicados, a ex-banda de rock de Pity \u00c1lvarez, con algunhas canci\u00f3ns burlescas cara a famosos do pa\u00eds; Kapanga, a banda de rock-ska con discos que son pura comedia e canci\u00f3ns que falan de cousas sen sentido; Las Manos de Filippi, banda de punk-ska con letras acedas e con cr\u00edticas ao sistema capitalista, que conte\u00f1en insultos graciosos; e Superuva co seu \"rock punkito\". O actor c\u00f3mico Diego Capusotto deulle unha xenial reviravolta ao rock c\u00f3mico desde o seu programa de televisi\u00f3n \"Peter Capusotto y sus v\u00eddeos\". Outro actor c\u00f3mico que est\u00e1 relacionado con este x\u00e9nero \u00e9 Alfredo Casero, con letras e sketchs estra\u00f1os en cada canci\u00f3n.\nNo Brasil, as Mamonas Assassinas venderon m\u00e1is de dous mill\u00f3ns de copias en s\u00f3 oito meses, toda unha faza\u00f1a. Mamonas Assassinas foi, e segue a ser, unha das bandas m\u00e1is famosas do Brasil. C\u00f3mpre ter en conta tam\u00e9n a banda par\u00f3dica de heavy metal Massacration, xurdida no contexto dun programa de MTV.\nEn Chile c\u00f3mpre salientar Los Mox!, e no Per\u00fa Chabelos\nEn Italia, os grupos de rock c\u00f3mico son GemBOY, Elio e lle Storie Tese, Skiantos, Prophilax e Vincisgrassi.\nEn M\u00e9xico, Botellita de Jerez, cun estilo autotitulado como \"guacarock\" (de \"guacamole\" e \"rock\"), pode considerarse como rock c\u00f3mico. E tam\u00e9n a banda Molotov ten letras acedas e c\u00f3micas, sen deixar de burlarse do goberno mexicano.\nNo Uruguai, a veterana banda Cuarteto de Nos amosa letras sat\u00edricas nas s\u00faas canci\u00f3ns, xeralmente baseadas en trivialidades ficticias dos membros da banda.\nEn Rusia, Nogu\u00e9s Svelo! \u00e9 unha das bandas de rock m\u00e1is populares entre as que experimentan co humor e a comedia.\nEn Espa\u00f1a, Mam\u00e1 Ladilla \u00e9 unha banda de punk-rock mesturado con rock c\u00f3mico. Tam\u00e9n c\u00f3mpre mencionar os Mojinos Escoz\u00edos, como un dos grupos m\u00e1is co\u00f1ecidos, El Reno Renardo, El Koala e Ska-P, que tam\u00e9n conti\u00f1an algunhas canci\u00f3ns c\u00f3micas, sen perder as cr\u00edticas sociais.\nEn Galicia pode destacarse o grupo Siniestro Total dentro deste estilo de m\u00fasica rock."}
{"id": "335315", "revid": "5863", "url": "https://gl.wikipedia.org/wiki?curid=335315", "title": "P\u00fanico", "text": ""}
{"id": "335316", "revid": "65337", "url": "https://gl.wikipedia.org/wiki?curid=335316", "title": "Escudo angolano", "text": "O escudo era a moeda de Angola entre 1914 e 1928, e novamente entre 1958 e 1977. Subdivid\u00edase en 100 centavos. Esta unidade monetaria posu\u00eda paridade co escudo portugu\u00e9s. As moedas de 5 centavos recib\u00edan o nome de \"macuta\".\nHistoria.\nA introduci\u00f3n do escudo nas colonias de Portugal tivo lugar en 1914, tres anos despois de que ocorrese en Portugal. O escudo substitu\u00edu o real angolano cunha taxa de 1.000 r\u00e9is = 1 escudo. En 1928 introduciuse o angolar en substituci\u00f3n do escudo. Os billetes cambi\u00e1ronse cunha taxa de 1,25 escudos = 1 angolar. As moedas do escudo (denominadas en centavos) segu\u00edronse emitindo co mesmo dese\u00f1o para o angolar. O angolar ti\u00f1a paridade co escudo portugu\u00e9s.\nEn 1953, Portugal comezou a unificar as moedas das s\u00faas colonias. Este proceso completouse en Angola a finais de 1958, coa reintroducci\u00f3n do escudo. O escudo foi substitu\u00eddo en 1977 polo kwanza conservando a paridade.\nBilletes.\nEn 1914, o Banco Nacional Ultramarino introduciu billetes con denominaci\u00f3ns de 10, 50 e 50 centavos. En 1918 introduciuse o billete de 5 centavos, e logo p\u00faxose a circular o billete de 50 escudos, introducido en 1920. En 1921 introduciuse o papel moeda con denominaci\u00f3ns de 1, 2 \u00bd, 5, 10, 20 e 100 escudos. O Estado engadiu billetes de 50 centavos en 1921.\nEn 1958 p\u00faxose en circulaci\u00f3n a segunda serie (con data de 1956), con valores de 20, 50, 100, 500 e 1.000 escudos. Estas cinco denominaci\u00f3ns emit\u00edronse ata a introduci\u00f3n do Kwanza.\nMoedas.\nEn 1921 introduc\u00edronse moedas de bronce con valores faciais de 1, 2 e 5 centavos, xunto coas denominaci\u00f3ns de 10 e 20 centavos fabricadas en cupron\u00edquel. O ano seguinte introduciuse a peza de 50 centavos, de n\u00edquel. En 1927 bat\u00e9ronse en cupron\u00edquel moedas con denominaci\u00f3ns de 1, 2 e 4 macutas, e de 50 centavos. Estas moedas seguiron circulando logo da introduci\u00f3n do angolar. As moedas de 10 e 20 centavos pasaron a facerse en bronce a partir de 1948.\nEn 1952 introduc\u00edronse por primeira vez moedas de 1 escudo, a\u00ednda que o angolar non foi substitu\u00eddo oficialmente polo escudo angolano ata 1958. Produc\u00edronse moedas de prata de 10 e 20 escudos, que se introduciron en 1952. En 1953 engad\u00edronse moedas de 50 centavos de bronce, e de 1 escudo e 2 \u00bd escudos en cupron\u00edquel. As pezas de 10 escudos comezaron a baterse en cupron\u00edquel desde 1969, e en 1971 as moedas de 20 escudos comezaron a facerse en n\u00edquel. Deste Xeito, deix\u00e1ronse de usar metais preciosos para a fabricaci\u00f3n de moedas en Angola. A derradeira denominaci\u00f3n agregada \u00e1 circulaci\u00f3n desta unidade monetaria angolana foi a de 5 escudos, de cupron\u00edquel, introducida en 1972."}
{"id": "335317", "revid": "1131", "url": "https://gl.wikipedia.org/wiki?curid=335317", "title": "Angolar (moeda)", "text": "O angolar foi a moeda de Angola entre 1928 e 1958. Subdivid\u00edase en 100 centavos ou 20 macutas.\nHistoria.\nO angolar introduciuse en 1928 para substitu\u00edr o escudo angolano. Os billetes cambi\u00e1ronse cunha taxa de 1 angolar = 1,25 escudos. Con todo, o tipo de cambio co escudo portugu\u00e9s mant\u00edvose equivalente, o que indica que os billetes anteriores de Angola se desvalorizaron no marco da reforma sen deixar que o angolar posu\u00edse un \"novo valor\" m\u00e1is alto que o escudo. As moedas (todas denominadas en centavos e macutas) non se viron afectados pola reforma, polo que se seguiron emitindo co mesmo dese\u00f1o e f\u00f3ronse agregando novos valores. En 1958, volveuse a adoptar o escudo angolano tras un per\u00edodo de tempo durante o que as moedas denominadas en escudos xa comezaran a circular (comezaron a baterse desde 1952).\nBilletes.\nEn 1928, a \"Junta de Moeda\" presentou billetes (con data de 1926) con denominaci\u00f3ns de 1, 2 \u00bd, 5 e 10 angolares, entanto que o Banco de Angola presentou papel moeda con denominaci\u00f3ns de 20, 50, 100 e 500 angolares, datados no ano 1927. En 1942, o \"Governo Geral\" comezou a imprimir billetes con faciais de 1 angolar e de 2\u00bd angolares. Os billetes de 1.000 angolares foron agregados polo Banco de Angola en 1944 e, finalmente, en 1947 completouse a serie coa introduci\u00f3n dos billetes con valores de 5 e 10 angolares.\nMoedas.\nAdemais das pezas que se atopaban en circulaci\u00f3n, con valores de 1, 2, 5, 10, 20 e 50 centavos, emit\u00edronse moedas redese\u00f1adas e con outros materiais de 10, 20 e 50 centavos entre 1948 e 1950. As primeiras moedas con valor en escudos emit\u00edronse con data de 1952."}
{"id": "335318", "revid": "89787", "url": "https://gl.wikipedia.org/wiki?curid=335318", "title": "Bancada", "text": "Unha bancada \u00e9 unha fileira de asentos desde os que se presencia un espect\u00e1culo, por exemplo nun estadio, circo, etc. O termo en plural: bancadas designa o conxunto de fileiras colocadas en xeito ascendente para visualizar o espect\u00e1culo.\nUn termo semellante \u00e9 o de chanzo, cada un dos distintos niveis que serven de asento para os espectadores dun estadio, anfiteatro etc.\nOs primeiros exemplos aparecen nos circos e anfiteatros gregos e romanos. Hoxe en d\u00eda aparecen en estadios, cinemas ou lugares de reuni\u00f3n como teatros, circos e lugares p\u00fablicos.\nOutros significados.\nO termo bancada ref\u00e9rese tam\u00e9n ao conxunto de t\u00e1boas que te\u00f1en as embarcaci\u00f3ns pequenas, como as dornas, gamelas, chalanas etc., colocadas de babor a estribor, onde se sentan os que vogan. Tam\u00e9ns e lle chama as\u00ed \u00e1 divisi\u00f3n da embarcaci\u00f3n, espazo que queda entre banco e banco.\nNalg\u00fans dicionarios bancada aparece coma sin\u00f3nimo socalco ou bancal, valado de pedra que serven para conter as terras de cultivo nos terreos moi pendentes, e tam\u00e9n estas terras de cultivo."}
{"id": "335319", "revid": "18868", "url": "https://gl.wikipedia.org/wiki?curid=335319", "title": "Bancadas", "text": ""}
{"id": "335321", "revid": "31997", "url": "https://gl.wikipedia.org/wiki?curid=335321", "title": "Dereito mercantil", "text": "O Dereito mercantil \u00e9 aquela rama do Dereito Privado que regula o conxunto de normas relativas aos comerciantes no exercicio da s\u00faa profesi\u00f3n, aos actos de comercio legalmente cualificados como tales e \u00e1s relaci\u00f3ns xur\u00eddicas derivadas da realizaci\u00f3n destes actos.\nDiferenciaci\u00f3n co Dereito civil.\nPara poder facer unha distinci\u00f3n entre Dereito civil e Dereito mercantil, p\u00f3dese facer unha diferenciaci\u00f3n relativa \u00e1s obrigaci\u00f3ns e contratos. No Dereito espa\u00f1ol existen numerosas obrigaci\u00f3ns e contratos que contan cunha dobre regulaci\u00f3n civil e mercantil. Para diferencialas podemos atender a dous criterios:\nNo Dereito espa\u00f1ol optouse polo segundo criterio.\nO artigo 2 do C\u00f3digo de Comercio de 1885 limita a materia mercantil aos actos de comercio. Por\u00e9n, non se queda aqu\u00ed e no se queda aqu\u00ed e vai m\u00e1is al\u00f3 utilizando dous criterios suplementarios como o da inclusi\u00f3n e o da analox\u00eda. O primeiro deles aparece no propio artigo 2 e di que ser\u00e1 mercantil todo aquel contrato que estea inclu\u00eddo no C\u00f3digo de Comercio. O segundo criterio determina que aqueles contratos ou obrigaci\u00f3ns que re\u00fanan as caracter\u00edsticas similares \u00e1s dun contrato regulado polo C\u00f3digo de Comercio, poder\u00eda ser tam\u00e9n considerado como mercantil."}
{"id": "335322", "revid": "89787", "url": "https://gl.wikipedia.org/wiki?curid=335322", "title": "\u0410\u043b\u0434\u0430\u0431\u0430 (canci\u00f3n de Non Stop)", "text": "\"\u0410\u043b\u0434\u0430\u0431\u0430\" (en galego: \"Non enganes\") \u00e9 unha canci\u00f3n do d\u00fao kirguiz Non Stop. Tr\u00e1tase do seu terceiro sinxelo, sen \u00e1lbum \u00e1 vista. Foi lanzado o 15 de febreiro do 2016."}
{"id": "335324", "revid": "18868", "url": "https://gl.wikipedia.org/wiki?curid=335324", "title": "Canteira romana de El M\u00e9dol", "text": ""}
{"id": "335326", "revid": "98629", "url": "https://gl.wikipedia.org/wiki?curid=335326", "title": "Rexi\u00f3n de Osh", "text": "A Rexi\u00f3n de Osh (en kirguiz: \u041e\u0448 \u043e\u0431\u043b\u0430\u0441\u0442\u044b) \u00e9 unha rexi\u00f3n de Kirguizist\u00e1n. A s\u00faa capital \u00e9 Osh. Ten fronteiras nacionais coa Rexi\u00f3n de Batken, Rexi\u00f3n de Jalal-Abad e a Rexi\u00f3n de Naryn, e internacionais con Taxiquist\u00e1n, Uzbekist\u00e1n, Xinjiang e a China.\nA cidade de Osh, a\u00ednda que \u00e9 a capital da rexi\u00f3n, non forma parte desta, xa que \u00e9 unha das d\u00faas cidades autogobernadas xunto a Bixkek.\nDemograf\u00eda.\nEn 2009, a Rexi\u00f3n de Osh (exclu\u00edndo a cidade de Osh) comprend\u00eda tres cidades (Nookat, Uzgen, e Kara-Suu), 2 vilas e 474 aldeas. De acordo co Censo de 2009, a poboaci\u00f3n total era de 999,576. Deles, 82,841 persoas viv\u00edan en zonas urbanas, e 916,735 en zonas rurais.\nM\u00e1is da metade dos uzbekos que moran en Kirguizist\u00e1n, o fan na rexi\u00f3n de Osh.\nDistritos.\nA Rexi\u00f3n de Osh est\u00e1 dividida administrativamente en 7 distritos.\nEnclaves e exclaves.\nO \u00fanico exclave kirguiz en Uzbekist\u00e1n \u00e9 administrado pola Rexi\u00f3n de Osh (Distrito de Kara-Suu). Situado no Val de Fergana, a vila de Barak (poboaci\u00f3n 627) est\u00e1 na estrada de Osh a Khodjaabad (Uzbekist\u00e1n), a 4\u00a0km ao noroeste da fronteira kirguiz-uzbeka en direcci\u00f3n Andijan."}
{"id": "335329", "revid": "98629", "url": "https://gl.wikipedia.org/wiki?curid=335329", "title": "La Casa Azul", "text": "La Casa Azul \u00e9 un grupo espa\u00f1ol de electro indie pop fundado en 1997 e liderado por Guille Milkyway.\nHistoria.\nNacemento da Casa Azul, primeiras maquetas (1996-1999).\nLa Casa Azul nace no imaxinario de Guille Milkyway en 1997, como unha mestura da m\u00fasica disco dos 70, o europop dos 90, e abordando tem\u00e1ticas como o amor, a felicidade, a amizade, pero tam\u00e9n a tristeza, o desamor e a frustraci\u00f3n. O estilo da banda vaise caracterizar polo contraste que xorde pola combinaci\u00f3n de melod\u00edas alegres con letras melanc\u00f3licas.\nO proxecto La Casa Azul naceu como unha banda ficticia, cuxos membros eran ent\u00f3n un debuxo feito en cor sen unha persoa real que os represente. O encargado da presentaci\u00f3n das canci\u00f3ns da banda en directo \u00e9 Guille Milkyway, o produtor, compositor e arranxador da banda.\nOs primeiros traballos de La Casa Azul sa\u00edron \u00e1 luz en forma de tres maquetas: \"Te invito a mi fiesta\" (1998-1999), \"Canciones ligeras\" (1999) e \"Galletas\" (1999) que nun principio foron distribu\u00eddas por varios programas de radio; moitas das canci\u00f3ns destas maquetas foron gravadas novamente e formaron parte do primeiro EP da banda \"El sonido efervescente de la Casa Azul\" (2000) e posteriormente foron reunidas e reeditadas na s\u00faa gravaci\u00f3n orixinal na reedici\u00f3n do disco do mesmo nome (2006).\nInicios con Elefant (2000-2002).\nA primeira colaboraci\u00f3n de La Casa Azul con Elefant Records chega en febreiro de 2000, cunha remestura do tema \"Jamie Theakston\" do grupo ingl\u00e9s Supercute.\n\"Attic Lights reworked by La Casa Azul\" (2015).\nElefant Records, na s\u00faa procura de novas ideas e proxectos, comeza unha nova colecci\u00f3n de sinxelos de edici\u00f3n limitada, chamada Rekorked By Series\".\" A idea \u00e9 que grupos do selo se apropien, xoguen e remezclen canci\u00f3ns doutros grupos da discogr\u00e1fica. O 18 de setembro de 2015 sa\u00edu \u00e1 venda \"Attic Lights reworked by La Casa Azul\" cun par de novos \u00e9xitos de Eurodisco a partir de \"Future Bound\" e \"War Years\", d\u00faas canci\u00f3ns da banda escocesa Attic Lights."}
{"id": "335330", "revid": "98629", "url": "https://gl.wikipedia.org/wiki?curid=335330", "title": "Rexi\u00f3n de Chuy", "text": "A Rexi\u00f3n de Chuy (en kirguiz: \u0427\u04af\u0439 \u043e\u0431\u043b\u0430\u0441\u0442\u044b) \u00e9 unha rexi\u00f3n do norte de Kirguizist\u00e1n. Limita con Casaquist\u00e1n, Rexi\u00f3n de Issyk Kul, Rexi\u00f3n de Naryn, Rexi\u00f3n de Jalal-Abad e coa Rexi\u00f3n de Talas. A s\u00faa capital e Bixkek (a\u00ednda que non forma parte do territorio da rexi\u00f3n, xa que \u00e9 unha cidade autogobernada), pero dende 2003 at\u00e9 maio de 2006 foi Tokmok.\nDemograf\u00eda.\nEn 2009, a Rexi\u00f3n de Chuy incl\u00fae 4 cidades, 5 vilas e 331 aldeas. Segundo o censo de 2009, a s\u00faa poboaci\u00f3n era de 790,438.\nComposici\u00f3n \u00e9tnica.\nA poboaci\u00f3n ten unha consider\u00e1bel heteroxenia comparado con outras rexi\u00f3ns do pa\u00eds, con moitos rusos, ucra\u00ednos, dungans, coreanos, alem\u00e1ns, etc.\nSegundo o censo de 2009, a composici\u00f3n \u00e9tnica da Rexi\u00f3n de Chuy era:\nDistritos.\nA Rexi\u00f3n de Chuy est\u00e1 dividida en 8 distritos, e o distrito-cidade de Tokmok. O Distrito de Alamudun rodea a cidade de Bixkek, que non \u00e9 parte da rexi\u00f3n pero si a s\u00faa capital."}
{"id": "335332", "revid": "56817", "url": "https://gl.wikipedia.org/wiki?curid=335332", "title": "Forever Scorned", "text": "Forever Scorned \u00e9 o EP debut da banda de metalcore It Dies Today. Foi gravado, mesturado e masterizado en maio de 2002 en Watchmen Studios. Posteriormente foi re-gravado e relanzado en 2005 cunha nova portada."}
{"id": "335335", "revid": "56817", "url": "https://gl.wikipedia.org/wiki?curid=335335", "title": "Patagioenas nigrirostris", "text": "Patagioenas nigrirostris \u00e9 unha especie de ave columbiforme da familia Columbidae nativa de Belize, Colombia, Costa Rica, Guatemala, Honduras, M\u00e9xico, Nicaragua e Panam\u00e1. O seu h\u00e1bitat consiste en bosque h\u00famido tropical e subtropical. Non ten subespecies reco\u00f1ecidas."}
{"id": "335336", "revid": "89787", "url": "https://gl.wikipedia.org/wiki?curid=335336", "title": "Osh", "text": "Osh (en kirguiz: \u041e\u0448) \u00e9 a segunda cidade m\u00e1is grande de Kirguizist\u00e1n, localizada no Val de Fergana, no sur do pa\u00eds e moitas veces referida como a \"capital do sur\". \u00c9 a cidade m\u00e1is antiga do pa\u00eds (ten unha estimaci\u00f3n de 3000 anos de antig\u00fcidade).\n\u00c9 capital da Shaar de Osh e da Rexi\u00f3n de Osh (a\u00ednda que non forma parte dela).\nDemograf\u00eda.\nOsh \u00e9 a segunda cidade m\u00e1is grande de Kirguizist\u00e1n ap\u00f3s Bixkek. Segundo o censo de 2009, a poboaci\u00f3n \u00e9 de 258,000 (48% kirguiz, 44% uzbekos, 3% rusos, 2% turcos e 1% t\u00e1rtaros). A poboaci\u00f3n da cidade m\u00e1is a s\u00faa zona metropolitana \u00e9 de 500,000 habitantes."}
{"id": "335339", "revid": "65337", "url": "https://gl.wikipedia.org/wiki?curid=335339", "title": "John Marshall", "text": "John Marshall, nado o 24 de setembro de 1755 e finado o 6 de xullo de 1835, foi un estadista e xurista estadounidense, figura moi importante do Tribunal Supremo dos Estados Unidos, onde foi o Xu\u00edz Presidente (\"Chief Justice\") desde o 4 de febreiro de 1801 at\u00e9 a s\u00faa morte.\nMarshall era orixinario da Commonwealth de Virxinia e l\u00edder do partido federalista. Foi o autor da sentenza Marbury vs. Madison (1803), que pasa por ser a sentenza m\u00e1is famosa da historia, conforme \u00e1 cal a funci\u00f3n dos xu\u00edces \u00e9 dicir o que \u00e9 Dereito e na que se di -textualmente- que \"unha lei contraria \u00e1 Constituci\u00f3n \u00e9 nula, e que os tribunais, ademais dos demais poderes, est\u00e1n sometidos \u00e1 Constituci\u00f3n\"."}
{"id": "335340", "revid": "23204", "url": "https://gl.wikipedia.org/wiki?curid=335340", "title": "Berta C\u00e1ceres", "text": "Berta Isabel C\u00e1ceres Flores, nada o 4 de marzo de 1971, 1972, ou 1973, e finada en La Esperanza o 3 de marzo de 2016, foi unha l\u00edder ind\u00edxena lenca, feminista e activista ecoloxista hondure\u00f1a.\nNo 2015, obtivo o Premio Goldman, un galard\u00f3n chamado o \"Nobel Verde\" que se concede anualmente na honra dos defensores da natureza e o ambiente. O ano seguinte foi asasinada no seu fogar. Unha semana antes ofrecera unha rolda de prensa na que denunciou que catro dirixentes da s\u00faa comunidade foran asasinados e outros tantos recibiran ameazas.\nEn 2018 a xustiza de Honduras condenou a sete dos oito acusados polo seu asasinato. En 2021, o presidente da hidrol\u00e9ctrica DESA foi condenado como autor intelectual.\nEse mesmo ano, Mill\u00e1n Picouto publicou \"A morte de Berta C\u00e1ceres\", traxedia en cinco actos inclu\u00edda na s\u00faa obra completa \"O macrocosmos\", Linteo. ISBN 978-84-123801-1-8."}
{"id": "335341", "revid": "23204", "url": "https://gl.wikipedia.org/wiki?curid=335341", "title": "Berta Isabel C\u00e1ceres Flores", "text": ""}
{"id": "335343", "revid": "25871", "url": "https://gl.wikipedia.org/wiki?curid=335343", "title": "Cidade independente", "text": "Unha cidade independente \u00e9 unha cidade que non forma parte doutra entidade gobernamental local.\nAs cidades indepedentes non deben confundirse con cidades-estados (como Singapur ou M\u00f3naco), que son cidades soberanas f\u00f3ra de calquera outra naci\u00f3n-estado.\nAm\u00e9rica.\nEUA.\nNos Estados Unidos, unha cidade independente \u00e9 unha cidade que non forma parte de ning\u00fan condado. Xa que nos condados historicamente foron unha instituci\u00f3n forte no goberno local na maior\u00eda dos Estados Unidos, as cidades independentes son cousa rara f\u00f3ra de Virxinia, cuxa constituci\u00f3n estatal as fan un caso aparte. A \"Oficina do Censo\" usa os condados como a s\u00faa unidade base para a presentaci\u00f3n de informaci\u00f3n estat\u00edstica, e trata as cidades independentes como equivalentes de condados para estes f\u00edns. As cidades independentes non deben confundirse coas cidades-condados consolidadas, como Denver (Colorado), a cidade e condado de San Francisco (California), ou Filadelfia (Pensilvania).\nCanad\u00e1.\nNo Canad\u00e1, na provincia de Ontario, a mesma clase de cidade \u00e9 chamada \u00abconcello de primeiro rango\u00bb ou \u00abconcello separado\u00bb. No Quebec, ch\u00e1manse \u00abcidades separadas\u00bb, xa que non son \u00abconcellos rexionais de condado\u00bb. Cidades e vilas en Alberta non son parte de concellos rurais como condados. En Novo Brunswick, todo goberno de condado foi abolido no 1967; ent\u00f3n, todas as cidades e vilas nesta provincia poder\u00edan considerarse cidades independentes.\nAsia.\nChina.\nHong Kong e Macau son d\u00faas Rexi\u00f3ns con Administraci\u00f3n Especial (SAR) da China que te\u00f1en dereito a autonom\u00eda, excepto en actos de estado e defensa nacional.\nKirguizist\u00e1n.\nAs cidades de Bixkek e Osh te\u00f1en o \"status\" de \"shaar\" (cidade independente).\nEuropa.\nAustria.\nEn Austria, un concepto semellante \u00e9 o de \"Statutarstadt\".\nAlema\u00f1a.\nEn Alema\u00f1a, diferentes estados te\u00f1en ou o \u00abStadkreis\u00bb (\u00abCondado urbano\u00bb) ou o \u00abKreisfreie Stadt\u00bb (literalmente, \u00abCidade libre do estado\u00bb).\nExemplos de cidades independentes de Alema\u00f1a son:\nAdemais, as cidades de Berl\u00edn e Hamburgo funcionan como estados federais, mentres que o Estado de Bremen componse s\u00f3 as cidades de Bremen e Bremerhaven (que foi fundada como o porto da cidade de Bremen).\nBosnia e Hercegovina.\nEn Bosnia e Hercegovina, a cidade de Br\u010dko ten \"status\" de \"distrito\". \u00c9 independente das entidades que constit\u00faen o pa\u00eds (Rep\u00fablica Srpska e a Federaci\u00f3n de Bosnia e Hercegovina).\nBulgaria.\nEn Bulgaria, a capital do pa\u00eds, Sof\u00eda, ten \"status\" de \"oblast\" (rexi\u00f3n).\nCroacia.\nA capital de Croacia, Zagreb, ten \"status\" de \"\u017eupanija\" (condado).\nEspa\u00f1a.\nEn Espa\u00f1a danse dous casos de cidades independentes, as cales se denominan \"cidades aut\u00f3nomas\". Te\u00f1en tanto as funci\u00f3ns de concello como a de comunidade aut\u00f3noma. As d\u00faas cidades aut\u00f3nomas que existen en Espa\u00f1a son Ceuta e Melilla, ambas situadas no norte de \u00c1frica.\nFrancia.\nA cidade de Par\u00eds \u00e9 \u00e1 vez \"d\u00e9partement\" e \"commune\"; \u00e9 a \u00fanica cidade francesa con este status.\nHungr\u00eda.\nEn Hungr\u00eda, 23 das cidades son \u00abcidades con dereitos de condado\u00bb; estas cidades te\u00f1en os mesmos dereitos que os 19 condados de Hungr\u00eda.\nIrlanda.\nEn Irlanda, Cork, Dubl\u00edn e Galway son cidades independentes.\nNoruega.\nEn Noruega, Oslo \u00e9 \u00e1 vez concello (kommune) e condado (fylke).\nPolonia.\nEn Polonia, a maior\u00eda das cidades grandes te\u00f1en o seu propio condado.\nUcra\u00edna.\nNa Ucra\u00edna, as cidades de K\u00ediv e Sebastopol son parte das rexi\u00f3ns do pa\u00eds."}
{"id": "335345", "revid": "23204", "url": "https://gl.wikipedia.org/wiki?curid=335345", "title": "Jamala", "text": "Susana Jamaladynova (en ucra\u00edno: \u0421\u0443\u0441\u0430\u043d\u0430 \u0414\u0436\u0430\u043c\u0430\u043b\u0430\u0434\u0438\u043d\u043e\u0432\u0430; en t\u00e1rtaro de Crimea: Susana Camaladinova), mellor co\u00f1ecida como Jamala, \u00e9 unha cantante kirguiz-ucra\u00edna.\nBiograf\u00eda.\nVida e estudos.\nAo igual que meirande parte da poboaci\u00f3n t\u00e1rtaro-crimea, Jamala naceu en Kirguizist\u00e1n, onde os seus familiares foron recolocados. Trala independencia da Ucra\u00edna regresou xunto coa s\u00faa familia a Crimea.\nO interese de Jamala pola m\u00fasica v\u00e9n da s\u00faa infancia. Aos 9 anos fixo o seu primeiro traballo musical como afeccionada e aos 12 comezou a cantar canci\u00f3ns folcl\u00f3ricas da s\u00faa rexi\u00f3n. Estudou piano na escola musical de Alushta. Tras graduarse, ingresou no Conservatorio Musical Tchaikovsky de Simferopol e de a\u00ed \u00e1 Academia Nacional de K\u00ediv onde aprendeu a cantar \u00f3pera.\nEurovisi\u00f3n.\nEn 2011 o seu tema \"Smile\" foi escollido para representar \u00e1 Ucra\u00edna no Festival de Eurovisi\u00f3n 2011. Por\u00e9n, un problema cos votos provocou certa controversia. A\u00ednda que Jamala pod\u00eda participar no festival, retirouse da competici\u00f3n.\nO 21 de febreiro de 2016 foi escollida novamente para representar \u00e1 Ucra\u00edna e o 14 de maio de 2016 ga\u00f1ou o Festival de Eurovisi\u00f3n 2016 en Estocolmo, Suecia, coa canci\u00f3n \"1944\"."}
{"id": "335347", "revid": "98629", "url": "https://gl.wikipedia.org/wiki?curid=335347", "title": "1944 (canci\u00f3n)", "text": "\"1944\" \u00e9 unha canci\u00f3n da cantante kirguiz-ucra\u00edna Jamala. A canci\u00f3n representou \u00e1 Ucra\u00edna no Festival de Eurovisi\u00f3n de 2016 e ga\u00f1ou cun total de 534 puntos.\n\u00c9 a primeira canci\u00f3n en t\u00e1rtaro de Crimea que aparece no certame europeo.\nCr\u00edtica.\nO xurado do blog de Eurovisi\u00f3n \"Wiwibloggs\" otorgoulle 8.33/10, a puntuaci\u00f3n m\u00e1is alta dos seis finalistas da preselecci\u00f3n ucra\u00edna."}
{"id": "335352", "revid": "22795", "url": "https://gl.wikipedia.org/wiki?curid=335352", "title": "Monoplac\u00f3foros", "text": ""}
{"id": "335353", "revid": "23204", "url": "https://gl.wikipedia.org/wiki?curid=335353", "title": "P\u00e9 (moluscos)", "text": "O p\u00e9 \u00e9 un dos \u00f3rganos caracter\u00edstico dos moluscos, xunto coa cabeza (que \u00e9 xeralmente o centro sensorial) e a masa visceral (que cont\u00e9n os \u00f3rganos internos notabelmente desenvolvidos).\nO p\u00e9 mostra unha enorme plasticidade evolutiva. Est\u00e1 dotado dunha musculatura complexa e potente. Suponse que, primitivamente, era reptante (parecido ao dos gaster\u00f3podos actuais), pero experimentou unha gran diversificaci\u00f3n, orixinando, entre outros, o p\u00e9 escavador dos bivalvos, o p\u00e9 escindido en tent\u00e1culos dos cefal\u00f3podos ou o p\u00e9 nadador dalg\u00fans gaster\u00f3podos pel\u00e1xicos, entre outros.\nCaracter\u00edsticas.\nO p\u00e9 corresponde \u00e1 parte ventral, musculosa, do tronco e pos\u00fae, en principio, unha superficie de reptaci\u00f3n. Como o resto do corpo, desprovisto de cuncha, est\u00e1 recuberto por un epitelio glandular ciliado e incluso, nas especies terrestres, presenta bandas ciliadas. Na s\u00faa parte anterior \u00e1chase unha \"gl\u00e1ndula pedia\", moitas veces afundida a xeito de b\u00f3la. O p\u00e9 \u00e9 moi vari\u00e1bel en forma e funci\u00f3n."}
{"id": "335354", "revid": "56817", "url": "https://gl.wikipedia.org/wiki?curid=335354", "title": "Stanhopea tigrina", "text": "Stanhopea tigrina\u00a0\u00e9 unha especie de planta da famila\u00a0Orchidaceae\u00a0end\u00e9mica\u00a0de\u00a0M\u00e9xico."}
{"id": "335355", "revid": "98629", "url": "https://gl.wikipedia.org/wiki?curid=335355", "title": "Dereito ambiental", "text": "O dereito ambiental \u00e9 un termo colectivo que describe a rede de tratados, estatutos, regulamentos e leis com\u00fans e habituais que abordan os efectos da actividade humana sobre o ambiente natural. No territorio da Uni\u00f3n Europea \u00e9 unha materia regulado desde mediados da d\u00e9cada de 1970. Deste xeito, est\u00e1 recollido no Tratado de Funcionamento da Uni\u00f3n Europea.\nMaterias.\nAsuntos regulamentarios.\nA ampla categor\u00eda de \"dereito do ambiente\" pode ser dividido nunha serie de asuntos regulamentarios m\u00e1is espec\u00edficos. A\u00ednda que non exista unha \u00fanica taxonom\u00eda, os r\u00e9ximes do n\u00facleo do dereito ambiental, \u00e9 combater a contaminaci\u00f3n ambiental. Un conxunto relacionado pero distinto dos r\u00e9ximes regulamentarias, agora fortemente influenciada por principios legais ambientais, concentrasen na xesti\u00f3n dos recursos naturais espec\u00edficos, tales como bosques, minerais, ou pesca. Outras \u00e1reas: como a avaliaci\u00f3n do impacto ambiental, non encaixa perfectamente na categor\u00eda de calquera, pero son compo\u00f1entes da lexislaci\u00f3n ambiental.\nAvaliaci\u00f3n do impacto.\nAvaliaci\u00f3n do impacto ambiental (EA) \u00e9 o termo usado para a avaliaci\u00f3n das consecuencias ambientais (positivos e negativos) dun plan, da pol\u00edtica, dun programa ou proxecto antes da decisi\u00f3n de avanzar coa acci\u00f3n proposta. Neste contexto, avaliaci\u00f3n ambiental estrat\u00e9xica apl\u00edcase a pol\u00edticas,plans e programas. Avaliaci\u00f3ns ambientais poden ser rexidos por regras do procedemento administrativo en relaci\u00f3n \u00e1 participaci\u00f3n do p\u00fablico e documentaci\u00f3n de toma de decisi\u00f3ns , e pode estar suxeito a unha revisi\u00f3n xudicial.\nA calidade do aire.\nAs leis de calidade do aire regulan a emisi\u00f3n de contaminantes do aire \u00e1 atmosfera, un subconxunto especializado de leis de calidade do aire regular a calidade do aire no interior dos edificios. As leis de calidade do aire son frecuentemente dese\u00f1ados especialmente para protexer a sa\u00fade humana, limitando ou eliminando concentraci\u00f3ns de contaminantes no aire. Outras iniciativas est\u00e1n dese\u00f1adas para resolver os impactos humanos sobre os ecosistemas (como limitaci\u00f3ns sobre as substancias qu\u00edmicas que afectan a capa de ozono, e programas de comercio de emisi\u00f3ns para afrontar a choiva \u00e1cida ou o cambio clim\u00e1tico actual) ou ou especies en risco de extinci\u00f3n. Os esforzos da regulaci\u00f3n e inclu\u00edr a identificaci\u00f3n e categorizaci\u00f3n de contaminantes do aire, establecendo l\u00edmites sobre os niveis de emisi\u00f3n, e ditando tecnolox\u00edas de mitigaci\u00f3n necesarias ou convenientes.\nEn Espa\u00f1a a s\u00faa regulaci\u00f3n v\u00e9n dada pola Lei de Calidade da Auga e Protecci\u00f3n da Atmosfera\u00a0do ano 2007.\nA calidade da auga.\nAs leis da calidade da auga regulan a liberaci\u00f3n de contaminantes aos recursos h\u00eddricos, inclu\u00edndo augas da superficie, augas subterr\u00e1neas, e auga potable almacenada. Algunhas leis de calidade da auga, como normativas de auga potable, pode ser concibida s\u00f3 con referencia \u00e1 sa\u00fade humana. Moitos outros, inclu\u00edndo restrici\u00f3ns sobre o cambio de qu\u00edmica, f\u00edsica, radiol\u00f3xicos e caracter\u00edsticas biol\u00f3xicas dos recursos h\u00eddricos, tam\u00e9n poden reflectir os esforzos para protexer os ecosistemas acu\u00e1ticos de forma m\u00e1is ampla. Os esforzos de regulaci\u00f3n poden inclu\u00edr a identificaci\u00f3n e categorizaci\u00f3n de contaminantes da auga, ditando concentraci\u00f3ns de contaminantes aceptables en recursos h\u00eddricos, e limitar as descargas de contaminantes a partir de fontes de efluentes. As \u00e1reas reguladoras incl\u00faen tratamento de sumidoiros e disposici\u00f3n, a xesti\u00f3n da auga industrial e agr\u00edcola dos residuos e control do escamento superficial a partir de sitios de construci\u00f3n e ambientes urbanos.\nO acceso \u00e1 auga potable e ao saneamento foi reco\u00f1ecido polas Naci\u00f3ns Unidas como un dereito humano. No territorio da Uni\u00f3n Europea as medidas para obter a calidade da auga ve\u00f1en impostas pola Directiva Europea de Augas. \nEn Espa\u00f1a.\nEn Espa\u00f1a o dereito ambiental \u00e9 competencia do Ministerio de Agricultura, Alimentaci\u00f3n e Medio Ambiente. Por\u00e9n, as Comunidades Aut\u00f3nomas e as entidades locais, te\u00f1en competencia para co\u00f1ecer de certos asuntos relacionados con esta materia. As\u00ed pois, existen ordenanzas municipais para o control de ru\u00eddo, ou leis auton\u00f3micas para a defensa e control do ambiente.\nGalicia.\nEn Galicia, o organismo auton\u00f3mico encargado do control ambiental \u00e9 a Conseller\u00eda de Medio Ambiente, Territorio e Infraestruturas dependente da Xunta de Galicia."}
{"id": "335356", "revid": "1576", "url": "https://gl.wikipedia.org/wiki?curid=335356", "title": "West", "text": "West \u00e9 unha empresa alem\u00e1 de cigarros. \u00c9 unha compa\u00f1\u00eda de Imperial Tobacco.\nOs seus cigarros v\u00e9ndense na maior\u00eda de pa\u00edses europeos ag\u00e1s no Reino Unido e Irlanda. A marca v\u00e9ndese en m\u00e1is de 90 pa\u00edses do mundo.\nHistoria.\nWest introduciuse ao mercado alem\u00e1n en 1981 e s\u00f3 estaba dispo\u00f1ible en tendas de tabaco. En 1987 empez\u00e1ronse a vender en supermercados. West \u00e9 a segunda marca m\u00e1is popular en Alema\u00f1a. Tam\u00e9n est\u00e1 dispo\u00f1ible en Espa\u00f1a.\nProdutos.\nOs seguintes produtos est\u00e1n dispo\u00f1ibles:\nPublicidade.\nWest patrocinou a un pequeno equipo alem\u00e1n de F\u00f3rmula 1 chamado Zakspeed de 1985 at\u00e9 1990. Tam\u00e9n patrocinou a McLaren de 1997 at\u00e9 2005."}
{"id": "335357", "revid": "1131", "url": "https://gl.wikipedia.org/wiki?curid=335357", "title": "Palau del Bar\u00f3 de Quadras", "text": "O Palau del Bar\u00f3 de Quadras \u00e9 un edificio modernista constru\u00eddo por Josep Puig i Cadafalch entre 1904 e 1906. At\u00f3pase na avenida Diagonal, 373 de Barcelona. \u00c9 a sede do Instituto Ramon Llull.\nO Bar\u00f3n de Quadras encargoulle a Puig i Cadafalch no ano 1900 constru\u00edr a s\u00faa nova residencia en Barcelona despois de ter rematado o seu palau en Massanes. O edificio at\u00f3pase nun terreo estreito con fachada na avenida Diagonal e na r\u00faa de Rossell\u00f3, coas d\u00faas fachadas completamente diferentes. \u00c9 froito da reforma dunha antiga casa de alugamento con fachada na r\u00faa Rossell\u00f3, onde a\u00ednda son visibles alg\u00fans elementos da estrutura orixinal."}
{"id": "335358", "revid": "23204", "url": "https://gl.wikipedia.org/wiki?curid=335358", "title": "Puig i Cadafalch", "text": ""}
{"id": "335359", "revid": "56817", "url": "https://gl.wikipedia.org/wiki?curid=335359", "title": "Edna Payne", "text": "Edna Payne, nada o 5 de decembro de 1891 e finada o 31 de xaneiro de 1953, foi unha actriz cinematogr\u00e1fica de nacionalidade estadounidense, activa na \u00e9poca do cine mudo.\nBiograf\u00eda.\nNada na cidade de Nova York, os seus pais eran actores teatrais. Sendo nena, Payne xa actuaba no x\u00e9nero do vodevil en espect\u00e1culos xunto aos seus pais, e en 1911 debutou no cine con \"Higgenses Versus Judsons.\" Ela fixo primeiros papeis dram\u00e1ticos, e posteriormente actuou nuns poucos westerns, entre eles \"The Girl Stage Driver\" (1914). Foi dirixida en varios filmes por Harry Solter, un cineasta que traballaba para Lubin Manufacturing Company. A\u00ednda que a s\u00faa carreira desenvolveuse unicamente durante os anos 1910, ao longo da mesma Payne actuou nun total de 67 produci\u00f3ns, a mi\u00fado como protagonista, a\u00ednda que co paso do tempo houbo de actuar para pequenas produtoras en cintas de baixo orzamento.\nA actriz deixou definitivamente a pantalla en 1917, tras casar co actor Jack Rollens, do cal se divorciou en 1925.\nEdna Payne faleceu nos\u00a0\u00c1nxeles en 1953, aos 61 anos de idade, por mor dunha enfermidade hep\u00e1tica. Foi enterrada no Cemiterio Hollywood Forever, en Hollywood."}
{"id": "335360", "revid": "89787", "url": "https://gl.wikipedia.org/wiki?curid=335360", "title": "Tabaquismo", "text": "O tabaquismo \u00e9 a adicci\u00f3n ao tabaco, provocada principalmente por un dos seus compo\u00f1entes m\u00e1is activos: a nicotina. Esta adicci\u00f3n acaba inducindo ao abuso do seu consumo e produce doenzas nocivas para a sa\u00fade da persoa consumidora.\nSegundo a OMS, o tabaco \u00e9 a primeira causa de invalidez e de morte prematura no mundo. En Europa o tabaquismo provoca cada ano 1,2\u00a0mill\u00f3ns de mortes e est\u00e1 directamente relacionado coa aparici\u00f3n de 29\u00a0doenzas, das cales dez son diferentes tipos de cancro, e de m\u00e1is do 50 % das doenzas cardiovasculares. Fumar \u00e9 directamente responsable de aproximadamente o 90 % das mortes por cancro de pulm\u00f3n e aproximadamente o 80 % ou o 90 % dos casos de doenza pulmonar obstrutiva cr\u00f3nica (DPOC) e enfisema. En Espa\u00f1a cada ano morren m\u00e1is de 50.000\u00a0persoas debido ao consumo de tabaco, m\u00e1is que polos accidentes de tr\u00e1fico e o consumo de todas as drogas ilegais xuntas.\nO tabaco.\nO tabaco \u00e9 aditivo debido principalmente ao seu compo\u00f1ente activo, a nicotina, que act\u00faa sobre o sistema nervioso central. O fumador sofre unha dependencia f\u00edsica e psicol\u00f3xica que xera unha s\u00edndrome de abstinencia. A nicotina xera adicci\u00f3n, pero ten efectos antidepresivos e de alivio sintom\u00e1tico da ansiedade. Non se utiliza en farmacia, porque na segunda metade do s\u00e9culo XX se descubriron antidepresivos m\u00e1is eficaces e que non crean adicci\u00f3n. Tampouco se emprega para o alivio sintom\u00e1tico da ansiedade, salvo en casos excepcionais, porque as benzodiacepinas, que son o tipo de tranquilizantes m\u00e1is utilizado, tam\u00e9n crean dependencia, pero consid\u00e9ranse m\u00e1is eficaces.\n\u00c9 factor de risco en doenzas respiratorias e cardiovasculares, e en distintos tipos de cancro, e resulta especialmente prexudicial durante o embarazo. Ademais, non s\u00f3 prexudica as persoas fumadoras, sen\u00f3n tam\u00e9n as que respiran o mesmo aire (fumadores pasivos). O tabaquismo \u00e9 a principal causa de mortalidade na maior\u00eda dos pa\u00edses desenvolvidos a principios do s\u00e9culo XXI, a\u00ednda que hai outros estudos que indican que estas doenzas atribu\u00eddas ao tabaco son provocadas en realidade pola contaminaci\u00f3n industrial e qu\u00edmica, os aditivos alimentarios e os pesticidas utilizados na agricultura. Ademais, o tabaco como tal \u00e9 o que menos se fuma, pois case todo o que se comercializa est\u00e1 adulterado con substancias qu\u00edmicas que lle achegan dubidosas ou preocupantes propiedades, como a de ser m\u00e1is aditivo ou mellorar o seu sabor, e outras que se desco\u00f1ecen, porque tam\u00e9n te\u00f1en f\u00f3rmulas secretas. As industrias agregan aditivos que o tabaco puro xamais tivo, aumentando a toxicidade que de seu xa ten. Con todo, \u00e9 importante salientar que o tabaco sempre causa dano, por moi puro que sexa (como o comprado a granel), polo que a \u00fanica opci\u00f3n que reduce o risco de padecer doenzas respiratorias a idades avanzadas \u00e9 simplemente non fumar.\nDebido \u00e1s consecuencias (repercusi\u00f3n f\u00edsica, psicol\u00f3xica e social que xera nos consumidores), xa desde o \u00faltimo Congreso de Psiquiatr\u00eda que tivo lugar na Habana foi considerado unha doenza m\u00e1is, pois require tanto tratamento medicinal como rehabilitaci\u00f3n psicol\u00f3xica e reeducaci\u00f3n social. Estas dependencias son as m\u00e1is dif\u00edciles de corrixir, a\u00ednda que a dependencia f\u00edsica \u00e9 a que con maior facilidade desaparece, despois da abstinencia.\nComposici\u00f3n fisicoqu\u00edmica.\nActualmente, a forma de consumo m\u00e1is habitual \u00e9 a inhalaci\u00f3n dos produtos de combusti\u00f3n do tabaco. Reco\u00f1ec\u00e9ronse preto de 5.000\u00a0compostos qu\u00edmicos nas distintas fases do fume do tabaco (gasosa, s\u00f3lida ou de part\u00edculas). Consid\u00e9ranse ingredientes do tabaco (termo aconsellado pola OMS) todos os compo\u00f1entes do produto, mentres que as emisi\u00f3ns dos produtos do tabaco son o que realmente capta e absorbe o fumador (que \u00e9 a principal causa de mortalidade e de doenzas atribu\u00eddas ao tabaco). Actualmente, as emisi\u00f3ns son o punto principal da regulaci\u00f3n, a\u00ednda que os ingredientes permisibles tam\u00e9n est\u00e1n regulados.\nTabaco e sa\u00fade.\nFumar pode ser o causante de varias doenzas, como o cancro de pulm\u00f3n, a bronquite e o enfisema pulmonar. O tabaquismo reco\u00f1\u00e9cese desde hai varios anos como un problema de sa\u00fade p\u00fablica, debido aos danos \u00e1 sa\u00fade asociados ao seu consumo (por exemplo, causan m\u00e1is de medio mill\u00f3n de mortes ao ano no continente americano). Ademais, fumar \u00e9 a causa m\u00e1is frecuente de mortes que poden evitarse. Segundo os \u00faltimos informes, centos de miles de persoas morren anualmente de forma prematura debido ao tabaco. Estudos recentes indican que a exposici\u00f3n ao fume dos cigarros fumados por outra xente e outros produtos do tabaco produce ao ano a morte de miles de persoas que non fuman. A pesar destas estat\u00edsticas e de numerosos avisos sobre os perigos de fumar, mill\u00f3ns de adultos e adolescentes seguen fumando. De todos os xeitos, estanse facendo progresos: cada d\u00eda son m\u00e1is as persoas que deixan de fumar.\nNo ano 2004, a OMS estimaba en 4,9\u00a0mill\u00f3ns o n\u00famero de mortes anuais relacionadas co consumo de tabaco. A pesar de existir unha probada relaci\u00f3n entre tabaco e sa\u00fade, isto non impide que sexa un dos produtos de consumo legal que pode matar o consumidor asiduo.\nFumar un s\u00f3 cigarro d\u00e1 lugar a unha elevaci\u00f3n do ritmo card\u00edaco, da frecuencia respiratoria e da tensi\u00f3n arterial. O fume produce unha reacci\u00f3n irritante nas v\u00edas respiratorias. A produci\u00f3n de moco e a dificultade de eliminalo \u00e9 a causa da tose. Debido \u00e1 inflamaci\u00f3n continua prod\u00facese bronquite cr\u00f3nica. Tam\u00e9n produce unha diminuci\u00f3n da capacidade pulmonar, acheg\u00e1ndolle \u00e1 persoa fumadora maior cansazo e diminuci\u00f3n de resistencia en relaci\u00f3n a un exercicio corporal.\nO fume do tabaco componse dunha corrente primaria ou principal, que \u00e9 a que inhala directamente o fumador, e unha corrente secundaria, xerada mediante a combusti\u00f3n espont\u00e1nea do cigarro. Identific\u00e1ronse m\u00e1is de 4.000\u00a0substancias nocivas no fume do cigarro, das cales polo menos 60\u00a0son probables carcin\u00f3xenos humanos, como os 4-aminobifenois, o benceno e o n\u00edquel. Outras substancias t\u00f3xicas son mon\u00f3xido de carbono, di\u00f3xido de carbono, nitrosaminas e amon\u00edaco, e outras est\u00e1n como part\u00edculas en suspensi\u00f3n (alcatr\u00e1ns e nicotina).\nEpidemiolox\u00eda.\nSegundo a OMS existen no mundo m\u00e1is de 1.250\u00a0mill\u00f3ns de fumadores (2010), o que representa aproximadamente un terzo da poboaci\u00f3n maior de 15\u00a0anos. Por sexos, o 47 % dos homes e o 11 % das mulleres neste rango de idade consomen unha media de 14\u00a0cigarros por d\u00eda, o que sup\u00f3n un total de 5.827\u00a0mill\u00f3ns de cigarros ao ano. O 74 % de todos os cigarros cons\u00f3mese en pa\u00edses de baixo e medio nivel de ingresos, segundo o Banco Mundial (hai que ter en conta que a maior parte da poboaci\u00f3n mundial vive en pa\u00edses de baixo e medio nivel de ingresos). Tanto para homes como para mulleres, o segmento de idade en que fuma maior proporci\u00f3n \u00e9 o abranguido entre 30 e 49\u00a0anos.\nAs maiores prevalencias mundiais at\u00f3panse en Vietnam, Chile, parte de \u00c1frica e a Rep\u00fablica Dominicana en homes (73 %, 68 % e 66 %, respectivamente), entanto que Dinamarca e Noruega pres\u00e9ntana na poboaci\u00f3n feminina (37 % e 36 %, respectivamente). Polo seu elevado volume poboacional, China, India e a Rusia son as que agrupan a maior parte de fumadores do mundo.\nNa Uni\u00f3n Europea existe unha reduci\u00f3n progresiva do consumo. Mantense a maior prevalencia en homes que en mulleres, excepto en Suecia, onde o consumo \u00e9 algo maior en mulleres (22 % homes e 24 % mulleres). A maior proporci\u00f3n de fumadores est\u00e1 nos pa\u00edses mediterr\u00e1neos. A prevalencia en Espa\u00f1a en todas as idades (2003) \u00e9 do 36 % da poboaci\u00f3n.\nEn M\u00e9xico est\u00edmase que morren diariamente entre 123 e 165\u00a0persoas debido ao consumo de tabaco, o que converte esta adicci\u00f3n nun grave problema de sa\u00fade p\u00fablica.\nTabaco e embarazo.\nDurante o embarazo, o tabaco multiplica o seu potencial dani\u00f1o xerando non s\u00f3 riscos para a fumadora, sen\u00f3n tam\u00e9n para o beb\u00e9. Entre outros riscos, aumentan os de sufrir embarazo ect\u00f3pico, hemorraxias vaxinais, alteraci\u00f3ns card\u00edacas, ou, no beb\u00e9, risco de nacer con baixo peso, insuficiencias respiratorias, morte s\u00fabita, infartos ou leucemia infantil.\nExisten numerosas investigaci\u00f3ns que demostran os efectos tan nocivos do tabaquismo nas mulleres embarazadas. As fumadoras adoitan dar a luz a nenos de baixo peso (entre 150 e 250\u00a0gramos menos que as mulleres non fumadoras). Ademais, tanto a nicotina como o mon\u00f3xido de carbono pasan ao corpo do feto. Demostrouse que a concentraci\u00f3n de carboxihemoglobina \u00e9 d\u00faas veces maior no sangue do feto que no da nai. Se a nai fuma durante o derradeiros seis meses de embarazo, aumentan os riscos de morte para o beb\u00e9. As mulleres que fuman tam\u00e9n corren m\u00e1is risco de sufrir desprendemento prematuro de placenta. A mortalidade dos infantes \u00e9 un 30 % maior nas mulleres fumadoras que nas que non fuman, e te\u00f1en tam\u00e9n o dobre de abortos.\nTabaco e cancro.\nA primeira evidencia que se ten da s\u00faa relaci\u00f3n foi suxerida en 1761 por John Hill, que describiu o desenvolvemento de p\u00f3lipos lar\u00ednxeos nos consumidores de rap\u00e9 (dous dos casos que describiu presentaban unha transformaci\u00f3n maligna). Esta asociaci\u00f3n foi corroborada en multitude de ocasi\u00f3ns desde esa \u00e9poca.\nEn 1941 os traballos de Yamagawa e Ichikawa demostran por primeira vez a natureza carcin\u00f3xena de diferentes hidrocarburos do fume de cigarros. Posteriormente, en 1950 e 1952 os traballos de Doll e Hill publicados en BMJ e usando metodolox\u00eda do tipo estudo caso-control xa suxiren que o tabaco \u00e9 a principal causa de cancro de pulm\u00f3n.\nO tabaco relacionouse con diferentes cancros: de pulm\u00f3n, de larinxe, de orofarinxe, de es\u00f3fago, de est\u00f3mago, de p\u00e1ncreas, de f\u00edgado, de colon, de recto, de ril, de vexiga, de mama, do aparello xenital, e do sistema linf\u00e1tico. No fume do tabaco at\u00f3panse numerosos compostos qu\u00edmicos cancer\u00edxenos que prove\u00f1en da combusti\u00f3n, como o benceno, o benzopireno, o \u00f3xido n\u00edtrico, os derivados fen\u00f3licos e nitrosaminas, ademais de ser unha fonte importante da nicotina, que se considera un f\u00e1rmaco psicoaditivo.\nCrese que o causante do 85 % dos cancros por causa do tabaco \u00e9 o alcatr\u00e1n que conte\u00f1en os cigarros est\u00e1ndar. Na s\u00faa cuberta p\u00f3dese observar unha serie de finas li\u00f1as. Estas li\u00f1as son do alcatr\u00e1n que a marca coloca a cada certa distancia para que o cigarro non chegue a apagarse e siga consum\u00edndose de xeito continuo. Esta concentraci\u00f3n provoca que un fumador de cigarros est\u00e1ndar te\u00f1a ata cinco veces m\u00e1is probabilidades de contraer cancro con respecto a outro que fume puros ou en pipa.\nCigarros contra tabaco a granel.\nSegundo datos do Comisionado para o Mercado de Tabacos de Espa\u00f1a, produciuse un incremento espectacular do consumo de tabaco a granel, dun 32 % entre os anos 2008 e 2011. Existe a crenza de que o tabaco a granel ten menos risco para a sa\u00fade, de que cont\u00e9n menos aditivos e de que \u00e9 menos prexudicial. Esta falsa crenza \u00e9 maior nas rapazas, segundo os datos da enquisa da Semana Sen fume da semFYC de 2012.\nOs fumadores de tabaco a granel mostran un maior risco de cancros de boca, farinxe e larinxe, e tam\u00e9n de pulm\u00f3n (de forma importante ou discreta) que os fumadores de cigarros convencionais. Pero un estudo d\u00e1 unha prevalencia similar para o cancro de boca. No caso do cancro de pulm\u00f3n cambiar\u00eda a proporci\u00f3n do tipo histol\u00f3xico, cunha maior prevalencia de adenocarcinomas e cancro de pulm\u00f3n de c\u00e9lulas pequenas.\nNun estudo no que se analizaban as marcas m\u00e1is consumidas en Espa\u00f1a demostrouse que os contidos de nicotina, alcatr\u00e1n e mon\u00f3xido de carbono do tabaco a granel son moi superiores aos permitidos para os cigarros convencionais, nalg\u00fans casos ata dun 85 % m\u00e1is. O tabaco a granel tam\u00e9n ter\u00eda un maior efecto oxidativo en estudos in vitro sobre cultivos de monocitos.\nTabaco e patolox\u00eda vascular.\nAs doenzas do aparello circulatorio constit\u00faen a primeira causa de morte na sociedade occidental. Os dous compo\u00f1entes m\u00e1is importantes son as doenzas cerebrovasculares e a doenza isqu\u00e9mica do coraz\u00f3n ou enfermidade coronaria.\nEst\u00e1 demostrado que a mortalidade por doenzas vasculares aumenta nos fumadores. O tabaco multiplica por catro a probabilidade de padecer unha doenza coronaria ou cerebrovascular.\nEntre as m\u00faltiples substancias do fume do cigarro, as que presentan un maior efecto adverso son a nicotina e o mon\u00f3xido de carbono (CO).\nNo Uruguai, despois da prohibici\u00f3n de fumar en espazos pechados, detectouse unha importante diminuci\u00f3n no n\u00famero de ingresos en instituci\u00f3ns de sa\u00fade por infarto agudo de miocardio.\nTabaco e patolox\u00eda dermatol\u00f3xica.\nO tabaco ten, fundamentalmente, un efecto de avellentamento precoz e de aparici\u00f3n de engurras faciais (no rostro de fumador). Para evitar este problema, os fumadores deben beber aproximadamente un 50 % m\u00e1is de auga que os non fumadores, xa que o fumar produce un certo grao de deshidrataci\u00f3n. Igualmente, un estudo detectou que o 42,2 % das persoas adictas ao tabaco desenvolveron acne non inflamatorio, doenza caracterizada pola presenza de poros pechados, quistes e puntos brancos e negros.\nTabaco e patolox\u00eda dixestiva.\nO consumo de tabaco asociouse coa gastrite, a \u00falcera gastroduodenal, a esofaxite por refluxo e a hipertrofia de papilas gustativas, con d\u00e9ficit do sentido do gusto, as\u00ed como cos cancros de boca, lingua, larinxe, es\u00f3fago e p\u00e1ncreas.\nDependencia f\u00edsica da nicotina.\nNon existe hoxe en d\u00eda unha opini\u00f3n un\u00e1nime acerca da importancia da dependencia f\u00edsica \u00e1 nicotina como maior ou \u00fanico compo\u00f1ente da adicci\u00f3n. Allen Carr, creador dun co\u00f1ecido m\u00e9todo para deixar de fumar, afirmaba que a\u00ednda que a ansiedade provocada pola retirada da nicotina \u00e9 fisicamente real, \u00e9 m\u00e1is leve do que aparenta. Por tanto, esta ansiedade, a\u00ednda que existente, poder\u00eda estar multiplicada na mente do fumador por factores sociais, situaci\u00f3ns de tensi\u00f3n ou os seus propios temores, o que, de ser certo, agregar\u00eda un compo\u00f1ente psicol\u00f3xico moi importante \u00e1 adicci\u00f3n f\u00edsica.\nEstabl\u00e9cense dous graos de dependencia: dependencia moderada-intensa (consumo de m\u00e1is de 20 cigarros ao d\u00eda; o primeiro cigarro na primeira media hora despois de levantarse) e dependencia leve (consumo de menos de 20\u00a0cigarros ao d\u00eda; o primeiro cigarro despois de media hora de levantarse).\nTabaquismo e cigarros electr\u00f3nicos.\nCada se xeneraliza m\u00e1is o uso do cigarro electr\u00f3nico como alternativa ao cigarro tradicional. A pesar de que esta metodolox\u00eda non implica directamente a consumici\u00f3n de tabaco, na procura da exhaustividade paga a pena mencionar a s\u00faa existencia. O cigarro electr\u00f3nico \u00e9 un dispositivo electr\u00f3nico equipado cun vaporizador e un l\u00edquido que se vaporiza por el. Non hai cifras oficiais sobre o n\u00famero de usuarios do cigarro electr\u00f3nico, pero a modo de exemplo en Inglaterra, onde o fen\u00f3meno est\u00e1 m\u00e1is estendido, a finais de 2012 a cifra de fumadores de cigarros electr\u00f3nicos era duns seiscentos mil e ascendeu a un mill\u00f3n en 2013.\u00a0Malia non haber un flu\u00eddo l\u00edquido de nicotina, xeralmente o l\u00edquido vaporizado no cigarro electr\u00f3nico cont\u00e9n esta substancia, cunha porcentaxe seleccionada polo consumidor. Por esta raz\u00f3n, tam\u00e9n os usuarios dos cigarros electr\u00f3nicos, cando inhalan este l\u00edquido que cont\u00e9n nicotina, est\u00e1n suxeitos aos efectos da adicci\u00f3n.\nO cigarro electr\u00f3nico non est\u00e1 baseado no fen\u00f3meno da combusti\u00f3n e, por tanto, non achega a inhalaci\u00f3n de todos os cancer\u00edxenos que se emiten na combusti\u00f3n do tabaco e do papel. O mundo cient\u00edfico adoptou un enfoque cauteloso ata o de agora, sobre os efectos dos cigarros electr\u00f3nicos. Con todo, hai estudos tranquilizadores: recentemente os cardi\u00f3logos europeos declararon que o cigarro electr\u00f3nico non causa dano no coraz\u00f3n.\u00a0Existe tam\u00e9n un estudo conducido pola Universidade de Catania que non excl\u00fae que o cigarro electr\u00f3nico poida ser de axuda para quen queira deixar de fumar. En comparaci\u00f3n con outros m\u00e9todos, de feito, permite manter os xestos dos cigarros tradicionais, ademais de evitar os s\u00edntomas de abstinencia.\nLexislaci\u00f3n internacional.\nA Organizaci\u00f3n Mundial da Sa\u00fade (OMS) \u00e9 o organismo internacional que abandeira e estimula o cambio de actitudes de moitos gobernos, ao mesmo tempo que trata de crear un convenio marco que subscriban os gobernos e que se comprometan a desenvolver acci\u00f3ns m\u00e1is decididas na prevenci\u00f3n e no control do tabaquismo. O Banco Mundial, nun informe redactado e publicado en 1999, tam\u00e9n se incorporou \u00e1s pol\u00edticas internacionais de prevenci\u00f3n.\nAs medidas iniciais da OMS, base\u00e1ronse en:\nEn prazo de cinco anos, estas naci\u00f3ns deber\u00e1n prohibir a publicidade, a promoci\u00f3n e o patrocinio do consumo de tabaco.\nFumadores pasivos.\nSon aspersoas que non fuman pero que est\u00e1n en contacto constante cos fumadores e inhalan o fume do cigarro. A exposici\u00f3n pasiva a fume alleo causa graves trastornos cardiovasculares e respiratorios, principalmente cardiopat\u00eda isqu\u00e9mica e cancro de pulm\u00f3n. Nas mulleres embarazadas provoca baixo peso do beb\u00e9 e causa morte s\u00fabita nos lactantes.\nA OMS declara que \"O fume alleo mata\" e que \"Non hai un nivel seguro de exposici\u00f3n ao fume de tabaco\"."}
{"id": "335361", "revid": "85894", "url": "https://gl.wikipedia.org/wiki?curid=335361", "title": "Las Lajas, Neuqu\u00e9n", "text": "Las Lajas \u00e9 a localidade cabeceira do departamento Picunches, na provincia do Neuqu\u00e9n, Arxentina.\nSituada na intersecci\u00f3n do meridiano 70\u00ba28' de lonxitude oeste e o paralelo 38\u00ba60' de latitude sur, sobre a marxe dereita do r\u00edo Agre, a 58 quil\u00f3metros da cidade de Zapala, e a 234 quil\u00f3metros da cidade de Neuqu\u00e9n, capital da provincia, xusto no cruzamento da Ruta Nacional 40 (Arxentina) coa Ruta Nacional 242 (Arxentina) e a 713 metros sobre o nivel do mar.\nHistoria.\nFoi fundada polo xeneral Enrique Godoy, o 8 de febreiro de 1897, sen cerimonia nin acto pol\u00edtico, constitu\u00edndose as\u00ed o asentamento do cuartel xeral de efectivos dos rexementos 8 e 9 de Cabalar\u00eda, que vi\u00f1an cumprir a consolidaci\u00f3n pac\u00edfica das \u201cterras ga\u00f1adas ao indio\u201d, e integradas definitivamente ao patrimonio nacional despois da Campa\u00f1a de \u00c1ndelos (1881-1883).\nAdministraci\u00f3ns.\nEn xu\u00f1o de 1924, constitu\u00eduse a primeira Comisi\u00f3n de Fomento na localidade e actuaron como presidentes nos per\u00edodos respectivos os seguintes: \nArquitectura.\nOs gobernos da provincia que foron suced\u00e9ndose, pola s\u00faa banda, contribu\u00edron ao progreso cunha serie de obras que foron transformando e dando xerarqu\u00eda \u00e1 poboaci\u00f3n. O edificio da Municipalidade, a Comisar\u00eda, a antiga Central El\u00e9ctrica, plans de vivendas, a ponte sobre o r\u00edo Agre, gas natural, a pavimentaci\u00f3n urbana, a remodelaci\u00f3n da Praza Xeneral Manuel Belgrano, parques e iluminaci\u00f3n das Avenidas Saavedra e Belgrano, o Bulevar As Lajitas, e o Barrio 20 de Xu\u00f1o, d\u00e9ronlle unha nova fisonom\u00eda \u00e1 localidade.\nA arquitectura que comp\u00f3n o centro hist\u00f3rico da cidade data de fins do s\u00e9culo XIX e principios do XX, edificados maioritariamente en adobe, ladrillo e pedra.\nPoboaci\u00f3n.\nConta con 4 464 habitantes (INDEC, 2010), o que representa un incremento do 9,47% fronte aos 4 078 habitantes (INDEC, 2001) do censo anterior. Hai un n\u00famero importante de poboaci\u00f3n voante, que chega a traballar no Rexemento de Infantar\u00eda de Monta\u00f1a N\u00ba 21 e no Escuadr\u00f3n N\u00ba 31 de Gendarmer\u00eda Nacional, que permanecen na cidade por per\u00edodos curtos de tempo.\nFlora.\nA flora da zona componse de especies nativas, (pehu\u00e9n ou araucaria, lenga, \u00f1ire e colihue, entre outros) na zona de cordilleira.\nTam\u00e9n se atopan outras especies de \u00e1rbores e arbustos (alg\u00fans nativos), como o salgueiro, salgueiro chor\u00f3n, salgueiro triste, \u00e1lamo, \u00e1lamo branco, carrizo, menta, poexo, ortiga, berro, carqueixa, cola de cabalo, malva loura, tomi\u00f1o, tamarisco, u\u00f1a de gato, pastos tenros, cortadeira, entre outros nas zonas baixas.\nFauna.\nA fauna nos arredores da localidade \u00e9 bastante variada e incl\u00faen \u00f1and\u00fas, lebres europeas, guanaco, xabaril europeo, coello salvaxe, puma, c\u00f3ndor andino, donicelas, gatos monteses, nutrias, raposos grises, raposos colorados, patos, papagaios, avetardas, bufos, aguias, x\u00edlgaros, canarios, cardeais, gorri\u00f3ns, cobras, lagartas, andori\u00f1as, cisne de pescozo negro, garzas, cern\u00edcalos, gabi\u00e1ns, gaivotas, martinetas e perdices.\nClima.\nO cl\u00edma na cidade e os seus arredores \u00e9 \u00e1rido de monta\u00f1a con escasas precipitaci\u00f3ns de 200 a 400 mil\u00edmetros anuais provenientes do Oc\u00e9ano Pac\u00edfico. As temperaturas m\u00e1ximas rex\u00edstranse nos meses de decembro, xaneiro e febreiro cunha media de 30\u00b0C mentres que as m\u00ednimas rex\u00edstranse no outono e inverno cunha media de 2\u00ba baixo cero. Os ventos son peri\u00f3dicos, sobre todo na primavera, e alcanzan velocidades que van dos 60 a 100 Km/h. A zona pos\u00fae un microclima, que ocasiona que nin o inverno nin o ver\u00e1n sexan tan crus como noutros lugares dos arredores, a\u00ednda que ocasionalmente se producen nevadas. A temperatura m\u00ednima absoluta rexistrada nesta localidade \u00e9 de -16,6\u00b0C baixo cero (per\u00edodo 1901-1970).\nTurismo.\nO microclima laje\u00f1o xunto \u00e1 s\u00faa localizaci\u00f3n son puntos fortes que lle poden permitir \u00e1s Lajas ser centro de distribuci\u00f3n tur\u00edstica das zonas tur\u00edsticas pr\u00f3ximas no futuro. Mentres tanto, funciona como lugar de paso para turistas que visitan localizaci\u00f3ns tur\u00edsticas como Caviahue - Copahue, Alumin\u00e9, Pi\u00f1eiro Hachado, Vila O Choc\u00f3n, e a zona lacustre do sur da provincia. Tam\u00e9n pos\u00fae lugares de interese, como a zona lim\u00edtrofe tur\u00edstica denominada Pi\u00f1eiro Hachado, a 50\u00a0km pola Ruta Nacional 242 da comunidade. Sen d\u00fabida, desde hai alg\u00fans anos a habilitaci\u00f3n do Paso Internacional Pi\u00f1eiro Hachado durante todo o ano xerou un importante fluxo de veh\u00edculos e, por conseguinte, unha cantidade de visitantes inusitada noutras \u00e9pocas invernais, que \u00e1 vez se dete\u00f1en, descansan e reabastecen na localidade.\nPero m\u00e1is al\u00f3 do \u00e1mbito propiamente comercial, existe tam\u00e9n unha situaci\u00f3n que a comuna est\u00e1 a traballar xunto a investidores privados desde hai xa alg\u00fans anos e est\u00e1 referida \u00e1 actividade tur\u00edstica en si.\nA posta en funcionamento do sistema multimodal foi un feito de relevancia para toda a rexi\u00f3n, xa que permitiu a habilitaci\u00f3n todo o ano do Paso e desta maneira lograr un maior fluxo de visitantes; este sistema permitiulle \u00e1 zona ademais poder aproveitar todo o transporte (pasaxeiros e carga) que se traslada polas rutas arxentinas cara ao veci\u00f1o pa\u00eds de Chile.\nPi\u00f1eiro Hachado pos\u00fae lugares de interese dentro da mesma localidade, como a estatua do C\u00f3ndor, realizada en obsidiana, o antigo fort\u00edn hist\u00f3rico, o Museo Municipal e o centro hist\u00f3rico, formado polo Palacio Municipal, a comisar\u00eda, o xulgado, o rexistro civil e vivendas antigas.\nEconom\u00eda.\nA principal fonte de ingresos est\u00e1 representada por empregos xerados polo estado Nacional, Provincial e Municipal: o Ex\u00e9rcito Arxentino ten destacado al\u00ed o Rexemento de Infantar\u00eda de Monta\u00f1a 21, a Gendarmer\u00eda Nacional conta cunha comandancia rexional, o Estado Provincial a trav\u00e9s do Banco da Provincia, o Ente Provincial de Enerx\u00eda, oficinas de Produci\u00f3n e escolas que xeran postos de traballo con mestres e profesores, e o Hospital provincial, son as s\u00faas principais actividades laborais, ademais instal\u00e1ronse alg\u00fans puntos de moenda de minerais que exportan o produto a Chile polo Paso de Pi\u00f1eiro Hachado, que se atopa moi preto e ademais hai un gran movemento de transporte, que deixa beneficios aos servizos que presta a cidade.\nA produci\u00f3n de pasto.\nA calidade dos pastos \u00e9 excelente, cun interesante traballo en pos de lograr cada vez mellores resultados no cultivo, principalmente de alfalfa, experimentando coas diversas variedades da mesma buscando a que mellor se adapte ao clima e composici\u00f3n do terreo. A produci\u00f3n de fardos de alfalfa como forraxe, foi e segue sendo unha das principais actividades agropecuarias desenvolvidas na zona. En honra a esta actividade real\u00edzase anualmente a Festa do Pasto.\nEsta festividade ten lugar o segundo fin de semana do mes de abril de cada ano e re\u00fane a expositores, artes\u00e1ns e produtores que venden os seus produtos. Comeza cun desfile polas avenidas c\u00e9ntricas de instituci\u00f3ns e gauchos a cabalo. Tam\u00e9n se desenvolven actividades de destreza, como doma de tenreiros e a\u00f1os e outras. En contraste coas actividades di\u00farnas, real\u00edzase na noite do venres un baile crioulo, e na do s\u00e1bado, o festival central que re\u00fane a artistas locais, rexionais e nacionais."}
{"id": "335362", "revid": "56817", "url": "https://gl.wikipedia.org/wiki?curid=335362", "title": "Aokigahara", "text": ", co\u00f1ecido como ou Bosque dos suicidios \u00e9 un bosque de 35\u00a0km2 que se atopa no noroeste da base do Monte Fuji entre a prefectura de Yamanashi e Shizuoka, no Xap\u00f3n. O bosque ten unha asociaci\u00f3n hist\u00f3rica cos demos da mitolox\u00eda xaponesa, habendo poemas de 1000 anos sinalando que o bosque est\u00e1 maldito. O turismo foi limitado s\u00f3 a zonas vixiadas, e a\u00ednda que non est\u00e1 prohibido penetrar no bosque, col\u00f3canse numerosos sinais de advertencia en varias linguas para axudar \u00e1s persoas que pensan en suicidarse, a buscar axuda de familiares antes de facelo."}
{"id": "335363", "revid": "23204", "url": "https://gl.wikipedia.org/wiki?curid=335363", "title": "Mar de \u00e1rbores", "text": ""}
{"id": "335364", "revid": "23204", "url": "https://gl.wikipedia.org/wiki?curid=335364", "title": "Bosque dos suicidios", "text": ""}
{"id": "335368", "revid": "109216", "url": "https://gl.wikipedia.org/wiki?curid=335368", "title": "Bupropion", "text": "O bupropion ou bupropi\u00f3n ou clorbutilcetoanfetamina (comercializado baixo as marcas comerciais Odranal, Wellbutrin, Zyban, Voxra, Budeprion, Prexaton, Elontril ou Aplenzin; e anteriormente co\u00f1ecido como anfebutamona) \u00e9 un f\u00e1rmaco con propiedades psicoestimulantes indicado como antidepresivo e para o cesamento do tabaquismo, pertencente \u00e1 clase de inhibidores da recaptaci\u00f3n de dopamina e noradrenalina (IRDN). Introduciuse en Estados Unidos en 1985, e en 1986 foi retirado do mercado debido a unha alta incidencia de episodios convulsivos. Finalmente, en 1989 volveu aprobarse o seu uso, fix\u00e1ndose unha dose m\u00e1xima de 450\u00a0mg por d\u00eda.\nEstrutura qu\u00edmica.\nQuimicamente \u00e9 unha fenetilamina, emparentada estruturalmente tanto coas aminoketonas como coas anfetaminas. \u00c9 un derivado da droga \"dietilpropi\u00f3n\", un anorex\u00edxeno anfetam\u00ednico. As acci\u00f3ns desinhibitorias ou estimulantes do bupropion probablemente estean relacionadas coa s\u00faa analox\u00eda estrutural con mol\u00e9culas psicoestimulantes potentes como a metcatinona e a metanfetamina.\nIndicaci\u00f3ns.\nDepresi\u00f3n.\nComo tratamento da depresi\u00f3n (a s\u00faa efectividade m\u00e1is al\u00f3 das 8 semanas non foi avaliada en ensaios controlados) e como f\u00e1rmaco de segunda li\u00f1a no \"trastorno por d\u00e9ficit de atenci\u00f3n con hiperactividade\" (TDAH). Particularmente, \u00e9 de elecci\u00f3n naqueles pacientes que padecen disfunci\u00f3ns sexuais inducidas por outros antidepresivos, posto que se vincula cun incremento da libido. Ademais, mostra vantaxes comparativas respecto dos axentes convencionais no tratamento dos episodios depresivos com\u00f3rbidos \u00e1 enfermidade de Parkinson e da depresi\u00f3n con retardo psicomotor.\nA eficacia terap\u00e9utica do bupropion bas\u00e9ase na s\u00faa acci\u00f3n como inhibidor selectivo da recaptaci\u00f3n de dopamina (D\u00c1) e noradrenalina (NA). Post\u00falase que os efectos cl\u00ednicos s\u00f3 parcialmente se deben \u00e1 actividade da droga, xa que o bupropion \u00e9 ademais, un prol-droga. Como produto do metabolismo da droga nai, sintet\u00edzanse no organismo polo menos tres metabolitos activos, un dos cales ser\u00eda o responsable de boa parte dos efectos cl\u00ednicos. A biotransformaci\u00f3n do bupropion no f\u00edgado d\u00e1 como produto ao composto hidroxibupropion, un inhibidor de recaptaci\u00f3n de D\u00c1 e NA equipotente. A vida media da droga nai e dos metabolitos activos \u00e9 de 20 a 37 horas.\nUn metabolito do bupropion, a \"radafaxina\" (GW353162), est\u00e1 a iniciar a fase III de ensaios cl\u00ednicos para o tratamento tanto da depresi\u00f3n como da obesidade.\nTabaquismo.\nUn dos usos m\u00e1is com\u00fans do bupropion \u00e9 como axuda para deixar de fumar. \u00c9 comercializado por GlaxoSmithKline baixo o nome comercial Zyban, ou por outros fabricantes como un equivalente xen\u00e9rico.\nNumerosos estudos proporcionaron probas de que o bupropi\u00f3n reduce substancialmente a gravidade dos s\u00edntomas de abstinencia \u00e1 nicotina.\nA administraci\u00f3n cr\u00f3nica do bupropion non produce aumento de peso, o que resulta \u00fatil no tratamento da deshabituaci\u00f3n tab\u00e1quica. A s\u00faa acci\u00f3n terap\u00e9utica no tabaquismo poder\u00eda deberse en particular ao incremento que induce nos niveis extracelulares de dopamina, neurotransmisor implicado nos mecanismos de recompensa e gratificaci\u00f3n. A nicotina, do mesmo xeito que o bupropion, tam\u00e9n produce unha liberaci\u00f3n de dopamina no \"n\u00facleo accumbens\" (\"v\u00eda de pracer\" com\u00fan de opi\u00e1ceos, anfetamina e coca\u00edna); as\u00ed mesmo, aumenta tam\u00e9n os niveis de noradrenalina nas sinapsis neuronais, o que amortecer\u00eda os s\u00edntomas de abstinencia.\nFobia social.\nTam\u00e9n se utiliza en determinados casos para tratar o trastorno de ansiedade social.\nEfectos secundarios.\nPouco antes do seu lanzamento comercial, en 1986, report\u00e1ronse convulsi\u00f3ns nun pequeno grupo de pacientes bul\u00edmicos. Con todo, continuouse coas investigaci\u00f3ns cl\u00ednicas e aprobouse o seu uso nos Estados Unidos. A induci\u00f3n de convulsi\u00f3ns \u00e9 un efecto adverso raro pero grave, e as\u00f3ciase con incrementos r\u00e1pidos nas doses ou ben con cantidades superiores aos 450\u00a0mg/d\u00eda . De calquera xeito, son factores de risco para a aparici\u00f3n destes episodios os seguintes: historia previa de convulsi\u00f3ns, abstinencia recente de alcol ou benzodiazepinas, tratamento concomitante con outras drogas (que dimin\u00faan o limiar convulsivo), trastornos org\u00e1nicos cerebrais, anormalidades electroencefalogr\u00e1ficas e bulimia.\nPola s\u00faa propiedade activante (estimulaci\u00f3n do sistema dopamin\u00e9rxico), pode producir axitaci\u00f3n e insomnio. Outras reacci\u00f3ns adversas com\u00fans son: sequidade de boca, cefaleas, tremor, inhibici\u00f3n do apetito, nerviosismo, euforia, mialgias, palpitaciones, reduci\u00f3n de peso. En xeral, o perfil de efectos secundarios \u00e9 moi diferente ao dos antidepresivos convencionais (non pos\u00fae efectos anticolin\u00e9rxicos nin sedativos) e m\u00e1is af\u00edn ao dos psicoestimulantes."}
{"id": "335369", "revid": "85894", "url": "https://gl.wikipedia.org/wiki?curid=335369", "title": "Antidepresivo", "text": "Un antidepresivo \u00e9 un medicamento psicotr\u00f3pico utilizado para tratar os trastornos depresivos maiores, que poden aparecer en forma dun ou m\u00e1is episodios ao longo da vida, diversos trastornos de ansiedade, certas desordes da conduta alimentaria e alteraci\u00f3ns do control dos impulsos. \u00c1s veces son eficaces para tratar a fase depresiva do trastorno bipolar, a\u00ednda que existe o risco de sufrir unha viraxe man\u00edaca. Os antidepresivos div\u00eddense en tres clases: os inhibidores da monoaminooxidasa (IMAO), os tric\u00edclicos, e os de segunda xeraci\u00f3n, moi receitados ultimamente en psiquiatr\u00eda pola menor cantidade e probabilidade de sufrir efectos secundarios, que act\u00faan sobre a recaptaci\u00f3n do tres principais neurotransmisores que interve\u00f1en na depresi\u00f3n, \u00e9 dicir, a serotonina, a noradrenalina (ou norepinefrina) e a dopamina, ou de d\u00faas deles. Para o tratamento doutras patolox\u00edas, como o insomnio ou a dor neurop\u00e1tica, as doses son significativamente m\u00e1is baixas que as utilizadas para tratar a depresi\u00f3n cl\u00ednica.\nMecanismos farmacol\u00f3xicos.\nCrese que os efectos terap\u00e9uticos dos antidepresivos modernos est\u00e1n relacionados cunha actividade sobre os neurotransmisores. En particular, pola inhibici\u00f3n das prote\u00ednas transportadoras de monoamina da serotonina, dopamina ou noradrenalina (norepinefrina), ou d\u00faas delas ao mesmo tempo. Inhibindo de forma selectiva a recaptaci\u00f3n de devanditos neurotransmisores por eses antidepresivos, increm\u00e9ntase o nivel destes nas sinapse, \u00e9 dicir os puntos de conexi\u00f3n entre as neuronas, ou c\u00e9lulas nerviosas.\nPola contra, os primeiros antidepresivos, os inhibidores da monoaminooxidasa, bloquean a oxidaci\u00f3n dos neurotransmisores pola encima monoaminooxidasa, que os descomp\u00f3n.\nDesenvolvidos tam\u00e9n antes dos antidepresivos modernos, os antidepresivos tric\u00edclicos preve\u00f1en do mesmo xeito que estes a recaptaci\u00f3n de neurotransmisores, pero de forma non selectiva, polo que act\u00faan entre outros sobre a serotonina, a noradrenalina e a dopamina \u00f3 mesmo tempo. A\u00ednda que estes medicamentos son claramente efectivos para tratar a depresi\u00f3n, a teor\u00eda actual a\u00ednda deixa algunhas cuesti\u00f3ns sen resposta. Por exemplo, os niveis terap\u00e9uticos de concentraci\u00f3n sangu\u00ednea alc\u00e1nzanse en s\u00f3 uns poucos d\u00edas e comezan a afectar a actividade dos neurotransmisores en pouco tempo. Con todo, xeralmente os cambios no estado de \u00e1nimo tardan en aparecer catro semanas ou m\u00e1is. Unha explicaci\u00f3n sost\u00e9n que a \"desregulaci\u00f3n\" dos receptores para os neurotransmisores \u00e9 aparentemente unha consecuencia do exceso de sinais entre as neuronas, e que por tanto o efecto tarda algunhas semanas en notarse. Outra teor\u00eda, baseada en investigaci\u00f3ns recentemente publicadas polos Institutos Nacionais de Sa\u00fade dos Estados Unidos suxiren que os antidepresivos poder\u00edan derivar os seus efectos da promoci\u00f3n da neurox\u00e9nese no hipocampo. Investigaci\u00f3ns recentes apuntan a que os antidepresivos actuar\u00edan sobre alg\u00fans factores de transcrici\u00f3n chamados \"xenes reloxo\", os cales tam\u00e9n estar\u00edan involucrados en patolox\u00edas situaci\u00f3ns de abuso de drogas e posiblemente na obesidade.\nEstratexias de tratamento.\nNas medici\u00f3ns de eficacia, un ensaio exitoso de antidepresivos require que polo menos un 50% dos pacientes respondan \u00e1 medicaci\u00f3n, o que significa que se reduciron como m\u00ednimo un 50% dos s\u00edntomas depresivos. Con todo, diferentes formas de tratamento poden producir mellores resultados.\nSubstituci\u00f3n.\nAs directrices da Asociaci\u00f3n Psiqui\u00e1trica Norteamericana do ano 2000 para o tratamento de pacientes con trastorno depresivo aconsellan que cando non se obte\u00f1a resposta cun antidepresivo despois de seis a oito semanas de tratamento, d\u00e9bese cambiar a outro, primeiro da mesma clase, e logo dunha clase diferente.\nNunha serie de estudos abertos conducidos polo Dr. Michael Thase da Universidade de Pittsburgh atopouse que m\u00e1is da metade dos pacientes que non responderon ao primeiro antidepresivo, responderon o segundo antidepresivo da mesma clase.\nNo ano 2002, nun dobre \"estudo cego\", o mesmo autor atopou beneficioso para os pacientes resistentes ao tratamento cambiar dun antidepresivo SSRI a un tric\u00edclico, ou dun tric\u00edclico a un SSRI.\nAsociaci\u00f3n.\nEn caso dunha resposta insuficiente, a Sociedade Psiqui\u00e1trica norteamericana aconsella asociar un antidepresivo administr\u00e1ndoo con outro f\u00e1rmaco, para potenciar o seu efecto. Entre outros, estes f\u00e1rmacos poden ser o litio, suplementos de hormonas tiroides, un antipsic\u00f3ticos at\u00edpico ou os agonistas da dopamina. Noutros casos comb\u00ednanse dous f\u00e1rmacos, formando un novo, como \u00e9 o caso do \"Symbyax\", que \u00e9 unha combinaci\u00f3n de fluoxetina e olanzapina (\"Prozac\" e \"Zyprexa\"), medicamento que foi aprobado nos Estados Unidos para o tratamento da depresi\u00f3n bipolar. Con todo, a\u00ednda hai poucos estudos sobre as asociaci\u00f3ns de medicamentos utilizados para combater a depresi\u00f3n.\nCombinaci\u00f3n con psicoterapia.\nUn estudo do ano 2000 mostrou que pacientes que tomaban nefazadona (Serzone) e acud\u00edan a sesi\u00f3ns de psicoterapia tiveron unha resposta perceptiblemente mellor que aqueles que s\u00f3 tomaban \"Serzone\".\nPrevenci\u00f3n de reca\u00eddas.\nNo ano 2003 unha meta-an\u00e1lise de 31 ensaios de antidepresivos controlados con placebo atopou que o tratamento continuado con antidepresivos reduciu nun 70% o risco de reca\u00eddas en depresi\u00f3ns graves. Pola s\u00faa banda, a Asociaci\u00f3n Americana de Psiquiatr\u00eda aconsella no caso de depresi\u00f3ns graves, que o tratamento con antidepresivos se prolongue por varios meses despois da desaparici\u00f3n dos s\u00edntomas. Nos pacientes con antecedentes de episodios depresivos graves, a Asociaci\u00f3n Brit\u00e1nica de Psicofarmacolog\u00eda recomenda manter un antidepresivo polo menos por seis meses, e at\u00e9 tanto como cinco anos ou mesmo indefinidamente.\nH\u00e1bito e dependencia.\nP\u00e9nsase que os antidepresivos non producen h\u00e1bito, a\u00ednda que a supresi\u00f3n brusca pode causar efectos adversos. Os antidepresivos crean poucos ou ning\u00fan cambio inmediato no estado de \u00e1nimo e requiren normalmente varias semanas para comezar a ter efecto. Os antidepresivos non te\u00f1en as mesmas caracter\u00edsticas adictivas doutras substancias, como a nicotina, a cafe\u00edna, e outros estimulantes. Con todo, existe controversia sobre a definici\u00f3n da adicci\u00f3n no caso dos antidepresivos. Alg\u00fans autores argumentan que os antidepresivos non cumpren os requisitos xeralmente aceptados para esa definici\u00f3n. A\u00ednda que determinados antidepresivos poden orixinar s\u00edntomas de privaci\u00f3n (s\u00edndrome de abstinencia) ao retiralo, que producen impulsos de volver \u00e1s doses anteriormente tomadas. A fin de evitar eses s\u00edntomas de privaci\u00f3n, dimin\u00faese lentamente a dose nun per\u00edodo de varias semanas.\nNon deben tomarse en ning\u00fan caso antidepresivos sen prescrici\u00f3n m\u00e9dica. A selecci\u00f3n dun antidepresivo e da dose axeitada para un determinado caso e unha persoa espec\u00edfica, \u00e9 un proceso longo e complicado que require o co\u00f1ecemento dun profesional. Alg\u00fans antidepresivos poden empeorar inicialmente a depresi\u00f3n, mesmo con pensamentos de suicidio, as\u00ed como inducir ansiedade ou crear agresividade. En certos casos, un antidepresivo pode provocar tam\u00e9n un cambio na forma de manifestarse a depresi\u00f3n orixinando teimas e hipoman\u00edas, acelerar o patr\u00f3n de ciclos de estados de \u00e1nimo altos e baixos, ou inducir o desenvolvemento dunha psicose nun paciente con depresi\u00f3n que non era psic\u00f3tico antes de tomar o antidepresivo.\nEfectos secundarios.\nA mi\u00fado os antidepresivos poden causar efectos secundarios ou colaterais. A incapacidade para tolerar eses efectos \u00e9 a causa m\u00e1is com\u00fan da suspensi\u00f3n dun antidepresivo, a\u00ednda que resulte eficaz. Estes efectos son m\u00e1is xerais (so\u00f1o, dor de est\u00f3mago, dor de cabeza, debilidade corporal e hiperactividade ao mesmo tempo.)\nXerais.\nA\u00ednda que os f\u00e1rmacos m\u00e1is recentes te\u00f1en unha menor cantidade de efectos colaterais, \u00e1s veces os pacientes informan de efectos colaterais graves asociados coa s\u00faa suspensi\u00f3n, particularmente coa paroxetina e a venlafaxina [cita\u00a0 Adicionalmente, unha certa porcentaxe de pacientes non responden \u00f3s medicamentos antidepresivos. Outra vantaxe dalg\u00fans antidepresivos m\u00e1is novos \u00e9 que poden mostrar o seu efecto en poucos d\u00edas (tan poucos como 5 d\u00edas), en tanto que a maior\u00eda tarda catro ou cinco semanas en mostrar un cambio no \u00e1nimo. Con todo, alg\u00fans estudos mostran que eses novos medicamentos tam\u00e9n ter\u00edan maior probabilidade de producir disfunci\u00f3n sexual entre moderada e grave. Por outra banda, hai medicamentos en probas que parecen ter un perfil mellorado en relaci\u00f3n \u00e1 disfunci\u00f3n sexual e outros efectos secundarios importantes.\nOs inhibidores da monoaminooxidasa (IMAO) poden producir unha reacci\u00f3n hipertensiva perigosa, mesmo potencialmente letal, se se toman con alimentos que conte\u00f1an altos niveis de tiramina, tales como os queixos maduros, carnes curadas ou extractos de fermento. De igual forma, entra\u00f1a riscos serios a toma de determinados medicamentos de prescrici\u00f3n m\u00e9dica e tam\u00e9n de f\u00e1rmacos de venda libre. Calquera paciente que estea sendo sometido a tratamento con medicamentos inhibidores da MAO deber\u00eda ser controlado estritamente polo seu psiquiatra, ao cal sempre deber\u00eda consultar antes de tomar outro medicamento. Estes pacientes deber\u00e1n informar \u00f3s outros m\u00e9dicos, incluso dentistas, de que toman estes antidepresivos, a fin de que non administren f\u00e1rmacos nin anestesia sen o debido co\u00f1ecemento.\nA\u00ednda que parece un paradoxo, os estudos indican que a ideaci\u00f3n suicida \u00e9 un compo\u00f1ente relativamente com\u00fan nas fases iniciais da terapia antidepresiva, e pode ser a\u00ednda m\u00e1is prevalente nos pacientes m\u00e1is novos tales como os preadolescentes e os adolescentes. Por iso \u00e9 importante que outros membros da familia e aquelas persoas relacionadas afectivamente, vix\u00eden o comportamento dos pacientes novos, en especial durante o primeiras oito semanas da terapia.\nSexuais.\nA disfunci\u00f3n sexual \u00e9 un efecto secundario com\u00fan, especialmente cos SSRI. En moitos casos, o bupropi\u00f3n, un inhibidor de recaptaci\u00f3n dual (NE e D\u00c1), produce un incremento moderado da libido, debido ao aumento da actividade dopamin\u00e9rgica. Este efecto tam\u00e9n se observa cos inhibidores da recaptaci\u00f3n da dopamina, os estimulantes do sistema nervioso central e os agonistas da dopamina. Este mecanismo d\u00e9bese ao aumento da produci\u00f3n de testosterona (causada pola inhibici\u00f3n da prolactina) e un aumento da s\u00edntese do \u00f3xido n\u00edtrico. Demostrouse que a apomorfina, a nefazodona e a nitroglicerina reparan algunha disfunci\u00f3n sexual grazas ao aumento da actividade de \u00f3xido n\u00edtrico. Comunicouse que os IMAO te\u00f1en a menor cantidade de efectos negativos sobre a funci\u00f3n sexual e a libido, particularmente a moclobemida. Informouse que o betanechol combate a disfunci\u00f3n sexual inducida por IMAO mediante as s\u00faas propiedades de agonista colin\u00e9rgico, \u00e9 dicir, estimulando a funci\u00f3n da acetilcolina.\nSo\u00f1o.\nPracticamente todos os antidepresivos principais suprimen a fase REM (Rapid Eye Movement) do so\u00f1o. De feito, prop\u00faxose que a eficacia cl\u00ednica destes medicamentos deriva en gran parte dos seus efectos supresores sobre o so\u00f1o REM. Os IMAO suprimen de forma completa o so\u00f1o REM, en tanto que os ATC e os ISRS evidenciaron que producen reduci\u00f3ns puntuais e sostidas do so\u00f1o REM. Por outra banda, un efecto secundario que se d\u00e1 con frecuencia na maior\u00eda dos antidepresivos \u00e9 o aumento dos so\u00f1os v\u00edvidos, incluso os pesadelos.\nOpioides.\nPor moito tempo co\u00f1eceuse ao opio como antidepresivo. Varios opioides us\u00e1ronse como antidepresivos ocasionais at\u00e9 mediados dos anos 1950, \u00e9poca en que deixaron de utilizarse de forma definitiva debido \u00e1 s\u00faa natureza adictiva, ao seu perfil de efectos secundarios, e, sobre todo, \u00e1 aparici\u00f3n dos primeiros medicamentos antidepresivos.\nHoxe en d\u00eda, o uso dos opioides no tratamento da depresi\u00f3n \u00e9 un enorme tab\u00fa no campo m\u00e9dico, debido a s\u00faa asociaci\u00f3n co abuso da droga. En consecuencia, a investigaci\u00f3n progresou de maneira moi lenta.\nUn reducido estudo cl\u00ednico, levado a cabo na escola de medicamento de Harvard en 1995, demostrou que a maior\u00eda dos pacientes con depresi\u00f3n maior, monopolares, non-psic\u00f3ticos e refractarios ao tratamento, pod\u00edan ser tratados con \u00e9xito cun medicamento opioide chamado buprenorfina.\nReacci\u00f3ns secundarias coas com\u00fans receitas m\u00e9dicas para o so\u00f1o con antidepresivos.\nPara recetar antiepil\u00e9pticos como o com\u00fan Tegretol\u00ae (carbamazepina) a persoas que padecen do so\u00f1o d\u00e9bese facer un reco\u00f1ecemento sangu\u00edneo preliminar sobre herdanzas de fallos de litio, a medula \u00f3sea, dopamina, noradrenalina e serotonina. Isto coa finalidade de evitar efectos secundarios graves en pacientes precisamente porque a carbamazepina non se debe usar en pacientes con an\u00adche\u00ad\u00adcedentes de depresi\u00f3n da medula \u00f3sea, hipersen\u00adsi\u00adbi\u00adlidade ao f\u00e1rmaco, miastenia gravis, porfiria \u00adaguda inter\u00admitente, ou sensibilidade co\u00f1ecida a calquera dos com\u00adpostos tric\u00edclicos como amitriptilina, desipramina, imipramina, protriptilina, nortriptilina etc. De igual xeito e por raz\u00f3ns te\u00f3ricas non se recomenda o seu uso con inhibidores da monoaminooxidasa (MAO).\n\u00c1cido gama hidroxibut\u00edrico.\nAlg\u00fans investigadores usaron o \u00e1cido gama-hidroxibut\u00edrico (GHB) como antidepresivo. Claude Rifat, un bi\u00f3logo franc\u00e9s, conduciu algunhas investigaci\u00f3ns sobre o potencial antidepresivo desta substancia. Rifat notou que o GHB non produciu os efectos de bloqueo emocional causados en ocasi\u00f3ns polos antidepresivos convencionais, sen\u00f3n que, pola contra, intensificaba as sensaci\u00f3ns agradables e de gratificaci\u00f3n no paciente, \u00e1 vez que resultaba eficaz contra a depresi\u00f3n. Con todo, o GHB foi prohibido polas autoridades sanitarias, f\u00f3ra do seu uso como tratamento para a narcolepsia baixo estrita supervisi\u00f3n facultativa.\n\u00c1cido graxo omega 3.\nAlg\u00fans investigadores indican que altas cantidades de \u00e1cido graxo omega 3 poder\u00edan diminu\u00edr os efectos da depresi\u00f3n,\nMedicamentos alternativos.\nOs tratamentos alternativos para a depresi\u00f3n, tales como os remedios herbais, por exemplo, a herba de San Juan (hypericum perforatum) e o derivado de amino\u00e1cidos SAM ga\u00f1aron seguidores en anos recentes.\nOutros ensaios apuntan a que o efecto da acupuntura ser\u00eda parecido ao do antidepresivo amitriptilina. Tam\u00e9n se apuntou a que a acupuntura induce a que o corpo produza maiores niveis de endorfinas.\nTam\u00e9n se usaron os suplementos diet\u00e9ticos de tript\u00f3fano como antidepresivos naturais, a\u00ednda que est\u00e1n prohibidos en moitos pa\u00edses, debido a impurezas que causan unha enfermidade do sangue. Hai alg\u00fans resultados de investigaci\u00f3n prometedores sobre suplementos diet\u00e9ticos de 5-HTP, unha substancia qu\u00edmica que produce o organismo a partir do tript\u00f3fano para crear serotonina. Non obstante, neces\u00edtanse estudos adicionais en profundidade para poder obter conclusi\u00f3ns m\u00e1is s\u00f3lidas."}
{"id": "335370", "revid": "5863", "url": "https://gl.wikipedia.org/wiki?curid=335370", "title": "Rick James", "text": "James Ambrose Johnson, Jr., nado en Buffalo (Estado de Nova York) o 1 de febreiro de 1948 e finado nos \u00c1nxeles (California) o 6 de agosto de 2004, m\u00e1is co\u00f1ecido como Rick James foi un m\u00fasico de disco, funk e soul estadounidense.\nTraxectoria.\nO seu primeiro grupo foi The Mynah Birds, xunto a Neil Young e Bruce Palmer. Tras ser arrestado por evadir a conscripci\u00f3n, viviu un tempo no Reino Unido, onde liderou o grupo Main Line. Ao seu regreso, reiniciou a s\u00faa carreira como cantautor e produtor, coa s\u00faa banda de soporte The Stone City Band.\nO seu primeiro \u00e9xito foi a canci\u00f3n de oito minutos \"You and I\" do seu primeiro \u00e1lbum \"Come Get It\" (1978). A s\u00faa canci\u00f3n m\u00e1is famosa \u00e9 \"Super Freak\" (do \u00e1lbum \"Street Songs\" (1981)), que foi a base para \"Ou can't touch this\" de MC Hammer.\nAdicto \u00e1 coca\u00edna, desde 1993 at\u00e9 1995 cumpriu condena por dous ataques a mulleres. James tentou regresar ao mundo musical cun novo disco e unha xira en 1997, pero un ataque card\u00edaco leve durante un concerto puxo fin na pr\u00e1ctica \u00e1 s\u00faa carreira.\nNa ma\u00f1\u00e1 do 6 de agosto de 2004, Rick James foi atopado morto no seu fogar no complexo de apartamentos Oakwood en Barham Boulevard, Os \u00c1nxeles, California, polo seu coidador. Ti\u00f1a 56 anos. James morreu de insuficiencia pulmonar e insuficiencia card\u00edaca agravada polas s\u00faas diversas condici\u00f3ns da s\u00faa sa\u00fade: diabetes, accidente cerebrovascular, un marcapasos e un ataque ao coraz\u00f3n previo. A trav\u00e9s da autopsia descubriuse que estaba baixo a influencia dunha gran cantidade de f\u00e1rmacos: alprazolam, Diacepam, bupropion, citalopram, hidrocodona, digoxina, clorfenamina, metanfetamina e coca\u00edna. Con todo, o m\u00e9dico forense asegurou:"}
{"id": "335371", "revid": "98629", "url": "https://gl.wikipedia.org/wiki?curid=335371", "title": "Estat\u00f3lito (zoolox\u00eda)", "text": "Nos invertebrados, especialmente nos acu\u00e1ticos, os estat\u00f3litos son estruturas calcarias que se encontran dentro dos estatocistos, que son os \u00f3rganos do equilibrio destes animais. como os bivalvos, os cnidarios, os equinodermos, os cefal\u00f3podos e os crust\u00e1ceos.\nFunci\u00f3n.\nEstas pequenas estruturas, cando se moven por efecto da gravidade ou polo movemento propio do animal, pousan sobre o epitelio ciliado do estatocisto, o cal, mediante conexi\u00f3ns nerviosas, manda a informaci\u00f3n ao centro elaborador das sensaci\u00f3ns informando sobre a posici\u00f3n na que se encontra.\nO seu equivalente nos vertebrados son os ot\u00f3litos, situados no o\u00eddo interno, polo que neles f\u00e1lase dun sistema estato-ac\u00fastico.\nO funcionamento dos estat\u00f3litos \u00e9 moi elemental: cando o animal xira ou cando cambia a s\u00faa orientaci\u00f3n, a forza gravitatoria act\u00faa sobre o estat\u00f3lito, que se despraza por gravidade e fai que toque e estimule algunhas c\u00e9lulas sensoriais das moitas que tapizan a superficie interna do estatocisto. Ent\u00f3n a c\u00e9lula estimulada produce unha resposta e as\u00ed o animal mantense informado da s\u00faa posici\u00f3n e da s\u00faa orientaci\u00f3n en relaci\u00f3n \u00e1 anterior.\nOs estatocistos est\u00e1n presentes principalmente en animais depredadores, nadadores libres e escavadores, pero non se encontra na maior\u00eda dos animais parasitos, nos moi pequenos, nos s\u00e9siles ou nos intersticiais."}
{"id": "335373", "revid": "56817", "url": "https://gl.wikipedia.org/wiki?curid=335373", "title": "Cavidade paleal", "text": "Tipicamente, o corpo dos moluscos est\u00e1 formado pola cabeza e o tronco, no que se distingue unha masa visceral no dorso e un p\u00e9 en posici\u00f3n ventral. Os tegumentos que revisten dorsalmente a masa visceral, m\u00e1is ou menos sobesa\u00ednte, que cont\u00e9n os \u00f3rganos internos, forman unha membrana, denominada manto ou palio, que pode segregar unha cuncha calcaria.\nCavidade paleal dos moluscos.\nA cavidade paleal ou cavidade do manto \u00e9 unha c\u00e1mara que se forma pola expansi\u00f3n laminar do manto repregada interiormente e que circunda todo o animal para adherirse ao p\u00e9 orixinando unha canle denominada \"suco paleal\", situada na parte posterior do corpo (da parte anterior deste suco sobresae, cando est\u00e1 presente, a cabeza).\nNa cavidade paleal desembocan os nefridios, os gon\u00f3poros e o ano (cuxos \u00f3rganos correspondentes est\u00e1n aloxados no saco visceral. As\u00ed mesmo, \u00e9 onde se aloxan os osfradios (\u00f3rganos quimiorreceptores).\nPero a funci\u00f3n m\u00e1is importante da cavidade paleal \u00e9 a de ser a sede dos intercambios respiratorios, xa que cont\u00e9n as branquias, aqu\u00ed chamadas ctenidios, \u00f3rganos constitu\u00eddos por un septo axil sobre o que se insiren unhas lamelas transversais (a xeito de peite, de a\u00ed o seu nome) que se alternan a dereita e esquerda. Nos escaf\u00f3podos e nos gaster\u00f3podos pulmonados terrestres faltan os ctenidios e, daquela, a cavidade do manto fuciona directamente como \u00f3rgano respiratorio.\nBivalvos e cefal\u00f3podos.\nA circulaci\u00f3n da auga permite achegar o ox\u00edxeno para a respiraci\u00f3n e a expulsi\u00f3n da urina e os gametos. A auga circula dentro da cavidade paleal graz\u00e1s \u00e1s c\u00e9lulas ciliadas do manto nos bivalvos. Nos cefal\u00f3podos o manto que rodea a cavidade paleal est\u00e1, \u00e1 s\u00faa vez, rodeado de potentes m\u00fasculos capaces de efectuaren contracci\u00f3ns repentinas e sincr\u00f3nicas que expulsan a auga a presi\u00f3n.\nGaster\u00f3podos terrestres.\nNos gaster\u00f3podos terrestres (como os caracois), a cavidade paleal est\u00e1 en contacto co exterior a trav\u00e9s dun orificio estreito, chamado \"pneumostoma\", que permite evitar a deshidrataci\u00f3n. A superficie interna da cavidade paleal est\u00e1 moi vascularizada e o intercambio gasoso hematose prod\u00facese a trav\u00e9s do epitelioe, e m\u00fasculos moi potentes permiten a ventilaci\u00f3n, de maneira que act\u00faa aqu\u00ed a cavidade paleal act\u00faa como un \"pulm\u00f3n\". (Non \u00e9 un \u00f3rgano hom\u00f3logo dos vertebrados terrestres).\nOutro tipo de cavidade paleal.\nNos braqui\u00f3podos existe unha c\u00e1mara, tam\u00e9n chamada \u00e1s veces cavidade paleal, onde se retrae o lof\u00f3foro, pero que non \u00e9 hom\u00f3loga da dos moluscos; de feito, braqui\u00f3podos e moluscos experimentaron unha sorprendente evoluci\u00f3n converxente.\nV\u00e9xase tam\u00e9n.\nBibliograd\u00eda.\nVV. AA. (1968): \"Enciclopedia Salvat de las ciencias. Tomo 4. Animales invertebrados\". Pamplona: Salvat, S. A. de Ediciones. \"Moluscos\", pp.\u00a0248\u2013293."}
{"id": "335374", "revid": "22795", "url": "https://gl.wikipedia.org/wiki?curid=335374", "title": "Cavidade do manto", "text": ""}
{"id": "335375", "revid": "27155", "url": "https://gl.wikipedia.org/wiki?curid=335375", "title": "Clorofila b", "text": " \nA clorofila \"b\" \u00e9 un tipo de clorofila que funciona como pigmento fotosint\u00e9tico, que colabora na absorci\u00f3n da enerx\u00eda da luz na fotos\u00edntese. \u00c9 m\u00e1is soluble que a clorofila \"a\" en solventes polares debido ao seu grupo carbonilo. A s\u00faa cor \u00e9 amarela, e absorbe principalmente luz azul.\nNas plantas terrestres, as antenas recolectoras de luz arredor do fotosistema II conte\u00f1en a maior\u00eda da clorofila \"b\" da planta. Por tanto, en cloroplastos adaptados \u00e1 sombra, que te\u00f1en unha proporci\u00f3n incrementada de fotosistema II en relaci\u00f3n ao fotosistema I, hai unha menor proporci\u00f3n de clorofila \"a\" con respecto \u00e1 \"b\". Isto \u00e9 adaptativo, xa que o incremento de clorofila \"b\" aumenta o intervalo de lonxitudes de onda absorbidas polos cloroplastos adaptados \u00e1 sombra."}
{"id": "335377", "revid": "1131", "url": "https://gl.wikipedia.org/wiki?curid=335377", "title": "As Chabolas, San\u00edn, Ribadavia", "text": "As Chabolas \u00e9 un lugar da parroquia de San\u00edn, no concello ourens\u00e1n de Ribadavia, na comarca do Ribeiro. Segundo o IGE en 2015 ti\u00f1a 20 habitantes (7 homes e 13 mulleres).\nEst\u00e1 a car\u00f3n do lugar das Chabolas (Sadurn\u00edn, Cenlle), xunto \u00e1 estrada N-120."}
{"id": "335378", "revid": "25871", "url": "https://gl.wikipedia.org/wiki?curid=335378", "title": "O Seixo, San\u00edn, Ribadavia", "text": "O Seixo \u00e9 un lugar da parroquia de San\u00edn, no concello ourens\u00e1n de Ribadavia, na comarca do Ribeiro. Segundo o IGE, en 2015 ti\u00f1a 43 habitantes (23 homes e 20 mulleres)."}
{"id": "335379", "revid": "1131", "url": "https://gl.wikipedia.org/wiki?curid=335379", "title": "A Groba, San\u00edn, Ribadavia", "text": "A Groba \u00e9 un lugar da parroquia de San\u00edn, no concello ourens\u00e1n de Ribadavia, na comarca do Ribeiro. Segundo o IGE en 2015 ti\u00f1a 47 habitantes (24 homes e 23 mulleres).\nEst\u00e1 situado xunto \u00e1 estrada N-120."}
{"id": "335380", "revid": "89787", "url": "https://gl.wikipedia.org/wiki?curid=335380", "title": "San\u00edn, San\u00edn, Ribadavia", "text": "San\u00edn \u00e9 un lugar da parroquia de San\u00edn, no concello ourens\u00e1n de Ribadavia, na comarca do Ribeiro. Segundo o IGE, en 2015 ti\u00f1a 23 habitantes (10 homes e 13 mulleres)."}
{"id": "335398", "revid": "89787", "url": "https://gl.wikipedia.org/wiki?curid=335398", "title": "Troy McClure", "text": "Troy McClure \u00e9 un personaxe ficticio da serie animada estadounidense \"The Simpsons\". Phil Hartman foi o actor que lle deu voz \u00f3 personaxe, que apareceu por primeira vez no episodio da segunda temporada titulado \"Homer vs. Lisa and the 8th Commandment\". McClure representouse como un actor de obras baixo orzamento, como anuncios de televisi\u00f3n e filmes educativos. Aparece como personaxe principal no episodio \"A Fish Called Selma\", no que casa con Selma Bouvier para darlle un pulo \u00e1 s\u00faa carreira en declive e calar os rumores sobre a s\u00faa vida persoal. McClure tam\u00e9n aparece como presentador nos episodios \"The Simpsons 138th Episode Spectacular\" e \"The Simpsons Spin-Off Showcase\".\nMcClure baseouse parcialmente nos actores de serie B Troy Donahue e Doug McClure, as\u00ed como no mesmo Hartman. Tralo asasinato de Hartman o 28 de maio de 1998 retir\u00e1ronse da serie t\u00f3dolos personaxes \u00f3s que el daba voz, sendo a s\u00faa \u00faltima participaci\u00f3n no episodio da d\u00e9cima temporada titulado \"Bart the Mother\". Os medios te\u00f1en citado a McClure como un dos personaxes m\u00e1is populares da serie. No ano 2006 IGN clasificouno no primeiro posto da s\u00faa lista dos \"25 mellores personaxes secundarios de The Simpsons\".\nRol na serie.\nTroy McClure repres\u00e9ntase como un actor estereot\u00edpico de Hollywood no declive da s\u00faa carreira profesional. No contexto da serie foi unha estrela nos anos 1970, pero a s\u00faa carreira profesional foi costa abaixo por mor de rumores dunha parafilia en relaci\u00f3n \u00f3s peixes. Na maior\u00eda das s\u00faas aparici\u00f3ns na serie fai de presentador de curtas ou anuncios vistos por outros personaxes. Adoita presentar filmes educativos e infocomerciais. McClure pres\u00e9ntase recitando unha frase caracter\u00edstica, mencionando dous t\u00edtulos semellantes a actuaci\u00f3n na que aparece. Por exemplo, no episodio \"Bart the Mother\", McClure pres\u00e9ntase nun filme sobre aves dicindo:\nO papel principal de McClure foi no episodio da s\u00e9tima temporada titulado \"A Fish Called Selma\". Neste episodio McClure comeza unha relaci\u00f3n con Selma Bouvier, a quen co\u00f1ece cando fai as probas para o permiso de conducir. Esta relaci\u00f3n reaviva a s\u00faa carreira profesional, lev\u00e1ndoo a protagonizar \"Stop the Planet of the Apes, I Want to Get Off!\", unha obra musical de teatro que versiona o filme \"O Planeta dos Simios\". Para mellorar a\u00ednda a s\u00faa carreira profesional, o seu axente sux\u00edrelle que se case, e Selma acepta a proposici\u00f3n sen co\u00f1ecer as verdadeiras intenci\u00f3ns da mesma, traslad\u00e1ndose a vivir con el na s\u00faa casa, un edificio de arquitectura moderna que semella o Chemosphere. Na s\u00faa despedida de solteiro, McClure emborr\u00e1chase e dille a Homer Simpson que o casamento \u00e9 unha farsa para axudarlle na s\u00faa carreira profesional. Homer non di nada na voda, pero posteriormente conf\u00e9salle isto a Marge, que a s\u00faa vez informa \u00e1 s\u00faa irm\u00e1. Selma decide seguir con McClure pese a isto ata que o axente sux\u00edrelles ter un fillo para conseguir un papel nun novo filme, polo que remata a relaci\u00f3n con McClure. Finalmente McClure consegue o papel, pero rex\u00e9itao para protagonizar e dirixir un filme propio, titulado \"The Contrabulous Fabtraption of Professor Horatio Hufnagel\".\nA maiores das aparici\u00f3ns na historia da serie, McClure aparece como presentador dos cap\u00edtulos \"The Simpsons 138th Episode Spectacular\" e \"The Simpsons Spin-Off Showcase\". O primeiro \u00e9 unha representaci\u00f3n \"detr\u00e1s das c\u00e1maras\" da serie, na que os personaxes principais responden a diversas preguntas e na que se amosan imaxes \"nunca antes vistas\". O segundo \u00e9 un episodio que presenta tres posibles series derivadas da serie principal. Xa f\u00f3ra da serie principal, McClure formou parte da serie de xoguetes de figuras de acci\u00f3n \"World of Springfield\", as\u00ed como no videoxogo \"Virtual Springfield\", no que introduce \u00f3 xogador na cidade de Springfield.\nCaracter\u00edsticas do personaxe.\nCreaci\u00f3n.\nO personaxe de McClure baseouse no actor en declive protot\u00edpico de Hollywood. Os actores de serie B Troy Donahue e Doug McClure serviron como inspiraci\u00f3n para o nome e para algunhas caracter\u00edsticas do personaxe. O guionista Mike Reiss co\u00f1ecer\u00eda posteriormente \u00e1 filla de Doug McClure, quen lle confesou que \u00f3 seu pai v\u00eda esta inspiraci\u00f3n como divertida, e os seus fillos chegaron a chamarlle \"Troy McClure\" en broma cando el non miraba. Segundo o creador da serie Matt Groening, Phil Hartman foi escollido para darlle voz \u00f3 personaxe pola s\u00faa capacidade de \"sacar a maior cantidade de humor\" de calquera li\u00f1a que tivese que recitar. A aparencia visual de McClure's tam\u00e9n baseouse na do propio Hartman. Durante o seu dese\u00f1o, os debuxantes inclu\u00edron unha li\u00f1a adicional por baixo dos seus ollos para suxerir que o personaxe fixera unha operaci\u00f3n de cirurx\u00eda pl\u00e1stica na cara. Nunha moi breve aparici\u00f3n do personaxe no episodio da segunda tempada titulado \"Bart's Dog Gets an F\", a voz de McClure foi a de Dan Castellaneta.\nDesenvolvemento.\nSegundo o produtor executivo Al Jean, os guionistas adoitaban usar a McClure como un \"bot\u00f3n do p\u00e1nico\" e engad\u00edan o personaxe cando sent\u00edan que un episodio necesitaba m\u00e1is humor.\nO personaxe de McClure's desenv\u00f3lvese principalmente no cap\u00edtulo \"A Fish Called Selma\", que fornece unha visi\u00f3n m\u00e1is a fondo da s\u00faa vida privada e historia pasada. Bill Oakley e Josh Weinstein ti\u00f1an un aprecio declarado por Hartman, e quer\u00edan facer un episodio completo sobre McClure para darlle m\u00e1is presenza a Hartman. De a\u00ed partiu a idea da voda de McClure's con Selma Bouvier. O debuxante de animaci\u00f3n Mark Kirkland declarou sentirse particularmente contento polo protagonismo de McClure neste episodio, declarando que lle resultaba moi divertido interpretar as actuaci\u00f3ns de voz de Hartman e o episodio permit\u00edalles \u00f3s animadores \"amosar abertamente a McClure como personaxe\".\nDurante o episodio \"A Fish Called Selma\" sux\u00edrese que McClure ten unha parafilia sexual particular. Inicialmente os guionistas non ti\u00f1an decidido cal ser\u00eda esta preferencia pouco habitual, pero eventualmente decid\u00edronse polo fetichismo polos peixes, seguindo unha suxesti\u00f3n do produtor executivo James L. Brooks. Josh Weinstein describiu este concepto de fetichismo como \"tan pervertido e estra\u00f1o que se sa\u00eda do habitual\".\nRetirada do personaxe.\nTralo asasinato de Hartman en 1998, no lugar de substitu\u00edlo por un novo actor de voz, os produtores da serie decidiron retirar o personaxe de McClure, as\u00ed como o outro personaxe interpretado por Hartman, Lionel Hutz. McClure apareceu por \u00faltima vez no episodio da d\u00e9cima tempada titulado \"Bart the Mother\", que se lle adicou a Hartman. Antes do seu falecemento, Hartman ti\u00f1a expresado o seu interese en protagonizar un filme sobre McClure con actores reais, cun gui\u00f3n escrito por parte do equipo de guionistas da serie. Nunhas declaraci\u00f3ns s\u00faas, indicou que ti\u00f1a moitas ganas de realizar este filme. Matt Groening posteriormente declarou para a revista \"Empire\" que esta idea nunca chegara a pasar do simple entusiasmo, pero que houbera sido moi divertida de chegar a realizarse.\nRecepci\u00f3n e influencia.\nA\u00ednda despois da retirada do personaxe, McClure continuou sendo un dos personaxes secundarios m\u00e1is populares da serie. IGN posicionouno no primeiro lugar da s\u00faa listas de 2006 dos \"25 mellores Personaxes Secundarios de \"The Simpsons\"\", cualific\u00e1ndoo como \"un personaxe marabillosamente bizarro e entretido que demostra o mellor que poden dar de si os pequenos papeis en The Simpsons\". Nun artigo de 2007 sobre a serie, Adam Finley de \"TV Squad\" escribiu que McClure era o responsable dalg\u00fans dos momentos m\u00e1is divertidos na historia da serie. A s\u00faa vez, Hartman situouse no primeiro posto da lista de AOL dos 25 personaxes invitados favoritos de \"The Simpsons\". Chris Turner argumentou no seu libro titulado \"Planet Simpson\" que McClure e Lionel Hutz representaban xuntos a contribuci\u00f3n m\u00e1is significativa \u00e1 serie f\u00f3ra dos personaxes permanentes.\nA aparici\u00f3n m\u00e1is significativa de McClure, no episodio \"A Fish Called Selma\", \u00e9 a favorita de moitos dos membros do equipo da serie, e varias publicaci\u00f3ns consider\u00e1rono como un dos mellores episodios. \"Entertainment Weekly\" situou o episodio no oitavo posto na s\u00faa lista dos mellores 25 episodios de \"The Simpsons\", e IGN nomeou o episodio como o mellor da s\u00e9tima tempada da serie.\nMcClure era un dos papeis m\u00e1is co\u00f1ecidos de Phil Hartman, quen ti\u00f1a declarado que era un dos que el m\u00e1is apreciaba e adoitaba usar a s\u00faa voz de McClure para entreter \u00e1 audiencia entre tomas da gravaci\u00f3n de \"NewsRadio\". Moitos dos obituarios de Hartman mencionaron o seu papel de McClure como un dos puntos m\u00e1is altos da s\u00faa carreira como actor. A BBC afirmou que a voz de Hartman era co\u00f1ecida por mill\u00f3ns de persoas grazas \u00f3s personaxes de McClure e Lionel Hutz."}
{"id": "335399", "revid": "1576", "url": "https://gl.wikipedia.org/wiki?curid=335399", "title": "V\u00eda L\u00e1ctea (hom\u00f3nimos)", "text": ""}
{"id": "335400", "revid": "98629", "url": "https://gl.wikipedia.org/wiki?curid=335400", "title": "Asociaci\u00f3n Cultural Xermolos", "text": "A Asociaci\u00f3n Cultural Xermolos \u00e9 unha asociaci\u00f3n nada en 1977 na comarca da Terra Ch\u00e1 (Guitiriz) co obxectivo de promover a cultura en numerosos \u00e1mbitos.\nTraxectoria.\nNacemento.\nEn 1976 un grupo de mozos e mozas interesados en facer algo pola mocidade de Guitiriz re\u00fanense coa idea de facer un cineclub, organizan partidos de f\u00fatbol e fan varias xuntanzas. O derradeiro domingo de outubro dese mesmo ano, estes mozos re\u00fanense nun bar con Alfonso Blanco Torrado, quen m\u00e1is tarde ser\u00e1 nomeado fundador da Asociaci\u00f3n. A idea que xorde \u00e9 a de formar unha asociaci\u00f3n cultural que motive a creatividade da mocidade e do pobo en xeral.\nEn diversas xuntanzas compilan os seus obxectivos principais: promover a creatividade na vila e organizar actividades culturais, sen esquecer cada aldea e parroquia do concello. Por\u00e9n outra asociaci\u00f3n da vila, o CIT, comeza a po\u00f1er problemas e real\u00edzanse varias xuntanzas; non est\u00e1n a favor da existencia dunha nova asociaci\u00f3n no lugar. Pese a estas disidencias, a Lei de Asociaci\u00f3ns d\u00e1lle a raz\u00f3n ao colectivo de Guitiriz, como se fac\u00edan chamar.\nPrimeiros anos.\nO 13 de febreiro de 1977 era legalizada, por fin, a asociaci\u00f3n. A sociedade, que xa funcionaba desde hab\u00eda tempo, realiza no Nadal de 1976 o primeiro certame de poes\u00edas e contos con agasallos en libros e discos para os nenos participantes: \"Galicia canta \u00f3 neno\". Mais \u00e9 o 28 de marzo de 1977 cando \u00e9 acollido por moita xente un dos actos m\u00e1is significativos: unha conferencia de Antonio Fern\u00e1ndez-Oca, o Axente de Extensi\u00f3n Agraria en Ribadeo, un home comprometido sempre con Galicia e cos labregos.\nEstas conferencias e outras tantas xuntanzas serviron, a pesar das calumnias e ataques que continuamente recib\u00edan, para acoller as\u00ed os problemas do Guitiriz rural. Realizaban deste modo un labor social e \u00e1 vez social cultural en moitas das parroquias.\nPouco despois, o alcalde conc\u00e9delles unha aula da antiga escola na que montan a primeira biblioteca da comarca, que se enche rapidamente de mozos e mozas de Guitiriz. Serve tam\u00e9n como punto de encontro para moitos deles como lugar no que debater diferentes temas relevantes para a mocidade da \u00e9poca.\nSegue o crecemento da asociaci\u00f3n, que en 1980 crea o primeiro festival de m\u00fasica folk, cadrando coa Festa de Pardi\u00f1as, feira e festa da m\u00fasica e da arte. Ademais contin\u00faa funcionando a Escola Social Rural ou os Venres Culturais, con charlas e conferencias (cada vez m\u00e1is concorridas) nas aldeas.\n\"Xermolos\".\nAcu\u00f1an un novo nome para a asociaci\u00f3n: \"Xermolos\". Pese a este cambio, seguen en funcionamento d\u00faas asociaci\u00f3ns: a , centrada nos maiores, e a Asociaci\u00f3n Xuvenil Xermolos, para os m\u00e1is novos. \u00c9 ent\u00f3n cando ven necesario cambiar de local a un m\u00e1is amplo e ben disposto, arranxado por eles mesmos. A necesidade de contar con locais propios para o resto de actividades fainos ama\u00f1ar tam\u00e9n unha biblioteca, unha sala de m\u00fasica, unha sala de xogos, e m\u00e1is lugares acomodados para as s\u00faas necesidades.\nContin\u00faan, ao mesmo tempo, os ataques por parte dos sectores m\u00e1is arraigados pertencentes \u00e1 represi\u00f3n do pasado, pero Xermolos responde a estes con m\u00e1is actividade cultural: conferencias, cabalgatas etc.\nA favor do labor social que levaban a cabo, pot\u00e9ncianse as festas patronais de varias parroquias aportando actividades culturais, e pouco a pouco vai medrando o n\u00famero de socios. O Festival de Pardi\u00f1as, \u00e1 s\u00faa vez, vaise convertendo na cita anual de moitas familias de Guitiriz, nome\u00e1ndose a \"festa de todo o pobo\".\nA primeira actividade de Xermolos \u00e9 reco\u00f1ecida por d\u00faas importantes instituci\u00f3ns, o Instituto Espa\u00f1ol do Libro e a Radio Nacional de Espa\u00f1a, con dous premios. Ao mesmo tempo, o labor social segue adiante, con focos de interese como a escolarizaci\u00f3n da mocidade e a problem\u00e1tica dos discapacitados.\nO primeiro libro.\n\u00c9 no ano 1987 cando Xermolos publica o seu primeiro libro.\nUn tempo despois, o 12 de decembro de 1987, a asociaci\u00f3n realiza unha homenaxe a Xos\u00e9 Mar\u00eda D\u00edaz Castro, un dos mellores poetas galegos da posguerra e de Guitiriz. Esta homenaxe consiste en varias \"t\u00e1boas redondas\" sobre a significaci\u00f3n do poeta e a s\u00faa traxectoria. L\u00e9vase a cabo tam\u00e9n un xantar no que participan a meirande parte dos escritores galegos da \u00e9poca, m\u00e1is vellos e m\u00e1is novos. Finalmente unha doenza card\u00edaca de Xos\u00e9 Mar\u00eda D\u00edaz Castro impide que estes actos se celebren. A pesar diso a asociaci\u00f3n segue loitando, ao longo dos anos, polo reco\u00f1ecemento social da obra deste autor.\nEn canto ao \u00e1mbito deportivo, sempre presente como elemento fundamental das actividades culturais da Asociaci\u00f3n, cel\u00e9branse nesta etapa actividades como o Marat\u00f3n de Pardi\u00f1as, a Festa da Bicicleta, fanse equipos de baloncesto etc.\nNeste momento os membros da Asociaci\u00f3n dec\u00e1tanse de que o eido cultural non s\u00f3 deber\u00eda estar presente na zona na que se moven, Guitiriz e a Terra Ch\u00e1, as\u00ed que estenden as s\u00faas actividades ao \u00e1mbito da bisbarra.\nArtellamento interno da Asociaci\u00f3n e actualidade.\nO ano 1987 foi realmente conflitivo para Guitiriz e para Xermolos. Por un lado Sidegasa, unha siderurxia na que traballan varios membros da asociaci\u00f3n, vese ameazada pola reconversi\u00f3n. Por outro, aparecen conflitos como o do intento de depositar os bid\u00f3ns do Cas\u00f3n no Campamento de Santa Cruz de Parga. Xermolos funciona ent\u00f3n como principal interventor, realizando o labor social que os caracterizou desde os seus inicios.\nPese a estes problemas, en 1988 prod\u00facese unha articulaci\u00f3n interna da Asociaci\u00f3n. L\u00e9vase a cabo un reforzo das bases da asociaci\u00f3n e a creaci\u00f3n duns equipos de traballo m\u00e1is fortes, as\u00ed como o comezo de publicaci\u00f3n das s\u00faas \"Follas Informativas\".\nActualmente, a asociaci\u00f3n segue funcionando dividida en tres campos: a Asociaci\u00f3n Cultural, a Asociaci\u00f3n Xuvenil e a Asociaci\u00f3n Deportiva, cos seus respectivos equipos coordinadores, sempre animando \u00e1 mocidade a que participe para renovar a Asociaci\u00f3n Xermolos para que o seu labor se beneficie dos ideais das novas xeraci\u00f3ns.\nColaboradores.\nExiste unha gran variedade de autores que publicaron numerosos escritos destinados a colaborar na Asociaci\u00f3n Cultural Xermolos. A continuaci\u00f3n am\u00f3sase unha t\u00e1boa cos autores m\u00e1is destacados e alg\u00fans dos seus artigos ata 1989, \u00faltimo ano que se recolle no libro \"12 Anos na B\u00fasqueda da Nosa Identidade\".\nDisciplinas.\nA Asociaci\u00f3n abarca un territorio moi amplo de disciplinas e temas a tratar nas s\u00faas publicaci\u00f3ns. Alg\u00fans exemplos son:\nPublicaci\u00f3ns.\nA asociaci\u00f3n Xermolos publicou ao longo da s\u00faa traxectoria grande variedade de material: libros, revistas, cadernos e monograf\u00edas.\nLibros.\nA maior\u00eda dos libros publicados por Xermolos son ou ben autor\u00eda de escritores propios da Terra Ch\u00e1, ou ben sobre a Terra Ch\u00e1.\nRevistas.\nAs \u00faltimas catro con varias publicaci\u00f3ns sobre temas moi numerosos.\nCadernos.\nSobre a Terra Ch\u00e1.\nOutras actividades.\nInstauraron actividades semanais como talleres de teatro, de imaxe, de deportes, de literatura, de Arqueolox\u00eda, de Ecolox\u00eda e de Artes e de grupos e equipos como o equipo de baloncesto, o club ciclista de Xermolos, a coral ou o grupo de gaitas, alg\u00fans deles a\u00ednda activos. Tam\u00e9n crearon unha escola de M\u00fasica e unha biblioteca aberta ao p\u00fablico.\nOrganizaron actividades extraordinarias como realizar o cami\u00f1o franc\u00e9s en bicicleta, a volta a Espa\u00f1a a p\u00e9 ou unha marcha cicloturista e tam\u00e9n numerosas actividades culturais como homenaxes a escritores, celebraci\u00f3ns de entroido, presentaci\u00f3ns de libros etc.\nFestival de Pardi\u00f1as.\nO Festival de Pardi\u00f1as, feira e festa da m\u00fasica e da arte, foi promovido por Alfonso Blanco Torrado. A primeira edici\u00f3n tivo lugar o 3 de agosto de 1980, e desde ent\u00f3n vense celebrando a primeira fin de semana de agosto at\u00e9 o presente.\nO festival conta cun preg\u00f3n a cargo dun escritor ou escritora, actuaci\u00f3ns musicais e presentaci\u00f3ns de arte. Ademais dos recitais de m\u00fasica, tam\u00e9n hai mostras de artesan\u00eda e na \u201cCasa das Artes\u201d hai exposici\u00f3ns de: Pintura, Escultura, Fotograf\u00eda, Cer\u00e1mica... Pardi\u00f1as foi pioneira en Galiza nestes eidos, principalmente na artesan\u00eda."}
{"id": "335401", "revid": "98629", "url": "https://gl.wikipedia.org/wiki?curid=335401", "title": "Show Me a Hero", "text": "Show Me a Hero \u00e9 unha miniserie de televisi\u00f3n estadounidense creada por David Simon e William F. Zorzi, e dirixida por Paul Haggis. A historia est\u00e1 baseada en feitos reais recollidos no libro hom\u00f3nimo da xornalista do The New York Times, Lisa Belkin. Os seis cap\u00edtulos estre\u00e1ronse na HBO do 16 ao 30 de agosto de 2015. De forma simult\u00e1nea, en Espa\u00f1a foron emitidos por Canal + Series.\nA serie est\u00e1 ambientada na cidade de Yonkers (Nova York) dende 1987 ata 1993. O alcalde Nick Wasicsko ten que acatar unha orde xudicial pola que deber\u00e1n constru\u00edrse vivendas protexidas nos barrios de clase media para a xente sen recursos, na s\u00faa maior\u00eda de raza negra. Os intentos de eliminar a segregaci\u00f3n racial existente xerar\u00e1n tensi\u00f3ns entre as diferentes comunidades e os pol\u00edticos locais. A trav\u00e9s dun elenco de actores coral, m\u00f3strase a evoluci\u00f3n cronol\u00f3xica do proxecto e como os conflitos sociais, raciais e pol\u00edticos afectan \u00e1 vida coti\u00e1."}
{"id": "335404", "revid": "22795", "url": "https://gl.wikipedia.org/wiki?curid=335404", "title": "Saco visceral", "text": ""}
{"id": "335405", "revid": "23204", "url": "https://gl.wikipedia.org/wiki?curid=335405", "title": "Barrundia", "text": "Barrundia \u00e9 un concello de \u00c1raba, en Euskadi. Forma parte da cuadrilla de Agurain.\nTi\u00f1a en 2015 unha poboaci\u00f3n de 905 habitantes. Est\u00e1 formado polas localidades de Audikana, Dallo, Elgea, Etura, Etxabarri Urtupi\u00f1a, Gebara, Heredia, Hermua, Larrea, Marieta-Larrintzar, Maturana, Mendixur, Ozaeta, Urizar e Zuhatzola. A s\u00faa capital municipal \u00e9 Ozaeta."}
{"id": "335406", "revid": "23204", "url": "https://gl.wikipedia.org/wiki?curid=335406", "title": "Iruraiz-Gauna", "text": "Iruraiz-Gauna (en \u00e9uscaro: \"Iruraitz-Gauna\") \u00e9 un concello de \u00c1raba, en Euskadi, que forma parte da cuadrilla de Agurain.\nLimita ao norte e noroeste co municipio de Barrundia, ao leste con Agurain, ao sur con Arraia-Maeztu e ao oeste con Dulantzi e San Mill\u00e1n.\nTi\u00f1a en 2015 unha poboaci\u00f3n de 509 habitantes. Est\u00e1 formado por 11 localidades, que \u00e1 s\u00faa vez forman \"concejos\": Alaitza, Arrieta, Azilu, Erentxun, Ezkerekotxa, Gazeo, Gauna, Gere\u00f1u, Jauregi, Langarika e Trokoniz."}
{"id": "335407", "revid": "10599", "url": "https://gl.wikipedia.org/wiki?curid=335407", "title": "Iruraitz-Gauna", "text": ""}
{"id": "335408", "revid": "23204", "url": "https://gl.wikipedia.org/wiki?curid=335408", "title": "Donemiliaga", "text": "Donemiliaga (en castel\u00e1n: \"San Mill\u00e1n\" e oficialmente \"San Mill\u00e1n/Donemiliaga\") \u00e9 un concello de \u00c1raba, en Euskadi, que forma parte da cuadrilla de Agurain.\nTi\u00f1a en 2015 unha poboaci\u00f3n de 722 habitantes. Est\u00e1 formado por 15 localidades, que \u00e1 s\u00faa vez forman \"concejos\": Adana, Axpuru, Biku\u00f1a, Durruma Donemiliaga, Egilatz, Erdo\u00f1ana, Galarreta, Luzuriaga, Mezkia, Munain, Narbaxa, Okariz, Txintxetru, Uribarri-Jauregi e Zuhatzu Donemiliaga."}
{"id": "335409", "revid": "10599", "url": "https://gl.wikipedia.org/wiki?curid=335409", "title": "San Mill\u00e1n, \u00c1lava", "text": ""}
{"id": "335410", "revid": "10599", "url": "https://gl.wikipedia.org/wiki?curid=335410", "title": "San Mill\u00e1n, \u00c1raba", "text": ""}
{"id": "335411", "revid": "23204", "url": "https://gl.wikipedia.org/wiki?curid=335411", "title": "Zalduondo", "text": "Zalduondo \u00e9 un concello de \u00c1raba, en Euskadi, que forma parte da cuadrilla de Agurain.\nTi\u00f1a en 2015 unha poboaci\u00f3n de 196 habitantes. Est\u00e1 formado por unha \u00fanica localidade, a diferenza do resto de concellos da zona."}
{"id": "335412", "revid": "1410", "url": "https://gl.wikipedia.org/wiki?curid=335412", "title": "Arratia-Nerbioi", "text": "Arratia-Nerbioi (en castel\u00e1n: \"Arratia-Nervi\u00f3n\") \u00e9 unha comarca da provincia de Biscaia, en Euskadi, formada polos vales de Arratia e Nerbioi.\nEst\u00e1 situada ao sur da provincia e limita ao sur con \u00c1raba e ao norte coas comarcas bisca\u00ed\u00f1as de Enkarterri, Bilboaldea e Durangaldea."}
{"id": "335415", "revid": "1410", "url": "https://gl.wikipedia.org/wiki?curid=335415", "title": "Busturialdea-Urdaibai", "text": "Busturialdea-Urdaibai \u00e9 unha comarca da provincia de Biscaia, en Euskadi. Limita ao norte co mar Cant\u00e1brico, ao sur coa Durangaldea, ao leste coa comarca de Lea-Artibai e ao oeste coa comarca de Uribe. \u00c9 herdeira do meiri\u00f1ado de Busturia."}
{"id": "335416", "revid": "10599", "url": "https://gl.wikipedia.org/wiki?curid=335416", "title": "Busturialdea", "text": ""}
{"id": "335417", "revid": "15490", "url": "https://gl.wikipedia.org/wiki?curid=335417", "title": "Uribe", "text": "Uribe \u00e9 unha comarca da provincia de Biscaia, en Euskadi. Limita ao norte co mar Cant\u00e1brico, ao leste con Busturialdea-Urdaibai e ao sur con Bilboaldea."}
{"id": "335418", "revid": "10599", "url": "https://gl.wikipedia.org/wiki?curid=335418", "title": "Arratia-Nervi\u00f3n", "text": ""}
{"id": "335419", "revid": "89787", "url": "https://gl.wikipedia.org/wiki?curid=335419", "title": "Divi filius", "text": "Divi filius (\"fillo divino\" ou \"fillo do divino\")\u00a0\u00e9 un t\u00edtulo que foi usado polo emperador romano Xulio C\u00e9sar e, m\u00e1is tarde, polo seu sobri\u00f1o neto Octavio Augusto.\nO 1 de xaneiro do ano 42 a.C., dous anos despois do asasinato de C\u00e9sar (15 de marzo de 44 a.C.), pero antes da vitoria final do segundo triunvirato contra os autores da s\u00faa morte, o Senado romano reco\u00f1eceu a C\u00e9sar como divindade. A partir de ent\u00f3n cham\u00e1baselle \"Divus Iulius\" (Divino Xulio), de modo que o seu fillo adoptivo, Octavio, adoptou o t\u00edtulo de \"Divi filius\" (fillo do deificado, ou fillo do deus). Menos frecuente era o uso dunha f\u00f3rmula m\u00e1is completa: \"divi Iuli filius\" (\"fillo do divino Xulio\").\nO uso deste t\u00edtulo contribu\u00edu a mellorar a situaci\u00f3n pol\u00edtica de Octavio, que terminou por eclipsar os demais competidores polo poder en Roma. O t\u00edtulo foi para el \"unha \u00fatil ferramenta de propaganda\", polo que mandou gravar a inscrici\u00f3n nas novas moedas cu\u00f1adas.\nA s\u00faa denominaci\u00f3n como \"augusto\" foille outorgada m\u00e1is tarde, no ano 27 a.C.\nOutros emperadores.\nTanto o propio Augusto coma outros emperadores foron deificados trala s\u00faa morte, co que o t\u00edtulo de \"divi filius\" puido aplicarse do mesmo xeito a Tiberio, a Ner\u00f3n e a Domiciano."}
{"id": "335420", "revid": "72012", "url": "https://gl.wikipedia.org/wiki?curid=335420", "title": "Parque Nacional de Durmitor", "text": "O Parque Nacional de Durmitor at\u00f3pase en Montenegro.\nDatos de interese.\nO Parque Nacional creouse no 1952 e corresponde a un parque de alta monta\u00f1a, xa que a cota superior, o monte Durmitor acada os 2.522 metros. Predominan as forestas caducifolias con h\u00e1bitats da alta monta\u00f1a balc\u00e1nica. Nas zonas m\u00e1is elevadas dominan as prader\u00edas alpinas. A zona protexida abrangue 33.000 hect\u00e1reas.\nFlora e fauna.\nGran presenza de faiais, pi\u00f1eiro negral e pi\u00f1eiro mugo. O mam\u00edfero m\u00e1is salient\u00e1bel \u00e9 o oso pardo, mais tam\u00e9n atopamos rebezos e a trilladeira nival dos Balc\u00e1ns. Entre as aves salientar a aguia real, a perdiz grega e a pita do monte."}
{"id": "335422", "revid": "89787", "url": "https://gl.wikipedia.org/wiki?curid=335422", "title": "Clorofila d", "text": "A clorofila \"d\" \u00e9 un tipo de clorofila, que act\u00faa como pigmento fotosint\u00e9tico, que foi identificada por Harold Strain e Winston Manning en 1943. Est\u00e1 presente en moitas algas vermellas mari\u00f1as e nalgunhas cianobacterias, que a utilizan para captar enerx\u00eda da luz na s\u00faa fotos\u00edntese. A clorofila \"d\" absorbe luz do vermello afastado (entre o vermello e o infravermello), de 710 nm de lonxitude de onda, que queda xusto f\u00f3ra do rango visible. Un organismo que cont\u00e9n clorofila \"d\" est\u00e1 adaptado a un ambiente como o das augas moderadamente profundas, nas que se pode usar a luz vermella afastada para facer a fotos\u00edntese, a\u00ednda que al\u00ed chegue pouca luz visible."}
{"id": "335423", "revid": "72012", "url": "https://gl.wikipedia.org/wiki?curid=335423", "title": "Parque Nacional de Triglav", "text": "O Parque Nacional de Triglav at\u00f3pase en Eslovenia.\nDatos de interese.\nO Parque Nacional creouse no 1981 e corresponde a un parque de alta monta\u00f1a, xa que a cota superior, o monte Triglav acada os 2.864 metros. Predominan as forestas caducifolias con h\u00e1bitats da alta monta\u00f1a propios dos Alpes. A zona protexida abrangue 84.800 hect\u00e1reas.\nFlora e Fauna.\nImportante presenza de flores alpinas, faiais e grandes extensi\u00f3ns de pi\u00f1eiros. P\u00f3dense atopar \u00edbices. rebezos e marmotas nas partes m\u00e1is altas. M\u00e1is abaixo at\u00f3pase o mufl\u00f3n. Entre as aves salientar a aguia real, a \"Lagopus muta\" e a perdiz grega."}
{"id": "335425", "revid": "5863", "url": "https://gl.wikipedia.org/wiki?curid=335425", "title": "Ar\u00edbalo", "text": "O ar\u00edbalo (grego \"\u1f00\u03c1\u03cd\u03b2\u03b1\u03bb\u03bb\u03bf\u03c2\", \"aryballos\") \u00e9 un vaso grego de base ancha e pescozo estreito, polo que se comparou cunha bolsa pechada. Figura entre os utensilios de ba\u00f1o por servir para conservar o aceite perfumado destinado ao coidado do corpo. A ra\u00edz desta palabra \u00e9 \"\u03b1\u03c1\u03c5\u03c9\" que significa \"extraer\". Os ar\u00edbalos frecuentemente utilizados como dep\u00f3sitos de aceite para os atletas.\nNas colecci\u00f3ns de vasos de barro pintados abunda o ar\u00edbalo. \u00c9 sempre un frasco pequeno de poucos cent\u00edmetros (uns 6 a 10). Os m\u00e1is bonitos son os de estilo corintio (do s\u00e9culo VI\u00a0a.\u00a0C.) en forma de ampola, isto \u00e9, esf\u00e9rico sen p\u00e9, achatado ou de pera (neste caso adoita chamarse \"bombilios\") e con reborde ancho e redondo na boca, pescozo moi curto e asa lixeira. Est\u00e1n decorados con figuras de animais ou de guerreiros.\nO Museo Arqueol\u00f3xico Nacional de Espa\u00f1a alberga alg\u00fans exemplares procedentes de Grecia. En Ampurias, atop\u00e1ronse exemplares en sepulturas que se poden contemplar no Museo de Xirona.\nContexto hist\u00f3rico.\nA aparici\u00f3n do ar\u00edbalo parece situarse dous s\u00e9culos despois da do en\u00f3coe, do que toma a forma, \u00e9 dicir, no estilo per\u00edodo protocorintio ao redor do 700\u00a0a.\u00a0C. Os primeiros exemplares co\u00f1ecidos te\u00f1en forma esf\u00e9rica e a s\u00faa decoraci\u00f3n ocre e beige, a mi\u00fado bastante simplista en relaci\u00f3n con outras cer\u00e1micas, permite atribu\u00edlos \u00e1 cidade de Corinto. Este x\u00e9nero de cer\u00e1mica propagouse enseguida e perdurou at\u00e9 o per\u00edodo helen\u00edstico. O seu estilo evolucionou e ga\u00f1ou as\u00ed unha base chaira, unha forma m\u00e1is esvelta e \u00e1s veces unha segunda asa. A pintura do ar\u00edbalo pasou tam\u00e9n da \u00e9poca arcaica \u00e1 helen\u00edstica das figuras negras \u00e1s vermellas.\nFormas.\nNa literatura, o ar\u00edbalo \u00e9 a mi\u00fado confundido con vasos como o lecito ou o alabastr\u00f3n.\nDe tama\u00f1o a mi\u00fado comprendido entre 6 e 20\u00a0cm, o ar\u00edbalo ten forma de bolsa cunha base ancha. Como todos os recipientes de aceite ten un pescozo bastante longo que remata con beizos anchos e ensanchados. Unha fina asa vertical est\u00e1 fixada entre os beizos e o bandullo.\nP\u00f3dese pensar razoablemente que ditos vasos pod\u00edan estar atados por unha corda \u00e1 cintura do seu propietario.\nUtilizaci\u00f3n.\nOs usos destes vasos son co\u00f1ecidos por un texto de Pollux e por diversas pinturas atopadas noutros vasos contempor\u00e1neos. O seu uso principal era o transporte de aceites, quizais perfumados, polos atletas para untarse a pel.\nPod\u00eda servir de recipeinte de aceite destinado \u00e1s cerimonias ou a alg\u00fans ritos funerarios, a\u00ednda que parece que neste caso imp\u00faxose o lecito."}
{"id": "335426", "revid": "27155", "url": "https://gl.wikipedia.org/wiki?curid=335426", "title": "Clorofila f", "text": "A clorofila \"f\" \u00e9 un tipo de clorofila, que funciona como pigmento fotosint\u00e9tico e absorbe m\u00e1is luz infravermella que outras clorofilas. Foi atopada en cianobacterias de estromat\u00f3litos de Shark Bay en Australia Occidental por cient\u00edficos da Universidade de Sydney dirixidos polo profesor Min Chen, e foi o primeiro descubrimento dunha nova forma de clorofila feito nos \u00faltimos 60 anos. Por\u00e9n, a funci\u00f3n da clorofila \"f\" nas reacci\u00f3ns fotosint\u00e9ticas non est\u00e1 moi clara e a distribuci\u00f3n ecol\u00f3xica desta clorofila \u00e9 desco\u00f1ecida.\nBase\u00e1ndose en datos de resonancia magn\u00e9tica nuclear (RMN), espectroscopia \u00f3ptica e espectrometr\u00eda de masas e en simulaci\u00f3ns da teor\u00eda do funcional da densidade (DFT, \"density functional theory\"), confirmouse que ten unha estrutura de C55H70O6N4Mg ou [2-formil]-clorofila a."}
{"id": "335428", "revid": "27155", "url": "https://gl.wikipedia.org/wiki?curid=335428", "title": "Clorofila c", "text": "A clorofila \"c\" \u00e9 un tipo de clorofila, que funciona como pigmento fotosint\u00e9tico, e enc\u00f3ntrase en certas algas mari\u00f1as, entre as que est\u00e1n as Chromista fotosint\u00e9ticas (por exemplo, as diatomeas e as algas pardas) e os dinoflaxelados.\nTen unha cor verde-azulada e \u00e9 un pigmento accesorio, que \u00e9 especialmente importante na absorci\u00f3n de luz na rexi\u00f3n dos 447-452\u00a0nm. Igual que as clorofilas a e \"b\", axuda ao organismo a captar a luz e pasa cuantos de enerx\u00eda de excitaci\u00f3n a trav\u00e9s das antenas captadoras de luz dos fotosistemas ata o centro de reacci\u00f3n fotosint\u00e9tico. A clorofila \"c\" ten caracter\u00edsticas pouco com\u00fans porque ten unha estrutura cun anel de porfirina e carece da cola isoprenoide ou do anel D reducido, que son caracter\u00edsticas t\u00edpicas doutras clorofilas m\u00e1is com\u00fans de algas e plantas.\nA clorofila \"c\" pode aparecer en varias formas chamadas clorofilas \"c1\", \"c2\" e \"c3\", ademais de polo menos outros 8 subtipos atopados recentemente.\nClorofila \"c1\".\nA clorofila c1 \u00e9 unha forma com\u00fan de clorofila \"c\", que se diferencia da clorofila \"c2\" no seu grupo C8, ao ter al\u00ed un grupo etilo en vez dun grupo vinilo (un enlace simple C-C en vez dun dobre enlace C=C).\nO seu m\u00e1ximo de absorci\u00f3n est\u00e1 arredor de 444, 577, 626\u00a0nm en dietil \u00e9ter e de 447, 579, 629\u00a0nm en acetona.\nClorofila \"c2\".\nA clorofila c2 \u00e9 a forma m\u00e1is com\u00fan de clorofila \"c\". \nO seu m\u00e1ximo de absorci\u00f3n est\u00e1 arredor de 447, 580, 627\u00a0nm en dietil \u00e9ter e de 450, 581, 629\u00a0nm e acetona.\nClorofila \"c3\".\nA clorofila c3 \u00e9 unha forma de clorofila \"c\" que se atopou na microalga \"Emiliania huxleyi\", identificada en 1989.\nO seu m\u00e1ximo de absorci\u00f3n est\u00e1 arredor de 452, 585, 625\u00a0nm en dietil \u00e9ter e de 452, 585, 627\u00a0nm en acetona."}
{"id": "335429", "revid": "92340", "url": "https://gl.wikipedia.org/wiki?curid=335429", "title": "Roque Ponte", "text": "Roque Ponte Pe\u00f1a foi un xornalista e empresario galego.\nTraxectoria.\nDirixiu \"El Censor\" e \"La Libertad\" de Betanzos e colaborou en \"Las Riberas del Mendo\" e \"El Progreso\". En 1891 foi elixido presidente da Tertulia-Circo de Betanzos e en 1913 presidente da Sociedad Oceanogr\u00e1fica da Coru\u00f1a. Foi contratista de obras.\nVida persoal.\nCasou con Sof\u00eda Guti\u00e9rrez del Arroyo Cebreiro."}
{"id": "335430", "revid": "27155", "url": "https://gl.wikipedia.org/wiki?curid=335430", "title": "Clorofila c1", "text": ""}
{"id": "335431", "revid": "27155", "url": "https://gl.wikipedia.org/wiki?curid=335431", "title": "Clorofila c2", "text": ""}
{"id": "335432", "revid": "27155", "url": "https://gl.wikipedia.org/wiki?curid=335432", "title": "Clorofila c3", "text": ""}
{"id": "335433", "revid": "27155", "url": "https://gl.wikipedia.org/wiki?curid=335433", "title": "Clorofila a", "text": "A clorofila \"a\" \u00e9 un tipo de clorofila, que se utiliza na absorci\u00f3n de luz na fotos\u00edntese oxix\u00e9nica. \u00c9 un pigmento fotosint\u00e9tico esencial na fotos\u00edntese dos eucariotas, cianobacterias e proclor\u00f3fitas. Absorbe enerx\u00eda da luz de lonxitudes de onda que van desde o violeta-azul ao alaranxado-vermello. Tam\u00e9n reflicte a luz verde/amarela, e contrib\u00fae as\u00ed \u00e1 principal cor que mostran as plantas. Xoga un papel esencial como doante primario de electr\u00f3ns na cadea de transporte electr\u00f3nico da fase luminosa da fotos\u00edntese. A clorofila \"a\" tam\u00e9n transfire enerx\u00eda de resonancia no complexo antena dos fotosistemas.\nDistribuci\u00f3n da clorofila \"a\".\nA clorofila \"a\" \u00e9 esencial para a maior\u00eda dos organismos fotosint\u00e9ticos para liberar enerx\u00eda qu\u00edmica pero non \u00e9 o \u00fanico pigmento que pode utilizarse na fotos\u00edntese. Todos os organismos fotosint\u00e9ticos eucari\u00f3ticos usan a clorofila \"a\", pero difiren nos pigmentos accesorios como a clorofila \"b\" e outros. A clorofila \"a\" pode encontrarse tam\u00e9n nas cianobacterias, e, en moi pequenas cantidades, nas bacterias verdes do xofre, que son fot\u00f3trofos anaerobios. Estes organismos usan a bacterioclorofila e alg\u00fans a clorofila \"a\", pero non producen ox\u00edxeno. Este proceso denom\u00ednase fotos\u00edntese anoxix\u00e9nica, que non utiliza a auga como doante \u00faltimo de electr\u00f3ns e non libera ox\u00edxeno durante a fase luminosa da fotos\u00edntese, como si ocorre na fotos\u00edntese oxix\u00e9nica.\nA estrutura molecular.\nA estrutura molecular da clorofila \"a\" consta dun anel de clorina, cuxos catro \u00e1tomos de nitr\u00f3xeno est\u00e1n rodeando un \u00e1tomo central de magnesio, e ten unidas varias cadeas laterais e unha cola hidrocarbonada.\nAnel de clorina.\nA clorofila \"a\" cont\u00e9n un i\u00f3n magnesio encaixado nunha grande estrutura anular denominada clorina. O anel de clorina \u00e9 un composto heteroc\u00edclico derivado do pirrol. Os catro \u00e1tomos de nitr\u00f3xeno da clorina rodean e l\u00edganse a un \u00e1tomo de magnesio. O centro de magnesio define a mol\u00e9cula como unha clorofila. O anel de porfirina da bacterioclorofila est\u00e1 saturado e carece dos dobres enlaces que alternan con simples que ten a clorofila, que causan a variaci\u00f3n na absorci\u00f3n da luz.\nCadeas laterais.\nAs cadeas laterais est\u00e1n unidas ao anel de clorina dos diversos tipos de mol\u00e9culas de clorofila, e son as que caracterizan cada tipo, e alteran o seu espectro de absorci\u00f3n de luz.\n Por exemplo, a \u00fanica diferenza entre a clorofila \"a\" e a \"b\" \u00e9 que a \"b\" ten un aldehido en vez dun grupo metilo na posici\u00f3n C-7.\nCola hidrocarbonada.\nA clorofila \"a\" ten unha longa cola hidr\u00f3foba, que mant\u00e9n ancorada a mol\u00e9cula a prote\u00ednas hidrof\u00f3bicas da membrana do tilacoide do cloroplasto. Unha vez separada do anel de porfirina, esta longa cola hidrocarbonada \u00e9 o precursor de dous biomarcadores chamados pristano e fitano. Ambos os dous son importantes no estudo da xeoqu\u00edmica e a determinaci\u00f3n de fontes de petr\u00f3leo.\nBios\u00edntese.\nA v\u00eda biosint\u00e9tica da clorofila \"a\" util\u00edza varios encimas. Os xenes codifican os encimas para a s\u00edntese de Mg-tetrapirrois tanto da bacterioclorofila \"a\" coma da clorofila \"a\". A ruta empeza con \u00e1cido glut\u00e1mico, que se transforma no \u00e1cido 5-aminolevul\u00ednico (ALA). D\u00faas mol\u00e9culas de ALA red\u00facense despois a porfobilin\u00f3xeno (PBG), e despois ac\u00f3planse catro mol\u00e9culas de PBG, formando a protoporfirina IX. Cando se forma a protoporfirina, a magnesio quelatase act\u00faa como catalizador para a inserci\u00f3n de Mg na estrutura da clorofila \"a\". A v\u00eda utiliza despois un proceso dependente da luz, impulsado polo encima protoclorofilido oxidorredutase. O protoclorof\u00edlido \u00e9 o precursor para a produci\u00f3n da mol\u00e9cula de clorofila \"a\", ou proceso independente da luz impulsado por outros encimas, para formar o anel c\u00edclico, e a reduci\u00f3n doutro anel da estrutura. A uni\u00f3n da cola de fitol completa o proceso da bios\u00edntese da clorofila.\nReacci\u00f3ns fotosint\u00e9ticas.\nAbsorbancia de luz.\nEspectro de absorci\u00f3n.\nA clorofila \"a\" absorbe luz nas loxitudes de onda do violeta, azul e vermello, e reflicte principalmente o verde. Este reflexi\u00f3n d\u00e1 \u00e1 clorofila (e xeralmente a toda a planta) o seu aspecto verde. Os pigmentos accesorios ampl\u00edan a espectro da luz absorbida, incrementando o rango de lonxitudes de onda que poden usarse na fotos\u00edntese. Por exemplo, a adici\u00f3n de clorofila \"b\" xunto coa clorofila \"a\" ampl\u00eda o espectro de absorci\u00f3n. En condici\u00f3ns de baixa luminosidade, as plantas producen unha maior proporci\u00f3n de clorofila \"b\" con respecto \u00e1 \"a\", o que incrementa o rendemento fotosint\u00e9tico.\nCaptaci\u00f3n de luz.\nA absorci\u00f3n de luz polos pigmentos fotosint\u00e9ticos converte a enerx\u00eda dos fot\u00f3ns en enerx\u00eda qu\u00edmica. A luz que reciben os cloroplastos incide sobre os pigmentos da membrana do tilacoide e excita os seus electr\u00f3ns. Como as mol\u00e9culas da clorofila \"a\" s\u00f3 capturan certas lonxitudes de onda, os organismos poden usar pigmentos accesorios para capturar un maior rango de enerx\u00eda luminosa. Despois transfiren a luz capturada dun pigmento a outro en forma de enerx\u00eda de resonancia, de modo que a enerx\u00eda pasa dun pigmento a outro ata que chega a unhas mol\u00e9culas especiais de clorofila \"a\" situadas no centro de reacci\u00f3n, que est\u00e1n localizadas en ambos os fotosistemas, que se denominan P680 no fotosistema II e P700 no fotosistema I. O P680 e o P700 son os doantes de electr\u00f3ns primarios da cadea de transporte de electr\u00f3ns fotosint\u00e9tica.\nDoaz\u00f3n de electr\u00f3ns primaria.\nA clorofila \"a\" \u00e9 moi importante na fase de captaci\u00f3n de enrx\u00eda da fotos\u00edntese. para que poida ter lugar a fotos\u00edntese deben pasar dous electr\u00f3ns a un aceptor de electr\u00f3ns. Nos centros de reacci\u00f3n de ambos os fotosistemas hai un par de mol\u00e9culas de clorofila \"a\" que ceden os electr\u00f3ns \u00e1 cadea de transporte de electr\u00f3ns da fase luminosa por medio de reacci\u00f3ns redox."}
{"id": "335434", "revid": "23204", "url": "https://gl.wikipedia.org/wiki?curid=335434", "title": "Aculco", "text": "Aculco \u00e9 un concello do norte no Estado de M\u00e9xico, en M\u00e9xico. Limita ao norte co estado de Quer\u00e9taro e o concello de Polotitl\u00e1n, ao sur con Acambay e Timilpan, ao leste con Jilotepec e ao oeste co estado de Quer\u00e9taro. Abrangue unha superficie de 453,26\u00a0km\u00b2, e a s\u00faa poboaci\u00f3n era de 44\u00a0823 habitantes no ano 2010. A cabeceira municipal \u00e9 Aculco de Espinoza."}
{"id": "335439", "revid": "1131", "url": "https://gl.wikipedia.org/wiki?curid=335439", "title": "As Chabolas, Sadurn\u00edn, Cenlle", "text": "As Chabolas \u00e9 un lugar da parroquia de Sadurn\u00edn, no concello ourens\u00e1n de Cenlle, na comarca do Ribeiro. Segundo o IGE en 2015 ti\u00f1a 29 habitantes (13 homes e 16 mulleres).\nEst\u00e1 a car\u00f3n do lugar das Chabolas (San\u00edn, Ribadavia), xunto \u00e1 estrada N-120."}
{"id": "335443", "revid": "85894", "url": "https://gl.wikipedia.org/wiki?curid=335443", "title": "Saa, Sadurn\u00edn, Cenlle", "text": "Saa \u00e9 un lugar da parroquia de Sadurn\u00edn, no concello ourens\u00e1n de Cenlle, na comarca do Ribeiro. Segundo o IGE, en 2015 ti\u00f1a 26 habitantes (14 homes e 12 mulleres)."}
{"id": "335444", "revid": "89787", "url": "https://gl.wikipedia.org/wiki?curid=335444", "title": "Sadurn\u00edn, Sadurn\u00edn, Cenlle", "text": "Sadurn\u00edn \u00e9 un lugar da parroquia de Sadurn\u00edn, no concello ourens\u00e1n de Cenlle, na comarca do Ribeiro. Segundo o IGE, en 2015 ti\u00f1a 33 habitantes (19 homes e 14 mulleres)."}
{"id": "335456", "revid": "89787", "url": "https://gl.wikipedia.org/wiki?curid=335456", "title": "Porco vasco", "text": "O porco vasco (en , en ) \u00e9 unha raza porcina orixinaria do Pa\u00eds Vasco. Tal e como se suxire polo seu nome en franc\u00e9s, os porcos vascos son pegos (brancos e negros).\nHistoria.\nO que hoxe en d\u00eda se co\u00f1ece como porco vasco \u00e9 unha das varias razas de porco que foron criadas historicamente polo pobo vasco, e que foi consolidada con este nome na d\u00e9cada de 1920. A\u00ednda que eran relativamente com\u00fans at\u00e9 o s\u00e9culo XX, os porcos vascos estiveron a piques de desaparecer en 1981, con menos de 100 femias en idade reprodutora.\nHoxe en d\u00eda o porco vasco cr\u00edase en pequenas granxas de Francia e Espa\u00f1a especializadas en comida tradicional vasca.\nCaracter\u00edsticas.\nOs porcos vascos medran m\u00e1is lentamente e desenvolven m\u00e1is graxa que as razas modernas como o Large White, fac\u00e9ndoos pouco axeitados para a produci\u00f3n c\u00e1rnica intensiva mais ideais para facer produtos curados de calidade. As femias paren arredor de nove bacori\u00f1os e te\u00f1en un forte instinto maternal."}
{"id": "335466", "revid": "624", "url": "https://gl.wikipedia.org/wiki?curid=335466", "title": "Educaci\u00f3n espartana", "text": "A agog\u00e9 ou educaci\u00f3n espartana (gr. \u1f00\u03b3\u03c9\u03b3\u03ae 'conduta, movemento') foi xunto ao radical rexeitamento do individualismo, a militarizaci\u00f3n de toda a vida privada e colectiva, o trazo m\u00e1is caracter\u00edstico e definitorio da sociedade lacedemonia.\n\u00c9poca arcaica.\nEntre os s\u00e9culos VIII e VII a.C., a educaci\u00f3n espartana cons\u00e1grase ao dominio das armas. Os mozos espartanos non deb\u00edan buscar xa, como nos s\u00e9culos anteriores, a s\u00faa gloria persoal (ideal hom\u00e9rico), sen\u00f3n a colectiva, a vitoria da cidade. O poeta Tirteo plasma ben esta novidade \u00e9tica: \u201c\"\u00e9 fermoso morrer, en primeira li\u00f1a, como valente que loita pola s\u00faa patria\"\u201d.\nA educaci\u00f3n arcaica conserva, no entanto, trazos da educaci\u00f3n hom\u00e9rica: a loita, o atletismo e os deportes h\u00edpicos mante\u00f1en unha grande importancia. Nos Xogos Ol\u00edmpicos, entre os anos 720 e 576 a.C., de 81 ga\u00f1adores co\u00f1ecidos, 46 son espartanos; en canto \u00e1 carreira a p\u00e9, co\u00f1ecemos 36 ga\u00f1adores, dos cales 21 son espartanos. Inmediatamente a continuaci\u00f3n en importancia v\u00e9n a m\u00fasica (nesta \u00e9poca Esparta \u00e9 a capital musical de Grecia). As diversas festas (Xacintias, Carneas ou mesmo as Ximnopedias) son apenas un pretexto para os concursos de danza dun alto nivel de refinamento, que precisan de adestramento especializado.\nA \"agog\u00e9\".\nA partir do s\u00e9culo -VI (cara ao -550), a educaci\u00f3n cambia de natureza. Converterase na \"agog\u00e9\" (a\u00ednda que este nome \u00e9 en realidade de \u00e9poca helen\u00edstica): un sistema educativo profundamente orixinal na s\u00faa \u00e9poca polas s\u00faas caracter\u00edsticas, xa que \u00e9:\nA partir deste momento os cidad\u00e1ns prep\u00e1ranse para a vida militar xa desde a mesma infancia. Aos sete anos son apartados das s\u00faas familias e comezan a vivir en barrac\u00f3ns de estilo militar cos compa\u00f1eiros do seu mesma idade, sometidos a un adestramento que busca convertelos en guerreiros perfectos, preocupados s\u00f3 polo ben do Estado.\nA\u00ednda que a \"agog\u00e9\" se atrib\u00fae a Licurgo, non se atopa referencia hist\u00f3rica ningunha a ela at\u00e9 o s\u00e9culo -IV, en concreto en Xenofonte (\"Rep\u00fablica dos Lacedemonios\" ).\nDesde o nacemento dun espartano at\u00e9 os sete anos de idade.\nEsparta implantou unha estrita euxenesia destinada a lograr cidad\u00e1ns sans e fortes. De acordo con Plutarco (\"Vida de Licurgo\") nada m\u00e1is ao nacer, o beb\u00e9 era examinado por unha comisi\u00f3n de anci\u00e1ns na \"Leskh\u00e9\" (\u201cP\u00f3rtico\u201d, \u201cSoportais\u201d), para determinar se era fermoso e de constituci\u00f3n robusta. En caso contrario lev\u00e1bano ao \"Ap\u00f3thetas\", unha zona barrancosa ao p\u00e9 do Taixeto, onde o botaban ou o abandonaban nunha cima. Busc\u00e1base eliminar as\u00ed toda boca improdutiva. Se o neno, ou nena, superaba a proba, era devolto \u00e1 s\u00faa familia. Durante a infancia instru\u00edase especialmente \u00e1s amas de cr\u00eda para que o criasen sen cueiros que constrinxisen o seu crecemento ou debilitasen a s\u00faa resistencia ao fr\u00edo e \u00e1 calor. Ao neno ensin\u00e1baselle a evitar toda clase de mimos, caprichos ou perrenchas, e deb\u00eda afacerse a estar s\u00f3 e a non temer \u00e1 escuridade. Era tam\u00e9n costume ba\u00f1alos con vi\u00f1o, pois exist\u00eda a crenza (as\u00ed o afirma o mesmo Arist\u00f3teles) de que provocaba convulsi\u00f3ns, facendo que as naturezas enfermizas sucumbisen enseguida e robustecendo, en cambio, as sas. Crenza posibelmente debida a que, naquela \u00e9poca, o vi\u00f1o se enriquec\u00eda con drogas alucin\u00f3xenas capaces de provocar a morte por sobredose. As amas de cr\u00eda espartanas chegaron a gozar de fama nalgunhas rexi\u00f3ns de Grecia. Espartana era, por exemplo, Amicla, a que criou ao ateniense Alcib\u00edades.\nDesde o sete at\u00e9 os vinte anos de idade.\nAos sete anos, os nenos espartanos abandonaban a s\u00faa casa e quedaban baixo a autoridade dun \"titor\", maxistrado especializado que supervisaba a educaci\u00f3n. Integr\u00e1banse nunha \"agel\u00e9\", especie de unidade militar infantil, baixo o mando dun raparigo maior, o \"ir\u00e9n\" (de dezanove anos cumpridos). Aprend\u00edan ent\u00f3n a ler e a escribir (segundo Plutarco, este aspecto reduc\u00edase ao m\u00ednimo indispens\u00e1bel), as\u00ed como a cantar (principalmente as elex\u00edas de Tirteo, que serv\u00edan como cantos de marcha). Pero o esencial da s\u00faa formaci\u00f3n consist\u00eda en endurecelos fisicamente por medio da loita e o atletismo, e en aprender o manexo das armas, a marchar en formaci\u00f3n e, por riba de todo, a obedecer cegamente aos seus superiores e buscar sempre o ben da cidade. Plutarco expr\u00e9sao as\u00ed: \"Licurgo afixo aos cidad\u00e1ns a non saber vivir s\u00f3s, a estar sempre, como as abellas, unidos polo ben p\u00fablico ao redor dos seus xefes\" (\"Vida de Licurgo\").\nO Estado asume a tutela at\u00e9 os vinte anos. Durante a infancia, toda a \u00e9nfase ponse no rigor e a disciplina. Estes dous principios son a quintaesencia do espartano. Aos nenos c\u00f3rtaselles o pelo ao cero (m\u00e1is tarde, cando sexan \"efebos\", levarano longo e ben coidado), van habitualmente descalzos e cara aos doce anos s\u00f3 se lles permite xa un himati\u00f3n (manto de la dunha peza) ao ano e ning\u00fan quit\u00f3n (a habitual t\u00fanica curta, atada sobre os ombreiros). De feito, a maior parte do tempo \u2014no ximnasio, nos seus xogos\u2014 van espidos e sucios, porque raramente se lles permit\u00eda ba\u00f1arse. As raci\u00f3ns de comida red\u00facense ao m\u00ednimo imprescind\u00edbel, o que os obriga a roubar se queren evitar a fame ou as\u00ed llo manda o seu \"ir\u00e9n\" (e, de ser sorprendidos, cast\u00edgaselles severamente non polo roubo mesmo, sen\u00f3n pola s\u00faa torpeza ao cometelo). Dormen nun leito de canas recollidas no Eurotas, que deben cortar a man eles mesmos, sen ferramentas de ningunha clase. A pesar de todo, os nenos e mozos contan con servidores que os atenden, salvo durante a \"Krypteia\". Ao converterse en efebos (cara aos quince anos) deix\u00e1banse o cabelo longo propio dos soldados, limpo e perfumado, en honra da opini\u00f3n atribu\u00edda a Licurgo, para quen a melena fac\u00eda aos guapos m\u00e1is apostos e aos feos m\u00e1is tem\u00edbeis.\nA esmerada atenci\u00f3n que en Atenas e outras cidades gregas se prodigaba \u00e1 educaci\u00f3n ret\u00f3rica, en Esparta estaba orientada a formar na m\u00e1xima econom\u00eda expresiva, at\u00e9 o punto de facer proverbial a concisi\u00f3n espartana ao falar (laconismo). Esper\u00e1base do mozo que chegase a expresar as s\u00faas ideas con solidez, pero de forma breve e mordaz, \u00e1 vez que con graza.\nToda a cidade vela pola disciplina dos mozos. Calquera cidad\u00e1n ou compa\u00f1eiro de m\u00e1is idade pode rifar aos nenos ou sancionalos con castigos f\u00edsicos: facelos pasar fame, morderlles o polgar, azoutalos, etc. Esta dureza, lonxe de ser herdanza de Licurgo, ir\u00e1 increment\u00e1ndose ao longo dos s\u00e9culos de maneira completamente inconexa coas aut\u00e9nticas necesidades militares da cidade. As\u00ed, durante a \"Pax Romana\", cando Esparta se converteu nunha poboaci\u00f3n sen importancia da provincia de Acaia, as cerimonias a maneira de novatadas no santuario de Artemisa Ortia (combates rituais disput\u00e1ndose pilas de queixos colocados sobre os altares) conv\u00e9rtense no s\u00e1dico ritual da \"dimast\u00edgosis\", na que flaxelan aos nenos, espidos e ao sol, mesmo at\u00e9 a morte, ante as \u00e1vidas miradas dos espectadores, vindos de toda Grecia.\nDurante a adolescencia, ponse especial \u00e9nfase no \"aid\u00f3s\" (\"pudor\", \"decencia\"). Na primeira idade adulta insistirase de modo particular na emulaci\u00f3n e a competencia, principalmente para chegar a ser un dos \"Hippeis\". A partir dos vinte anos, os mozos espartanos seguen vivindo nun r\u00e9xime de cuartel e forman os grupos de \"sfareis\" (xogadores de pelota).\nTodo este adestramento fai dos espartanos os soldados m\u00e1is temidos de Grecia e figuran, probabelmente, entre os mellores combatentes da Antig\u00fcidade.\nPara adestrar o f\u00edsico, \u00e1 parte dos castigos e pr\u00e1cticas comentadas con anterioridade, o m\u00e1is frecuente era mallalos. O lugar de apaleamento atop\u00e1base situado nun bosque \u2014nun sitio un pouco apartado\u2014 pero ao que pod\u00eda acceder calquera cidad\u00e1n de Esparta. O primeiro que se fac\u00eda era escoller unha \u00e1rbore vigorosa e robusta, \u00e1 cal lle enganchaban unha cadea \u2014no tronco\u2014 e a esta un pau. O que fac\u00eda o raparigo era agarrar este pau mentres outros dous dos seus compa\u00f1eiros mallaban nel. Esta acci\u00f3n lev\u00e1base a cabo con varas de bamb\u00fa, posto que do\u00eda, picaba e desgarraba a pel. Por se o raparigo ca\u00eda de esgotamento ou de dor hab\u00eda outros dous compa\u00f1eiros que se encargaban de levantalo para que puidesen seguir mallando nel.\nA finalidade deste exercicio era, para o que mallaban, aprender a aguantar e soportar mellor a dor. Para os que golpeaban, era non deterse nin vacilar no ataque a\u00ednda cando sent\u00eda a terr\u00edbel dor que estaba a sufrir o inimigo. Por \u00faltimo, para os que suxeitaban, a finalidade era que a\u00ednda que visen sufrir ou mesmo morrer os seus compa\u00f1eiros en combate non vacilasen e continuasen coa misi\u00f3n que lles foi encomendada polos seus superiores.\nEsta pr\u00e1ctica non se realizaba como castigo, sen\u00f3n que se fac\u00eda de forma aleatoria entre os compo\u00f1entes do campamento. A\u00ednda que este tam\u00e9n era o castigo que recib\u00edan os raparigos aos que se sorprend\u00eda roubando.\nCando o que estaba a recibir o castigo ti\u00f1a o corpo consumido era retirado, pero a non ser que se atopase moi ferido non se lle curaban as feridas. Hab\u00eda casos de mozos tan arrogantes que por non sucumbir \u00e1 dor e por non caer aos p\u00e9s dos seus compa\u00f1eiros prefer\u00edan morrer. Os seus catro compa\u00f1eiros \u2014os que mallaban e os que suxeitaban\u2014 non pod\u00edan interromper a cerimonia, tan s\u00f3 pod\u00edan aconsellar ao seu compa\u00f1eiro que se soltase. Pero se este decid\u00eda non facelo prosegu\u00edase coa cerimonia at\u00e9 arrebatarlle a vida."}
{"id": "335469", "revid": "88215", "url": "https://gl.wikipedia.org/wiki?curid=335469", "title": "Noel Gallagher", "text": "Noel Thomas David Gallagher, nado o 29 de maio de 1967 en Manchester, \u00e9 un m\u00fasico, cantante, guitarrista e compositor ingl\u00e9s. Foi o principal guitarrista e compositor, ademais de co-vocalista da banda de rock Oasis. Gallagher comzou a tocar a guitarra as trece anos, e despois de distintos traballos na construci\u00f3n traballou para a banda de Manchester Inspiral Carpets como \"roadie\" e t\u00e9cnico en 1988. Mentres estaba de xira con eles tivo co\u00f1ecemento de que o seu irm\u00e1n, Liam Gallagher, formara a s\u00faa propia banda, co\u00f1ecida como The Rain, e que finalmente se converter\u00eda en Oasis. Despois de que Gallagher regresase a Inglaterra foi convidado polo seu irm\u00e1n a unirse ao grupo como compositor e guitarrista.\nO \u00e1lbum de estrea de Oasis, \"Definitely Maybe\" (1994), marcou o comezo do ascenso da banda cara a fama como parte do movemento britpop. O seu seguindo traball, \"(What's the Story) Morning Glory?\" (1995), acadou a cima das listas de \u00e1lbums en moitos pa\u00edses, e o seu terceiro disco, \"Be Here Now\" (1997), foi o disco coas vendas m\u00e1is r\u00e1pidas da historia do Reino Unido. O britpop finlmente perdeu popularidade e os dous seguintes \u00e1lbums de Oasis non conseguiron revivilo. Por\u00e9n, os dous \u00faltimos traballos do grupo, \"Don't Believe the Truth\" (2005) e \"Dig Out Your Soul\" (2008), conseguiron un \u00e9xito renovado. O 28 de agosto de 2009, tras un altercado con Liam antes dun concerto en Par\u00eds, Noel Gallagher anunciou que deixaba Oasis e o 23 de outubro dese ano confirmaba que comezar\u00eda unha carreira en solitario. Gallagher pasar\u00eda a formar Noel Gallagher's High Flying Birds.\nA carreira de Gallagher con Oasis foi turbulenta, especialmente durante o pico do britpop, ao estar envolto en varias disputas con Liam, e a loita dos irm\u00e1ns e as s\u00faas salvaxes vidas foron regularmente portada nos tabloides brit\u00e1nicos. Gallagher (xunto con Oasis) tam\u00e9n compart\u00edu unha rivalidade persoal coa banda Blur. Por\u00e9n, a mi\u00fado foi considerado como a punta de lanza do movemento britpop, e a revista \"NME\" chegou a designar a un feixe de bandas deste estilo (como Kula Shaker, Ocean Colour Scene e Cast) como \"Noelrock\", citando a influencia de Gallagher no seu \u00e9xito. Moitos eloxiaron as composici\u00f3ns de Gallagher, dicindo George Martin que se trataba do \"mellor compositor da s\u00faa xeraci\u00f3n\"."}
{"id": "335472", "revid": "1576", "url": "https://gl.wikipedia.org/wiki?curid=335472", "title": "Ko\u042fn", "text": ""}
{"id": "335473", "revid": "1576", "url": "https://gl.wikipedia.org/wiki?curid=335473", "title": "Ko\u042fn (\u00e1lbum)", "text": ""}
{"id": "335518", "revid": "5863", "url": "https://gl.wikipedia.org/wiki?curid=335518", "title": "Torneo das Seis Naci\u00f3ns 2016", "text": " \nO Torneo das Seis Naci\u00f3ns 2016, denominado oficialmente en ingl\u00e9s 2016 RBS 6 Nations co patrocinio do Royal Bank of Scotland, \u00e9 a 17\u00aa edici\u00f3n da principal competici\u00f3n europea de rugby union entre selecci\u00f3ns nacionais. Nela participaron os equipos de Inglaterra, Gales, Francia, Irlanda, Escocia e Italia.\nInclu\u00edndo os antigos formatos da competici\u00f3n denominados \"Home Nations\" e \"Five Nations\", esta \u00e9 a 122\u00aa edici\u00f3n do torneo.\nA selecci\u00f3n de rugby de Inglaterra acadou o t\u00edtulo de campi\u00f3n na cuarta xornada."}
{"id": "335519", "revid": "23204", "url": "https://gl.wikipedia.org/wiki?curid=335519", "title": "Cherokee Phoenix", "text": "O Cherokee Phoenix (en , \"Tsalagi Tsulehisanvhi\") foi o primeiro xornal publicado por nativos americanos nos Estados Unidos de Am\u00e9rica e o primeiro en ser escrito nunha lingua nativa americana. O primeiro exemplar foi publicado en ingl\u00e9s e en cherokee o 21 de febreiro de 1828, en New Echota, capital da antiga Naci\u00f3n Cherokee (na actual Xeorxia). O xornal continuou at\u00e9 1834, e no s\u00e9culo XX foi revivido de novo, publicando na actualidade versi\u00f3ns impresas e dixitais dos seus exemplares. "}
{"id": "335520", "revid": "23204", "url": "https://gl.wikipedia.org/wiki?curid=335520", "title": "Tsalagi Tsulehisanvhi", "text": ""}
{"id": "335523", "revid": "23204", "url": "https://gl.wikipedia.org/wiki?curid=335523", "title": "Linguas iroquesas", "text": "As linguas iroquesas son unha familia ling\u00fc\u00edstica das Primeiras Naci\u00f3ns e nativos americanos de Am\u00e9rica do Norte. Son co\u00f1ecidas pola s\u00faa carencia xeneralizada de consoantes labiais. As linguas iroquesas son polisint\u00e9ticas e con marcaxe de n\u00facleo.\nHoxe en d\u00eda, t\u00f3dalas linguas iroquesas ag\u00e1s o cherokee e o mohawk est\u00e1n severamente ameazadas, con s\u00f3 uns poucos falantes anci\u00e1ns."}
{"id": "335524", "revid": "1888", "url": "https://gl.wikipedia.org/wiki?curid=335524", "title": "Roque Ponte Pe\u00f1a", "text": ""}
{"id": "335525", "revid": "1131", "url": "https://gl.wikipedia.org/wiki?curid=335525", "title": "Manifesto para a superviv\u00eancia da cultura galega", "text": "O Manifesto para a superviv\u00eancia da cultura galega, tam\u00e9n co\u00f1ecido como \"Manifesto dos 13 de Roma\" ou \"Manifesto dos doce\", \u00e9 un texto en prol da integraci\u00f3n ling\u00fc\u00edstico-cultural galego-portuguesa e da igualdade entre o galego e o castel\u00e1n no uso p\u00fablico elaborado en 1974 polo chamado Grupo de Roma.\nGrupo de Roma.\nO Grupo de Roma, tam\u00e9n co\u00f1ecido como grupo d'\u00abOs Irmandi\u00f1os\u00bb \u2014nome adoptado por suxesti\u00f3n de Francisco Lorenzo Mari\u00f1o, p\u00e1rroco de Agui\u00f1o\u2014, foi unha asociaci\u00f3n de seminaristas e sacerdotes galegos que coincidiron na cidade de Roma durante os anos posteriores ao Concilio Vaticano II. Al\u00e9n de pola s\u00faa residencia, todos eles caracteriz\u00e1banse por partillaren unha not\u00e1bel preocupaci\u00f3n pola cultura galega e, especialmente, pola s\u00faa lingua, naquela altura \u00aboficialmente marxinada\u00bb. Visto o campo ao cal pertenc\u00edan os membros deste grupo, non \u00e9 de estra\u00f1armos o seu especial interese nos \u00e1mbitos lit\u00farxico e b\u00edblico; \u00e9 por isto que, grazas en parte \u00e1 presenza entre eles dunha persoa con probadas aptitudes para a m\u00fasica como \u00e9 Jo\u00e1m Trilho, unha das grandes achegas desta colectividade foi a produci\u00f3n de cantos relixiosos en galego. Di Jos\u00e9 Martinho Montero-Santalha que \u00abvarios deses cantos eran traduci\u00f3n ou adaptaci\u00f3n de [cantos] espirituais dos negros americanos, que naquel momento obti\u00f1an moito \u00e9xito en toda Europa\u00bb.\nO propio Montero-Santalha explica a respecto deste colectivo: \u00abOs Irmandi\u00f1os\u00bb era un grupo informal de traballo. Nin tivo nunca unha estrutura xur\u00eddica ou organizada (como estatutos ou regulamento ou nada similar), nin o n\u00famero de membros foi fixo nin sequera determinado, mais cunha conformaci\u00f3n aberta: traballaban os que quer\u00edan facelo, cada un no que mellor sab\u00eda facer. E o grao de compromiso e de convicci\u00f3n tam\u00e9n era vari\u00e1bel entre os diferentes membros do grupo.Unha vez que os seminaristas acababan os seus estudos en Roma, volv\u00edan para Galiza. As\u00ed, \u00e9 comprens\u00edbel que unicamente d\u00faas das sete persoas que asinaran o contributo do grupo dos Irmandi\u00f1os \u00e1 colecci\u00f3n de artigos de diversos autores coordinada por Xes\u00fas Alonso Montero baixo o t\u00edtulo \"O porvir da lingua galega\" (1968) fixesen a\u00ednda parte do colectivo no momento de publicaci\u00f3n deste \"Manifesto para a superviv\u00eancia da cultura galega\" (1974): tr\u00e1tase dos xa amentados Jos\u00e9-Martinho Montero Santalha \u2014quen, segundo a \"Gran Enciclopedia Galega\", xa chegara \u00e1 capital italiana en 1965\u2014 e Jo\u00e1m Trilho. En palabras do primeiro:Fomos os que m\u00e1is tempo permanecemos en Roma, e por iso tivemos m\u00e1is oportunidades de servir de n\u00facleo est\u00e1bel do grupo.En concreto, o artigo d' \"O porvir da lingua galega\", no cal Os Irmandi\u00f1os estabelec\u00edan unha serie de pautas para a progresiva introduci\u00f3n do galego no \u00e1mbito da liturxia, estaba asinado polas seguintes personalidades: Xo\u00e1n Trillo P\u00e9rez, Ram\u00f3n Soneira Lema, Pedro Varela Gesto, Francisco Ramil Acebo, Xes\u00fas Ferro Ruibal, Xos\u00e9 Marti\u00f1o Montero Santalla e Andr\u00e9s Torres Queiruga.\nSeis anos despois, as trece persoas asinantes do \"Manifesto...\" ser\u00edan Antonio Busto Salgado, Maca Cabaleiro, Xo\u00e1n Curr\u00e1is, Xos\u00e9 Manuel Garc\u00eda \u00c1lvarez, Xes\u00fas Garc\u00eda Castro, Manuel Garc\u00eda Otero, Xurxo Xo\u00e1n G\u00f3mez Gude, Ricardo Mart\u00ednez, Xos\u00e9 Marti\u00f1o Montero Santalla, Marcial Portela, Ux\u00edo Romero Pose, Xos\u00e9 Antonio Salgado e Xo\u00e1n Trillo. De todos eles, s\u00f3 Montero Santalha contin\u00faa vinculado \u00e1 lingua a d\u00eda de hoxe.\nO \"Manifesto\".\nAsinado polos trece seminaristas arriba citados, o seu principal impulsor foi o profesor Jos\u00e9-Martinho Montero Santalha. O texto fora inicialmente ideado para a s\u00faa publicaci\u00f3n en \"Grial\", mais ver\u00eda finalmente a luz no n\u00famero 1574 da revista lisboeta \"Seara Nova\" (setembro de 1974, pp.\u00a030\u201331) e no n\u00famero 133 da madrile\u00f1a \"Cuadernos para el di\u00e1logo\" (outubro de 1974, pp.\u00a08\u201311).\nTr\u00e1tase dunha das \u00faltimas actividades colectivas do Grupo de Roma e \u00e9 amplamente considerado como un traballo de grande importancia para entendermos a historia do reintegracionismo. En palabras do profesor Roberto Samartim:O Manifesto parte da consideraci\u00f3n de Galiza como colectividade biling\u00fce [...] e pretende alcanzar o equilibrio no uso p\u00fablico do castel\u00e1n e do galego-portugu\u00e9s; nel est\u00e1 xa expreso un proxecto cultural claramente reintegracionista con propostas concretas de presenza da lingua denominada galego-portuguesa en espazos considerados estrat\u00e9xicos. N' \"O 25 de abril na Galiza dos anos setenta\", o propio Samartim acrecenta:Este manifesto avoga por unha xesti\u00f3n do conflito ling\u00fc\u00edstico que asume o car\u00e1cter biling\u00fce da sociedade galega como un elemento positivo, distingu\u00edndose neste punto, por tanto, fundamentalmente do nacionalismo de esquerda, o cal entende a presenza do castel\u00e1n en Galiza como un indicativo da colonizaci\u00f3n cultural do Pa\u00eds que debe ser combatida.\nPre\u00e1mbulo.\nO manifesto comezaba cun pre\u00e1mbulo no cal se expu\u00f1a a situaci\u00f3n que estaba a vivir Galiza en tanto que pod\u00eda ser considerada como un territorio \u00abirreversibelmente biling\u00fce\u00bb. Segundo Os Irmandi\u00f1os, este biling\u00fcismo pod\u00eda chegar a se converter nun valor positivo; por\u00e9n, vi\u00f1a sendo, ao mesmo tempo, \u00abxerador de conflitos antropol\u00f3xicos a nivel persoal e comunitario\u00bb e pod\u00eda mesmo \u00abtransformarse en xerador de conflitos sociais\u00bb. Con obxecto de evitaren esta posibilidade, os elaboradores do documento propu\u00f1an como soluci\u00f3n a implantaci\u00f3n dun biling\u00fcismo real en toda a comunidade, sendo este unicamente alcanzado unha vez que toda a poboaci\u00f3n galega soubese \u00abfalar e escribir correctamente os dous idiomas\u00bb.\nCoa vista posta neste fin, prop\u00fa\u00f1anse unha serie de medidas relacionadas, como ben se explicaba no pre\u00e1mbulo do documento, con diversos campos de \u00edndole p\u00fablica:Na situaci\u00f3n actual, a lingua galego-portuguesa est\u00e1 moi lonxe de gozar en Galiza de paridade de dereitos coa lingua castel\u00e1. Como factores determinantes deste desaxuste hai que considerar ante todo: os medios de comunicaci\u00f3n de masas (radio, televisi\u00f3n, prensa), o ensino oficial, a administraci\u00f3n, a Igrexa.\nOs medios de comunicaci\u00f3n de masas.\nPolo que respecta \u00e1 radio, o manifesto dispu\u00f1a cinco apartados moi concretos que avogaban, basicamente, por un aumento dos tempos de emisi\u00f3n de programas radiof\u00f3nicos galegos en lingua galego-portuguesa at\u00e9 cubrir (polo menos) o 50% do seu tempo global de programaci\u00f3n; por unha especial atenci\u00f3n aos elementos relacionados coa problem\u00e1tica vital e co plano art\u00edstico-cultural tanto da cultura galega \u2014principalmente\u2014 como da luso-brasileira; e pola instalaci\u00f3n de aparatos en Galiza que permitisen a audici\u00f3n das emisoras portuguesas.\nNo eido televisivo, a estratexia articul\u00e1base arredor de tres ideas b\u00e1sicas: primeiramente, a televisi\u00f3n espa\u00f1ola deber\u00eda emitir para Galiza, desde o centro emisor de Santiago de Compostela e en horario non intempestivo, un m\u00ednimo de d\u00faas horas diarias de programaci\u00f3n en lingua galego-portuguesa por cada un dos seus programas; en segundo lugar, e coa pos\u00edbel excepci\u00f3n dos principais telexornais, a programaci\u00f3n de todo o d\u00eda deber\u00eda realizarse enteiramente en galego-portugu\u00e9s unha vez por semana; por \u00faltimo, o estado espa\u00f1ol ter\u00eda de instalar os aparatos necesarios a fin de que a televisi\u00f3n portuguesa puidese ser vista en territorio galego.\nNo relativo \u00e1 prensa, o Grupo de Roma promov\u00eda que os xornais galegos aumentasen o n\u00famero de publicaci\u00f3ns (artigos, colaboraci\u00f3ns e noticias) en lingua galego-portuguesa at\u00e9 que representasen, como m\u00ednimo, un 50% do total. Al\u00e9n disto, os xornais de Galiza deber\u00edan prestar unha especial atenci\u00f3n \u00e1s noticias dos pa\u00edses de fala portuguesa (sobre todo de Portugal) e dar cabida nas s\u00faas p\u00e1xinas a colaboradores/as portugueses/as e brasileiros/as.\nO ensino.\nNo campo do ensino, o texto estabelec\u00eda que se deber\u00edan articular as estratexias necesarias para permitir a correcta aprendizaxe das d\u00faas linguas (galego-portugu\u00e9s e castel\u00e1n) tanto nos centros p\u00fablicos como nos privados. Con todo, defend\u00edase que, nos primeiros anos do ensino, a lingua base ter\u00eda de ser a lingua materna de cada neno. Nas universidades e centros de ensino superior, busc\u00e1base un avance cara a unha \u00abdimensi\u00f3n biling\u00fce da formaci\u00f3n do alumnado\u00bb.\nA administraci\u00f3n.\nNo \u00e1mbito administrativo, defend\u00edase que as linguas galego-portuguesa e castel\u00e1 deber\u00edan ser linguas cooficiais. Al\u00e9n disto, avog\u00e1base por que a primeira gozase dos mesmos dereitos que a segunda no caso dos organismos centrais con incumbencia en Galiza. Os documentos p\u00fablicos, en tanto que deb\u00edan reflectir a situaci\u00f3n biling\u00fce da poboaci\u00f3n, quer adoptar\u00edan un sistema de alternancia ling\u00fc\u00edstica, quer ser\u00edan publicados nos dous idiomas ao mesmo tempo. Nas s\u00faas relaci\u00f3ns coa administraci\u00f3n, a cidadan\u00eda deber\u00eda ter a posibilidade de empregar calquera das d\u00faas linguas.\nA Igrexa.\nNo que atinxe ao \u00e1mbito eclesi\u00e1stico, as celebraci\u00f3ns e acci\u00f3ns lit\u00farxicas tam\u00e9n deber\u00edan reflectir a realidade biling\u00fce da poboaci\u00f3n galega mediante un sistema de alternancias ling\u00fc\u00edsticas (algunhas misas en galego-portugu\u00e9s e outras en espa\u00f1ol) ou mediante \u00abun sistema de actos de estrutura biling\u00fce\u00bb (unha parte da misa en galego-portugu\u00e9s e a outra en castel\u00e1n). Os bispos deber\u00edan publicar as cartas pastorais e os documentos oficiais da diocese en versi\u00f3n biling\u00fce simult\u00e1nea. Por \u00faltimo, promov\u00edase que a Igrexa galega actuase en coordinaci\u00f3n coas Igrexas de lingua portuguesa de cara \u00e1 elaboraci\u00f3n das versi\u00f3ns lit\u00farxicas e b\u00edblicas e \u00e1 escolla dos cantos relixiosos de cada comunidade.\nRecepci\u00f3n do \"Manifesto\".\nRam\u00f3n Pi\u00f1eiro.\nRam\u00f3n Pi\u00f1eiro, naquela altura cabeza vis\u00edbel do grupo Galaxia e director da revista \"Grial\" xunto con Francisco Fern\u00e1ndez del Riego, foi a primeira persoa en recibir unha copia do manifesto. De feito, a pesar de que este nunca se chegar\u00eda a publicar na amentada revista, \u00abo texto fora concibido [...] para \"Grial\", escrito coa ortograf\u00eda dominante para o galego na \u00e9poca\u00bb.\nEn resposta por carta a Montero Santalha ap\u00f3s recibir o texto, Pi\u00f1eiro aseguraba que a s\u00faa publicaci\u00f3n en \"Grial\" non ser\u00eda pos\u00edbel por motivos de \u00edndole pol\u00edtica \u2014i.e.: \u00abo franquismo en Espa\u00f1a e a recente Revoluci\u00f3n dos caraveis de abril de 1974 en Portugal\u00bb\u2014, ao tempo que suxer\u00eda o seu env\u00edo a Buenos Aires para que fose publicado \u00abnun folleto\u00bb relacionado coa Editora N\u00f3s desa cidade. Afirma Montero Santalha que o m\u00e1is prob\u00e1bel \u00e9 que tal env\u00edo non chegase a ser nin tan sequera intentado.\nRec\u00f3llese deseguido un extracto da carta que Ram\u00f3n Pi\u00f1eiro dirixiu a Montero Santalha o 5 de abril de 1974:Recib\u00edn as d\u00faas copias do \u201cManifesto para a supervivencia da cultura galega\u201d, que est\u00e1 moi ben pensado e moi ben escrito. E, sobre todo, presentado con tensa sinceridade xuvenil. N\u00f3s estudamos as posibilidades da s\u00faa publicaci\u00f3n no \"GRIAL\", mas, tal como est\u00e1 redactado, res\u00faltanos imposible. Os criterios da vosa liberdade expresiva \u2013a\u00ed en Roma\u2013 non coinciden cos criterios da censura que aqu\u00ed decide.\nManuel Rodrigues Lapa.\nAp\u00f3s a negativa de Pi\u00f1eiro, Montero Santalha fixou a s\u00faa mira en Portugal e optou por solicitar a mediaci\u00f3n de Manuel Rodrigues Lapa, principal axente de Galaxia no pa\u00eds veci\u00f1o e director de \"Seara Nova\" desde febreiro de 1973, para conseguir a definitiva publicaci\u00f3n do \"Manifesto para a superviv\u00eancia da cultura galega\". Con tal obxecto, o padre, ent\u00f3n desco\u00f1ecido para Rodrigues Lapa, enviou a este \u00faltimo unha extensa carta acompa\u00f1ada dunha copia do texto (redactado, desta volta, conforme ao acordo ortogr\u00e1fico portugu\u00e9s) para solicitar a s\u00faa aparici\u00f3n na revista lisboeta. Dita carta presentaba as principais ideas que foran plasmadas no manifesto:O noso desexo ser\u00eda que en Portugal se crease un certo ambiente de solidariedade coa cultura galega, que \u00e9 esencialmente id\u00e9ntica \u00e1 cultura portuguesa [...]. A nosa lingua \u00e9 fundamentalmente com\u00fan, e esta idea est\u00e1 na base das nosas propostas: desexamos unha progresiva integraci\u00f3n cultural \u2014prescindimos, claro est\u00e1, do aspecto pol\u00edtico\u2014 galego-portuguesa. A lingua portuguesa \u2014n\u00f3s dicimos galego-portuguesa, mais nos referimos \u00e1 mesma cousa\u2014 atravesa en Galiza un momento dram\u00e1tico: a pol\u00edtica espa\u00f1ola encam\u00ed\u00f1ase a extirpala, aproveitando sobre todo o influxo decisivo dos medios de comunicaci\u00f3n de masas. Precisamos da solidariedade dos nosos veci\u00f1os para salvala. At\u00e9 agora estamos a tempo.Consciente do contexto pol\u00edtico de Portugal, Montero Santalha pechaba o escrito aseverando que o manifesto xa fora redactado antes da Revoluci\u00f3n dos Caraveis e que, por tanto, non estaba \u00abdeterminado por raz\u00f3ns pol\u00edticas do momento mais por motivos hist\u00f3rico-culturais\u00bb.\nO inicio da resposta de Lapa, en forma de carta dirixida a Montero Santalha con data de 10 de xu\u00f1o de 1974, era certamente esclarecedor:A s\u00faa carta, acompa\u00f1ada do \"Manifesto para a superviv\u00eancia da cultura galega\", proporcionoume unha das maiores alegr\u00edas da mi\u00f1a vida.Neste mesmo escrito, Lapa promet\u00eda a publicaci\u00f3n do manifesto en \"Seara Nova\" ou en \"Col\u00f3quio/Letras\" \u2014revista dirixida por Hern\u00e2ni Cidade e por Jacinto do Prado Coelho por volta de 1974\u2014 e alentaba o Grupo de Roma a difundir o texto a trav\u00e9s de \"Grial\" \u2014v\u00eda xa explorada, como vimos anteriormente\u2014, da Real Academia Galega, de Ram\u00f3n Pi\u00f1eiro, de Xavier Alcal\u00e1 ou de Ernesto Guerra da Cal; no entanto, aseveraba que, como xa expuxera no seu artigo \"A recupera\u00e7\u00e3o liter\u00e1ria do galego\", a \u00fanica salvaci\u00f3n a curto prazo para o galego, \u00abameazado de morte\u00bb, estaba no portugu\u00e9s.\nAproximadamente un mes m\u00e1is tarde e en alusi\u00f3n a este mesmo artigo, Lapa escrib\u00eda a Prado Coelho:A semente que lanzamos \u00e1 terra xerminou lentamente, mais floreceu e est\u00e1 dando froitos.Ser\u00eda o propio Rodrigues Lapa quen introducise o \"Manifesto...\" en \"Seara Nova\", sinalando que este era pre\u00e1mbulo e s\u00edntese doutro de maiores proporci\u00f3ns \u2014unhas 76 p\u00e1xinas, segundo especificar\u00eda o de Anadia na amentada carta a Prado Coelho\u2014 que levaba por t\u00edtulo \"Em prol da integra\u00e7\u00e3o lingu\u00edstica galego-portuguesa\" e que deber\u00eda \u00abestar na base de todo o que [desde ent\u00f3n] se escribise sobre o problema do galego\u00bb. Al\u00e9n disto, Lapa destacaba o feito de seren mozos estranxeiros, en contacto con outras culturas, os que comprendesen a necesidade de \u00abreafirmar a irmandade, no campo da cultura e da lingua, entre os dous pobos\u00bb, e recordaba a inexor\u00e1bel diferenciaci\u00f3n entre a lingua oral, a lingua escrita e a lingua literaria:E son estes dous principios, unidade fundamental dos dous idiomas e distinci\u00f3n entre fala do pobo e lingua literaria, representada hoxe no portugu\u00e9s, os que nos dar\u00e1n os medios para resolver eficazmente o problema se os nosos amigos galegos o quixeren, ben entendido. E, polo visto, mesmo queren.\nFrancisco Rodr\u00edguez.\nDous anos ap\u00f3s a publicaci\u00f3n do texto de interese, en 1976, Francisco Rodr\u00edguez publicaba \"Conflito ling\u00fc\u00edstico e ideolox\u00eda na Galiza\", onde adicaba un pequeno espazo a se referir ao que el denominaba como \"Manifesto dos doce\". O texto chegara \u00e1s s\u00faas mans a trav\u00e9s da versi\u00f3n editada en \"Cuadernos para el di\u00e1logo\" en lingua castel\u00e1n, o que puido ser determinante na reacci\u00f3n do ferrol\u00e1n.\nA recepci\u00f3n por parte de Rodr\u00edguez foi certamente negativa, falando desde un comezo en termos de \u00abidealismo e inviabilidade de medidas, aparentemente moi realistas, polo comedidas e \"democr\u00e1ticas\"\u00bb. Criticaba especialmente a \u00faltima frase do primeiro par\u00e1grafo do manifesto (aquela que dic\u00eda que \u00abGaliza \u00e9 hoxe irreversibelmente biling\u00fce\u00bb) por constitu\u00edr \u00abunha afirmaci\u00f3n claramente ideol\u00f3xica, partidista, que descobre a posici\u00f3n dos asinantes\u00bb; segundo o autor, nin ningunha circunstancia ling\u00fc\u00edstica ser\u00eda irrevers\u00edbel, nin a situaci\u00f3n espec\u00edfica da Galiza da \u00e9poca pod\u00eda ser definida como biling\u00fce, unha vez que esta caracterizaci\u00f3n presupu\u00f1a \u00abunha situaci\u00f3n de equilibrio, de estabilidade, de igualdade\u00bb que estaba moi lonxe de se dar no territorio tanto a nivel funcional como a nivel de valoraci\u00f3n.\nAdemais, Francisco Rodr\u00edguez \u00eda a\u00ednda m\u00e1is al\u00f3 e dic\u00eda que os autores do manifesto parec\u00edan ignorar \u00abas fondas raigames socio-econ\u00f3micas [...] que ten o desprestixio [do galego]\u00bb e a relaci\u00f3n entre a evoluci\u00f3n dunha lingua e a \u00abtraxectoria pol\u00edtica dun pobo\u00bb, e afirmaba: Realmente a intenci\u00f3n conciliatoria pode parecer plaus\u00edbel en abstracto pero, nun conflito como o noso, es\u00edxese a decisi\u00f3n abertamente favor\u00e1bel a unha das linguas. Non \u00e9 xusto nin democr\u00e1tico colocar no ring a un anano, esmorecido previamente, perante un xigante, protexido xa secularmente, e dicir que agora somos neutrais.As\u00ed, o ferrol\u00e1n entend\u00eda o biling\u00fcismo como algo soamente transitorio cara \u00e1 colocaci\u00f3n do galego como lingua de uso com\u00fan e, por tanto, \u00abunha idealista e ut\u00f3pica igualdade legal ou xur\u00eddica\u00bb non era suficiente para alcanzar a ansiada recuperaci\u00f3n de funci\u00f3ns.\nPor \u00faltimo, c\u00f3mpre destacarmos a cr\u00edtica que Rodr\u00edguez fac\u00eda \u00e1 citaci\u00f3n de expresi\u00f3ns do chamado \"Plan Pedag\u00f3xico Galego\" (realizado polo Grupo de Traballo Galego de Londres \u2014Carlos Dur\u00e1n, Teresa Barro, Fernando P\u00e9rez-Barreiro Nolla e Manuel Fern\u00e1ndez Gasalla\u2014 e editado no n\u00famero 32 de \"Grial\"), como \u00e9 o caso de \u00ablinguas grandes e dignas\u00bb ou \u00ablingua gloriosa\u00bb, pois \u00absemellantes adxectivos non cadran para referirse a un fen\u00f3meno esencialmente humano\u00bb. Esta \u00faltima idea pode ser encontrada no ensaio \"Ling\u00fc\u00edstica e colonialismo\" de Louis-Jean Calvet, traballo que xa desde a s\u00faa publicaci\u00f3n en 1974 influenciara en gran medida o pensamento galeguista da \u00e9poca e que serviu parcialmente de base ao propio Rodr\u00edguez para este \"Conflito ling\u00fc\u00edstico e ideolox\u00eda na Galiza.\"\nPilar Garc\u00eda Negro.\nXa no ano 1991, o traballo de Mar\u00eda Pilar Garc\u00eda Negro titulado \"\" afondaba na cr\u00edtica realizada quince anos antes por Francisco Rodr\u00edguez. A exposici\u00f3n da intelectual lucense comezaba por comparar o texto dos Irmandi\u00f1os co \"Informe \u2013dram\u00e1tico\u2013 sobre la lengua gallega\" de Xes\u00fas Alonso Montero (1973) e sosti\u00f1a que o primeiro non supu\u00f1a ruptura algunha a respecto do ensaio do presidente da RAG. Al\u00e9n disto, a autora incid\u00eda, ao igual que Rodr\u00edguez, na aparente desvinculaci\u00f3n existente entre o problema ling\u00fc\u00edstico e a situaci\u00f3n pol\u00edtico-econ\u00f3mica ao longo do \"Manifesto para a superviv\u00eancia da cultura galega\".\nCanto \u00e1 sentenza na cal Rodr\u00edguez xa fixera especial fincap\u00e9 (\u00abGaliza \u00e9 hoxe irreversibelmente biling\u00fce\u00bb), Garc\u00eda Negro estabelec\u00eda o que segue: Cualificar [...] de irrevers\u00edbel a presenza do espa\u00f1ol na sociedade galega implica, de entrada, eliminar a posibilidade, sequera potencial, de normalizaci\u00f3n completa para o galego, estar a condenar un dos termos do conflito, o galego precisamente, a unha vida permanentemente tutelada polo espa\u00f1ol. [...] A rendici\u00f3n anticipada \u00e9 xa unha vitoria outorgada, sen antes forzar a batalla para conseguir o estabelecemento dunha outra situaci\u00f3n xusta.No que atinxe ao programa de actuaci\u00f3ns presentado por Montero Santalha e os seus, Garc\u00eda Negro refer\u00edase ao mesmo como a \u00abcota do cincuenta por cento\u00bb e afirmaba que era no eido do ensino onde \u00abtal proposta de beatitude biling\u00fce amosa[ba] toda a s\u00faa febleza como soluci\u00f3n de porvir\u00bb, visto que \u00abse consagramos o galego e o espa\u00f1ol como linguas de ensino conforme \"la lengua materna de cada ni\u00f1o\" [sic] nos seus primeiros anos escolares, a reintegraci\u00f3n ling\u00fc\u00edstica da poboaci\u00f3n espa\u00f1ol-falante t\u00f3rnase impos\u00edbel ou moi dificultosa, tendo en conta de que o aparato do ensino reforza o que socialmente resulta xa abertamente hexem\u00f3nico para o espa\u00f1ol\u00bb.\nDe todos os modos, a autora si valoraba a proposta dos Irmandi\u00f1os de difundiren con total naturalidade as emisi\u00f3ns e os textos en portugu\u00e9s en Galiza. Por\u00e9n, engad\u00eda:De novo os autores soslaian a concreci\u00f3n de tal proposta adicional \u2014cuxo valor compartimos plenamente\u2014 ao facela depender sen m\u00e1is de factores t\u00e9cnicos (e non enxuizala xustamente como unha das vedas para o galego en que m\u00e1is interese pode ter o Estado espa\u00f1ol, que non permite \u2014ou dificulta ao m\u00e1ximo\u2014 as relaci\u00f3ns bilaterais Galiza-Portugal sen intermediarios espa\u00f1ois) e non de factores estritamente pol\u00edticos, que precisamente os autores se apresan a eliminar.\nOutros axentes.\nCo\u00f1\u00e9cense tam\u00e9n recepci\u00f3ns positivas por parte doutros axentes importantes dentro do galeguismo da \u00e9poca, como Xes\u00fas Alonso Montero ou Xavier Alcal\u00e1.\nRepercusi\u00f3n en Galiza.\nA respecto da escasa difusi\u00f3n e repercusi\u00f3n do \"Manifesto...\" no campo cultural galeguista do momento, El\u00edas Torres Feij\u00f3 sinala que \u00abo car\u00e1cter exc\u00e9ntrico dos asinantes era xa unha pexa importante, incrementada pola s\u00faa nula intervenci\u00f3n no campo at\u00e9 a altura, o que estar\u00e1 na base da s\u00faa escasa capacidade de interlocuci\u00f3n e de eventual progresi\u00f3n das s\u00faas propostas\u00bb. Con todo, tam\u00e9n destaca que \u00abningu\u00e9n at\u00e9 ese momento manifestara unha pr\u00e1ctica e un proxecto reintegracionista como ese e, menos, organizadamente\u00bb.\nA xa amentada Pilar Garc\u00eda Negro, sen estabelecer unha conexi\u00f3n totalmente directa entre as pautas propostas no texto e a pol\u00edtica galega de anos posteriores, destacaba en 1991:Adiantemos xa que esta demanda conservacionista, que homologa o idioma con outras realidades culturais ou, mesmo, biol\u00f3xicas (a sobrevivencia de fauna ou flora agredidas por un desenvolvemento industrial destrutor da natureza e dos seus recursos) e o fincap\u00e9 que se fai na importancia do mantemento dunha cultura orixinal van ser, moi pouco tempo despois da publicaci\u00f3n deste \"Manifesto\", piares da pol\u00edtica oficial estatal e auton\u00f3mica, na li\u00f1a de desvincular arreo o problema ling\u00fc\u00edstico da s\u00faa conexi\u00f3n pol\u00edtico-econ\u00f3mica e de encarecer \u2014compensatoriamente\u2014 a importancia da cultura como formante do patrimonio com\u00fan de todos os s\u00fabditos espa\u00f1ois.En alusi\u00f3n ao reintegracionismo, Eduardo Maragoto afirma que \u00abo \"Manifesto para a superviv\u00eancia da cultura galega\" [...] marcou un punto de inflexi\u00f3n na historia deste movemento\u00bb.\nCorenta anos m\u00e1is tarde, alg\u00fans dos presupostos do presente manifesto a respecto do ensino e dos medios de comunicaci\u00f3n ser\u00edan recollidos na \"Lei n\u00ba 1/2014, do 24 de marzo, para o aproveitamento da lingua portuguesa e v\u00ednculos coa lusofon\u00eda,\" m\u00e1is co\u00f1ecida como Lei Valent\u00edn Paz-Andrade."}
{"id": "335526", "revid": "12452", "url": "https://gl.wikipedia.org/wiki?curid=335526", "title": "Amerindios", "text": ""}
{"id": "335527", "revid": "23204", "url": "https://gl.wikipedia.org/wiki?curid=335527", "title": "Linguas ind\u00edxenas de Am\u00e9rica", "text": "As linguas ind\u00edxenas de Am\u00e9rica ou linguas amerindias son todas aquelas linguas faladas en Am\u00e9rica antes da chegada de Cristovo Col\u00f3n polos amerindios norteamericanos e amerindios suramericanos. Non corresponden a unha soa familia ling\u00fc\u00edstica sen\u00f3n a unha agrupaci\u00f3n xeogr\u00e1fica. Moitas extingu\u00edronse ou foron substitu\u00eddas polo espa\u00f1ol, o portugu\u00e9s, o franc\u00e9s e o ingl\u00e9s, as linguas dos colonizadores. Hoxe en d\u00eda moitas linguas ind\u00edxenas deben loitar pola s\u00faa supervivencia e o seu reco\u00f1ecemento, xa que est\u00e1n ligadas a culturas rurais, cunha forte diglosia e, moitas, sen o apoio da escritura.\nConstan de varias familias de linguas, as\u00ed como diversas linguas illadas e non clasificadas. En varias ocasi\u00f3ns propux\u00e9ronse grupos maiores de clasificaci\u00f3n que hoxe en d\u00eda non gardan consenso na comunidade cient\u00edfica. \u00c9 sumamente dubidoso que se poida falar dunha soa familia chamada \"amerindia\", do mesma xeito que non existe unha familia de linguas papuana nin unha familia cauc\u00e1sica, sen\u00f3n que eses termos s\u00f3 fan referencia \u00e1 xeograf\u00eda.\nDeste xeito tampouco se pode determinar que, xeneticamente falando, as linguas de Am\u00e9rica se orixinaran dun \u00fanico devanceiro reco\u00f1ecible.\nHistoria.\nAntes da chegada dos europeos \u00f3 Novo Mundo, as linguas amerindias fal\u00e1banse dende o que hoxe \u00e9 Canad\u00e1 at\u00e9 o recuncho meridional de Am\u00e9rica do Sur polos devanceiros dos actuais amerindios. Durante os \u00faltimos 500 anos moitas das etnias e linguas nativas americanas desapareceron, a\u00ednda que se seguen a falar varios centos delas. Hoxe en d\u00eda, tres linguas indoeuropeas (espa\u00f1ol, ingl\u00e9s e portugu\u00e9s) son politicamente dominantes de cada pa\u00eds de Am\u00e9rica, e as linguas nativas te\u00f1en menor prestixio e son empregadas en eidos moi acoutados.\nNo que respecta \u00e1s linguas dos lugares que colonizaron os espa\u00f1ois, Giovanni Botero publicou en 1600 un libro titulado \"La relazioni universali\", no cal afirma que coas linguas guaran\u00ed, quechua e n\u00e1huatl pod\u00edase viaxar por todo o Novo Mundo. Se cadra, estas linguas eran unha especie de linguas francas empregadas para a intercomunicaci\u00f3n entre as diferentes etnias e pobos."}
{"id": "335528", "revid": "23204", "url": "https://gl.wikipedia.org/wiki?curid=335528", "title": "Linguas amerindias", "text": ""}
{"id": "335531", "revid": "23204", "url": "https://gl.wikipedia.org/wiki?curid=335531", "title": "Linguas iroquesas do sur", "text": ""}
{"id": "335532", "revid": "23204", "url": "https://gl.wikipedia.org/wiki?curid=335532", "title": "Linguas iroquesas do norte", "text": ""}
{"id": "335535", "revid": "624", "url": "https://gl.wikipedia.org/wiki?curid=335535", "title": "Agog\u00e9", "text": ""}
{"id": "335547", "revid": "25871", "url": "https://gl.wikipedia.org/wiki?curid=335547", "title": "Bolet\u00edn Galego de Literatura", "text": "O Bolet\u00edn Galego de Literatura (BGL) \u00e9 unha revista literaria semestral que edita a Universidade de Santiago de Compostela e est\u00e1 dirixida por Anxo Tarr\u00edo Varela, profesor da facultade de Filolox\u00eda da USC. A data de creaci\u00f3n \u00e9 1989 e o primeiro n\u00famero corresponde aos meses de xaneiro-maio. Esta publicaci\u00f3n est\u00e1 redactada exclusivamente en lingua galega, exceptuando algunhas colaboraci\u00f3ns escritas en espa\u00f1ol, portugu\u00e9s, catal\u00e1n, franc\u00e9s, italiano, ingl\u00e9s ou alem\u00e1n. Nela aparecen artigos sobre cr\u00edtica e historiograf\u00eda de calquera literatura do mundo, ademais de traballos de investigaci\u00f3n en Teor\u00eda da Literatura, Cr\u00edtica Literaria, Po\u00e9tica, Ret\u00f3rica, Hermen\u00e9utica, Semi\u00f3tica etc.\nNacemento e actividade.\nO \"Bolet\u00edn Galego de Literatura\" nace no campo da filolox\u00eda galega e portuguesa baixo a direcci\u00f3n do catedr\u00e1tico Anxo Tarr\u00edo Varela e da secretar\u00eda de Xabier Campos Villar e M\u00aa Isabel Soto L\u00f3pez. Nese momento non exist\u00eda en Galicia ningunha revista que se dedicase exclusivamente a ofrecer estudos e an\u00e1lises sobre literatura redactados en galego e o director \u2014que naquel tempo dirix\u00eda o \"Seminario de Literatura Galega\" para o COU\u2014, prop\u00faxolles aos seus compa\u00f1eiros a creaci\u00f3n dunha revista onde vehicular reflexi\u00f3ns, estudos, an\u00e1lises etc, sobre a materia do Seminario, e as\u00ed xorde o \"BGL\". Polo tanto, os fundadores da revista son aqueles nomes que figuran nos cr\u00e9ditos do primeiro n\u00famero (maio de 1989): como director Anxo Tarr\u00edo, como Secretario, Xos\u00e9 Lu\u00eds S\u00e1nchez Ferraces, no Consello Redactor, Carmen Blanco Garc\u00eda, Ant\u00f3n Capel\u00e1n Rei, Modesto Hermida Garc\u00eda, Xes\u00fas R\u00e1bade Paredes, M\u00aa do Carme R\u00edos Panisse, Blanca-Ana Roig Rechou e Xos\u00e9 Manuel Salgado Rodr\u00edguez, consello que foi variando co paso dos anos e, por \u00faltimo, o Consello Cient\u00edfico, que apareceu co segundo n\u00famero e cun car\u00e1cter internacional.\nActualmente, est\u00e1 formada por dous consellos, un primeiro Consello Cient\u00edfico \u2014que se encarga de orientar e asesorar sobre os contidos\u2014, formado por dezanove membros entre os que destacan V\u00edctor Manuel Aguilar e Silva, Mercedes Brea L\u00f3pez e Carlos Buj\u00e1n, Richard Cardwell, Basilio Losada e Guiuseppe Tavani, e un segundo Consello Redactor e corrector \u2014que decide sobre a presentaci\u00f3n e a normativa editorial da revista\u2014, formado por cinco membros entre os que sobresaen Eulalia Agrelo Costas e Miguel Louzao Otero, ambos profesores da Univ. Santiago de Compostela. O dese\u00f1o da maqueta e da cuberta est\u00e1 a cargo de Alejandro Vidal sobre unha idea de Pedro de Llano e as ilustraci\u00f3ns corren da man de Alex Mene. A coordinaci\u00f3n das publicaci\u00f3ns est\u00e1 baixo o mando de Patricia Fra L\u00f3pez e M\u00aa Teresa Vilari\u00f1o e o servizo de publicaci\u00f3n \u00e9 o da Universidade de Santiago de Compostela. Por \u00faltimo, as encargadas das colaboraci\u00f3ns e da correspondencia son Marta Neira Rodr\u00edguez e M\u00aa. Isabel Soto L\u00f3pez.\nO primeiro n\u00famero \u00e9 unha homenaxe a Celso Emilio Ferreiro, personaxe ilustre ao que se lle adicou o D\u00eda das Letras Galegas nese mesmo ano. O n\u00famero 15-16, publicado nun s\u00f3 volume en 1996, foi unha edici\u00f3n subvencionada pola \"Direcci\u00f3n Xeral de Ordenaci\u00f3n Universitaria e pol\u00edtica cient\u00edfica da Xunta de Galicia\" e este n\u00famero est\u00e1 escrito \"in memorian\" de Stefano Jacomuzzi, un colaborador asiduo da revista. Tam\u00e9n, o n\u00famero 19 (1\u00ba semestre, 1998) publicouse \"in memoriam\" de Ant\u00f3n Risco. Pola contra, o n\u00famero 21-22, publicado nun s\u00f3 volume en 1999, achega unha introduci\u00f3n na que se fai memoria dos 10 primeiros anos do bolet\u00edn realizado polo Equipo de Redacci\u00f3n e Correcci\u00f3n. No n\u00famero 27 (1\u00ba semestre 2002), publ\u00edcase un n\u00famero especial titulado \"Literatura e Cinema\". Na segunda metade do 2004, sae \u00e1 luz o n\u00famero 32, baixo o nome de Para entenderte mellor. As literaturas infant\u00eds e xuven\u00eds no marco ib\u00e9rico. Nos dous vindeiros bolet\u00edns fanse dous especiais dedicados \u00e1 \"Literatura Comparada\". O n\u00famero 35 (1\u00ba semestre 2006), real\u00edzase unha introspectiva \u00e1 banda dese\u00f1ada nacional, baixo o nome de \"Olladas do C\u00f3mic Ib\u00e9rico\".\nPor outra banda, por problemas \u00e1 hora de publicar, os n\u00fameros 36-37 (2\u00ba semestre 2006- 1\u00ba semestre 2007) pres\u00e9ntanse nun mesmo volume. Nos n\u00fameros 41-42 publicados, nun s\u00f3 volume en 2009, p\u00f3dese ver un especial titulado \"2000. 10 anos de estudo e creaci\u00f3n 2009\". Asemade, o n\u00famero 45 (1\u00ba semestre 2011) trata sobre a poes\u00eda galega e as perspectivas cr\u00edticas e comparadas. Por \u00faltimo, o n\u00famero 46 (2\u00ba semestre 2011) \u00e9 un especial titulado \"Textos a escape. A literatura e a cultura na era dixital\".\nDespois dunha parada desde o 2011 at\u00e9 o 2015, o \"BLG\" reaparece cun novo exemplar coa intenci\u00f3n de reavivar a revista desde a propia USC. Actualmente, est\u00e1n \u00e1 procura de novas investigaci\u00f3ns para a s\u00faa pr\u00f3xima edici\u00f3n. Unha das caracter\u00edsticas principais para \u00e1 publicaci\u00f3n \u00e9 escribir en galego para a secci\u00f3n \u201cDocumentos\u201d mentres que noutras secci\u00f3ns si est\u00e1 permitido escribir en outras linguas. Os traballos deben ser in\u00e9ditos e s\u00f3 poder\u00e1n versar sobre temas relacionados coa literatura e coa cr\u00edtica literaria. En caso de ser un alumno o que queira publicar, debe estar avalado polo seu titor e o profesor que o dirixiu, ademais de estar sometido \u00e1s instruci\u00f3ns propias do bolet\u00edn. As\u00ed mesmo, existe unha extensi\u00f3n m\u00e1xima dependendo do tipo de traballo e, asemade, o tipo de letra ser\u00e1 distinto dependendo do tipo de escrito.\nColaboradores.\nA revista div\u00eddese en distintos apartados como Estudios, Notas, Documentos, Encontros, Bibliograf\u00edas, Libros e Creaci\u00f3n, non sempre presentes en todos os n\u00fameros. En canto \u00e1 creaci\u00f3n, moitos dos colaboradores son de fama reco\u00f1ecida como os escritores Suso de Toro, Ux\u00edo Novoneyra, Yolanda Casta\u00f1o, Agust\u00edn Fern\u00e1ndez Paz, Xabier Alcal\u00e1, Bernardino Gra\u00f1a, Manuel Mar\u00eda, Luz Pozo Garza, Claudio Rodr\u00edguez Fer, Xos\u00e9 Mar\u00eda \u00c1lvarez C\u00e1ccamo, Xulio L\u00f3pez Valc\u00e1rcel, Chus Pato, Xavier Queipo, Lu\u00edsa Villalta e V\u00edctor Freixanes, entre moitos outros. Ademais, do expresidente da Real Academia Galega, X. L. M\u00e9ndez Ferr\u00edn. En canto \u00e1 secci\u00f3n Estudios, destaca Carlos Caetano Biscainho con \"A Escola Dram\u00e1tica Galega (1978-1994) e o sistema literario\", Mar\u00eda Lopo con \"A prop\u00f3sito do concepto de literatura bretona en lingua francesa\", Arturo Casas con \"Novos suxeitos e nova discursividade na poes\u00eda galega actual\" entre moitos outros.\nA selecci\u00f3n de textos, mestres o \"BGL\" foi editado en papel (1989-2012), foi realizada polos propios fundadores coa axuda do Consello Cient\u00edfico, seguindo criterios de calidade e oportunidade dos traballos en cuesti\u00f3n. A partir da versi\u00f3n dixital (2015-), a selecci\u00f3n faise pola lectura de pares an\u00f3nimos e os autores dos traballos poden acceder \u00e1 plataforma Open Journal System para seguir o proceso.\nDifusi\u00f3n e impacto.\nNos primeiros anos, o \"BGL\" levou de subt\u00edtulo \u201cEstudios de Orientaci\u00f3n Universitaria\u201d, que abandonar\u00eda rapidamente porque o contido da publicaci\u00f3n foi moito m\u00e1is al\u00e1 de tan restrinxido subt\u00edtulo. Actualmente, o \"Bolet\u00edn Galego de Literatura\" conta cun portal dixital en galego na propia p\u00e1xina da USC. En canto ao impacto do bolet\u00edn segundo no SCImago Journal &amp; Country Rank non aparece recollido. En MIAR (Matriz de Informaci\u00f3n para a An\u00e1lise de Revistas) foi avaliado cun 6.415 no c\u00e1lculo do ICDS (\u00cdndice Composto de Difusi\u00f3n Secundaria), un indicador que amosa a visibilidade da revista nas diferentes bases de datos cient\u00edficas. No C.I.R.C. (Clasificaci\u00f3n Integrada de Revistas Cient\u00edficas) foi clasificada como C. Tam\u00e9n en DICE (Difusi\u00f3n e Calidade Editorial das Revistas Espa\u00f1olas de Humanidades e Ciencias Sociais e Xur\u00eddicas, a clasificaci\u00f3n \u00e9 C, a excepci\u00f3n de ANEP (Axencia Nacional de Avaliaci\u00f3n e Prospectiva) que \u00e9 B."}
{"id": "335555", "revid": "22570", "url": "https://gl.wikipedia.org/wiki?curid=335555", "title": "Compostos saturados e insaturados", "text": "En qu\u00edmica org\u00e1nica un composto insaturado \u00e9 aquel no que non todos os enlaces carbono-carbono son simples (C-C), sen\u00f3n que hai polo menos un enlace carbono-carbono dobre (C=C) ou triplo (C\u2261C). Cando todos eses enlaces son simples denom\u00ednase composto saturado. Os enlaces simples forman orbitais enlazantes de tipo sigma (\u03c3), mentres que os enlaces dobres ou triplos te\u00f1en tanto orbitais sigma (\u03c3) coma pi (\u03c0). Os hidrocarburos saturados ao ter s\u00f3 enlaces simples C-C conte\u00f1en o maior n\u00famero de hidr\u00f3xenos posible, e son os alcanos (como o etano, H3C-CH3), mentres que os insaturados son os alquenos (con enlaces dobres, como o eteno ou etileno, H2C=CH2) e alquinos (con enlaces triplos, como o etino ou acetileno, HC\u2261CH).\nSe a un composto insaturado se lle engaden hidr\u00f3xenos nos carbonos que formaban enlaces dobres ou triplos conv\u00e9rtese nun composto saturado. Aos compostos insaturados poden engad\u00edrselles tam\u00e9n outros \u00e1tomos, como os hal\u00f3xenos; por exemplo o cloro na reacci\u00f3n de adici\u00f3n:\nO \u00edndice de iodo \u00e9 unha escala utilizada para definir o grao de insaturaci\u00f3n dun composto org\u00e1nico con enlaces dobres ou triplos entre carbonos, por exemplo, un \u00e1cido graxo. Def\u00ednese como os gramos de iodo que reaccionan con 100 g da substancia.\nOs compostos insaturados son en xeral menos estables no sentido termodin\u00e1mico que os compostos saturados correspondentes: a adici\u00f3n de \u00e1tomos nos enlaces m\u00faltiples vese favorecida debido a esta inestabilidade, o que permite utilizalos en numerosas reacci\u00f3ns como produtos iniciais (por exemplo na soldadura con acetileno). Esta inestabilidade obs\u00e9rvase tam\u00e9n en numerosas reacci\u00f3ns qu\u00edmicas, xa que certos intermediarios das reacci\u00f3ns/estados de transici\u00f3n son compostos insaturados, como na reacci\u00f3n de Wittig.\nOs compostos insaturados son moi variados en estrutura. Poden ser li\u00f1ais, ramificados, c\u00edclicos. Alg\u00fans compostos c\u00edclicos que conte\u00f1en enlaces simples e m\u00faltiples denom\u00ednanse arom\u00e1ticos e presentan nos seus enlaces electr\u00f3ns pi deslocalizados (por exemplo, o benceno). Poden levar unidos tam\u00e9n diversos grupos qu\u00edmicos.\nOs compostos org\u00e1nicos aos que se lles denomina saturados poden conter dobres enlaces establecidos entre os carbonos e outros \u00e1tomos distintos do carbono. Por exemplo, cando se di que un \u00e1cido graxo \u00e9 saturado refer\u00edmonos a que a s\u00faa cola hidrocarbonada s\u00f3 ten enlaces simples entre os carbonos, pero no grupo funcional \u00e1cido do seu extremo (COOH) o carbono forma un dobre enlace co ox\u00edxeno. \nPrecisamente, unha forma de clasificar os \u00e1cidos graxos \u00e9 distinguir entre saturados e insaturados, xa que as s\u00faas propiedades son diferentes. Os dobres enlaces dos insaturados fan que a mol\u00e9cula sexa m\u00e1is r\u00edxida, te\u00f1a unha curvatura, forme menos enlaces de van der Waals con outras mol\u00e9culas iguais veci\u00f1as e te\u00f1a menor punto de fusi\u00f3n. Esta diferenza nos puntos de fusi\u00f3n fai que os l\u00edpidos con \u00e1cidos graxos insaturados tendan a ser l\u00edquidos (aceites) a temperatura ambiente, mentres que os saturados tendan a ser s\u00f3lidos (sebos). Os l\u00edpidos con varios \u00e1cidos graxos, poden conter \u00e1 vez \u00e1cidos graxos saturados e insaturados. Un \u00e1cido graxo pode ter un s\u00f3 enlace m\u00faltiple entre os carbono, e nese caso ch\u00e1mase monoinsaturado, ou pode ter varios, e nese caso ch\u00e1mase poliinsaturado.\nNas cadeas hidrocarbonadas o dobre enlace impide a rotaci\u00f3n arredor do \u00e1tomo. Se nun dobre enlace entre carbonos os \u00e1tomos unidos a eles (por exemplo hidr\u00f3xenos ou, na figura, cloros) est\u00e1n na mesma posici\u00f3n dise que \u00e9 un composto cis, e se est\u00e1n en distintas posici\u00f3ns, dise que \u00e9 un composto trans. Isto crea is\u00f3meros cis-trans con distintas propiedades. Por exemplo, os \u00e1cidos graxos cis son os m\u00e1is abondosos na natureza e consid\u00e9ranse m\u00e1is saudables, xa que son metabolizados no corpo m\u00e1is doadamente.\nIgual que se fala de compostos insaturados, pode falarse tam\u00e9n de aneis insaturados, enlaces insaturados (dobres ou triplos) etc."}
{"id": "335557", "revid": "75439", "url": "https://gl.wikipedia.org/wiki?curid=335557", "title": "Saturaci\u00f3n (qu\u00edmica)", "text": "En qu\u00edmica, saturaci\u00f3n\u00a0ten cinco significados distintos, todos baseados en chegar a unha capacidade m\u00e1xima:"}
{"id": "335559", "revid": "23204", "url": "https://gl.wikipedia.org/wiki?curid=335559", "title": "Scopus (base de datos)", "text": "Scopus \u00e9 unha base de datos bibliogr\u00e1fica que cont\u00e9n resumos e citas de artigos de revistas acad\u00e9micas. Cont\u00e9n case 22.000 t\u00edtulos dunhas 5.000 editoriais, das cales 20.000 son publicaci\u00f3ns revisadas por pares dos campos cient\u00edficos, t\u00e9cnicos, m\u00e9dicos e das ciencias sociais (inclu\u00edndo as artes e humanidades). O seu propietario \u00e9 Elsevier e est\u00e1 dispo\u00f1ible en li\u00f1a por subscrici\u00f3n. As procuras que se fan en Scopus incorporan tam\u00e9n procuras en bases de datos de patentes.\nDado que Elsevier \u00e9 o propietario de Scopus e \u00e9 tam\u00e9n unha das principais editoriais internacionais de revistas cient\u00edficas, estableceuse unha Selecci\u00f3n de Contido de Scopus international e independente e unha Xunta de Asesores (\"Advisory Board\") para impedir posibles conflitos de intereses na elecci\u00f3n das revistas que deber\u00edan inclu\u00edrse na base de datos e para manter unha pol\u00edtica de cobertura transparente e aberta, independente das editoriais. A xunta consta de cient\u00edficos e bibliotecarios especializados.\nUn estudo de 2006 que avaliaba a facilidade de uso e a cobertura de Scopus e da Web of Science (WOS), chegou \u00e1 conclusi\u00f3n de que \"Navegar por Scopus \u00e9 doado, mesmo para o usuario novato. [...] A capacidade de buscar tanto cara adiante coma atr\u00e1s a partir dunha determinada cita deber\u00eda ser moi \u00fatil para o investigador. O aspecto multidisciplinario permite ao investigador facer facilmente procuras f\u00f3ra da (sic) s\u00faa disciplina\" e \"Unha vantaxe de WOS sobre Scopus \u00e9 a profundidade de cobertura, xa que a base de datos completa de WOS rem\u00f3ntase a 1945 e Scopus rem\u00f3ntase a 1966. Por\u00e9n, Scopus e WOS complem\u00e9ntanse entre si xa que ningunha procura o incl\u00fae todo. [...]\".\nScopus tam\u00e9n ofrece perf\u00eds do autor que incl\u00faen afiliaci\u00f3ns, n\u00famero de publicaci\u00f3ns e os seus datos bibliogr\u00e1ficos, referencias, e detalles sobre o n\u00famero de citas que tivo cada documento publicado. Ten caracter\u00edsticas que dan avisos que permiten aos usuarios rexistrados rastrexar os cambios dun perfil e unha caracter\u00edstica para calcular o \u00edndice h dos autores, que mide a produtividade e impacto das citas das publicaci\u00f3ns dos autores.\nScopus pode ser integrado con ORCID."}
{"id": "335560", "revid": "89787", "url": "https://gl.wikipedia.org/wiki?curid=335560", "title": "Porfobilin\u00f3xeno", "text": "O porfobilin\u00f3xeno (PBG) \u00e9 un pirrol implicado no metabolismo da porfirina.\nX\u00e9rase a partir do aminolevulinato (ALA) pola acci\u00f3n do encima ALA deshidratase. O porfobilin\u00f3xeno \u00e9 convertido despois en hidroximetilbilano polo encima porfobilin\u00f3xeno desaminase, tam\u00e9n chamada hidroximetilbilano sintase.\nA porfiria intermitente aguda causa un incremento do porfobilin\u00f3xeno urinario."}
{"id": "335567", "revid": "25871", "url": "https://gl.wikipedia.org/wiki?curid=335567", "title": "Keiko Kitagawa", "text": ", nada en K\u014dbe o 22 de agosto de 1986, \u00e9 unha actriz e modelo retirada xaponesa. Foi modelo da revista xaponesa \"Seventeen\" dende finais de 2003 at\u00e9 mediados de 2006. O seu primeiro papel como actriz foi Sailor Mars na serie en vivo baseado en \"Sailor Moon\" \"Pretty Guardian Sailor Moon\" (2003-2004), e despois do seu papel en \"Mamiya kyodai\", abandonou a s\u00faa carreira como modelo para adicarse \u00e1 interpretaci\u00f3n. Apareceu en numerosos filmes como \"\" (2006) e \"Handsome Suit\" (2008), e interpretou papeis principais nos drama de televisi\u00f3n \"Mop Girl\" (2007), \"Homeroom on the Beachside\" (2008), \"Buzzer Beat\" (2009), \"Lady Saigo no Hanzai Profile\" (2011), e \"Akumu-chan\" (2012)."}
{"id": "335569", "revid": "72012", "url": "https://gl.wikipedia.org/wiki?curid=335569", "title": "Parque nacional de Hortob\u00e1gy", "text": "O Parque Nacional de Hortob\u00e1gy at\u00f3pase no leste de Hungr\u00eda, no condado de Hadj\u00fa-Bihar.\nDatos de interese.\nO Parque Nacional creouse no 1973, protexendo 70000 hect\u00e1reas. Posteriormente no 1979, 55000 hect\u00e1reas deste parque foron declaradas Reserva da Biosfera.\nFlora e fauna.\nA paisaxe caracter\u00edstica \u00e9 a estepa, que en h\u00fangaro reciben o nome de \"puszta\". As gram\u00edneas son as especies predominantes. Nas zonas h\u00famidas existe unha vexetaci\u00f3n propia de tal h\u00e1bitat, onde salientan as espadanas, o falso ambro\u00ed\u00f1o ou a cana (\"Arundo donax\"). A fauna \u00e9 a propia das estepas occidentais de Europa. Salientar o fur\u00f3n b\u00falgaro (\"mustela eversmanni\"), a lebre, a avetarda, o paspall\u00e1s, a gatafornela e o mi\u00f1ato mouro. Nas zonas h\u00famidas at\u00f3panse an\u00e1tidas e outras aves coma a cullereiro, a cego\u00f1a branca, a cego\u00f1a negra ou o grou."}
{"id": "335572", "revid": "89787", "url": "https://gl.wikipedia.org/wiki?curid=335572", "title": "Pelecanus conspicillatus", "text": "Pelecanus conspicillatus, xeralmente co\u00f1ecido como pelicano australiano ou pelicano de anteollos, \u00e9 unha especie de ave acu\u00e1tica grande da familia Pelecanidae, que vive principalmente nas augas continentais e costeiras de Australia e Nova Guinea, pero tam\u00e9n en Fixi, e partes de Indonesia e como ave errante en Nova Zelandia. \u00c9 unha ave predominantemente branca con \u00e1s negras e un peteiro rosa. Consid\u00e9rase a ave viva co peteiro m\u00e1is longo. Come principalmente peixes, pero tam\u00e9n pode comer aves e desperdicios.\nTaxonom\u00eda.\nO pelicano australiano foi descrito inicialmente polo naturalista holand\u00e9s Coenraad Jacob Temminck en 1824. O seu ep\u00edteto de especie deriva da palabra latina \"conspicere\", que significa 'observar', e ref\u00edrese \u00e1 s\u00faa aparencia de \"ave con lentes\" debido \u00e1s rechamantes marcas arredor dos seus ollos.\nDescrici\u00f3n.\n\u00c9 un pelicano de tama\u00f1o medio para os est\u00e1ndares dos pelicanos, cunha envergadura de \u00e1s de 2,3 a 2,6 m. O seu peso vai de 4 a 13\u00a0kg, a\u00ednda que a maior\u00eda destes pelicanos pesan entre 4,5 e 7,7\u00a0kg. O seu peteiro rosado claro \u00e9 enorme, mesmo entre as especies de pelicanos, e \u00e9 o m\u00e1is longo no mundo das aves. O r\u00e9cord rexistrado de tama\u00f1o do seu peteiro \u00e9 de 50\u00a0cm. As femias son lixeiramente menores e te\u00f1en un peteiro significativamente menor, que pode medir s\u00f3 34,6\u00a0cm na madureza. A lonxitude total aumenta moito ao sumar a do peteiro e adoita ser de entre 152 e 188\u00a0cm, o que fai que quede situado xunto co pelicano crespo como o pelicano m\u00e1is longo (sen o peteiro non o ser\u00eda).\nEn conxunto, o pelicano australiano \u00e9 predominantemente de cor branca. Ten unha zona branca sobre a parte superior da \u00e1 e unha forma de V branca na parte posterior do corpo con negro arredor das r\u00e9mixes primarias. Durante a \u00e9poca de cortexo a pel orbital e da o cuarto distal do peteiro son de cor alaranxada e a bolsa pode ter cores variadas volv\u00e9ndose azul escura, rosa ou escarlata. Os adultos que non est\u00e1n reproduc\u00edndose te\u00f1en un peteiro e o anel arredor do ollo amarelo claro e a bolsa rosa clara. As aves inmaturas son similares aos adultos, pero a cor negra est\u00e1 substitu\u00edda por marr\u00f3n e a \u00e1rea branca sobre a parte superior da \u00e1 \u00e9 m\u00e1is reducida. En conxunto, a s\u00faa aparencia \u00e9 bastante similar \u00e1 doutros pelicanos, a\u00ednda que a especie \u00e9 alop\u00e1trica.\nDistribuci\u00f3n e h\u00e1bitat.\nEsta especie pode aparecer en grandes extensi\u00f3ns de Australia e Tasmania. Os pelicanos australianos viven principalmente en grandes \u00e1reas de augas abertas sen vexetaci\u00f3n acu\u00e1tica densa. Os h\u00e1bitats onde se poden atopar son lagos grandes, encoros, ramas ou pozas fluviais e r\u00edos, pero tam\u00e9n en estuarios, \u00e1reas asolagadas temporalmente de zonas \u00e1ridas, pantanos, canais de drenaxe en granxas, e lagoas costeiras. O medio ambiente que rodea esas \u00e1reas non \u00e9 importante, e pode ser un bosque, prader\u00edas, desertos, chairas lamacentas de estuarios, parques urbanos, ou mesmo vertedeiros industriais, con tal de que haxa augas abertas axeitadas para proporcionarlle suficiente comida. Por\u00e9n, para reproduc\u00edrense parecen preferir as \u00e1reas nas que sufran poucas molestias. Poden pousarse en chairas de marea, barras de area, praias, acantilados, ou peiraos.\nS\u00f3ubose por primeira vez que esta especie pod\u00eda aparecer en Nova Zelandia por unha especie cazada en Jerusalem, Nova Zelandia en 1890 e por un pequeno n\u00famero de subf\u00f3siles de \u00f3sos, o primeiro dos cales se atopou no lago Grassmere en 1947, seguido do rexistro doutros individuos divagantes. Uns \u00f3sos f\u00f3siles foron despois descritos como unha nova (sub)specie co nome \"Pelecanus (conspicillatus) novaezealandiae\" (Scarlett, 1966), xa que parec\u00edan ser m\u00e1is grandes que os australianos t\u00edpicos, pero Worthy (1998), revisou o novo material e determinou que non eran separables da poboaci\u00f3n australiana.\nOs pelicanos australianos non seguen un patr\u00f3n especial de movemento regular, sen\u00f3n que simplemente seguen a dispo\u00f1ibilidade de alimento nas distintas zonas. Con frecuencia, os per\u00edodos de seca preceden aos desprazamentos destes animais. Por exemplo, cando o lago Eyre, que normalmene est\u00e1 seco, se encheu de auga de 1974 a 1976, s\u00f3 uns poucos pelicanos permaneceron arredor das cidades costeiras: cando os grandes lagos interiores se secaron outra vez, a poboaci\u00f3n dispersouse, e v\u00edanse bandadas de miles de individuos nas costas do norte australiano. Nalgunhas ocasi\u00f3ns, son simplemente levados polo vento a novos lugares. \u00c9 un visitante bastante regular das costas do sur de Nova Guinea, e das Illas Bismarck e Illas Salom\u00f3n. Pode aparecer como ave divagante na Illa Christmas, Vanuatu, Fixi, Palau e Nova Zelandia. A irrupci\u00f3n dunha poboaci\u00f3n ocorreu en Indonesia en 1978, e os pelicanos australianos chegaron a Sulawesi, Xava e posiblemente a Sumatra.\nAlimentaci\u00f3n.\n\"P. conspicillatus\" alim\u00e9ntase mergull\u00e1ndose baixo a auga cando est\u00e1 nadando na superficie da auga. Act\u00faan en grupos para dirixir os peixes a augas pouco fondas, onde usan os seus sensibles peteiros para apa\u00f1ar as s\u00faas presas. Alg\u00fans dos seus campos de alimentaci\u00f3n en grandes corpos de auga poden reunir 1.900 individuos. \u00c1s veces tam\u00e9n pescan en solitario. As s\u00faas presas predominantes son peixes e alim\u00e9ntanse comunmente de especies introducidas como a carpa vermella (\"Carassius auratus\"), a carpa europea (\"Cyprinus carpio\") e a perca europea (\"Perca fluviatilis\"). Cando lles \u00e9 posible tam\u00e9n comen especies nativas de peixes, cunha preferencia pola perca \"Leiopotherapon unicolor\". Por\u00e9n, o pelicano australiano parece ser menos pisc\u00edvoro e ter un padal m\u00e1is variado do que outros pelicanos. Alim\u00e9ntase regularmente de insectos e moitos crust\u00e1ceos acu\u00e1ticos, especialmente do cangrexo de r\u00edo \"Cherax destructor\" e de camar\u00f3ns do x\u00e9nero \"Macrobrachium\". Este pelicano tam\u00e9n captura outras aves con certa frecuencia, como a gaivota \"Chroicocephalus novaehollandiae\" e o pato \"Anas gracillis\", inclu\u00edndo os seus ovos, cr\u00edas, inmaturos que est\u00e1n emplumando e adultos, aos cales matan met\u00e9ndoos debaixo da auga para que afoguen. Tam\u00e9n poden comer r\u00e9ptiles e anfibios cando dispo\u00f1en deles. Informouse de casos nos que mesmo comeron cans pequenos. Ocasionalmente \u00e9 un cleptoparasito doutras aves (r\u00f3uballes a comida), como os corvos mari\u00f1os.\nReproduci\u00f3n.\nO pelicano australiano empeza a reproducirse aos dous ou tres anos de idade. A tempada reprodutora var\u00eda, e pode ser en inverno nas \u00e1reas tropicais (ao norte de 26\u00b0S) ou en primavera en partes do sur de Australia. A reproduci\u00f3n pode darse en calquera momento nas \u00e1reas continentais despois dun per\u00edodo de fortes chuvias. O ni\u00f1o \u00e9 unha depresi\u00f3n pouco fonda na terra ou na area, \u00e1s veces tapizado con algo de herba. Constr\u00faen plataformas de herba no lago Alexandrina en Australia do Sur. Raramente, observ\u00e1ronse ni\u00f1os algo m\u00e1is elaborados sobre arbustos de \"Muehlenbeckia florulenta\". A nidaci\u00f3n \u00e9 comunal, e as colonias poden estar situadas en illas (como na Illa Per\u00f3n Norte) ou en \u00e1reas abrigadas pr\u00f3ximas a lagos ou ao mar. Po\u00f1en dun a catro (normalmente dous) ovos brancos que miden 93x57 mm, que aparecen a mi\u00fado rabu\u00f1ados e sucios. Os ovos inc\u00fabanse durante de 32 a 35 d\u00edas. Os piti\u00f1os eclosionan espidos, pero rapidamente lles crece penuxe gris. Despois de que eclosionan, o fillo m\u00e1is vello ser\u00e1 o m\u00e1is alimentado, e o m\u00e1is pequeno finalmente morre de fame ou matado polos irm\u00e1ns (cainismo). Durante as primeiras d\u00faas semanas as cr\u00edas son alimentadas con l\u00edquido regurxitado, pero nos seguintes dous meses son alimentados con peixes e alg\u00fans invertebrados enteiros. Nas colonias, cando as cr\u00edas te\u00f1en uns 25 d\u00edas, forman grupos de alimentaci\u00f3n. Os pelicanos novos empluman arredor do terceiro mes de idade.\nStatus.\n\"P. conspicillatus\" non est\u00e1 ameazado globalmente. \u00c9 bastante com\u00fan nos h\u00e1bitats axeitados para el. Na enchedura temporal polas chuvias do lago Eyre de marzo de 1990, reproduc\u00edronse al\u00ed uns 200.000 pelicanos adultos. A especie est\u00e1 legalmente protexida e non parece estar sufrindo ning\u00fan efecto inmediato negativo pola poluci\u00f3n.\nEn varias \u00e1reas, como na praia de Monkey Mia, Australia Occidental e en The Entrance, Nova Gales do Sur, os pelicanos poden asociarse cos humanos e poden mesmo solicitarlles comida; por\u00e9n, son moi sensibles \u00e1s molestias causadas polos humanos cando est\u00e1n ani\u00f1ando. Ad\u00e1ptanse rapidamente a corpos artificiais de auga como encoros con tal de que non naveguen regularmente barcas por eles. Debido \u00e1 popularidade dos deportes en augas abertas, o h\u00e1bitat deste pelicano sufriu considerablemente menos que as zonas h\u00famidas con m\u00e1is vexetaci\u00f3n de Australia. O pelicano australiano foi avaliado como Pouco preocupante na Lista vermella da IUCN de Especies Ameazadas."}
{"id": "335575", "revid": "5863", "url": "https://gl.wikipedia.org/wiki?curid=335575", "title": "Mart\u00edn Echegaray", "text": "Mart\u00edn Echegaray Ola\u00f1eta, nado en Freixeiro (Vigo) o 28 de outubro de 1866 e finado en Ba\u00f1os de Molgas o 18 de xullo de 1931, foi un empresario, pol\u00edtico e fil\u00e1ntropo galego.\nTraxectoria.\nEmigrou a Buenos Aires con trece anos. Foi dependente de comercio e co tempo converteuse nun pr\u00f3spero comerciante. Amasou unha gran fortuna con negocios de navegaci\u00f3n e comercio transoce\u00e1nico. En 1906 puxo en marcha un proxecto de navegaci\u00f3n r\u00e1pida de grandes transatl\u00e1nticos entre Europa e o R\u00edo da Prata. Formou parte da colectividade galega de Buenos Aires vinculado \u00e1s iniciativas para a creaci\u00f3n dunha entidade que agrupara \u00e1 emigraci\u00f3n galega como o frustrado Centro Galego a a Uni\u00f3n Galega. Foi tam\u00e9n colaborador da Sociedade Hispanoamericana Val Mi\u00f1or. Tam\u00e9n formou parte dos c\u00edrculos republicanos e da masoner\u00eda liberal da capital arxentina e foi membro correspondente da Real Academia Galega.\nDe regreso a Espa\u00f1a o 13 de maio de 1906, instalouse primeiro en Xix\u00f3n e despois en Vigo en 1910. Creou con outros socios a Compa\u00f1\u00eda de Tranv\u00edas El\u00e9ctricos de Vigo, da que foi o primeiro presidente. Mercou a illa de Toralla a Enrique Lameiro e instalou nela unha residencia de ver\u00e1n denominada Vila Gioja. Foi concelleiro en Vigo en 1922. Foi presidente do Centro Republicano Vigu\u00e9s e membro da Loxa Mas\u00f3nica Vicus n\u00ba 8. Morreu cando tomaba as augas en Ba\u00f1os de Molgas e foi soterrado no cemiterio de Pereir\u00f3. M\u00e1is tarde os seus restos foron trasladados a Buenos Aires, onde descansan nun pante\u00f3n familiar.\nVida persoal.\nCasou con Inocencia Garc\u00eda Iglesias. O seu fillo Segundo Echegaray Garc\u00eda foi asasinado polos falanxistas en setembro de 1936. Outros fillos: Juan, Eduarda, Luis, Isabel e Inocencia, exili\u00e1ronse, coa nai, na Arxentina e outro fillo, Mart\u00edn Echegaray Garc\u00eda, pintor, permaneceu en Francia.\nReco\u00f1ecementos.\nFoi nomeado fillo predilecto de Vigo o 14 de marzo de 1907.\nDurante a Rep\u00fablica a estrada que comunicaba a estaci\u00f3n de Coruxo con Canido levou o seu nome. Hoxe l\u00e9vao unha r\u00faa que conecta a Avenida da Florida coa Avenida de Castelao."}
{"id": "335577", "revid": "27155", "url": "https://gl.wikipedia.org/wiki?curid=335577", "title": "Pelicano australiano", "text": ""}
{"id": "335581", "revid": "89787", "url": "https://gl.wikipedia.org/wiki?curid=335581", "title": "Discograf\u00eda de Amy Winehouse", "text": "Esta \u00e9 a discograf\u00eda de Amy Winehouse, cantante e compositora inglesa de soul, jazz, R&amp;B e rock and roll. A cantante lanzou dous \u00e1lbums de estudio, dous \"extended play\" (EP), unha caixa recompilaci\u00f3n, un DVD, dez sinxelos, fixo catro colaboraci\u00f3ns e conta con once v\u00eddeos musicais. Os seus materiais discogr\u00e1ficos est\u00e1n distribu\u00eddos polo selo Island Records, filial da Universal Music Group.\nO seu \u00e1lbum debut, \"Frank\", foi lanzado o 23 de outubro de 2003, e contou cunha grande acollida por parte da cr\u00edtica e cun aceptable desempe\u00f1o comercial. O \u00e1lbum logrou entrar no repertorio dos dez \u00e1lbums m\u00e1is vendidos en pa\u00edses como Austria, Espa\u00f1a e nos Pa\u00edses Baixos, mentres que entrou no \"top 20\" noutros pa\u00edses coma Alema\u00f1a, Francia, Reino Unido e Su\u00edza. No Reino Unido, \"Frank\" alcanzou a posici\u00f3n n\u00famero trece no c\u00f3mputo da \"UK Albums Chart\" e foi certificado pola BPI como triplo disco de platino, logo de vender m\u00e1is de 900 000 copias no pa\u00eds, mentres nos Estados Unidos, o \u00e1lbum alcanzou o posto n\u00famero 33 na \"Billboard 200\" no 2011, trala morte de Amy, e vendeu m\u00e1is de 307 000 copias en total. Do \u00e1lbum desprend\u00e9ronse catro sinxelos, os cales lograron entrar unicamente na lista \"UK Singles Chart\" do Reino Unido.\n\"Back to Black\", o seu segundo \u00e1lbum de estudio, foi lanzado en outubro de 2006 e obtivo unha gran recepci\u00f3n cr\u00edtica e comercial. O disco logrou acadar o n\u00famero un en m\u00e1is de 17 pa\u00edses, entre os que se atopan Alema\u00f1a, Austria, Francia, Irlanda, Nova Zelandia, Pa\u00edses Baixos e Su\u00edza, entre outros. No Reino Unido, \"Back to Black\" debutou no posto n\u00famero tres e, semanas despois, alcanzou o primeiro posto no c\u00f3mputo da \"UK Albums Chart\". Co cal, foi certificado como oito discos de platino, contando xuntas a versi\u00f3n est\u00e1ndar e a edici\u00f3n de luxo. Por outro lado, nos Estados Unidos, o \u00e1lbum alcanzou a segunda posici\u00f3n e vendeu m\u00e1is de 2 412 600 copias, con isto foi condecorado como dous discos de platino, de acordo coa RIAA. Para a promoci\u00f3n do mesmo, foron lanzados seis sinxelos. O primeiro deles, \u00abRehab\u00bb, logrou alcanzar o n\u00famero un en Noruega e alcanzou o \"top 10\" en Espa\u00f1a, Estados Unidos e no Reino Unido, sendo o primeiro sinxelo de Amy que logra entrar no repertorio dos dez m\u00e1is vendidos nestes dous \u00faltimos pa\u00edses. Os outros sinxelos lograron entrar no \"top 40\" no c\u00f3mputo brit\u00e1nico \"UK Singles Chart\", ag\u00e1s \u00abLove Is a Losing Game\u00bb e \u00abJust Friends\u00bb.\nWinehouse tam\u00e9n colaborou xunto a distintos artistas, entre os que se atopan Mark Ronson, con quen realizou \u00abValerie\u00bb, xunto a Mutya Buena con \u00abB Boy Baby\u00bb, Quincy Jones con \u00abIt's My Party\u00bb, Tony Bennett con \u00abBody and Soul\u00bb e \u00abCherry Wine\u00bb de Nas. Na data do 23 de xullo de 2011, d\u00eda no que murreu Amy, vendeu m\u00e1is de 1 753 418 sinxelos e 3 982 571 \u00e1lbums no Reino Unido.\nV\u00eddeos musicais.\nOutros v\u00eddeos musicais incl\u00faen canci\u00f3ns ou versi\u00f3ns non lanzadas \u00e1 venda nos \u00e1lbums de Amy Winehouse:\nOutras aparici\u00f3ns.\nAs seguintes canci\u00f3ns non foron lanzadas \u00e1 venda nos \u00e1lbums de Amy Winehouse:"}
{"id": "335584", "revid": "5863", "url": "https://gl.wikipedia.org/wiki?curid=335584", "title": "Bolet\u00edn galego de literatura", "text": ""}
{"id": "335589", "revid": "5903967", "url": "https://gl.wikipedia.org/wiki?curid=335589", "title": "Osfradio", "text": "Os osfradios son \u00f3rganos sensoriais olfactivos t\u00edpicos de certos moluscos, conectados co \u00f3rgano da respiraci\u00f3n, e que se encargan de percibiren os olores, mediante os quimiorreceptores que pos\u00faen, para poder estes animais localizaren unha fonte de alimento, ou para orientarse.\nA funci\u00f3n principal deste \u00f3rgano \u00e9 a de comprobar o nivel de salinidade da auga e a presenza de part\u00edculas alimenticias nela. Os seus quimiorreceptores son capaces de captaren informaci\u00f3n qu\u00edmica no medio que os rodea, especialmente na lama, en busca de pos\u00edbeis alimentos.\nEtimolox\u00eda.\nO termo osfradio \u00e9 a forma romanceada do lat\u00edn cient\u00edfico \"osphradium\" (plural \"osphradia\"), tirado do grego medio \u1f40\u03c3\u03c6\u03c1\u03b1\u03b4\u03af\u03bf\u03bd \"osphrad\u00edon\", 'nariz rechamante', diminutivo do grego antigo \u1f45\u03c3\u03c6\u03c1\u03b1 \"\u00f3sphra\", 'cheiro', 'olor', de \u1f40\u03c3\u03c6\u03c1\u03b1\u03af\u03bd\u03bf\u03bc\u03b1\u03b9 \"osphra\u00ednomai\", 'ulir', 'olfactear', relacionado con \u1f44\u03b6\u03c9 \"oz\u014d\", 'ulir', 'cheirar' (ben ou mal)."}
{"id": "335590", "revid": "5863", "url": "https://gl.wikipedia.org/wiki?curid=335590", "title": "Os Cant\u00f3ns", "text": "Os Cant\u00f3ns \u00e9 o nome que recibe unha das principais avenidas da cidade da Coru\u00f1a, situada no barrio da Pescar\u00eda e formada por dous tramos diferenciados no nomencl\u00e1tor: o Cant\u00f3n Grande e o Cant\u00f3n Pequeno. O Cant\u00f3n Grande comeza no cruzamento da r\u00faa Real coa r\u00faa Nova e a avenida da Mari\u00f1a e vai ata a r\u00faa Santa Catarina, onde pasa a se denominar Cant\u00f3n Pequeno ata chegar \u00e1 praza de Mina, punto de confluencia entre as r\u00faas Juana de Vega, Compostela e S\u00e1nchez Bregua, continuaci\u00f3n natural esta \u00faltima da avenida que conforman os dous Cant\u00f3ns. Durante todo este percorrido, os Cant\u00f3ns est\u00e1n delimitados na beira sur polos xard\u00edns de M\u00e9ndez N\u00fa\u00f1ez.\nHistoria.\nNo edificio situado no n\u00famero 13 do Cant\u00f3n Grande faleceu o xeneral Sir John Moore.\nEn 1820-1823, 1840-1874 e 1932-1936 o Cant\u00f3n Grande recibiu o nome de Cant\u00f3n de Porlier e o Pequeno o de Cant\u00f3n de Lacy. En 1943 foron bautizados como Cant\u00f3ns de Jos\u00e9 Antonio.\nO Cami\u00f1o Ingl\u00e9s atravesa os Cant\u00f3ns, procedente da igrexa de Santiago.\nInstituci\u00f3ns e comercios.\nEn 1920 inaugurouse o Teatro Linares Rivas nun edificio modernista de Leoncio Bescansa. Foi derribado en 1940 para a construci\u00f3n do Cine Avenida.\nNo primeiro piso do n\u00famero 14 (derru\u00eddo en 1977) do Cant\u00f3n Grande estivo a sede do Casino Republicano.\nPola s\u00faa situaci\u00f3n c\u00e9ntrica foi sede de numerosos bancos e fundaci\u00f3ns.\nArquitectura.\nA arquitectura dos Cant\u00f3ns modificouse enormemente dende a construci\u00f3n do Banco Pastor en 1925. Existen na r\u00faa edificios destacados, alg\u00fans deles catalogados. No Cant\u00f3n Grande sit\u00faanse:\nNo Cant\u00f3n Pequeno:\nAdemais, no Cant\u00f3n Grande est\u00e1 o Obelisco en honra de Aureliano Linares Rivas, de Gabriel Vitini Alonso, con base de Antonio de Mesa (1895)."}
{"id": "335592", "revid": "1131", "url": "https://gl.wikipedia.org/wiki?curid=335592", "title": "Cant\u00f3n Pequeno", "text": ""}
{"id": "335593", "revid": "1131", "url": "https://gl.wikipedia.org/wiki?curid=335593", "title": "Cant\u00f3n Grande", "text": ""}
{"id": "335596", "revid": "98629", "url": "https://gl.wikipedia.org/wiki?curid=335596", "title": "Georgetown, Ascensi\u00f3n", "text": "Georgetown \u00e9 a capital e o centro administrativo da Illa Ascensi\u00f3n, no Territorio Brit\u00e1nico de Ultramar de Santa Helena, Ascensi\u00f3n e Tristan da Cunha. Nela ten a s\u00faa residencia o administrador da illa (dependente do gobernador de Santa Helena) e at\u00f3pase tam\u00e9n o edificio do goberno, o \"Ascension Island Government Office.\"\nA cidade c\u00e9ntrase na igrexa de Santa Mar\u00eda, parte da anglicana Diocese de Santa Helena e o antigo Club dos Exiliados, constru\u00eddo como cuartel dos Royal Marines no momento do exilio de Napole\u00f3n en Santa Helena a principios do s\u00e9culo XIX. A cidade leva o nome de Xurxo III, que reinaba no momento no que a illa foi reclamada por Gran Breta\u00f1a e guarnecida polo Almirantado en 1815. Ademais da igrexa, hai un peirao, unha pista de atletismo, un pequeno supermercado, oficina de correos da Royal mail, snack, hotel, co de polic\u00eda, hospital, dentista e unha biblioteca. Non hai escola e os alumnos viaxan \u00e1 vila de Two Boats, a 3 millas da costa.\nHistoria.\nHistoria naval.\nEn 1816 estableceuse unha base naval en Georgetown preocupados porque os franceses intentaran rescatar da illa ao seu ex emperador exiliado. Logo da morte de Napole\u00f3n en 1821, o asentamento atopou un novo papel como base de fornecemento, mantemento e avituallamento para o Escuadr\u00f3n da \u00c1frica Occidental. Utilizouse toba local para a construci\u00f3n, pero todo o demais tivo que ser importado (inclu\u00edndo sementes, verduras e \u00e1rbores froiteiras, todos os cales foron cultivados en Green Mountain para complementar a alimentaci\u00f3n local dispo\u00f1ible de carne de tartaruga). En 1829 foi constru\u00eddo un pequeno embarcadoiro, as\u00ed como varios edificios no que hoxe \u00e9 a zona de Regent Square, cerca do mar (inclu\u00edndo un hospital, o escuadr\u00f3n de \u00c1frica Occidental era notoriamente propenso \u00e1s enfermidades).\nEn xu\u00f1o de 1829 o tenente dos Enxe\u00f1eiros Reais, Henry Brandreth, chegou a Ascensi\u00f3n co mandato de examinar as instalaci\u00f3ns e facer recomendaci\u00f3ns para a s\u00faa mellora. Condenou o que atopou, na s\u00faa maior parte, 'vivendas miserables ... habitadas por animais dani\u00f1os' Xunto co comandante local, recomendan a relocalizaci\u00f3n do asentamento un pouco m\u00e1is afastado do mar na meseta elevada que Georgetown ocupa hoxe. Logo de regresar a Inglaterra para supervisar o fornecemento e fabricaci\u00f3n de certos artigos para a illa, regresou en 1830 para comezar a traballar neste proxecto. Unha innovaci\u00f3n clave foi a construci\u00f3n do tanque de auga de San Xurxo, que a\u00ednda se pode ver hoxe en d\u00eda: a auga canalizase desde a a cima da monta\u00f1a, as\u00ed como de todos os tellados de Georgetown, e desde aqu\u00ed alim\u00e9ntase por un Windpump nun dep\u00f3sito de cabeceira para a s\u00faa distribuci\u00f3n a edificios locais (e, a trav\u00e9s dunha tubo, \u00e1 pierhead para a transferencia aos buques). O edificio do cuartel da Mari\u00f1a tam\u00e9n data deste per\u00edodo, do mesmo xeito que varios outros edificios, inclu\u00edndo o hospital de Georgetown, que segue cumprindo o prop\u00f3sito para o que foi constru\u00eddo.\nO sitio do antigo asentamento, m\u00e1is cerca do mar, logo foi utilizado para o almacenamento e mantemento (o almac\u00e9n principal supervivente de 1848 afirmouse que era o edificio m\u00e1is grande do hemisferio sur). Antes de longo, para satisfacer as demandas dunha mari\u00f1a de guerra cada vez m\u00e1is a vapor, Coaling. constru\u00edronse as instalaci\u00f3ns, e en 1862 aos traballadores metal\u00farxicos 'vapor da f\u00e1brica' de cuberta, unha sala de m\u00e1quinas e fundici\u00f3n obras, estableceuse Georgetown continuou servindo como base estrat\u00e9xica para a Armada a trav\u00e9s do s\u00e9culo 20, a\u00ednda que logo de 1899 o sitio foi administrado cada vez m\u00e1is pola Eastern Telegraph Company. Cando en 1922 o Xunta do Almirantado da illa cedeu Ascensi\u00f3n \u00e1 Oficina colonial, un intercambio de correspondencia indica que unha cousa os seus funcionarios desexaban conservar era o seu agasallo anual de sopa de tartaruga de Georgetown (unha gratificaci\u00f3n anual aparentemente gozado desde 1816).\nFortes.\nO 22 de outubro de 1815 HMS \"Per\u00fa\" e HMS \"Zenobia\" ancorado no rada fose de Georgetown co fin de reclamar a illa para a Coroa brit\u00e1nica. Unha vez en terra, unha das primeiras tarefas emprendidas polos mari\u00f1eiros foi a creaci\u00f3n dun par de can\u00f3ns no promontorio no porto co fin de proporcionar unha certa defensa. Esta bater\u00eda co\u00f1ec\u00edase como Fort Cockburn (renomeado na metade do s\u00e9culo Fort Thornton).\nUnha segunda fortaleza foi establecida nun sitio chamado Outeiro da Cabra m\u00e1is ao oeste, en torno a 1860 (Fort Hayes) e un terceiro, de Fort Bedford, no outeiro con vistas \u00e1 cidade chamada Cross Hill. Fort Bedford, que data de 1903, a\u00ednda ten alg\u00fans can\u00f3ns Victorian, as\u00ed como un par de s BL 5.5 polgadas Mark I arma naval que ve\u00f1en de orixe con . Estas armas utiliz\u00e1ronse para repeler un ataque alem\u00e1n por \"U-124\" o 9 de decembro de 1941 durante a segunda guerra mundial con sorprendente grande \u00e9xito como o fixeron os alem\u00e1ns non se achegue \u00e1 illa de novo. Fort Hayes ata hai pouco albergaba o museo da sociedade da herdanza illa de Ascensi\u00f3n \nActualidade.\nA cidade \u00e9 o centro cultural de Ascensi\u00f3n. Polo xeral, acolle probas de atletismo locais, as\u00ed como o inicio da carreira anual que vai dende o nivel do mar ata o punto m\u00e1is alto na illa de Green Mountain. Cel\u00e9branse diversas actividades o D\u00eda da Ascensi\u00f3n para celebrar o descubrimento da illa de Ascensi\u00f3n, tanto en Georgetown como na localidade pr\u00f3xima de Two Boats. A poboaci\u00f3n en 2008 era duns 450 habitantes. A praia Long Beach, preto da cidade, \u00e9 un importante lugar de ani\u00f1amento para a tartaruga mari\u00f1a verde."}
{"id": "335600", "revid": "25871", "url": "https://gl.wikipedia.org/wiki?curid=335600", "title": "Aquem\u00e9nida", "text": ""}
{"id": "335601", "revid": "89787", "url": "https://gl.wikipedia.org/wiki?curid=335601", "title": "Xuda\u00edsmo reconstrucionista", "text": "O xuda\u00edsmo reconstrucionista (en , \"yahad\u00fat rekonstruktsyonistit\", ou , \"yahad\u00fat mitkhad\u00e9shet\") \u00e9 un movemento relixioso do xuda\u00edsmo moderno que ve o xuda\u00edsmo como unha evoluci\u00f3n progresiva da civilizaci\u00f3n e est\u00e1 baseado no concepto desenvolvido por Mordecai Caplan (1881\u20131983). O movemento orixinouse como unha corrente semiorganizada dentro do xuda\u00edsmo conservador e desenvolveuse dende finais da d\u00e9cada de 1920 at\u00e9 a de 1940, antes de separarse en 1955 e estabelecer unha escola rab\u00ednica en 1967.\nHai unha diversidade teol\u00f3xica substancial dentro do movemento. \"Halakha\", o corpo colectivo da Lei Xud\u00eda, non se considera vinculada, pero \u00e9 tratada como un remanente cultural valioso que debe manterse a menos que exista unha raz\u00f3n para o contrario. O movemento salienta os puntos de vista positivos cara a modernidade, e ten un enfoque do costume xudeu que sinala cara a toma de decisi\u00f3ns comunais a trav\u00e9s dun proceso de educaci\u00f3n e destilaci\u00f3n de valores de fontes xud\u00edas tradicionais."}
{"id": "335602", "revid": "89787", "url": "https://gl.wikipedia.org/wiki?curid=335602", "title": "Kranky Records", "text": "Kranky Records \u00e9 un selo discogr\u00e1fico independente estadounidense localizado en Chicago, Illinois. Fund\u00e1rono en 1993 Bruce Adams, antigo publicista de Touch and Go Records, e Joel Leoschke, extraballador de Cargo Distribution. As bandas da etiqueta destacan por combinar influencias experimentais e a mi\u00fado tam\u00e9n electr\u00f3nicas, con elementos de estruturas rock m\u00e1is convencionais. Moitos dos seus artistas est\u00e1n inspirados ou m\u00f3vense ao redor da m\u00fasica ambient, psicod\u00e9lica e experimental.\nA primeira edici\u00f3n de Kranky foi o \u00e1lbum de estrea de Labradford, \"Prazision LP\", en outubro do ano 1993. A partir dese momento Adams e Leoschke comezaron a fichar artistas de todo o mundo e de todo o espectro musical, destacando bandas como Low ou Godspeed You! Black Emperor. Adams deixou o selo no ano 2006 e Leoschke continuou encarg\u00e1ndose de Kranky coa axuda de Brian Foote, da banda Nudge.\nEn xaneiro de 2020 Kranky ti\u00f1a un cat\u00e1logo de m\u00e1is de 200 discos."}
{"id": "335607", "revid": "56817", "url": "https://gl.wikipedia.org/wiki?curid=335607", "title": "Frederick Abberline", "text": "Frederick George Abberline, nado o 8 de xaneiro de 1843 en Blandford Forum, Dorset, Inglaterra, e finado o 10 de decembro de 1929, foi o inspector xefe da Polic\u00eda Metropolitana de Londres e unha importante figura policial na investigaci\u00f3n dos asasinatos de Jack o Destripador, nese \"escuro\" e fat\u00eddico ano de 1888.\nMocidade.\nFrederick Abberline foi o fillo de Edward Abberline e da s\u00faa esposa Hannah Abberline (nada Chinn). Trala morte de Edward Abberline en 1849, a s\u00faa vi\u00fava abriu unha pequena tenda e criou soa ao seu catro fillos, Emily, Harriett, Edward, e Frederick.\nCarreira policial.\nFrederick foi reloxeiro ata que abandonou a s\u00faa casa para irse a Londres, onde se alistou na polic\u00eda metropolitana o 5 de xaneiro de 1863, sendo destinado \u00e1 Divisi\u00f3n N (Islington) co n\u00famero de autorizaci\u00f3n 43519. O condestable Abberline impresionou tanto aos seus superiores que eles lle ascenderon a sarxento dous anos despois, o 19 de agosto de 1865. Na s\u00faa promoci\u00f3n traslad\u00f3uselle \u00e1 Divisi\u00f3n E (en Highgate). En 1867 investigou actividades fenianas como polic\u00eda de paisano. O seu ascenso a inspector produciuse o 10 de marzo de 1873, e tres d\u00edas despois, o 13 de marzo,\u00a0foi trasladado \u00e1 Divisi\u00f3n H (en Whitechapel). O 8 de abril de 1878 foi nomeado como inspector local a cargo do Departamento de Investigaci\u00f3n Criminal da Divisi\u00f3n H.\nPosteriormente, o 26 de febreiro de 1887, Abberline foi trasladado \u00e1 Divisi\u00f3n A (en Whitehall) e, despois, \u00e1 Divisi\u00f3n CO (\"Central Office\") de Scotland Yard, o 19 de novembro de 1887, onde foi ascendido a Inspector de primeira clase o 9 de febreiro de 1888 e Inspector Xefe o 22 de decembro\u00a0de 1890. Tras o asasinato de Mary Ann Nichols o 31 de agosto de 1888, Abberline foi enviado a Whitechapel debido \u00e1 s\u00faa experiencia na \u00e1rea, e al\u00ed foi posto ao mando de varios detectives que investigaron os crimes do Destripador.\nEntre a lista de sospeitosos no caso de Jack o Destripador, o principal segundo Abberline foi George Chapman.\nPosteriormente, Frederick Abberline involucrouse en 1889 na investigaci\u00f3n do \"Esc\u00e1ndalo da r\u00faa Cleveland.\" E o 8 de febreiro de 1892, retirouse obtendo 84 conmemoraci\u00f3ns e premios.\nA opini\u00f3n xeral que se ten sobre este polic\u00eda vitoriano sen d\u00fabida en xeral \u00e9 moi positiva. Polo seu labor no caso de Jack o Destripador, foi reputado principal rival do mutilador do East End londiniense, e destacando os seus dotes sinalouse que: \u201da posteridade elevouno ao sitial de figura rom\u00e1ntica, algo as\u00ed como o idealista que enfrontou ao mal encarnado na postura do mal\u00e9volo asasino que perseguiu, as\u00ed como \u00e1s poderosas forzas ocultas que o protex\u00edan\u201d.\nE atento a outra descrici\u00f3n, \u201cFrederick George Abberline era un home modesto, afable e honrado, tan fiable como os reloxos que reparaba antes de ingresar na Polic\u00eda Metropolitana en 1863. Durante o seu trinta anos de servizo ga\u00f1ou oitenta menciones de honra e premios de xu\u00edces, de maxistrados e do propio Xefe da polic\u00eda\u201d.\nCon todo, tal cal se advertir\u00e1 m\u00e1is abaixo na secci\u00f3n correspondente, ao respectado Inspector non lle faltaron detractores. En tempos recentes chegouse ao extremo de barallarse a posibilidade que este home \u2013nunha sorte de desdobramento da s\u00faa personalidade ao estilo do Dr. Jekyll e Mr Hyde\u2013 non fose outro sen\u00f3n o mesmisimo Jack o Destripador\nVida persoal.\nAbberline casou d\u00faas veces: a primeira en marzo de 1868 con Martha Mackness, filla dun traballador de Elton; ela morreu de tuberculose dous meses despois da voda. O 17 de decembro\u00a0de 1876, dez anos antes dos asasinatos de Jack o Destripador, Abberline casou con Emma Beament, filla dun comerciante de Hoxton New Town, en Shoreditch. A\u00ednda que non tiveron fillos, o seu matrimonio durou at\u00e9 a morte de Frederick 50 anos despois.\nFrederick George Abberline morreu en 1929 aos 86 anos."}
{"id": "335610", "revid": "63980", "url": "https://gl.wikipedia.org/wiki?curid=335610", "title": "\u00c1dahoon\u00ed\u0142\u00edg\u00ed\u00ed", "text": "\u00c1dahoon\u00ed\u0142\u00edg\u00ed\u00ed (do ) foi un xornal mensual en lingua navajo que foi publicado no suroeste dos Estados Unidos de Am\u00e9rica dende 1943 at\u00e9 1957. Despois do \"Cherokee Phoenix\", que funcionou dende 1828 a 1834, foi o segundo xornal regular dos Estados Unidos escrito nunha lingua nativo americana. Foi o primeiro xornal escrito en navajo e o \u00fanico que foi escrito exclusivamente nesta lingua."}
{"id": "335616", "revid": "98629", "url": "https://gl.wikipedia.org/wiki?curid=335616", "title": "Concussion (filme de 2015)", "text": "Concussion \u00e9 un filme estadounidense dirixido e escrito por Peter Landesman que se estreou no 2015. Bas\u00e9ase no artigo de 2009 en \"GQ\" de Jeanne Marie Laskas. Est\u00e1 protagonizado por Will Smith, que interpreta a Bennet Omalu, un patoloxista forense nixeriano que loitou contra os esforzos da National Football League por deter a s\u00faa investigaci\u00f3n do encefalopat\u00eda traum\u00e1tica cr\u00f3nica (ETC), unha doenza que sofren no cerebro os xogadores de f\u00fatbol americano."}
{"id": "335617", "revid": "1131", "url": "https://gl.wikipedia.org/wiki?curid=335617", "title": "Igrexa de Santiago, Tequixquiac", "text": "A igrexa de Santiago Ap\u00f3stol \u00e9 un templo cat\u00f3lico do concello de Tequixquiac, M\u00e9xico. Esta igrexa enc\u00f3ntrase no centro da vila, xunto \u00e1 praza Cuauhtemoc e \u00e1 biblioteca municipal, preto da Avenida Ju\u00e1rez. Este edificio colonial \u00e9 un monumento que perdurou ata o d\u00eda de hoxe. \u00c9 unha igrexa dedicada a Santiago ap\u00f3stolo, foi fundada pola orde franciscana no s\u00e9culo XVI. Agora \u00e9 unha parroquia da diocese de Cuautitl\u00e1n.\nA festa do santo patr\u00f3n cel\u00e9brase cada 25 de xullo, na honra de Santiago o Maior; tam\u00e9n se festexa, en xaneiro ou febreiro, a festa do Se\u00f1or da Capela, unha imaxe de Cristo moi venerada na rexi\u00f3n.\nHistoria.\nA igrexa de Santiago Ap\u00f3stolo pasou a parroquia no ano de 1590, xa que antes foi unha vigair\u00eda. A construci\u00f3n do templo foi realizada en diferentes etapas, o atrio parroquial era un grande espazo cunha cruz atrial no centro labrada en pedra, con s\u00edmbolos ind\u00edxenas e cristi\u00e1ns. O templo estaba dedicado a Santiago Ap\u00f3stolo, debido a que algunhas familias ib\u00e9ricas se estableceron definitivamente na rexi\u00f3n coa entrega das encomendas por Hern\u00e1n Cort\u00e9s, xa que para os ind\u00edxenas a imaxe de Santiago ap\u00f3stolo a cabalo, lembraba aos soldados espa\u00f1ois durante o sometemento militar e relixioso dos rebeldes ind\u00edxenas da rexi\u00f3n.\nDanza.\nA contradanza das Varas \u00e9 unha danza que prov\u00e9n do norte de Espa\u00f1a e que foi levada \u00e1 vila mexicana de Tequixquiac no ano 1652. Tr\u00e1tase dun baile tradicional que bailan s\u00f3 os homes o 25 de xullo en honor ao ap\u00f3stolo Santiago, e que os relixiosos ensinaron aos poboadores para evanxelizalos na fe cristi\u00e1 en devoci\u00f3n a Deus. Anos despois f\u00edxose en honor ao Se\u00f1or da Capela. O nome prov\u00e9n do uso de d\u00faas varas de \"rosa gallica\" que te\u00f1en fitas de cores coas que se fan figuras ao comp\u00e1s dos pasos do baile."}
{"id": "335624", "revid": "72012", "url": "https://gl.wikipedia.org/wiki?curid=335624", "title": "Parque Nacional de Retezat", "text": "O Parque Nacional de Retezat at\u00f3pase no oeste de Roman\u00eda.\nDatos de interese.\nO Parque Nacional creouse no 1935, protexendo 54400 hect\u00e1reas. Posteriormente no 1979, 20000 hect\u00e1reas deste parque foron declaradas Reserva da Biosfera.\nFlora e Fauna.\nA paisaxe caracter\u00edstica \u00e9 a alta monta\u00f1a, xa que o parque local\u00edzase nos C\u00e1rpatos, sendo o monte \"Peleaga\", o cumio m\u00e1is elevado da zona, con 2.509 metros. As faias seguidas dos pi\u00f1eiros son as especies arb\u00f3reas predominantes. A fauna \u00e9 moi valiosa: son com\u00fans o oso pardo, o lince com\u00fan, a aguia real, a aguia pomerana ou a avelaiona dos Urais."}
{"id": "335626", "revid": "23204", "url": "https://gl.wikipedia.org/wiki?curid=335626", "title": "Albert Gallatin", "text": "Abraham Alfonse Albert Gallatin, nado o 29 de xaneiro de 1761 e finado o 12 de agosto de 1849, foi un pol\u00edtico, diplom\u00e1tico, etn\u00f3logo e ling\u00fcista su\u00edzo-estadounidense. Foi congresista, senador, embaixador e foi o m\u00e1is duradeiro Secretario do Tesouro dos Estados Unidos de Am\u00e9rica. En 1831, axudou a fundar a Universidade da Cidade de Nova York, hoxe Universidade de Nova York."}
{"id": "335627", "revid": "23204", "url": "https://gl.wikipedia.org/wiki?curid=335627", "title": "Abraham Alfonse Albert Gallatin", "text": ""}
{"id": "335628", "revid": "72012", "url": "https://gl.wikipedia.org/wiki?curid=335628", "title": "Parque Nacional dos Montes Rodna", "text": "O Parque Nacional dos Montes Rodna at\u00f3pase no norte de Roman\u00eda.\nDatos de interese.\nO Parque Nacional creouse no 1990, protexendo 56700 hect\u00e1reas. Tr\u00e1tase dun parque de alta monta\u00f1a, xa que o seu cumio m\u00e1is elevado \u00e9 o \"Pietrosul\", con 2.305 metros.\nFlora e Fauna.\nA paisaxe caracter\u00edstica \u00e9 a alta monta\u00f1a. Son moi valiosas pola s\u00faa rareza algunha especie de flor alpina, coma por exemplo o rododendro dos C\u00e1rpatos (\"Rhododendron kotschyi\"). As forestas habituais son as formadas por diferentes tipos de con\u00edferas. A fauna \u00e9 senlleira, contando co oso pardo, o lobo ou a marta"}
{"id": "335629", "revid": "89787", "url": "https://gl.wikipedia.org/wiki?curid=335629", "title": "Fusi\u00f3n de ves\u00edculas", "text": "A fusi\u00f3n de ves\u00edculas \u00e9 a fusi\u00f3n dunha ves\u00edcula con outras ves\u00edculas ou cunha parte dunha membrana da c\u00e9lula. No \u00faltimo caso, adoita ser o paso final da secreci\u00f3n por medio de ves\u00edculas secretoras, que expulsan os seus contidos f\u00f3ra da c\u00e9lula por exocitose. As ves\u00edculas poden tam\u00e9n fusionarse con outros compartimentos celulares, como os lisosomas ou o aparato de Golgi.\nA fusi\u00f3n de ves\u00edculas pode depender das prote\u00ednas SNARE cando se produce un incremento da concentraci\u00f3n de calcio intracelular (Ca2+). Hai varias teor\u00edas para explicar a fusi\u00f3n de ves\u00edculas.\nCausantes.\nOs est\u00edmulos que desencadean a fusi\u00f3n de ves\u00edculas act\u00faan incrementando o Ca2+ intracelular.\nSistemas modelo.\nOs qu\u00edmico f\u00edsicos estudaron sistemas modelo consistentes en membranas dun s\u00f3 fosfol\u00edpido ou unha mestura. A cardiolipina enc\u00f3ntrase principalmente nas membranas mitocondriais, e os i\u00f3ns calcio xogan un importante papel nos procesos respiratorios mediados polas mitocondrias. Prop\u00faxose que as forzas implicadas explican este proceso en termos de nucleaci\u00f3n por aglomeraci\u00f3n de entidades supramoleculares m\u00e1is pequenas ou cambios de fase na estrutura das biomembranas.\nMecanismos.\nFusi\u00f3n na fenda sin\u00e1ptica.\nNa fusi\u00f3n de ves\u00edculas sin\u00e1pticas, a ves\u00edcula debe encontrarse a poucos nan\u00f3metros da membrana diana para que comece o proceso de fusi\u00f3n. Esta proximidade permite que a membrana celular e a da ves\u00edcula intercambien l\u00edpidos, no cal median certas prote\u00ednas que retiran a auga que est\u00e1 entre a uni\u00f3n en formaci\u00f3n. Unha vez que a ves\u00edcula est\u00e1 en posici\u00f3n debe esperar ata que o Ca2+ entre na c\u00e9lula por causa da propagaci\u00f3n dun potencial de acci\u00f3n \u00e1 membrana presin\u00e1ptica. O Ca2+ \u00fanese nas neuronas a prote\u00ednas espec\u00edficas, unha das cales \u00e9 a sinaptotagmina, o cal desencadea a completa fusi\u00f3n da ves\u00edcula coa membrana diana.\nTam\u00e9n se cre que as prote\u00ednas SNARE axudan na mediaci\u00f3n para determinar que membrana \u00e9 a diana de que ves\u00edcula.\nFormaci\u00f3n do poro eprote\u00ednas SNARE.\nA ensamblaxe de prote\u00ednas SNARE en complexos \"trans\" probablemente fai de ponte entre as bicapas lip\u00eddicas das membranas que pertencen \u00e1 c\u00e9lula e ao gr\u00e1nulo secretor, acheg\u00e1ndoas ata estaren en estreita proximidade e inducindo a s\u00faa fusi\u00f3n. O influxo do calcio ao interior da c\u00e9lula desencadea a terminaci\u00f3n da reacci\u00f3n de ensamblaxe, que est\u00e1 mediada por unha interacci\u00f3n entre o suposto sensor de calcio, a sinaptotagmina, con l\u00edpidos de membrana e/ou o complexo SNARE parcialmente ensamblado.\nUnha hip\u00f3tese implica na fusi\u00f3n a mol\u00e9cula complexina do complexo SNARE e a s\u00faa interacci\u00f3n coa mol\u00e9cula sinaptotagmina. Nesta hip\u00f3tese co\u00f1ecida como a hip\u00f3tese da \"grampa\" (\"clamp\"), a presenza de complexina normalmente inhibe a fusi\u00f3n da ves\u00edcula coa membrana celular. Por\u00e9n, a uni\u00f3n de i\u00f3ns calcio \u00e1 sinaptotagmina desencadea que a complexina sexa liberada ou inactivada, de modo que a ves\u00edcula queda ent\u00f3n libre para fusionarse.\nSegundo a hip\u00f3tese da \"cremalleira\" (\"zipper\"), a ensamblaxe do complexo empeza nas partes N-terminais dos motivos SNARE e avanza cara ao C-terminal por onde se ancoran as prote\u00ednas interaccionantes na membrana. A formaci\u00f3n do complexo \"trans\"-SNARE real\u00edzase por medio dun complexo intermediario composto de SNAP-25 e sintaxina 1, no que posteriormente se acomoda a sinaptobrevina 2 (os mencionados isotipos de sintaxina e sinaptobrevina participan na liberaci\u00f3n de neuromediadores neuronais).\nBase\u00e1ndose na estabilidade do \"complexo cis-SNARE\" resultante, postulouse que a enerx\u00eda liberada durante o proceso de ensamblaxe serve como medio para superar as forzas repulsivas entre as membranas. Hai varios modelos que propo\u00f1en unha explicaci\u00f3n do seguinte paso, que \u00e9 a formaci\u00f3n dun talo e o poro de fusi\u00f3n, pero a natureza exacta deste proceso segue debat\u00e9ndose. Dous dos modelos m\u00e1is importantes sobre a formaci\u00f3n do poro de fusi\u00f3n son as teor\u00edas do poro de fusi\u00f3n tapizado de l\u00edpido e a do poro de fusi\u00f3n tapizado de prote\u00edna.\nTeor\u00eda do poro de fusi\u00f3n tapizado de l\u00edpido.\nUn posible modelo para a formaci\u00f3n do poro de fusi\u00f3n \u00e9 a teor\u00eda do poro de fusi\u00f3n tapizado de l\u00edpido. Neste modelo, unha vez que as membranas se achegaron ata estar o suficientemente pr\u00f3ximas por medio do mecanismo de \"cremalleira\" do complexo SNARE, a fusi\u00f3n das membranas ocorre espontaneamente. Cando as d\u00faas membranas est\u00e1n \u00e1 distancia cr\u00edtica, os grupos das cabezas polares dos l\u00edpidos dunha membrana poden fusionarse coa membrana oposta. No modelo de poro de fusi\u00f3n tapizado de l\u00edpido, o complexo SNARE act\u00faa como un armaz\u00f3n, tirando da membrana e facendo que ambas as membranas se enruguen pra que as\u00ed cheguen a estar \u00e1 distancia de fusi\u00f3n cr\u00edtica. A medida que as d\u00faas membranas empezan a fusionarse, orix\u00ednase un talo tapizado de l\u00edpido, que se expande radialmente cara a f\u00f3ra conforma avanza a fusi\u00f3n.\nA\u00ednda que \u00e9 posible a formaci\u00f3n dun poro de fusi\u00f3n tapizado de l\u00edpido e pode presentar todas as propiedades observadas na formaci\u00f3n de poros temper\u00e1ns, non hai datos de abondo como para probar que este \u00e9 o \u00fanico m\u00e9todo de formaci\u00f3n. Actualmente non se propuxo ning\u00fan mecanismo sobre a regulaci\u00f3n intercelular para a flutuaci\u00f3n de poros tapizados de l\u00edpido, e producir\u00eda problemas m\u00e1is dif\u00edciles como o efecto chamado \"bicar e correr\" cando o comparamos coa teor\u00eda alternativa dos poros tapizados de prote\u00edna. A efectividade dos poros tapizados de l\u00edpido ser\u00eda moi dependente da composici\u00f3n de ambas as membranas, e o seu \u00e9xito ou fracaso poder\u00eda variar enormemente cos cambios de elasticidade e rixidez.\nTeor\u00eda do poro de fusi\u00f3n tapizado de prote\u00edna.\nOutro posible modelo para explicar a formaci\u00f3n do poro de fusi\u00f3n \u00e9 a teor\u00eda do poro de fusi\u00f3n tapizado de prote\u00edna. Neste modelo, despois da activaci\u00f3n da sinaptotagmina polo calcio, x\u00fantanse varios complexos SNARE para formar unha estrutura en anel, no que a sinaptobrevina forma o poro na membrana da ves\u00edcula e a sintaxina forma o poro na membrana da c\u00e9lula. A medida que o poro inicial se expande incorpora l\u00edpidos de ambas as bicapas, o que finalmente ten como resultado a fusi\u00f3n completa das d\u00faas membranas. O complexo SNARE ten un papel moito m\u00e1is activo na teor\u00eda do poro de fusi\u00f3n tapizado de prote\u00edna, e dado que o poro consta inicialmente s\u00f3 de prote\u00ednas SNARE, o poro pode doadamente sufrir unha regulaci\u00f3n intercelular, facendo que os mecanismos de flutuaci\u00f3n e de \"bicar e correr\" sexan facilmente alcanzables.\nUn poro tapizado de prote\u00edna satisfai perfectamente todos os requirimentos observados dun poro de fusi\u00f3n temper\u00e1n, e a\u00ednda que hai alg\u00fans datos que non apoian esta teor\u00eda, non existen datos dabondo para consideralo o principal m\u00e9todo de fusi\u00f3n. Tam\u00e9n hai que indicar que un poro tapizado de prote\u00edna require polo menos cinco copias de complexos SNARE, a\u00ednda que se observou a fusi\u00f3n con s\u00f3 dous.\nEn ambas as teor\u00edas a funci\u00f3n do complexo SNARE \u00e9 basicamene a mesma, e c\u00f3mpre o complexo SNARE completo para iniciar a fusi\u00f3n. Por\u00e9n, probouse que \"in vitro\" a sintaxina por si soa \u00e9 suficiente para impulsar a fusi\u00f3n espont\u00e1nea independente do calcio de ves\u00edculas sin\u00e1pticas que conte\u00f1an v-SNAREs. Isto suxire que na exocitose neuronal dependente de Ca2+ a sinaptotagmina \u00e9 un regulador dual, que en ausencia de i\u00f3ns Ca2+ inhibe a din\u00e1mica dos SNARE, mentres que en presenza de i\u00f3ns Ca2+ act\u00faa como agonista no proceso de fusi\u00f3n de membranas.\nHip\u00f3tese de \"bicar e correr\".\nNas ves\u00edculas sin\u00e1pticas, alg\u00fans neuroqu\u00edmicos suxeriron que as ves\u00edculas ocasionalmente pode que non se fusionen completamente coas membranas presin\u00e1pticas na liberaci\u00f3n de neurotransmisores na fenda sin\u00e1ptica. A controversia aqu\u00ed est\u00e1 en se a endocitose ocorre sempre ou non sempre cando se volve a formar a ves\u00edcula despois da liberaci\u00f3n do neurotransmisor. Outro mecanismo proposto para a liberaci\u00f3n do contido das ves\u00edculas ao flu\u00eddo extracelular \u00e9 a chamada fusi\u00f3n de \"bicar e correr\" (\"kiss-and-run fusion\")\nHai varios datos que indican que as ves\u00edculas s\u00f3 poden formar un pequeno poro na membrana presin\u00e1ptica, que permite que se libere o contido por difusi\u00f3n normal durante un curto tempo antes de que se retiren de novo ao interior da c\u00e9lula presin\u00e1ptica. Este mecanismo pode ser similar \u00e1 endocitose mediada por clatrina. Tam\u00e9n se propuxo que a ves\u00edcula non necesita retornar a un endosoma para volver a encherse, a\u00ednda que non se comprende totalmente o mecanismo por medio do cal se volver\u00eda a encher. Tam\u00e9n hai que salientar que isto non excl\u00fae a fusi\u00f3n completa de ves\u00edculas, sen\u00f3n que s\u00f3 afirma que ambos os mecanismos operan nas fendas sin\u00e1pticas.\nO mecanismo de \"bicar e correr\" s\u00e1bese que ocorre nas c\u00e9lulas end\u00f3crinas, a\u00ednda que non foi observado directamente en espazos sin\u00e1pticos."}
{"id": "335630", "revid": "98629", "url": "https://gl.wikipedia.org/wiki?curid=335630", "title": "Parque Nacional da Peneda-Ger\u00eas", "text": "O Parque Nacional da Peneda-Ger\u00eas \u00e9 o \u00fanico espazo natural declarado como parque nacional de Portugal. \u00c9 ademais un lugar de importancia comunitaria (LIC) e zona de especial protecci\u00f3n para as aves (ZEPA) da Rede Natura 2000. O parque creouse en maio de 1971 e ocupa vinte e d\u00faas fregues\u00edas do norte dos distritos de Viana do Castelo, Braga e Vila Real; lindando xa coa raia galego-portuguesa.\nEsta \u00e1rea protexida constit\u00fae xunto co parque natural galego da Baixa Limia - Serra do Xur\u00e9s un espazo natural transfronteirizo protexido. Ambos forman parte da reserva da biosfera do Transfronteiriza Ger\u00eas-Xur\u00e9s desde 2009. \nXeograf\u00eda.\nSituaci\u00f3n.\nEste parque nacional sit\u00faase na noroeste portugu\u00e9s, repart\u00edndose entre os distritos Viana do Castelo, Braga e Vila Real no que \u00e9 a zona raiana do Minho e Tr\u00e1s-os-Montes coa Galiza. O parque ocupa 69.596 ha. de vinte e d\u00faas fregues\u00edas de Melga\u00e7o, Arcos de Valdevez e Ponte da Barca (no distrito de Viana do Castelo), Terras de Bouro (distrito de Braga) e Montalegre (distrito de Vila Real). Abrangue o territorio desde a serra da Peneda ata a serra do Xur\u00e9s, o cal acolle \u00e1s serra de Soajo e serra Amarela. \nHidrograf\u00eda.\nAs principal cunca hidrogr\u00e1fica que ocupa o parque \u00e9 a do Mi\u00f1o. Os seus afluentes principais nesta zona son o Limia (47,8%) e C\u00e1vado (50,2%), as\u00ed como os seus regatos afluentes. O C\u00e1vado atravesa o parque de leste a oeste, mentres que o Limia serve aos l\u00edmites sur dos distritos de Vila Real e Braga. Son r\u00edos caracterizados polos seus vales profundos e rectos, que nos seus altos nacen en terreos gran\u00edticos abertos. Os afluentes do Limia e C\u00e1vado te\u00f1en aproveitamento hidroel\u00e9ctrico en Alto Rabag\u00e3o, Paradela, Cani\u00e7ada, Vilarinho da Furna, Touvedo e Lindoso.\nOrograf\u00eda.\nO parque est\u00e1 no amplo espazo en forma de anfiteatro que se esculpiu durante a orox\u00e9nese varisca, e outros proceso de erosi\u00f3n de vento e auga, e que se estende desde o Castro Laboreiro ata as mesetas de Mourela. Este espazo abrangue tam\u00e9n \u00e1s serras da Peneda, do Soajo, da Amarela e do Xur\u00e9s. Estes cumes forman a barreira desde a chaira cara o oc\u00e9ano, ao oeste, e \u00e1s mesetas, que est\u00e1n cara ao leste. Os cumes desta serra son a fronteira da raia galego-portuguesa. Son os cumes da Peneda (1340 m), de Soajo (1430 m), de Amarelo (1350 m), do Xur\u00e9s (1545 m) e do Altar dos Cabr\u00f5es (1538 m).\nXeolox\u00eda.\nO parque enc\u00e1drase dentro da \"zona de Galicia-Tr\u00e1s-os-Montes\" do macizo Ib\u00e9rico, unha zona al\u00f3ctona e que se formou durante os procesos de colisi\u00f3ns continentais da orox\u00e9nese herciniana. A orograf\u00eda desta \u00e1rea esculpiuse durante a terceira fase da orox\u00e9nese, e outros proceso de erosi\u00f3n de vento e auga perfilando o relevo desde o Castro Laboreiro ata as mesetas de Mourela.\nAs rochas gran\u00edticas, de diferentes xeraci\u00f3ns, dominan este escudo e form\u00e1ronse durante o proceso orox\u00e9nese trala de colisi\u00f3n continental que uniu a baixa pen\u00ednsula ib\u00e9rica con Europa, hai entre 380 mill\u00f3ns e 275 mill\u00f3ns de anos. A formaci\u00f3n m\u00e1is antiga, a de Amarela, data de 310 mill\u00f3ns de anos. A rochas gran\u00edtica que m\u00e1is dominan na \u00e1rea son os bloques de rochas plut\u00f3nicas de Peneda-Xur\u00e9s, que \u00e9 un relevo exposto que quedou exposto pola formaci\u00f3n da falla Xur\u00e9s-Lobios hai 290-296 Ma. As capas sedimentarias que se foron depositando durante o sil\u00farico, hai entre 435 e 408 Ma., deform\u00e1ronse e metamorfiz\u00e1ronse resultando en xistos, grauvacas e cuarcitas (como de d\u00e1 na \u00e1rea de Castro Laboreiro). Tam\u00e9n se mineralizaron diques e sills formados por cuarzo e aplitas-pegmaticas resultando en esta\u00f1os, tungstenos, molibdenos e ouro (que se aproveitaron en miner\u00eda como as de Carris e Borrageiro).\nNo parque identif\u00edcanse as seguintes unidades litol\u00f3xicas esenciais: \nNo parque est\u00e1n presente formaci\u00f3ns de campos glaciares que se formaron durante o plistoceno, hai 1,8-0,001 Ma. Durante o plistoceno as variaci\u00f3ns clim\u00e1ticas deron lugar a unha extensi\u00f3n dos campos glaciares a latitudes medias. O restos destes glaciares p\u00f3dese apreciar nos vales en forma de \"U\", as morenas, os dep\u00f3sitos glaciares, e as superficies de granito pu\u00eddo das serras de Soajo e Xur\u00e9s. As fracturas na paisaxe formadas forzaron aos r\u00edos a discorrer por vales estreitos e profundos, como se pode apreciar nas zonas m\u00e1is altas e onde o solo gran\u00edtico se ve ao aire. Os vales, fundamentalmente os vales do Ger\u00eas e da Senhora da Peneda, discorren en direcci\u00f3n NNL-SSO. Os vales fluviais dos r\u00edos Limia e C\u00e1vado fano en direcci\u00f3n LNL-OSO e os seus afluentes secundarios en direcci\u00f3ns NNO-SSL.\nA erosi\u00f3n por factores atmosf\u00e9ricos forma paisaxes con formaci\u00f3ns curiosas como tors, gnammas ou kopjes. \nEdafolox\u00eda.\nNas zonas m\u00e1is elevadas do parque e de maior pendente os solos ou non existe ou son reducidos. Nas zonas de val os solos son m\u00e1is ricos e profundos e sofren un transporte pluvial. Estes estratos est\u00e1n texturados, son permeables, facilmente traballables, a\u00ednda que te\u00f1en unha consistencia d\u00e9bil e marcados polas peculiaridades da acci\u00f3n agr\u00edcola local. A incorporaci\u00f3n de biomasa e as precipitaci\u00f3ns elevadas xunto coas baixas temperaturas de outono-inverno dan orixe a cambios nos niveis de pH. As\u00ed mesmo, os niveis elevados de material org\u00e1nico incompletamente descomposto, baixos en f\u00f3sforo e intermitentemente baixos/altos en potasio est\u00e1n suxeitos ao r\u00e9xime de deposici\u00f3n aluvial.\nClima.\nO parque at\u00f3pase na zona de transici\u00f3n das rexi\u00f3ns bioclim\u00e1ticas atl\u00e1nticas e mediterr\u00e1neas. A s\u00faa orograf\u00eda favorece o efecto barreira das monta\u00f1as, o cal sup\u00f3n altos niveis de precipitaci\u00f3n, e a presenza de multitude de \u00e1reas microclim\u00e1ticas. As precipitaci\u00f3ns chegan ata os 30 mil mm por d\u00eda e aos 130 d\u00edas de choiva por ano. As temperaturas var\u00edan entre os 17 e 20\u00a0\u00b0C, inda que existe unha alta variaci\u00f3n por altitude. Os vales ten climas suaves e os altos chegan a m\u00ednimos maiores.\nDemograf\u00eda.\nA\u00ednda que houbo un crecemento variable en toda a rexi\u00f3n do Norte, houbo unha diminuci\u00f3n xeral da poboaci\u00f3n nas unidades administrativas que entraron no parque nacional de Peneda-Xur\u00e9s entre o 1981 e 1991. A poboaci\u00f3n en 1991 era de 9.099 de persoas cando hab\u00eda 10.849 persoas rexistradas en 1981, o que supuxo unha perda do 16%. En todos os concellos se produciu esa diminuci\u00f3n: en Melga\u00e7o foi do -16,8%, en Arcos de Valdevez do -13,4%, na Ponte da Barca do -6,1%, en Terras de Bouro do -7,2% e Montalegre -20,3%. A poboaci\u00f3n residente conc\u00e9ntranse principalmente en varios n\u00facleos pequenos e separados entre si. \u00c1s veces a poboaci\u00f3n agr\u00e9gase ao longo das calzadas e reside en novas vivendas ou edificios e algunhas veces grupos illados de vivendas, en particular en cami\u00f1os agr\u00edcolas en pradeiras ou illados entre pastos.\nEn termos xerais, p\u00f3dense definir en termos socio-demogr\u00e1ficos seis zonas homox\u00e9neas:\nAlgunhas das aldeas das terras altas est\u00e1n situadas preto das terras cultivables. Os socalcos, constru\u00eddos para aproveitar mellor estas escasas terras, e as casas tradicionais, con paredes de granito e tellados de palla, configuran a paisaxe caracter\u00edstica do parque. Son caracter\u00edsticas deste modelo as aldeas de Pit\u00f5es das J\u00fanias e Ermida.\nH\u00e1bitats.\nNo parque nacional destacan polo seu interese de conservaci\u00f3n os seguinte h\u00e1bitats:\nFlora e Fauna.\nFlora.\nA diversidade flor\u00edstica incl\u00fae 823 taxons vasculares que se producen en 128 tipos de vexetaci\u00f3n natural. En particular c\u00f3mpre diferenciar as rexi\u00f3ns que definen as baixadas da serra do Xur\u00e9s e da serra da Cabreira (as cuncas dos r\u00edos T\u00e1mega, Ave e C\u00e1vado), xa que son fronteira entre as \u00e1reas bioxeogr\u00e1ficas eurosiberianas e mediterr\u00e1neas e que supo\u00f1en un cambio na composici\u00f3n da flora.\nAs coberturas das serra do Xur\u00e9s, a serra Amarela, a serra do Peneda e a serra do Soajo, as\u00ed como as mesetas Mourela e Castro Laboreiro, est\u00e1n dominadas catro biotipos diferentes: as carballeiras, as matogueiras, as ribeiras e lameiros e a vexetaci\u00f3n riparia.\nAs carballeiras dominan nos vales de Ramiscal, Peneda, Xur\u00e9s e Beredo; e en especial destaca na Mata de Albergaria. Adoitan ser bosques dominados polas carballeiras do carballo com\u00fan (\"Quercus pyrenaica\") e dos cerqui\u00f1os (\"Quercus robur\"). A maior presenza dunha ou doutra especie var\u00eda segundo as altitudes e a exposici\u00f3n da carballeira. Onde dominas os carballos com\u00fans adoitan est\u00e1n presentes as sobreiras (\"Quercus suber\"), as xibardas (\"Ruscus aculeatus\"), os pradairos (\"Acer pseudoplatanus\") e os loureiros (\"Prunus lusitanica\"). Al\u00ed onde dominan as sobreiras e os cerqui\u00f1os adoitan estar presentes as arandeiras (\"Vaccinium myrtillus\"), os \u00e9rbedos (\"Arbutus unedo\") e os acivros (\"Ilex aquifolium\"). Estas carballeiras estiveron baixo a presi\u00f3n humana e retrocederon en espazo.\nAs matogueiras ocupan o 74% do espazo do parque. Est\u00e1n formadas principalmente dos toxos gate\u00f1os (\"Ulex minor\") e arnais (\"Ulex europaeus\") e de queiroas de cruz (\"Calluna vulgaris\") e queirogas de umbela (\"Erica umbellata\"). Nas altitudes maiores est\u00e1n de par cos cimbros (\"Juniperus communis\") e as uces mouras (\"Erica australis\"). Nas altitudes inferiores estano con toxos gate\u00f1os (\"Ulex minor\"), as queirogas veludas (\"Erica ciliaris\"), as queiroga das bra\u00f1as (\"Erica tetralix\"), e as especies de \"Molinia caerulea\", \"Drosera rotundifolia\", \"Pinguicula lusitanica\", e \"Viola palustris\".\nNas ribeiras e entre a vexetaci\u00f3n riparia ,achegada aos cursos fluviais, aparecen endemismos como o fieito do bot\u00f3n (\"Woodwardia radicans\"), os salgueiros ananos (\"Salix repens\"), os bidueiros com\u00fans (\"Betula pubescens\"), e os arbustos de \"Spiraea hypericifolia\", \"Circaea lusitanica\" e \"Angelica laevis\".\nAs especies da flora do parque natural que est\u00e1n catalogadas como especies de interese de conservaci\u00f3n na rede Natura 2000 son:\nFauna.\nDentro do parque est\u00e1n identificadas arredor de 235 especies de vertebrados foron identificadas dentro dos l\u00edmites do parque, e arredor de 200 especies son end\u00e9micas ou nalg\u00fan tipo de risco.\nSen contar as aves, as especies da fauna do parque natural que est\u00e1n catalogadas como especies de interese de conservaci\u00f3n na Directiva H\u00e1bitats da rede Natura 200 son:\nInvertebrados.\nEntre as especies de invertebrados do parque destacan as bolboretas \"Euphydryas aurinia\" e \"Callimorpha quadripunctata\", o escornabois \"Lucanus cervus\" e o gaster\u00f3podo \"Geomalacus maculosus\".\nPeixes.\nA especie m\u00e1is abundante nos altos fluviais (os \"r\u00edos truiteiros\"), e nas mesetas de monta\u00f1a do parque son as troitas (\"Salmo trutta\"). Al\u00ed destaca a presenza das angu\u00edas (\"Anguilla anguilla \"), que se atopan en risco de extinci\u00f3n pola sobre-explotaci\u00f3n pesqueira.\nVertebrados.\nNo parque est\u00e1n presentes a ra ib\u00e9rica (\"Rana iberica\"), a salam\u00e1ntiga rabilonga (\"Chioglossa lusitanica)\", as p\u00edntegas (\"Salamandra salamandra\") e os lagartos das silvas (\"Lacerta schreiberi\"). A salam\u00e1ntiga rabilonga \u00e9 un endemismo do noroeste peninsular e de zonas monta\u00f1osas de moita choiva. A v\u00edbora foci\u00f1uda (\"Vipera latastei\") tam\u00e9n est\u00e1n presentes.\nEntre os mam\u00edferos asociados aos cursos da auga, e que est\u00e1n ben representados no parque, est\u00e1n as toupeiras de auga (\"Galemys pyrenaicus\") e as londras (\"Lutra lutra\"). Outros micromam\u00edferos o mam\u00edferos pequenos a destacar son o furafollas ib\u00e9rico (\"Sorex granarius\"), a marta (\"Martes martes\"), o gato mont\u00e9s (\"Felis silvestris)\" e o esqu\u00edo \"Sciurus vulgaris\". Estes esqu\u00edos te\u00f1en unha \u00e1rea marxinal no territorio portugu\u00e9s. Tam\u00e9n son de interese de conservaci\u00f3n do parque os morcegos grandes de ferradura (\"Rhinolophus ferrumequinum\"), os morcego de pequenos de ferradura (\"Rhinolophus hipposideros\") e o morcego de ferradura \"Rhinoloplus euryale\".\nEntre os mam\u00edferos de maior tama\u00f1o, destacan os corzos (\"Capreolus capreolus\"), s\u00edmbolo do parque, e o lobo ib\u00e9rico (\"Canis lupus signatus\"). Os corzos at\u00f3panse en cantidades prol\u00edficas, en particular nas marxes do parque onde atopan refuxio e alimento. Os lobos ib\u00e9ricos sufriron a presi\u00f3n humana e te\u00f1en unha poboaci\u00f3n limitada no parque. Foron tradicionalmente vistos como ameza para o gando e caz\u00e1ronse ata que unha lei do finais do s\u00e9culo XX o prohibiu. Ata o s\u00e9culo XVII houbo constancia do da presenza de osos pardos e de \"cabras G\u00eares\", as cabras montesas portuguesas ou \"Capra pyrenaica lusitanica\", ata o ano 1890. O h\u00e1bitat que estas especies ocuparon f\u00f3rono ocupando os poboaci\u00f3ns de lobo ib\u00e9rico galegas. \nEn canto \u00e1s razas de mam\u00edferos domesticados, destacan a presenza do \"garrano\" ou \"cabalo do Minho\", que \u00e9 unha raza pequena de cabalo salvaxe. \nAves.\nO parque est\u00e1 dentro do l\u00edmite sur da \u00e1rea de distribuci\u00f3n de aves com\u00fans na Europa atl\u00e1ntica. A s\u00faa avifauna catalogada chega \u00e1s 147 especies e a s\u00faa abundancia var\u00eda por estaci\u00f3ns polos procesos de migraci\u00f3n e ani\u00f1amento. Destaca a avifauna que se observa ao longo da rexi\u00f3n de Mourela. Al\u00ed chegan a ani\u00f1ar aproximadamente 36 especies. \nEn termos de conservaci\u00f3n, ben porque son endemismos ou polo seu risco de extinci\u00f3n, destacan no parque a aguia real \"(Aquila chrysaetos\"), a choia (\"Pyrrhocorax pyrrhocorax\"), o moucho real (\"Bufo bufo\"), o mi\u00f1ato abelleiro (\"Pernis aviporus\"), o chasco rabipinto (\"Saxicola rubetra\", xa que \u00e9 o \u00fanico lugar portugu\u00e9s onde ani\u00f1an), a escribenta amarela (\"Emberiza citrinella\"), o picanzo vermello (\"Lanius collurio\"), e o a becacina (\"Gallinago gallinago\", xa que \u00e9 o \u00fanico lugar portugu\u00e9s onde se reproduce). Outras especies a destacar do parque son a gatafornela (\"Circus cyaneus\"), a papuxa picafollas (\"Sylvia borin\") e o merlo acu\u00e1tico (\"Cinclus cinclus\"), que est\u00e1 presente nos altos dos r\u00edos.\nAs especies de aves do parque natural que est\u00e1n catalogadas como especies de interese de conservaci\u00f3n dentro da rede Natura 2000 son:\nPatrimonio.\nPatrimonio arqueol\u00f3xico.\nExisten diferentes necr\u00f3poles como as Portela do Mezio, no alto do Castro Laboreiro, en outeiros da serra Amarela, nos altos de Mourela e de Montalegre. Ademais, at\u00f3panse dolmens e outras tumbas megal\u00edticas en Castro Laboreiro e Mourela. Entre a arte rupestre do parque est\u00e1n \u00e1s gravaci\u00f3ns do Gi\u00e3o, en Arcos de Valdevez, e as do Penedo do Encanto da Bou\u00e7a do Colado, en Parada. \nNo parque at\u00f3panse tam\u00e9n fortificaci\u00f3ns castrexas como as de Calced\u00f3nia, Castro de Outeiro ou a do Castro de Don\u00f5es en Montalegre. \nDo per\u00edodo de romanizaci\u00f3n, existen os restos da calzada romana da v\u00eda XVIII do Itinerario Antonino, que data so s\u00e9culo I e que un\u00eda a Bracara Augusta coa Asturica Augusta. Esta v\u00eda decorre aos p\u00e9s do r\u00edo Home e conta con varias pontes e miliarios. O xacemento da v\u00eda mellor conservado na parte est\u00e1 entre o Campo do Xur\u00e9s e a Portela do Homem, que son as millas XIX a XXXIV. \nPatrimonio arquitect\u00f3nico.\nNo parque at\u00f3panse os centros de peregrinaci\u00f3n do Santuario de Nosa Se\u00f1ora da Peneda, que replica \u00f3 santuario do Bom Jes\u00fas de Braga, e o S\u00e3o Bento da Porta Aberta. Un mosteiro do parque \u00e9 o de Santa Mar\u00eda da J\u00fanias, que comezou a constru\u00edrse no s\u00e9culo XII e que est\u00e1 en Pit\u00f5es das J\u00fanias. \nAlgunhas aldeas de interese hist\u00f3rico son os pobos medievais abandonados da Pomba, da Gavieira, de Sa\u00f5 Vicente do Ger\u00eas e da Mata do Beredo. \nEntre os elementos dese\u00f1ados para evitar a presenza ou acci\u00f3n de animais destacan os foxos dos lobos e as \"silhas\". Os foxos dos lobos eran pasos dese\u00f1ados para atraer e encerrar ao lobo ib\u00e9rico (\"Canis lupus\"). Eses foxos constru\u00edronse de diferentes xeitos: simples, en \"foxos de cabrita\", con paredes converxentes ou foxos de \"curral\". Por outra banda, para evitar a chegada dos osos (\"Ursus arctos\") ao mel constru\u00edronse \"silhas\". Estas son unha estrutura de bloques gran\u00edticos que protexe \u00f3s cortizos para o mel. Polo xeral constru\u00edronse en zonas de queiroas, carqueixas, toxos e xestas e preto de zonas de auga.\nPatrimonio cultural.\nOs pobos do parque config\u00faranse en socalcos, e destacan polas s\u00faas eiras com\u00fans e os seus \"espigueiros\".\nEstas \u00e1reas de monta\u00f1a do parque non aumentaron a s\u00faa ocupaci\u00f3n ata, primeiro, no s\u00e9culo XII e, logo, no s\u00e9culo XVI. Esas segunda ocupaci\u00f3n deste territorio debeuse \u00e1 introduci\u00f3n de cultivos como o ma\u00ednzo, os feix\u00f3ns ou as patacas procedentes das Am\u00e9ricas. Os prados nas zonas de menor altitude convert\u00e9ronse en zonas de cultivo agr\u00edcola, e os pastos e bosques quedaron limitados \u00e1s zonas m\u00e1is altas.\nPolo xeral, e en especial arredor de Castro Laboreiro, a poboaci\u00f3n residiu entre d\u00faas vivendas. Desde a semana santa ata o Nadal a residencia ocupada era a da zona \"branda\", aquela situada a altas altitudes (por riba dos 1000 m). No inverno, pola contra, a poboaci\u00f3n ocupaba os fogares dos vales do r\u00edo, ou a zona \"inverneira\".\nNo 1935 o goberno ditou a reforestaci\u00f3n das \u00e1reas do parque non cultivadas e iso provocou que diminu\u00edra a zona de pastos e que a poboaci\u00f3n emigrase do rural. Ese fen\u00f3meno repetiuse na d\u00e9cada de 1950. \nVilas como a de Vilarinho das Furnas foi desocupada e anegada pola construci\u00f3n do encoro do r\u00edo Homem en 1970.\nEconom\u00eda.\nO sector primario \u00e9 o que domina economicamente o parque. A actividade agr\u00edcola conc\u00e9ntrase en especial nas Terras de Bouro e Ponte da Barca e at\u00f3pase limitado noutras \u00e1reas. Con todo, o sector produtor componse en xeral de xente maior e que aproveita parcelas pequenas para produci\u00f3n local. Nas demais zonas \u00e9 m\u00e1is relevante o sector da enerx\u00eda, polas centrais hidroel\u00e9ctricas, e o turismo. Os sectores da obra civil ou a industria de consumo (como o pan) e de fabricaci\u00f3n (como as carpinter\u00edas) est\u00e1n presentes pero xeran menor emprego local. No sector terciario domina o abastecemento local e os operadores retallistas. O servizo de restauraci\u00f3n si serve a maior cantidade de clientes grazas ao turismo como o da \u00e1rea do Xur\u00e9s.\nTurismo.\nO parque ten un turismo de acceso controlado e que promove actividades como o sendeirismo ou de visitas a lugares como os santuarios, como o da Senhora da Peneda e S\u00e3o Bento da Porta Aberta. Entre as rutas de sendeirismo destacan aquelas que levan ao Castro de Laboreiro e Calced\u00f3nia, o mosteiro de Pit\u00f5es das J\u00fanias ou o itinerario en M\u00e9zio. Os itinerarios por Portela do Homem e a de Vilarinho das Furnas permiten visitar varias fervenzas. Os itinerarios de Soajo e Lindoso serven para co\u00f1ecer aspectos etnogr\u00e1ficos como os espigueiros.\nAlgunhas rutas principais a facer polo parque son: \nLexislaci\u00f3n.\nO parque nacional xestouse froito da necesidade de planificar o uso dos recursos deste espazo monta\u00f1oso e protexer a s\u00faa biodiversidade. En 1971 finalizou o proxecto de creaci\u00f3n declar\u00e1ndoo como parque natural, o que ser\u00eda o primeiro do pa\u00eds trala aprobaci\u00f3n en 1970 da lei de protecci\u00f3n dos espazos naturais. O parque ten autonom\u00eda administrativa, financeira e capacidade xur\u00eddica dentro do marco lexislativo portugu\u00e9s.\nEn 1997 o espazo \"Peneda-Xur\u00e9s\" prop\u00faxose como lugar de importancia comunitaria da Rede Natura 2000. En 1998 seguir\u00edalle a s\u00faa inclusi\u00f3n como zona de especial protecci\u00f3n para as aves. En 1997 ademais cr\u00e9ase de facto un \"parque transfronteirizo\" Ger\u00eas-Xur\u00e9s, xa que ese ano se creou o parque natural galego Baixa-Limia Serra do Xur\u00e9s, que sup\u00f3n unha continuaci\u00f3n da \u00e1rea de protecci\u00f3n da Peneda-Xur\u00e9s no territorio galego.\nEn 2009 constitu\u00edse a reserva da biosfera transfronteiriza galego-portuguesa. Esta reserva da biosfera acolle aos concellos galegos onde se atopa os parque natural galego da Baixa-Limia - Serra do Xur\u00e9s e os municipios portugueses da Peneda-Xur\u00e9s. A s\u00faa finalidade \u00e9 a de dinamizar socio-economicamente e protexer o patrimonio desta \u00e1rea. \nAs\u00ed mesmo, a Peneda-Xur\u00e9s \u00e9 parte das reservas bioxen\u00e9ticas europeas e foi certificado como parte do proxecto PAN Parks, un proxecto que reco\u00f1ece as \u00e1reas protexidas europeas m\u00e1is destacadas.\nCon isto, o parque natural da Peneda-Xur\u00e9s \u00e9:\nA xesti\u00f3n do parque est\u00e1 regulada polo \"Plano de Ordenamento do Parque Nacional da Peneda-Ger\u00eas\" aprobado en 2011."}
{"id": "335632", "revid": "89787", "url": "https://gl.wikipedia.org/wiki?curid=335632", "title": "Bandeira da Terra", "text": "A bandeira da Terra \u00e9 unha bandeira ficticia que non foi adoptada oficialmente por ning\u00fan organismo internacional. Representa o planeta Terra como entidade xeogr\u00e1fica sen entrar en aspectos pol\u00edticos, relixiosos ou demogr\u00e1ficos.\nHistoria.\nDende a primeira celebraci\u00f3n do D\u00eda da Terra o 22 de abril de 1970, foi utilizada unha bandeira de cor azul escuro coa figura do planeta obtida pola NASA. Esta bandeira est\u00e1 asociada co D\u00eda da Terra co obxectivo de concienciar a poboaci\u00f3n dos problemas do medio ambiente. Esta bandeira foi dese\u00f1ada por John McConnell, un activista do pacifismo, sen car\u00e1cter oficial.\nEn maio de 2015, o sueco Oskar Pernefeldt, da Facultade de Design Beckmans, en Estocolmo, divulgou o proxecto dunha bandeira para o planeta Terra, sendo ela cun fondo azul e con sete aneis brancos conectados, simbolizando a uni\u00f3n pac\u00edfica dos continentes, e con dous obxectivos:\nEsta bandeira poder\u00eda representar a humanidade en diversos eventos, entre eles, unha posible viaxe tripulada a Marte, ou outros eventos globais, como as Olimp\u00edadas e a Copa do Mundo. Pernefeldt tam\u00e9n suxire que a bandeira sexa usada en misi\u00f3ns cient\u00edficas de car\u00e1cter global como en bases cient\u00edficas na Ant\u00e1rtida. Os sete aneis, representando os continentes, deben tam\u00e9n remitir a unha flor, s\u00edmbolo da vida na Terra."}
{"id": "335633", "revid": "23204", "url": "https://gl.wikipedia.org/wiki?curid=335633", "title": "Territorio indio", "text": "Como termos xen\u00e9ricos, Territorio indio, os Territorios indios ou Pa\u00eds indio describen un terrero ofrecido polo goberno dos Estados Unidos de Am\u00e9rica para recolocar pobos ind\u00edxenas que tiveran os seus fogares nesas terras. En xeral, as tribos ced\u00e9ronllas \u00f3 goberno en troques duns territorios que os Estados Unidos adquiriran de Napole\u00f3n Bonaparte, a compra de Luisiana. O concepto dun \"territorio indio\" prov\u00e9n dunha pol\u00edtica de deportaci\u00f3n dos nativos. Despois da Guerra Civil Norteamericana, a pol\u00edtica do goberno converteuse nunha de asimilaci\u00f3n cultural.\nO termo reserva india describe as terras que o Goberno brit\u00e1nico puxo a disposici\u00f3n dos indios entre os Montes Apalaches e o r\u00edo Mississippi na \u00e9poca anterior \u00e1 Guerra de Independencia.\nO Territorio Indio referir\u00edase posteriormente a un territorio non organizado cuxas fronteiras foron feitas nun comezo pola Intercourse Act (Acta de Relaci\u00f3ns) de 1834, e foi o herdeiro do Territorio de Missouri, trala proclamaci\u00f3n do estado de Missouri. As fronteiras do Territorio foron reduc\u00edndose a medida que o Congreso foi aprobando varias \"Actas Org\u00e1nicas\" para crear novos territorios. O Oklahoma Enabling Act creou o estado de Oklahoma a partir do Territorio de Oklahoma e o Territorio Indio, acabando coa existencia deste \u00faltimo."}
{"id": "335634", "revid": "23204", "url": "https://gl.wikipedia.org/wiki?curid=335634", "title": "Territorio Indio", "text": ""}
{"id": "335635", "revid": "23204", "url": "https://gl.wikipedia.org/wiki?curid=335635", "title": "Territorios indios", "text": ""}
{"id": "335636", "revid": "23204", "url": "https://gl.wikipedia.org/wiki?curid=335636", "title": "Pa\u00eds indio", "text": ""}
{"id": "335638", "revid": "27155", "url": "https://gl.wikipedia.org/wiki?curid=335638", "title": "Estat\u00f3lito (bot\u00e1nica)", "text": "En bot\u00e1nica, un estat\u00f3lito \u00e9 un corp\u00fasculo s\u00f3lido (por exemplo, un gran de area ou outra inclusi\u00f3n s\u00f3lida) que se pode mover con facilidade no interior do flu\u00eddo contido dun estatocisto que descansa na superficie inferior dunha c\u00e9lula, e que se cre que interv\u00e9n na percepci\u00f3n da gravidade.\nA percepci\u00f3n da aceleraci\u00f3n xeost\u00e1tica parece estar relacionada xeralmente (talvez sempre), coa sedimentaci\u00f3n no citoplasma de part\u00edculas densas espec\u00edficas (os estat\u00f3litos). Nas ra\u00edces, o dest\u00edmulo gravitatorio perc\u00edbese polo \u00e1pice e, certamente, pola caliptra. Se esta se separa, o crecemento lonxitudinal da ra\u00edz non sofre alteraci\u00f3n, ou mesmo pode aumentar, pero p\u00e9rdese a capacidade de reacci\u00f3n gravitr\u00f3pica. Sobre todo hai que tomar en consideraci\u00f3n a este respecto os amiloplastos (o que se chama \"amid\u00f3n estatol\u00edtico\" e que se encontra en c\u00e9lulas (estatocistos) da caliptra da ra\u00edz ou nas va\u00ed\u00f1as amil\u00e1ceas do caule. Ao cambiar de posici\u00f3n o \u00f3rgano, os estat\u00f3litos depos\u00edtanse rapidamente no lado que queda fisicamente en posici\u00f3n inferior. A perda da capacidade de separarse a caliptra queda as\u00ed explicada.\nUnha acci\u00f3n parecida resulta da desaparici\u00f3n do amid\u00f3n nos amiloplastos estatol\u00edticos a consecuencia de acci\u00f3ns experimentais, como escurecemento, arrefriamento, etc. O decisivo para a funci\u00f3n do non son, pois, os amiloplastos en si mesmos \u2014que ser\u00edan demasiado lixeiros\u2014 sen\u00f3n o seu contido en amid\u00f3n.\nEtimolox\u00eda.\nO termo \"estat\u00f3lito\" \u00e9 unha voz do Vocabulario Cient\u00edfico Internacional que est\u00e1 formada polos elementos \"estato-\", tirado do grego antigo \u03c3\u03c4\u03b1\u03c4\u03cc\u03c2 \"stat\u00f3s\", 'estacionario', 'quieto', 'parado', e \"\u00b4-lito\", derivado do grego antigo \u03bb\u03af\u03b8\u03bf\u03c2 \"l\u00edthos\", 'pedra', a trav\u00e9s do lat\u00edn cient\u00edfico \"-l\u012dthus\". \nTipos de estat\u00f3litos.\nOs estat\u00f3litos poden seren moi variados; na alga \"Chara\" son ves\u00edculas con cristais de sulfato de bario, mentres que nas anxiospermas son amiloplastos. O mecanismo de acci\u00f3n do gravitropismo relaci\u00f3nase con asimetr\u00edas da concentraci\u00f3n de i\u00f3ns Ca2+ e auxinas. Os estat\u00f3litos causar\u00edan presi\u00f3n sobre o ret\u00edculo endoplasm\u00e1tico das c\u00e9lulas que os conte\u00f1en, o cal liberar\u00eda Ca2+ que, en forma directa ou mediado a trav\u00e9s da calmodulina, actuar\u00eda sobre o transporte das auxinas provocando un gradiente das mesmas que inducir\u00edan ao crecemento diferencial e ao curvamento do \u00f3rgano.\nEstat\u00f3litos e xeotropismo.\nO xeotropismo involucra catro pasos secuenciais: a percepci\u00f3n do est\u00edmulo gravitatorio, a produci\u00f3n de sinais en c\u00e9lulas sensoras da gravidade, a transduci\u00f3n de sinais tanto dentro de c\u00e9lulas sensoras como entre c\u00e9lulas e, finalmente, a resposta. De acordo con hip\u00f3teses vixentes, a gravidade \u00e9 percibida polos estat\u00f3litos. A existencia de tales \"organelas\" foi suxerida polo cient\u00edfico austr\u00edaco Gottlieb Haberlandt e por B. Nemec, na antiga Checoslovaquia, a principios do s\u00e9culo XX. Eles observaron que cando se curta a punta da ra\u00edz, esta perde a capacidade de responder \u00e1 gravidade. Durante moito tempo pensouse que isto se deb\u00eda \u00e1 presenza de c\u00e9lulas especializadas do caule e da caliptra. As c\u00e9lulas internas \u2014ou centrais\u2014 da caliptra parece que son an\u00e1logas aos estatocistos que se encontran en moitos animais (como, por exemplo, nos moluscos). Ao igual que os estatocistos, estas c\u00e9lulas conte\u00f1en estat\u00f3litos, part\u00edculas que se moven en resposta \u00e1 gravidade. Nas medusas, os estat\u00f3litos consisten en grans de sales de calcio.\nNa d\u00e9cada de 1970 observouse que nas c\u00e9lulas centrais da caliptra, os estat\u00f3litos correspond\u00edanse cos amiloplastos, plastos que conte\u00f1en amid\u00f3n. Certos mutantes da planta dicotiled\u00f3nea \"Arabidopsis thaliana\", incapaces de sintetizaren normalmente amid\u00f3n, son tam\u00e9n incapaces de responderen ao est\u00edmulo gravitatorio. Isto suxire que a acumulaci\u00f3n de amid\u00f3n nestas estruturas \u00e9 necesaria neste proceso. Cando unha ra\u00edz crece en forma vertical, os amiloplastos re\u00fanense cerca das paredes inferiores das c\u00e9lulas centrais. Por\u00e9n, se a ra\u00edz se coloca en posici\u00f3n horizontal, os amiloplastos esvaran cara a abaixo e disp\u00f3\u00f1ense cerca das que previamente eran paredes orientadas en forma vertical. Aos poucos minutos, a ra\u00edz comeza a curvarse cara a abaixo e os amiloplastos retornan gradualmente \u00e1 s\u00faa posici\u00f3n orixinal. As ra\u00edces \u00e1s que se lles eliminaron os amiloplastos son incapaces de responderen \u00e1 gravidade, o que suxire que o movemento dos amiloplastos \u00e9, en realidade, fundamental. No caule, o endoderma parece ser o lugar onde se localizar\u00eda a percepci\u00f3n do est\u00edmulo.\nTipos de plastos e as s\u00faas relaci\u00f3ns.\nProplasto"}
{"id": "335640", "revid": "59430", "url": "https://gl.wikipedia.org/wiki?curid=335640", "title": "Tragelaphus strepsiceros", "text": "Tragelaphus strepsiceros, ou cud\u00fa maior, \u00e9 unha especie de ant\u00edlope que vive nas sabanas arboradas de \u00c1frica oriental e austral. Malia que a especie ocupa un territorio moi grande, ten poboaci\u00f3ns pequenas na maior\u00eda das \u00e1reas, debido \u00e1 deterioraci\u00f3n do seu h\u00e1bitat, a deforestaci\u00f3n e a caza furtiva.\nCaracter\u00edsticas f\u00edsicas.\nOs cud\u00fas maiores te\u00f1en un corpo esvelto con patas longas e pelaxe que pode ser dese gris azulada ou acasta\u00f1ada a marr\u00f3n avermellada. Presenta de 4 a 12 raias brancas verticais finas ao longo dos flancos do tronco. A cabeza adoita a ser m\u00e1is escura que o resto do corpo, e mostra unha pequena marca branca en forma de v entre os ollos. As orellas deste animal son grandes e arredondadas.\nOs machos adoitan seren m\u00e1is grandes que as femias, e vocalizan moito m\u00e1is. Os machos te\u00f1en grandes crinas colgantes que nacen ao longo da s\u00faa \"papada\", e grandes cornos esporalados que describen dous xiros e medio, e que, en caso de que estiveran rectos, ter\u00edan unha lonxitude media de 120\u00a0cm (o r\u00e9cord \u00e9 de 187,64\u00a0cm). Os cornos sep\u00e1ranse lixeiramente a medida que se inclinan cara a atr\u00e1s. Os cornos non empezan a medrar ata que o macho ten de 6 a 12 meses, ret\u00f3rcense unha vez contra os 2 anos de idade, e non completan os seus 2 xiros e medio ata os 6 anos; ocasionalmente poden ter 3 xiros.\n\u00c9 unha das especies m\u00e1is grandes de ant\u00edlopes (a maior \u00e9 o el\u00e1n), xa que o macho pesa de 190 a 270\u00a0kg, cun m\u00e1ximo rexistrado de 315\u00a0kg, e ten unha altura de 160\u00a0cm na cruz. As femias pesan entre 120 e 210\u00a0kg e s\u00f3 te\u00f1en unha altura de 100\u00a0cm ata a cruz; carecen de cornos e non te\u00f1en papada nin marcas no foci\u00f1o. A lonxitude da cabeza e corpo \u00e9 de 185 a 245\u00a0cm, ao que hai que sumar un rabo de 30 a 55\u00a0cm.\nTaxonom\u00eda.\nDescrici\u00f3n.\nA especie foi descrita por primeira vez en 1766 polo m\u00e9dico, zo\u00f3logo e bot\u00e1nico alem\u00e1n Peter Simon Pallas nun traballo publicado en \"Misc. Zool\".: 9, co nome de \"Antilope strepsiceros\".\nSin\u00f3nimos.\nAo longo do tempo, a especie co\u00f1eceuse tam\u00e9n polos sin\u00f3nimos seguintes:\nEtimolox\u00edas.\nNome cient\u00edfico.\nO nome \"Tragelaphus\" v\u00e9n do m\u00edtico animal denominado \"traguelafo\" ou \"cabra-cervo\", unha besta misteriosa descrita orixinalmente na antig\u00fcidade, sobre todo por Arist\u00f3teles. Buffon cr\u00eda reco\u00f1ecer nela unha variedade do cervo com\u00fan.\nO nome deriva dos elementos do lat\u00edn cient\u00edfico \"trag-\", tirado do grego antigo \u03c4\u03c1\u03ac\u03b3\u03bf\u03c2 \"tr\u00e1gos\", 'cabr\u00f3n', 'macho da cabra', e \"-elaphus\", derivado do grego antigo \u1f14\u03bb\u03b1\u03c6o\u03c2 \"\u00e9laphos\", 'cervo'.\nO termo espec\u00edfico \"strepsiceros\" deriva do grego cient\u00edfico \u03c3\u03c4\u03c1\u03b5\u03c0\u03c3\u03b9\u03ba\u03b5\u03c1\u03c9\u03c2 \"strepsiker\u014ds\", derivado das formas gregas \u03c3\u03c4\u03c1\u03b5\u03c3\u03b9- \"strepsi-\" (de \u03c3\u03c4\u03c1\u03ad\u03c6\u03c9 \"streph\u014d\", 'retorcer', 'trenzar') e -\u03ba\u03b5\u03c1\u03c9\u03c2 \"-ker\u014ds\" (de \u03ba\u03ad\u03c1\u03b1\u03c2 \"k\u00e9ras\" 'corno').\nNome vulgar.\nO seu nome com\u00fan vulgar, cud\u00fa, kud\u00fa ou kudu, \u00e9 o nome que se lle d\u00e1 a este animal na lingua dos khoisans ou hotentotes.\nE o ep\u00edteto espec\u00edfico \"maior\" d\u00e1selle polo seu maior tama\u00f1o en comparaci\u00f3n con outra especie de cud\u00fa, o cud\u00fa menor (\"Tragelaphus imberbis\").\nEvoluci\u00f3n.\nSegundo un estudo realizado en 2006, o x\u00e9nero \"Tragelaphus\" diverxeu do seu x\u00e9nero irm\u00e1n \"Taurotragus\" contra o final do mioceno tard\u00edo.\nClasificaci\u00f3n.\nFormalmente describ\u00edronse ata cinco subespecies:\nPero recentemente s\u00f3 se aceptan tres base\u00e1ndose na cor, n\u00famero de raias e lonxitude dos cornos:\nEsta clasificaci\u00f3n estaba apoiada na diferenza xen\u00e9tica dunha especie do norte de Kenya (\"T. s. chora\") en comparaci\u00f3n con varias mostras da parte sur da s\u00faa \u00e1rea de distribuci\u00f3n entre Tanzania e Zimbabwe (\"T. s. strepsiceros\"). Ning\u00fan esp\u00e9cime da poboaci\u00f3n noroeste, que pode representar unha terceira subespecie (\"T. s. cottoni\"), foi probada neste estudo.\nNo libro de Groves e Grubb \"Ungulate Taxonomy\", f\u00edxose unha recente revisi\u00f3n cr\u00edtica taxon\u00f3mica que avaliaba todas as especies e subespecies de cud\u00fa e outros ungulados relacionados. Esta \"revisi\u00f3n\" dividiu o amplo x\u00e9nero \"Tragelaphus\" en 4 x\u00e9neros separados, que se denominaron \"Tragelaphus\", \"Ammelaphus\", \"Strepsiceros\" (onde quedou o cud\u00fa maior) e os seus parentes pr\u00f3ximos \"Taurotragus\". \u00c1 s\u00faa vez, o cud\u00fa maior foi dividido en catro especies base\u00e1ndose en probas xen\u00e9ticas e caracter\u00edsticas morfol\u00f3xicas (cornos, cor). Cada especie baseouse nunha subespecie diferente, \"Strepsiceros strepsiceros\" (o cud\u00fa do Cabo), \"Strepsiceros chora\" (cud\u00fa do norte), \"Strepsiceros cottoni\" (o cud\u00fa do oeste), e \"Strepsiceros zambesiensis\" (o cud\u00fa do Zambeze), este \u00faltimo non \u00e9 normalmente aceptado nin sequera como subespecie. O cud\u00fa do Cabo enc\u00f3ntrase en \u00c1frica do sur e central, o cud\u00fa do Zambeze (moi relacionado co cud\u00fa do Cabo), enc\u00f3ntrase desde ao norte ao sur de Tanzania e no norte de Sur\u00e1frica, Namibia, e Angola a trav\u00e9s de Zambia, Mozambique, e leste da Rep\u00fablica Democr\u00e1tica do Congo, o cud\u00fa do norte enc\u00f3ntrase no leste do Sud\u00e1n cara ao sur a trav\u00e9s de Etiop\u00eda e Kenya ata a fronteira de Tanzania, e o cud\u00fa do oeste no sueste do Chad, oeste do Sud\u00e1n, e norte da Rep\u00fablica Centroafricana. A\u00ednda que esta taxonom\u00eda alternativa non \u00e9 comunmente aceptada, \u00e9 a que foi utilizada no \"Handbook of the Mammals of the World\", editado pola editorial catal\u00e1 Lynx Edicions.\nDistribuci\u00f3n e ecolox\u00eda.\nA \u00e1rea de distribuci\u00f3n de \"T. strepsiceros\" est\u00e9ndese desde o leste en Etiop\u00eda, Tanzania, Eritrea e Kenya ata o sur, onde se encontra en Zambia, Angola, Namibia, Botswana, Zimbabwe e Sur\u00e1frica. Outras rexi\u00f3ns nas que se pode encontrar esta especie est\u00e1n localizadas na Rep\u00fablica Centroafricana, o Chad, a Rep\u00fablica Democr\u00e1tica do Congo, Xibut\u00ed, Malaui, Mozambique, Somalia, Eswatini, e Uganda.\nO seu h\u00e1bitat incl\u00fae sabanas boscosas e arbustivas mixtas e terras con mato e arbustos, campos de cultivo abandonados nos que medraron os arbustos, e pasteiros degradados, en terras baixas con acacia e mopane (\"Colophospermum mopane\"), outeiros e monta\u00f1as. Avent\u00farase ocasionalmente en chairas pero s\u00f3 se hai abundancia de arbustos, mais normalmente evita as \u00e1reas abertas nas que poder\u00eda ser un obxectivo f\u00e1cil para os depredadores. Alim\u00e9ntase de follas, herbas, brotes e de cando en vez tub\u00e9rculos, ra\u00edces e froitos (gustan especialmente das laranxas e mandarinas). Durante o d\u00eda, estes ant\u00edlopes normalmente cesan a s\u00faa actividade e procuran recollerse en zonas boscosas, especialmente durante os d\u00edas c\u00e1lidos. Alim\u00e9ntanse e beben pola ma\u00f1\u00e1 cedo e ao final da tarde, abeberando en charcas ou comendo ra\u00edces e bulbos que te\u00f1en abundancia de auga. A\u00ednda que tenden a permanecer nunha mesma \u00e1rea, poden buscar auga en grandes extensi\u00f3ns en tempos de seca; por exemplo, no sur de Namibia, onde a auga \u00e9 relativamente escasa e cobren grandes distancias en curtos per\u00edodos de tempo.\nPredaci\u00f3n.\nOs predadores deste ant\u00edlope son normalmente os le\u00f3ns, leopardos, hienas, e lica\u00f3ns. A\u00ednda que o guepardo tam\u00e9n \u00e9 outro dos seus predadores, xeralmente son incapaces de cazar os machos adultos, e c\u00e9ntranse nas femias e cr\u00edas. Hai varios informes de cud\u00fas depredados por crocodilos do Nilo, Cando unha manda est\u00e1 ameazada por predadores, un adulto (xeralmente femia) emite unha especie de ladrido para alertar o resto da manda. A pesar de ser moi veloz en ladeiras rochosas e monta\u00f1as, o cud\u00fa maior non \u00e9 r\u00e1pido dabondo nin resistente para escapar dos seus principais predadores en terreos abertos, polo que adoita confiar en dar saltos sobre os arbustos e pequenas \u00e1rbores para quitarse de encima os seus persiguidores. Estes ant\u00edlopes te\u00f1en un excelente o\u00eddo que lles axuda a detectar a aproximaci\u00f3n dun predador.\nComportamento e organizaci\u00f3n social.\nO cud\u00fa maior ten unha vida de 7 a 8 anos na natureza, e de ata 23 anos en catividade. Poden estar activos as 24 horas do d\u00eda. As mandas disp\u00e9rsanse durante a estaci\u00f3n chuviosa cando hai abundancia de comida. Durante a estaci\u00f3n seca, s\u00f3 quedan unhas poucas \u00e1reas concentradas con suficiente alimento, polo que as mandas se volven a congregar. O cud\u00fa maior non \u00e9 territorial; pero te\u00f1en \u00e1reas concretas onde habitan. As mandas maternas habitan en \u00e1reas de aproximadamente 4 quil\u00f3metros cadrados, que se poden solapar coas doutras mandas maternas. As \u00e1reas onde habitan os machos son de aproximadamente 11 quil\u00f3metros cadrados e xeralmente comprenden as \u00e1reas de dous ou tres grupos de femias. As femias forman xeralmente pequenos grupos de 6 a 10 individuos coas s\u00faas cr\u00edas, e \u00e1s veces poden formar unha manda de ata 20 exemplares. Os machos poden formar pequenos grupos de solteiros, pero \u00e9 m\u00e1is com\u00fan atopalos en solitario e moi dispersos. Os machos solitarios s\u00f3 se re\u00fanen en grupos coas femias e cr\u00edas (xeralmente de 6 a 10 individuos por grupo) durante a tempada de apareamento (de abril a maio en Sur\u00e1frica). Raramente unha manda chega a ter 40 individuos, en parte pola natureza selectiva da s\u00faa dieta, que dificulta a alimentaci\u00f3n de grandes grupos.\nOs machos non sempre son fisicamente agresivos entre si, pero \u00e1s veces hai pelexas entre machos, especialmente cando ambos son de similar tama\u00f1o e estatura. Os machos pelexan entrelazando os seus cornos e empurrando. A dominancia establ\u00e9cese cando un macho mostra unha exhibici\u00f3n lateral. En raras circunstancias, pode ocorrer nas pelexas que os dous machos queden enganchados polos cornos sen poderse soltar, o que pode ter como resultado a morte dos dous animais.\nReproduci\u00f3n.\nO cud\u00fa maior chega \u00e1 madureza sexual entre os 1 e 3 anos de idade. A tempada de apareamento ocorre ao final da estaci\u00f3n h\u00famida, a cal pode flutuar lixeiramente segundo a rexi\u00f3n e o clima. Antes do apareamento realizan un ritual de cortexo, que consiste en que o macho se coloca diante da femia e con frecuencia loitan cos seus pescozos. O macho persegue a femia mentres emite un son de ton grave ata que a femia lle permite copular. A xestaci\u00f3n dura uns 240 d\u00edas (ou oito meses).\nO cud\u00fa maior pare xeralmente unha cr\u00eda, e s\u00f3 ocasionalmente d\u00faas. A femia pre\u00f1ada abandona o seu grupo para dar a luz; unha vez que pariu, a cr\u00eda ag\u00f3chase na vexetaci\u00f3n durante unhas 4 a 5 semanas para evitar os predadores. Pasado ese tempo, as cr\u00edas acompa\u00f1an as s\u00faas nais durante curtos per\u00edodos de tempo e o resto seguen agochadas; despois, cando te\u00f1en de 3 a 4 meses de vida, acomp\u00e1\u00f1anas sempre. Aos 6 meses de idade son xa bastante independentes das s\u00faas nais. A maior\u00eda dos nacementos ocorren durante a estaci\u00f3n h\u00famida (de xaneiro a marzo). As femias chegan \u00e1 madureza sexual entre os 15 e 21 meses. Os machos chegan \u00e1 madurez entre os 21 e 24 meses.\nInteracci\u00f3n cos humanos.\nO cud\u00fa maior tanto se beneficiou coma sufriu pola interacci\u00f3n cos humanos. Os humanos est\u00e1n convertendo gran parte do h\u00e1bitat dos cud\u00fas en campos agr\u00edcolas, o que restrinxe a s\u00faa \u00e1rea de distribuci\u00f3n. Tam\u00e9n destru\u00edron a cuberta de sabana boscosa, onde normalmente viven. Por\u00e9n, os pozos de auga e os sistemas de rega constru\u00eddos polo ser humano permit\u00edronlle ao cud\u00fa maior ocupar territorios que estaban desprovistos de auga anteriormente. Este ant\u00edlope \u00e9 tam\u00e9n o obxectivo de cazadores furtivos pola s\u00faa carne e cornos. Os seus cornos (ou os de carneiro) \u00fasanse comunmente para facer os Shofars, que son cornos (~trompetas) rituais xudeus que se fan soar durante o Rosh Hashanah (\"festa das trompetas\" do ano novo xudeu).\nStatus.\nA poboaci\u00f3n do cud\u00fa maior na parte norte da s\u00faa \u00e1rea de distribuci\u00f3n declinou debido \u00e1 excesiva caza que sofren e \u00e1 r\u00e1pida perda do seu h\u00e1bitat. Por\u00e9n, est\u00e1n avaliados como en risco baixo (Pouco preocupante) na lista vermella da IUCN de especies en perigo. A supervivencia a longo prazo desta especie en xeral non est\u00e1 ameazada, xa que as poboaci\u00f3ns doutras zonas seguen sendo pr\u00f3speras e est\u00e1n ben xestionadas.\nAfortunadamente, o cud\u00fa maior recibe unha adecuada protecci\u00f3n desde o sur de Tanzania ata Sur\u00e1frica. Hai grandes poboaci\u00f3ns en parques e reservas como as de Ruaha-Rungwa-Kisigo e Selous (Tanzania), val do Luangwa e Kafue (Zambia), Etosha (Namibia), Moremi, Chobe e Kalahari Central (Botswana), Hwange, Chizarira, Mana Pools e Gonarezhou (Zimbabwe) e no Parque Kruger (de 11.200 \u2013 17.300 exemplares) e no de Hluhluwe\u2013iMfolozi (Sur\u00e1frica). Tam\u00e9n hai abundancia desta especie en facendas privadas e zonas de conservaci\u00f3n no sur de \u00c1frica, especialmente en Namibia, Zimbabwe e Sur\u00e1frica, onde son populares entre os cazadores de trofeos."}
{"id": "335644", "revid": "5863", "url": "https://gl.wikipedia.org/wiki?curid=335644", "title": "Vilar de Flores", "text": ""}
{"id": "335647", "revid": "1131", "url": "https://gl.wikipedia.org/wiki?curid=335647", "title": "Ram\u00f3n God\u00e1s", "text": "Ram\u00f3n God\u00e1s Justo, nado en Fontao (Astureses, Bobor\u00e1s) o 21 de xu\u00f1o de 1871 e finado o 23 de agosto de 1952, foi un fot\u00f3grafo e impresor galego.\nTraxectoria.\nAutodidacta, fabricou a s\u00faa primeira c\u00e1mara el mesmo con dous caix\u00f3ns encaixados e un obxectivo. Con esta c\u00e1mara recolleu o que lle chamaba a atenci\u00f3n e viaxou a Portugal para facer reportaxes sociais. Casou en 1895 con Luisa Retorta e estableceuse en San Cristovo. En 1908 trasladouse ao Carballi\u00f1o e montou o seu estudio na Casa do Arfeir\u00e1n. Fixo as fotos dos asasinatos de Oseira para \"Vida Gallega\" en 1909 e tam\u00e9n fotos de estudo. Posteriormente mercou un terreo e constru\u00edu a s\u00faa casa na r\u00faa Bugallal con imprenta e estudo fotogr\u00e1fico denominado La Ib\u00e9rica. Nesta imprenta edit\u00e1ronse os peri\u00f3dicos \"El Sol\" e \"Hermandad\". Nos anos trinta fundou a empresa Autom\u00f3viles God\u00e1s, que fac\u00eda a ruta do Carballi\u00f1o a Ribadavia, Ourense e Dad\u00edn. Tam\u00e9n foi o operador do primeiro cine do Carballi\u00f1o, o Pabell\u00f3n Neira. Co golpe de Estado do 18 de xullo de 1936 a s\u00faa ideolox\u00eda esquerdista causoulle problemas, foi perseguido e estivo unha tempada refuxiado en Ver\u00edn na casa do seu fillo Maximino. Os seus fillos e netos seguiron exercendo como fot\u00f3grafos e impresores. Foi soterrado en Se\u00f1or\u00edn."}
{"id": "335648", "revid": "1888", "url": "https://gl.wikipedia.org/wiki?curid=335648", "title": "Ram\u00f3n God\u00e1s Justo", "text": ""}
{"id": "335649", "revid": "5863", "url": "https://gl.wikipedia.org/wiki?curid=335649", "title": "Jos\u00e9 Lu\u00eds Quintas Figueroa", "text": "Jos\u00e9 Lu\u00eds Quintas Figueroa, co\u00f1ecido como Quintas, Alfonso e Clemente Cabaleiro Covelo, nado en Teis (Vigo) o 17 de abril de 1911 e finado na mesma cidade o 17 de agosto de 1976, foi un sindicalista, guerrilleiro e pol\u00edtico galego.\nTraxectoria.\nTraballou de fontaneiro e en maio de 1928 entrou como facturador en CAMPSA. Ao final da ditadura de Primo de Rivera afiliouse \u00e1 CNT e en 1929 ao Sindicato de Petr\u00f3leos. Durante a Rep\u00fablica desenvolveu unha intensa labor na CNT, asistindo a plenos rexionais, reuni\u00f3ns e congresos do sector. Participou na fundaci\u00f3n das Juventudes Libertarias, das que foi secretario en Vigo, e nun grupo anarquista non adherido \u00e1 FAI. Foi detido durante a folga xeral revolucionaria de decembro de 1933 e permaneceu mes e medio na prisi\u00f3n. Tam\u00e9n foi detido na folga xeral revolucionaria de 1934 e despedido de CAMPSA, a\u00ednda que foi readmitido en xu\u00f1o de 1936. Foi o organizador do asalto ao local de Falange da r\u00faa General Riego o 7 de febreiro de 1936, para obter documentos sobre as s\u00faas actividades e facerse co seu armamento; nesta acci\u00f3n morreu o falanxista Lu\u00eds Collazo Docampo e o metal\u00farxico cenetista Robustiano Figueira Villar. Jos\u00e9 Lu\u00eds Quint\u00e1s, ferido nun pulm\u00f3n, foi detido e reclu\u00eddo no Hospital Municipal.\nCo golpe de Estado do 18 de xullo de 1936 conseguiu fuxir do hospital e organizou a resistencia armada no barrio do Calvario. Ao fracasar, escondeuse no monte e formou un dos primeiros grupos guerrilleiros. O 5 de abril de 1937 o seu irm\u00e1n Manuel Enrique foi asasinado polos fascistas en Xinzo (Ponteareas). Viviu agochado na casa de Virginia Gonz\u00e1lez Pastoriza en Teis. En 1939 integrouse no grupo dos irm\u00e1ns Jos\u00e9 e Rogelio Garc\u00eda Morales (Os Maletas), que agrupaban militantes anarquistas e comunistas. En abril de 1943 foi procesado por roubo e asasinato do veci\u00f1o de Petelos Fructuoso Costas Gir\u00e1ldez (o garda c\u00edvico que rematou a Manuel Gonz\u00e1lez Fresco), con Jos\u00e9 Garc\u00eda Morales, Ram\u00f3n Pereira Antelo, Manuel Sim\u00f3n Campos e Abraham Lloriente S\u00e1nchez. Contrario ao control sobre a guerrilla que empezou a exercer o Partido Comunista de Espa\u00f1a en 1943, abandonou a guerrilla e pasou varios anos agochado en Toural. En 1946 a organizaci\u00f3n clandestina da CNT de Vigo trasladouno \u00e1s minas de San Fins (Lousame) baixo a protecci\u00f3n do capataz Miguel Sangen\u00eds, e ao ano seguinte a Santiago de Compostela, onde co nome de Clemente Cabaleiro Covelo traballou no establecemento de reparaci\u00f3n de m\u00e1quinas de escribir de Manuel Ceruelo Ares. Foi xulgado en rebeld\u00eda en Vigo en varias causas militares e sentenciado a pena de morte, logo conmutada por cadea perpetua.\nEn marzo de 1947 Ceruelo foi detido e encarcerado, xunto con case toda a rede clandestina confederal, e Jos\u00e9 Lu\u00eds Quint\u00e1s escondeuse en Ribadavia e O Carballi\u00f1o, onde traballou como axudante dun cura e como viaxante duns almac\u00e9ns de v\u00edveres. Debido a unha delaci\u00f3n, foi detido no Carballi\u00f1o o 16 de febreiro de 1950; xulgado en consello de guerra o 28 de outubro de 1950 en Vigo polo homicidio do falanxista Collazo, por lesi\u00f3ns, por tenencia il\u00edcita de armas e por rebeli\u00f3n armada, foi condenado a morte, pero foille conmutada a pena pola de 25 anos de reclusi\u00f3n maior. Novamente xulgado na Audiencia de Pontevedra polos feitos de xullo de 1936, foi condenado a 30 anos de prisi\u00f3n.\nEstivo encarcerado case 23 anos no Penal del Dueso (Santo\u00f1a) e noutras prisi\u00f3ns. Sa\u00edu en liberdade en 1973, pasou a Tolosa, onde entrou en contacto coa CNT do exilio, pero regresou a Vigo pouco despois, onde traballou como representante de libros. Logo da morte de Franco, interveu na reorganizaci\u00f3n do Comit\u00e9 Regional de Galicia da CNT en Vigo, xunto a V\u00edctor Francisco C\u00e1ceres, Jaime Garrido Vila e Dalmacio Bragado Ruiz. Morreu o 17 de agosto de 1976 na Calzada (Teis) a resultas dunha afecci\u00f3n card\u00edaca."}
